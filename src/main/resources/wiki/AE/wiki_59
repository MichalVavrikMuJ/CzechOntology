{"id": "676143", "url": "https://cs.wikipedia.org/wiki?curid=676143", "title": "Taio Cruz", "text": "Taio Cruz\n\nTaio Cruz (rozený Jacob Taio Cruz 23. dubna 1980, nebo 1985 v Londýně v Anglii) je britský zpěvák, textař a producent. V roce 2008 vyšlo jeho debutové album \"Departure\", které sám otextoval a produkoval. To dosáhlo nemalého úspěchu v Británii a získalo mu nominaci na ceny MOBO. V červnu 2010 vydal další album \"Rokstarr\", které zahrnovalo úspěšné singly \"Break Your Heart\" a \"Dynamite\". V roce 2011 spolupracoval se zpěvačkou Kylie Minogue a Travie McCoyem na svém dalším singlu \"Higher\". V dubnu 2011 pak Taio Cruz přes svůj Twitter ohlásil vydání svého třetího alba \"Black and Leather\", které by se na pultech mělo objevit do konce roku 2011.\n\nCruz se narodil v Londýně otci Nigerci a matce Brazilce. Navštěvoval školu Bilton Grange ve Warwickshiru. Jeho kariéra textaře začala v 19 letech, když se stal součástí Tricky Stewartova spisovatelského kolektivu pro RedZone Entertainment. První úspěch zaznamenal ve 21 letech, když byl oceněn na BRIT Award za textařskou spolupráci na singlu Willa Younga \"Your Game\" (roku 2004). Cruz je také zakladatelem a ředitelem společnosti Rokstarr Music London, která roku 2006 vydala jeho debutový singl \"I Just Wanna Know\". Roku 2006 také podepsal smlouvu se společnostmi Universal Music Group, Republic Records a britskou odnoží Island Records.\n\n\n"}
{"id": "676144", "url": "https://cs.wikipedia.org/wiki?curid=676144", "title": "Zápas na Letních olympijských hrách 1980 – muži, řecko-římský do 52 kg", "text": "Zápas na Letních olympijských hrách 1980 – muži, řecko-římský do 52 kg\n\nZápas řecko-římský ve váhové kategorii do 52 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 10 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "676145", "url": "https://cs.wikipedia.org/wiki?curid=676145", "title": "Satja Sáí Bába", "text": "Satja Sáí Bába\n\nSatja Sáí Bába (anglicky Sathya Sai Baba, telugu సత్య సాయి బాబా; rodným jménem Sathyanarayana Raju, 23. listopadu 1926 – 24. dubna 2011) byl indický guru. Stoupenci Satja Sáí Báby mu přičítají různé magické schopnosti, zejména schopnosti zhmotnit různé věci: prsteny, náhrdelníky, hodinky. Skeptici ho naopak obviňují z používání triků a podvodů.\n\n"}
{"id": "676149", "url": "https://cs.wikipedia.org/wiki?curid=676149", "title": "Stanisław Bułak-Bałachowicz", "text": "Stanisław Bułak-Bałachowicz\n\nStanisław Bułak-Bałachowicz (bělorusky \"Станіслаў Булак-Балаховіч\", rusky \"Станислав Булак-Балахович\", 1883 – 10. května 1940) byl bělorusko-polský generál.\n\nStanisław Bulak-Bałachowicz se narodil v Meysztách, v malé vesnici nedaleko Vilniusu. Měl dva bratry a šest sester. Jeho rodiče byli služebníci místního zemského pána. Po narození Stanisława byl jeho otec propuštěn a získal malý statek ve Stakavievu u Vilniusu.\n\nPoté, co vystudoval zemědělskou školu v Belmontech, pracoval Bułak-Bałachowicz jako účetní, v roce 1904 se stal manažerem na farmách v Horodzieci a Łużkách.\n\nV té době měl pověst obránce nemajetných a často rozhodoval ve sporech mezi zemědělci. V důsledku těchto aktivit si získal přezdívku \"Baťka\". Jeho další přezdívka - \"Bułak\" - se stala součástí jeho příjmení. Toto slovo znamená v běloruštině \"muž poháněný větrem\".\n\nPo vypuknutí první světové války vstoupil Bułak-Bałachowicz do ruské armády. Na rozdíl od mnoha svých kolegů se Bułak-Bałachowicz osvědčil jako zkušený polní velitel a byl rychle povýšen. V prosinci 1914, pouhé čtyři měsíce poté, co vstoupil do armády, dostal velení nad skupinou kozáckých dobrovolníků. Bojoval zejména v blízkosti Sochaczewa a Varšavy. V roce 1915 se však musela jeho jednotka stáhnout do Lotyšska.\n\nV listopadu 1915 byl Bułak-Bałachowicz přidělen ke speciálnímu partyzánského pluku na severní frontě u Rigy. Pro jejich odvahu byli jejich členové nazýváni \"smrtonosnými rytíři\".\n\nJeho jednotka byla tvořena ze čtyř čet: kozácké lehké jízdy, husarské, hulánské a dragounské. Díky univerzální a flexibilní struktuře své jednotky se Bulak-Bałachowiczovi podařilo pokračovat v bojích a postoupit za nepřátelské linie až do roku 1918. Po válce byl Bułak-Bałachowicz vyznamenán několika medailemi.\n\nDne 5. března 1918 se Bułak-Bałachowiczova jednotka střetla poblíž vesnice Smolová. V této bitvě byl Bułak-Bałachowicz vážně zraněn, střelen do levé plíce. K tomuto zranění však nemuselo dojít, protože o dva dny dříve byl podepsán brestlitevský mír.\n\nPo převozu do Petrohradu se Bułak-Bałachowicz rychle zotavil a vstoupil se se svým bratrem Józefem do Rudé armády. Tu však brzy opustil a bojoval po boku generála Judeniče a v Estonsku.\n\nPřitom pobýval v běloruské lidové republice. Byl prozatímní vládou přivítán a stal se jedním z velitelů armády. Ignoroval však vládní rozkazy, spolupracoval s bělogvardějci, měl ambice stát se diktátorem, tak o něho rada vlády brzy ztratila zájem.\n\nPo uzavření estonsko-sovětské mírové smlouvy odešel v roce 1920 do Polska, kde se stal podřízeným generála Edwarda Śmigły-Rydze. Spolu s ním se účastnil polsko-sovětské války. Bojoval u Pinsku, kde se mu povedlo zajmout 2400 rudoarmějců.\n\nPři této příležitosti vpadl do Běloruska a založil tzv. Ruskou lidovou dobrovolnickou armádu, která čítala cca 20 tisíc vojáků. Navzdory uzavření příměří mezi Polskem a Sověty nechal Bułak-Balachowicz vyhlásit nezávislost Běloruska a založil svou vlastní vládu. Za několik týdnů se však musel vzdát a stáhnout se do Polska.\n\nPo skončení války se usadil ve Varšavě. Při německé invazi do Polska v roce 1939 velel místním dobrovolníkům. Dne 10. května 1940 byl zastřelen, když se vzpíral zatčení gestapem.\n\n"}
{"id": "676150", "url": "https://cs.wikipedia.org/wiki?curid=676150", "title": "Live Invasion", "text": "Live Invasion\n\nLive Invasion je prvním živým albem německé power metalové skupiny Freedom Call, které bylo vydáno 19. dubna 2004 společností SPV. Album bylo nahráno během \"Eternal World Tour 2002\" v městech Düsseldorf, Mnichov a Stuttgart.\n\n\n"}
{"id": "676151", "url": "https://cs.wikipedia.org/wiki?curid=676151", "title": "Brendan Witt", "text": "Brendan Witt\n\nBrendan Witt (* 20. února 1975, Humboldt, Saskatchewan) je bývalý kanadský hokejový obránce.\n\nS kariérou v NHL začal v týmu Washington Capitals, kterým byl draftován v roce 1993 v 1. kole (celkově 11.). V průběhu sezóny 2001/02 si vysloužil v týmu Caps kapitánské „C“ spolu se Stevem Konowalchukem. Před sezónou ztratil podíl na kapitánské „C“, když v hlasování byl si vybrán Konowalchuk jako jediný kapitán v týmu. 22. října 2003 byl Konowalchuk vyměněn do týmu Colorado Avalanche, nebyl jmenován žádný kapitán až do září 2005, kdy byl jmenován Jeff Halpern.\n\nBěhem výluky v NHL 2004/05 podepsal smlouvu v lize BNL v týmu Bracknell Bees. V týmu odehrál jen tři zápasy, poté se musel vrátit zpátky domů kvůli požáru u jeho domu. Během jeho třech odehraných zápasů vstřelil jeden gól a dostal čtyři asistence.\n\nV srpnu 2005 požádal o výměnu v Capitals aby měli lepší šanci na výhru Stanley Cupu. I přes podepsanou smlouvu v Capitals zůstal až do začátku sezóny 2005/06, kdy byla jeho žádost o výměnu nakonec provedena 9. března 2006 kdy byl vyměněn do týmu Nashville Predators Krise Beeche.\n\n3. července 2006 podepsal tříletý kontrakt jako volný hráč s týmem New York Islanders a byl jmenován náhradníkem kapitána „A“. 8. července 2008, kdy mu zbýval jeden rok působení v týmu se ostrované rozhodli prodloužit smlouvu na dva roky, ve kterých si vydělal 6000000 dolarů. Během sezóny 2008/09, 27. února 2009 v zápase proti Toronto Maple Leafs měl pozastavenou činnost v NHL na pět zápasů kvůli faulu loktem do hlavy hráči Niklas Hagman, který utrpěl otřes mozku.\n\nV lednu 2010 byl poslán na farmu do Bridgeport Sound Tigers (AHL) kde byl rovněž jmenován náhradníkem kapitána „A“. Po dokončení sezóny s dvěma góly v 27 zápasech za Bridgeport byl pak odkoupen ze smlouvy ze zbývajícím rokem.\n\n8. prosince 2009 srazilo Brendana Witt osobní auto. Automobil se proti pravidlům otáčel na křižovatce, poté srazil Witta, který se chtěl srážce vyhnout, pokusil se vyskočit na kapotu auta ale přesto ho vůz porazil na zem. Po srážce se zvedl a ubezpečil okolí že je v pořádku a dodal: „\"Jsem v pořádku. Jsem hokejista a musím jít hrát. Žádný problém,\"“. K nehodě nevolal ani policii. K večeru dokonce nastoupil do utkání, ve kterém strávil přes 17 minut, ale jeho tým prohrál 2:6 nad Philadelphia Flyers. \n\n\n\n"}
{"id": "676155", "url": "https://cs.wikipedia.org/wiki?curid=676155", "title": "Zápas na Letních olympijských hrách 1980 – muži, řecko-římský do 57 kg", "text": "Zápas na Letních olympijských hrách 1980 – muži, řecko-římský do 57 kg\n\nZápas řecko-římský ve váhové kategorii do 57 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 13 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "676158", "url": "https://cs.wikipedia.org/wiki?curid=676158", "title": "Departure (album, Taio Cruz)", "text": "Departure (album, Taio Cruz)\n\nDeparture je debutové studiové album britského R&B zpěváka a textaře Taio Cruze. Vyšlo 17. března 2008 a obsadilo 17. místo v hitparádě UK Albums Chart. Prvním singlem z alba se stala píseň \"I Just Wanna Know\", která vyšla v listopadu roku 2006 a umístila se na 29. místě britské hitparády. Druhý singl \"Moving On\", který vyšel v září roku 2007, měl o něco větší úspěch - dostal se na 26. příčku britské singlové hitparády. Zatímco třetí singl \"Come On Girl\" ve spolupráci se zpěvačkou Lucianou se následujícího roku umístil již na 5. místě..\nVšechny písně byly otextovány a produkovány Taio Cruzem.\n\nStandardní edice\nTaio Cruz vs Delinquent Mix bonus CD\n"}
{"id": "676162", "url": "https://cs.wikipedia.org/wiki?curid=676162", "title": "Walking Down a Street Called Love", "text": "Walking Down a Street Called Love\n\nWalking Down a Street Called Love je koncertní album amerického kytaristy a příležitostného zpěváka Linka Wraye, nahrané v roce 1996 a vydané o rok později, v roce 1997.\n\n"}
{"id": "676163", "url": "https://cs.wikipedia.org/wiki?curid=676163", "title": "Charge Composition Explorer", "text": "Charge Composition Explorer\n\nCharge Composition Explorer (CCE) je vědecká družice NASA vypuštěná 16. srpna 1984 pomocí rakety Delta 3924 z odpalovací rampy 17A na Cape Canaveral. Družice byla určena ke studiu interakce nabitých částic se zemskou magnetosférou, zejména pak iontů lithia a barya, které vypouštěla současně vynesená družice IRM (Ion Release Module). Družice obíhala po eliptické oběžné dráze s perigeem 1095 km a apogeem 49 688 km. Sklon dráhy byl 3,19°, dráhy byla tedy téměř rovníková. Počátkem roku 1985 se na družici začaly objevovat první poruchy a počátkem roku 1989 začal selhávat systém dodávky elektrické energie. Definitivně přestala družice pracovat 12. července 1998.\n\nCCE byla rotací stabilizovaná družice (10 ot/min), byla vybavena solárními panely, dodávajícími průměrně 140 W elektrické energie a dobíjejícími akumulátorovou baterii. Pro navedení na eliptickou dráhu byla vybavena motorem Thiokol Star 13B na TPL. Osa rotace je řízena systémem magnetických cívek a tryskami na stlačený plyn.\n\nSpolu s CCE byly vyneseny další dvě družice, IRM (Ion Release Module, COSPAR 1984-088B) a UKS (United Kingdom Subsatellite, COSPAR 1984-088C). Družice IRM sloužila k vypouštění oblaku iontů lithia a barya. K tomuto účelu nesla 8 kanystrů po 5,8 kg obsahujících LiCuO a 8 kanystrů po 13,5 obsahujících kg BaCuO. Družice CCE a UKS byly určeny ke sledování interakcí takto vypouštěných iontů se zemskou magnetosférou.\n\n"}
{"id": "676165", "url": "https://cs.wikipedia.org/wiki?curid=676165", "title": "Jan Kříž", "text": "Jan Kříž\n\nJméno Jan Kříž náleží více osobám:\n"}
{"id": "676166", "url": "https://cs.wikipedia.org/wiki?curid=676166", "title": "Never Let Her Go", "text": "Never Let Her Go\n\nNever Let Her Go je druhé sólové studiové album frontmana Bread Davida Gatese, vydané v roce 1975.\n\nVšechny skladby napsal David Gates.\n"}
{"id": "676176", "url": "https://cs.wikipedia.org/wiki?curid=676176", "title": "Sir Lord Baltimore (album)", "text": "Sir Lord Baltimore (album)\n\nSir Lord Baltimore je eponymní a druhé studiové album americké heavy metalové hudební skupiny Sir Lord Baltimore, vydané v roce 1971.\n\n\n"}
{"id": "676177", "url": "https://cs.wikipedia.org/wiki?curid=676177", "title": "Kingdom Come (album)", "text": "Kingdom Come (album)\n\nKingdom Come je debutové studiové album americké heavy metalové hudební skupiny Sir Lord Baltimore, poprvé vydané u Mercury Records v roce 1970.\n\n\n\n\n"}
{"id": "676178", "url": "https://cs.wikipedia.org/wiki?curid=676178", "title": "Sir Lord Baltimore III Raw", "text": "Sir Lord Baltimore III Raw\n\nSir Lord Baltimore III Raw je třetí, a zatím poslední, studiové album americké heavy metalové skupiny Sir Lord Baltimore, vydané v roce 2006.\n\n\n"}
{"id": "676182", "url": "https://cs.wikipedia.org/wiki?curid=676182", "title": "Them or Us", "text": "Them or Us\n\nThem or Us je studiové album amerického rockového multiinstrumentalisty Franka Zappy, vydané v říjnu roku 1984.\n\nVšechny skladby napsal Frank Zappa, pokud není uvedeno jinak.\n\n\n\n\n\n"}
{"id": "676185", "url": "https://cs.wikipedia.org/wiki?curid=676185", "title": "Federal Aviation Administration", "text": "Federal Aviation Administration\n\nFederal Aviation Administration (zkratka FAA; česky přibližně: Federální letecká správa) je agentura ministerstva dopravy Spojených států amerických v úloze státního leteckého úřadu s pravomocí regulovat a dohlížet na všechny aspekty civilní letecké dopravy nad územím USA (National Airworthiness Authority). FAA byla vytvořena zákonem \"Federal Aviation Act\" z roku 1958 (první snahy regulace letecké dopravy na území USA pocházejí už z 20. let ze zákona \"Air Commerce Act of May 20, 1926\"). Agentura se původně jmenovala \"Federal Aviation Agency\" – své současné jméno získala v roce 1966, kdy současně přešla pod ministerstvo dopravy.\n\nV čele FAA stojí administrátor, od srpna 2019 funkci vykonává Stephen Dickson.\n\n\nZ provozního úhlu pohledu je FAA rozdělena do devíti regionů a ústředí ve Washingtonu a středisku Mikea Moroneyho v Oklahoma City. Regiony FAA jsou následující:\n"}
{"id": "676187", "url": "https://cs.wikipedia.org/wiki?curid=676187", "title": "Mad Shadows", "text": "Mad Shadows\n\nMad Shadows je druhé studiové album anglické glam a hard rockové hudební skupiny Mott the Hoople, vydané v roce 1970 u Island Records.\n\nVšechny skladby napsal Ian Hunter pokud není uvedeno jinak.\n\n\n\n"}
{"id": "676200", "url": "https://cs.wikipedia.org/wiki?curid=676200", "title": "Záduší", "text": "Záduší\n\nZáduší (latinsky \"bona fabricae\", německy \"Kirchenfabrik\" nebo \"Fabrikgut\") byl majetkový fond sloužící zejména k financování nákladů na opravy a údržbu určitého kostela, ale také některých výdajů spojených s bohoslužbami (hlavně na pořízení svíček). Bylo vždy přísně odděleno od obročí, jehož výnos byl osobním příjmem duchovního.\n\nZáduší nebylo samostatnou právnickou osobou, nýbrž náleželo příslušnému kostelu (dnes bychom řekli farnosti, popřípadě filiálce). Součástí záduší byl zejména nemovitý majetek (zádušní lesy, pole a louky), ale například také zádušní krávy; z výnosu tohoto majetku (tj. zejména z jeho pronájmu) byly hrazeny potřeby kostela. V širším (přesnějším) smyslu pak je záduším veškerý zásadně nezcizitelný majetek kostela, který není součástí obročí, tj. také samotný kostel, jeho vnitřní zařízení, hřbitov, kostnice nebo bohoslužebné potřeby (liturgická roucha, liturgické nádoby apod.).\n\n"}
{"id": "676201", "url": "https://cs.wikipedia.org/wiki?curid=676201", "title": "Senzomotorika", "text": "Senzomotorika\n\nSenzomotorika (z lat. \"sensus\", smysl a \"motor\", jsem pohybován) znamená souhru smyslových orgánů, respektive jejich vjemů, a tělesného pohybu u živých organismů. Činnosti a jevy, na nichž se smyslové a motorické schopnosti bezprostředně a nerozdělitelně podílejí, se nazývají senzomotorické.\n\nSmyslové a pohybové orgány obvykle pracují v těsné vzájemné koordinaci: smyslový vjem může být podnětem k pohybu, pohyb bývá řízen na základě smyslových vjemů a člověk jej zpětně vnímá prostřednictvím proprioreceptorů (kinestéze). O senzomotorice se mluví tam, kde toto propojení může probíhat bez účasti vědomí – například při reflexních a naučených pohybech. Pro většinu živočichů a zejména pro člověka, který se běžně pohybuje po dvou, má velký význam už samo udržování polohy a rovnováhy. Přitom i sezení a stání je u člověka výsledek poměrně dlouhého učení. Při špatném držení těla a nezdravém způsobu života se některé svaly trvale a přitom nevědomky přetěžují, takže člověk pak trpí různými bolestmi zad a podobně. Poruchy tohoto druhu se dají léčit pohybovou terapií, například senzomotorickou stimulací, při níž si organismus vytváří lepší souhru mezi vjemy a pohyby.\n\n"}
{"id": "676202", "url": "https://cs.wikipedia.org/wiki?curid=676202", "title": "Slezskoostravský Rock-Fest", "text": "Slezskoostravský Rock-Fest\n\nSlezskoostravský Rock-Fest Open Air je jednodenní klubový rockmetalový hudební festival na Slezskoostravském hradě. Nádvoří STAGE a Aréna STAGE. Již tradičně dostanou na festivalu prostor za hvězdami rockového a metalového nebe regionální klubové seskupení a mládežnické hudební soubory.\n\nV červenci roku 2008 se uskutečnil prvotní pokus o hudební festival, kterým hlavním posláním bylo zviditelnění regionálních klubových,rockových seskupení. Tato akce se uskutečnila za nepříliš hojné účasti v areálu Staré kuželny ve Slezské Ostravě. Zhruba 100 návštěvníků ovšem ocenilo velké zaujetí pořadatelů i všech účinkujících. Vstup byl zdarma a vystoupily kapely: Bompar a Hašlerka, Bart, Černá Kočka, Andy Marshall Band, Disassster, Glayzy.\n\nDruhý ročník festivalu se konal na stejném místě začátkem září roku 2009. Na této akci opět vystoupily regionální, amatérské, klubové kapely s tím, že organizátoři Kultura pro Slezskou Ostravu o.s. pozvali poprvé známého headlinera festivalu a to kapelu Vilém Čok & Bypass, zapracovali na propagaci a výsledek byl 300 návštěvníků. Na Slezskoostravském Rock-Festu /SORF/ v roce 2009 hrály kapely: Immer, Kapriola, Andy Marshall Band, Vilém Čok & Bypass, Glayzy, Naked Floor.\n\nTřetí ročník stále rostoucího a úspěšnějšího festivalu s názvem Slezskoostravský Rock-Fest /SORF/, organizátoři /občanské sdružení Kultura pro Slezskou Ostravu/ uspořádali na stejném místě, ale v termínu srpen 2010. se stala legenda československého rocku ostravská kapela Citron. Na rozdíl od předchozích ročníků vyšlo do třetice i nádherné počasí a akci navštívilo přes 600 lidí.\n\nBěhem dvanáctihodinového maratónu se představily skupiny: No Trip, 333, Rum Guvno, Zpocený Voko, Orchidea, HC3, Endless, Citron.\n\nVzhledem k rostoucímu zájmu a ohlasu veřejnosti organizátoři festivalu ustálili termín konání akce na srpen. Čtvrtý ročník se vyznačoval změnou místa, mezinárodními interprety a rozšíření z jedné scény na dvě. Legendární československá kapela Katapult se stala jedním z headlinerů čtvrtého ročníku hudebního festivalu Slezskoostravský Rock-Fest 2011 Open Air, který se konal v sobotu 20. srpna 2011 v areálu Slezskoostravského hradu. Za krásného letního počasí se akce zúčastnilo na 800 návštěvníků. Další interpreti: Smash Hit Combo/Fr/, Root, NIL, The Downhill/Sk/, Euthanasia, Witch Hammer, Black Roll, Zpocený Voko, Dona Said Yes, Kopr… a celým dnem provázel Ruda z Ostravy.\n\n5. ročník Slezskoostravského Rock-Festu open air proběhl po vydařených zkušenostech z minulých let opět na Slezskoostravském hradě dne 25. srpna 2012 od 11.30 – 23.00 hodin.\n\nHudební festival se konal opět na dvou pódiích - Nádvoří STAGE a Aréna STAGE, kde v poledních hodinách vystoupily mladé hudební soubory, vítězové hudebních soutěží Boom Cup a Radegast Líheň a od odpoledních do nočních hodin následovala produkce známých rockových kapel.\nPořadatelé se zaměřili na rockové legendy, které v Ostravě delší dobu nevystupovaly, a tudíž po nich byli tamní fanoušci „hladoví“ jako např. Aleš Brichta Band, Tanja i oblíbená Doga, nebo stále „bláznivější“ Vilém Čok & Bypass, či moravská ethnometalová formace Silent Stream Of Godless Elegy. Na talentovanou rockovou partičku Segment, finalistu televizní soutěže Česko Slovensko má talent bylo zvědavo také nemálo příznivců. Ze zahraničních hostů zavítali němečtí Asgaia či také velmi pestrý slovenský Tom Grohregin žijící v Ostravě.\n\nSoučástí festivalu byly opět doprovodné akce i atrakce pro děti a mládež – dětský koutek.V průběhu akce prodeje občerstvení, workshopy a jiné aktivity…celým festivalem provázel známý a oblíbený moderátor, bavič Ruda z Ostravy.\n\nKapely: Aleš Brichta Band, Doga, Vilém Čok & Bypass, Silent Stream Of Godless Elegy, Segment, Silent Hill, Asgaia /Ger/, Tanja, Kapriola, Tom Grohregin, The Places.\n\n6. ročník Slezskoostravského Rock-Festu se konal opět na dvou podiích - Nádvoří STAGE a Aréna STAGE v prostorách Slezskoostravského hradu dne 25. 8. 2013. Organizátoři navázali několik partnerských vztahů s dodavateli služeb, hudebními kluby, předprodejními společnostmi, reklamními a mediálními partnery. Cena vstupného na festival byla 200 Kč v předprodeji, na místě byl vstup za 300 Kč. Účast vzrostla na 1200 lidí. Celým festivalem provázel Tom Grohregin - moderátor České televize. Na tomto ročníku festivalu vystoupilo dvanáct účinkujících. Kapely Arakain, Cold Cold Groun (Finsko), Synkopy 61, Kurtizány z 25. Avenue, Salamandra, Hentai Corporation, Abi Gail, Greedy Invalid, Glayzy, Up!Great, Acid Station, Ginger. Součástí festivalu byly opět doprovodné akce i atrakce pro děti a mládež - dětský koutek s možností přenechání dětí do rukou profesionálních pedagogických pracovníků. V průběhu akce byl zajištěn prodej občerstvení, workshopy a jiné aktivity.\n\n"}
{"id": "676203", "url": "https://cs.wikipedia.org/wiki?curid=676203", "title": "Jana Vlachová", "text": "Jana Vlachová\n\nJana Vlachová (* 5. května 1955, Praha) je česká houslistka, vede Vlachovo kvarteto Praha. Je dcerou doc. Josefa Vlacha, houslisty, skladatele, hudebního pedagoga, dirigenta, zakladatele a primária Vlachova kvarteta. Matka, taktéž houslistka, byla členkou orchestru činohry Národního divadla. Mladší sestra houslistka Dana Vlachová je členkou Českého tria.\n\nPod vlivem svého otce úspěšně rozvíjela interpretační nadání. Jako 14letá např. vystoupila na závěrečném slavnostním koncertu v pražském Rudolfínu, coby primárius smyčcového kvarteta které zvítězilo v mezinárodní rozhlasové soutěži Concertino Praga. Za přispění profesorky Marie Hlouňové byla v roce 1970 i bez středoškolské maturity přijata k individuálnímu studiu na Akademii múzických umění v Praze. Záhy začala koncertovat sólově, v 17 létech debutovala v přímém rozhlasovém přenosu.\n\nJana Vlachová následně hrávala v různých kvartetních i triových seskupeních, které neměly stabilního trvání. Až v roce 1977 vytvořila komorní duo se svým švédským manželem Mikaelem Ericssonem, čerstvým absolventem AMU a vítězem v soutěži Pražského jara 1980. Hráli ve složení housle a violoncello, koncerty prokládali sólovými vystoupeními. Vystupovali také společně s mnoha českými orchestry, nejčastěji s Českým komorním orchestrem, natáčeli i hudební nahrávky pro Panton. Se svým duem hráli po celé tehdejší České republice i v zahraničí, nejčastěji zajížděli do Švédska, kde měli nejméně stovku vystoupení.\n\nV roce 1982 založila ambiciózní Jana Vlachová Nové Vlachovo kvarteto, které v roce 1995 přejmenovala na Vlachovo kvarteto Praha. Hraje v něm s manželem Mikaelem Ericssonem (violoncello) a Karlem Stadtherrem (housle) i v současnosti. Kvarteto navázalo svou interpretaci na původní Vlachovo kvarteto a brzy se stalo známo svou hrou u nás i za hranicemi, v Evropě stejně jako v zámoří.\n\nJako primárius kvarteta dbá nejen na přednes, ale také na pestrost repertoáru který obsahuje nepřebernou řadu skladeb od klasiků české i světové hudby až po autory současné. Se svým kvartetem nahrála již více než 30 CD titulů .\n\nHraje také od roku 1990 v Českém komorním orchestru, kde zastává pozici koncertního mistra a uměleckého vedoucího. Současně je, počínaje rokem 2006, členkou klavírního kvarteta Ad Libitum, ve kterém hraje s Helenou Suchárovou-Weiser (klavír), Karlem Stadtherrem (viola) a Mikaelem Ericssonem (violoncello). V roce 2010 Jana Vlachová založila Trio Serioso, kde s ní vystupuje Karel Stadtherr na violu a Mikael Ericsson na violoncello.\n\nJana Vlachová je matkou tří synů a tří dcer.\n\n"}
{"id": "676205", "url": "https://cs.wikipedia.org/wiki?curid=676205", "title": "Mistrovství světa ve snowboardingu 2005", "text": "Mistrovství světa ve snowboardingu 2005\n\nMistrovství světa ve snowboardingu 2005 bylo v pořadí šestým světovým šampionátem ve snowboardingu pořádaným pod patronací Mezinárodní lyžařské federace. Konalo se ve dnech 15. až 23. ledna 2005 v kanadském středisku Whistler. \n\nVýsledky\n\nUmístění Čechů: 12. Martin Černík <br>\nDatum soutěže 21. ledna 2005\n\n"}
{"id": "676207", "url": "https://cs.wikipedia.org/wiki?curid=676207", "title": "Sedloň", "text": "Sedloň\n\nPříjmení Sedloň je české příjmení. Náleží mimo jiné těmto významným osobnostem:\n\n"}
{"id": "676208", "url": "https://cs.wikipedia.org/wiki?curid=676208", "title": "Filip Gotthard Schaffgotsch", "text": "Filip Gotthard Schaffgotsch\n\nFilip Gotthard Schaffgotsch (3. července 1715, Slezské Teplice – 5. ledna 1795, zámek Jánský Vrch v Javorníku) byl římskokatolický kněz a biskup vratislavský, který se proslul svojí podporou hudby v 18. století.\n\nJiž během studií na jezuitském Collegiu Romanu v Římě (1731–1734, doktorát z filosofie) se stal kanovníkem v Olomouci (1731, rezignoval 1744), posléze i kanovníkem vratislavským a proboštem u sv. Kříže ve Vratislavi. Kněžské svěcení přijal roku 1738, po obsazení Slezska Fridrichem II. v první slezské válce roku 1741 prosadil panovník, aby se stal koadjutorem vratislavského biskupa Sinzendorffa (1744, tehdy přijal i biskupské svěcení), po jehož smrti roku 1748 se stal sídelním knížetem-biskupem vratislavským. Vzhledem k tomu, že v průběhu sedmileté války podporoval Rakousko (roku 1757 sloužil ve Vratislavi Te Deum za vítězství císařských vojáků, k němuž nakonec nedošlo), upadl do Fridrichovy nemilosti. V letech 1763–1766 byl držen v zajetí, odkud uprchl do Jeseníku, odkud spravoval rakouskou část své diecéze. Pruskou část spravoval světící biskup, nejprve Jan Mořic Strachwitz a od roku 1781 Antonín Ferdinand Rothkirch.\n\nBiskup Schaffgotsch se usídlil na zámku Jánský Vrch v Javorníku, který se díky němu stal hospodářským a kulturním centrem celého kraje. Na zámku založil biskupskou kapelu a zřídil pro ni kruhový hudební sál, působil a tvořil tam slavný skladatel Karl Ditters von Dittersdorf i jiní skvělí hudebníci. Biskup ovšem zanedbával hospodářskou správu svých statků, takže mu v roce 1785 císař Josef II. zabavil jeho statky a dosadil do Javorníku nucenou správu, která skončila až roku 1790. Biskup Schaffgotsch krátce na to zemřel a byl pochován v rodinné hrobce ve Slezských Teplicích.\n\n"}
{"id": "676209", "url": "https://cs.wikipedia.org/wiki?curid=676209", "title": "Václav Šamánek", "text": "Václav Šamánek\n\nVáclav Šamánek (23. října 1846 Milotice u Kyjova – 9. května 1916 Liberec) byl český lékař a politik, menšinový aktivista na Liberecku.\n\nStudoval na německých školách, r. 1872 byl ve Vídni promován na doktora medicíny. Stal se nejprve vojenským lékařem, později si otevřel vlastní praxi. Od 80. let aktivně podporoval kulturní a jazyková práva české menšiny v Liberci a okolí: organizoval zakládání a financování českých škol a spolků, prosazoval používání češtiny v úředním styku, bránil české živnostníky před diskriminací. Roku 1893 byl zvolen do Říšské rady, o dva roky později i do Českého zemského sněmu. V době vyostřené česko-německé konfrontace si svými aktivitami vysloužil uznání od Čechů a vášnivý odpor ze strany libereckých Němců.\n\nPocházel z české rodiny v Miloticích na Moravě. Protože úroveň českojazyčných škol v regionu byla tehdy špatná, poslali jej rodiče nejprve na německou hlavní školu do nedalekého Kyjova a později na gymnázium ve Vídeňském Novém Městě. Roku 1866 se zapsal na lékařskou fakultu Vídeňské univerzity. Během studií trpěl existenčními problémy, pomoc mu poskytl vídeňský Čech Petr Bílka. Na Vídeňské univerzitě studoval v období let 1866–1867, pak od roku 1867 studoval na vojenské lékařské akademii Josephinum ve Vídni. Roku 1872 byl promován na doktora.\n\nStal se vojenským lékařem nejprve v Praze, později v Liberci u 29. praporu myslivců.\n\nV roce 1884 (podle jiných zdrojů již roku 1880) vystoupil z vojska a v Liberci si otevřel vlastní úspěšnou praxi.\n\nVolný čas věnoval podpoře české kultury na Liberecku. Za základ svého snažení považoval rozvoj českojazyčného školství. Stal se předsedou České besedy i místního odboru Ústřední matice školské. Úspěšně organizoval finanční sbírky a zajistil stavbu matiční školy. V letech 1883-5 prosadil založení veřejné (tj. městem financované) obecné školy. Roku 1887 zajistil zřízení pokračovací živnostenské školy a o deset let později pokračovací školy pro dívky. Roku 1913 vznikla jeho zásluhou pokračovací škola pro krejčí. Snažil se i o vznik reálného gymnázia, ale vláda jeho založení až do rozpadu monarchie nepovolila, ačkoli byly shromážděny dostatečné finanční prostředky.\n\nPomáhal i při zakládání českých škol v okolí — např. v osadách Petrašovice, Rašovka (část obce Šimonovice), Popelnice (část obce Šumburk nad Desnou), Frýdštejn a Horní Růžodol.\n\nRoku 1886 založil místní organizaci Sokola a řadu let jej vedl. Stal se předsedou místního odboru Národní jednoty severočeské; v této funkci zajistil zřízení České záložny (1891), která poskytovala financování místním podnikatelům. V Růžodole a Hrádku založil čtenářské spolky.\n\nVelké úsilí věnoval jazykové rovnoprávnosti — faktickému zajištění práva českých menšin na úřední jednání v češtině u soudu, na železnici, na berním úřadě a okresním hejtmanství. K prvnímu sporu došlo již roku 1883, kdy začal vystavovat chorobopisy a úmrtní listy v češtině. Vyvolalo to odpor místních německých lékařů, který vyloučil Šamánka ze svého spolku; jeho právo na vydávání dokumentů v češtině ale potvrdil i zemský výbor. V témže roce prosadil, že nákup domu České besedy musel být zapsán do pozemkových knih česky — jako první takový zápis po 260 letech.\n\nPůsobil i ve vrcholové politice. V roce 1893 byl zvolen poslancem Říšské rady (celostátní parlament) za městskou kurii, obvod Nové Město pražské. Nastoupil sem 10. října 1893, když nahradil zemřelého Aloise P. Trojana. Nominovala jej svobodomyslná (mladočeská) strana; na předvolebním shromáždění na Žofíně ho podpořili profesor Gabriel Blažek a poslanec Eduard Grégr. Šamánek ve svém projevu mimo hájil nutnost obnovení státních práv Českého království, obranu proti germanizaci a reformu armády (která posilovala poněmčovací tendence), za což byl odměněn bouřlivým potleskem. Patřil k radikálnímu křídlu mladočeské strany, které v 90. letech odmítalo odklon od dosavadní opoziční politiky. Ve vídeňském parlamentu setrval do konce funkčního období sněmovny, tedy do roku 1897.\n\nRoku 1895 jej zvolili i do Českého zemského sněmu za skupinu okresů Turnov, Mnichovo Hradiště a Bělá pod Bezdězem. Hájil tam práva české menšiny; například v roce 1900 žádal o podporu proti snaze liberecké radnice diskriminovat české podnikatele tím, že po rekonstrukci tržnice znemožnila její další používání 39 Čechům (tj. všem kromě dvou) a jen pěti Němcům. Roku 1905 na půdě sněmovny vznesl dotazy na místodržitele, v nichž si stěžoval na nedostatečnou znalost češtiny u celních úředníků (čímž není v praxi naplněno právo na vydávání českojazyčných dokumentů), ale i na špatné ohodnocení a nízký počet berních úředníků, vedoucí k nedostatečnému výběru daní od majetných poplatníků a následnému zvyšování daňové zátěže pro drobné živnostníky. Poslancem zemského sněmu byl až do roku 1907.\n\nRoku 1904 se mu díky dlouholetému úspěšnému vedení České besedy podařilo vybudovat nové sídlo této organizace — Národní dům v Liberci.\n\nZemřel na infarkt myokardu dne 9. května 1916 v Liberci cestou od pacienta. Na úmrtním oznámení je uvedeno, že si přál být zpopelněn. Obřad se konal v krematoriu\n\nv Žitavě. Urna byla nejdříve uložena na hřbitově v Ruprechtické ulici. Po zrušení hřbitova byla urna umístěna v obvodové zdi urnového háje u libereckého krematoria. Česká beseda zorganizovala sbírku na důstojnější uložení urny a 26. října 1989 zřídila náhrobek s bustou od sochaře Viléma Amorta. V dubnu 2019 je náhrobek bez busty.\n\nVáclav Šamánek měl úctu a respekt české kulturní veřejnosti. Například medailonek ve Světozoru (1893) jej označoval za neohroženého zastánce národních práv, výborného organizátora, mluvčího, učitele a vůdce libereckých Čechů, který pro svou záslužnou činnost musel podstupovat mnoho útoků a křivd ze strany protivníků. Článek ve Zlaté Praze (1889) ho — spolu s Václavem Paříkem z Třebenic — uváděl jako „národního hrdinu“, obětavého a neúnavného bojovníka za národní práva i hmotné zajištění krajanů v německých oblastech.\n\nPro Němce byl Šamánek silný protivník, který je svými aktivitami dráždil. V rámci možností mu opláceli. Například 27. srpna 1885 vytloukli rozvášnění Němci kameny několik oken v jeho domě. Redaktor listu \"Reichenberger Zeitung\" pak Šamánka obvinil ze lži, protože kámen uváděný jako důkaz byl větší, než díra v okně (záležitost se pak vyjasnila — na dům dopadlo několik kamenů a redaktor mylně porovnával jeden z nich s dírou po jiném). Roku 1891 podepsalo 14 libereckých lékařů a 2 lékárníci výzvu, v níž se Šamánkem ukončili veškeré odborné kontakty a „podle toho se zachovají i k jeho pacientům“; pokusili se tak zničit jeho úspěšnou praxi. V roce 1893 uvedl \"Prager Tagblatt\", že kvůli jeho agitaci v severních Čechách nebude možné vytvořit ve sněmovně většinu.\n\nKrátce po jeho smrti postihla jeho rodinu tragédie — manželka jednoho z jeho synů, který byl v té době v zajetí v Rusku, spáchala sebevraždu poté, co francouzská letecká puma zabila v Karlsruhe jejich dítě. Syn Václav Šamánek mladší, rovněž lékař, spáchal v Liberci 28. prosince 1916 sebevraždu kvůli strachu z ohluchnutí.\n\nNejmladší syn, Jaroslav Šamánek, pracoval r. 1916 jako zemědělský inženýr v Liberci.\n"}
{"id": "676211", "url": "https://cs.wikipedia.org/wiki?curid=676211", "title": "Pat Peake", "text": "Pat Peake\n\nPatrick Michael Peake (* 28. května 1973, Rochester, Michigan) je bývalý americký hokejový útočník a trenér.\n\nV juniorské profesionální lize začínal na severu americké hokejové ligy (NAHL) v sezóně 1989/1990, kdy zaznamenal 33 gólů a 44 asistencí jen ve 34 odehraných zápasech. V následující sezóně, se stěhoval do Ontario Hockey League do týmu Detroit Compuware Ambassadors kde zaznamenal 90 bodů (39 gólů a 51 asistencí) v 63 zápasech. Tým z NHL Washington Capitals ho odměnil tím, že ho draftovali v roce 1991 v 1. kole (celkově 14.). Ještě ve svých 18 let se vrátil do Detroit Compuware Ambassadors v sezóně 1991/92 a zaznamenal 93 bodů (41 gólů, 52 asistencí) v 53 zápasech a dokonce debutoval v American Hockey League v týmu Baltimore Skipjacks ve kterém odehrál tři zápasy v nichž si připsal jeden gól. Poté se objevil v mistrovství světa juniorů v roce 1992 ve kterém zaznamenávat pět gólů v sedmi zápasech a americká reprezentace získala bronzové medaile. Sezóna 1992/93 byla jeho poslední, a nejúspěšnější v juniorský lize OHL ve kterých zaznamenal 136 bodů (58 gólů a 78 asistencí) v pouhých 46 her v Detroit Junior Red Wings a v lize OHL se stal nejlepším američanem v sezóně. Na závěr svých 19 let odehrál sedm zápasů v mistrovství světa juniorů v roce 1993 kde vstřelil čtyři branky a devět asistencí.\n\nJeho první sezóna v NHL 1993/94 odehrál v Capitals kdy jako nováček odehrál 51 zápasů v nichž zaznamenal 11 branek a 18 asistencí, s +1 za pobyt na ledě. Ve stejném roku zaznamenal na farmě Capitals v týmu Portland Pirates pět asistencí ve čtyřech odehraných zápasech ale playoff odehrál v Capitals kde odehrál osm zápasů kdy zaznamenal jednu asistenci. V příští sezóně 1994/95, odehrál jen 18 zápasů v Capitals kvůli mononukleóze, v nichž nasbíral jen čtyři body, a na farmě v Portland Pirates odehrál pět zápasů. V následujícím ročníku 1995/1996 v NHL byla jeho nejlepší kdy odehrál nejvíce zápasů v základní části 62 a vstřelil 17 branek a 19 asistencí a měl plus / minus hodnocení +7. Kromě toho si podruhé zahrál v playoff ve kterém vstřelil svůj první gól v playoff a poslední gól své kariéry.\n\nJeho kariéra byla předčasně ukončena kvůli několika vážným zraněním, kdy v playoff 1996 proti Pittsburgh Penguins si poranil patu na pravé noze které ho přimělo podstoupit rozsáhlé operace v nichž musel vynechat 67 zápasů v sezóně 1996/97. V sezóně 1996/97 se vrátil do týmu Portland Pirates kde ve třetím zápase si zlomil pravou ruku a po vyléčení stihl odehrát za Capitals pouhé čtyři zápasy. Do dalšího zápasu nemohl nastoupit protože měl automobilovou nehodu ve kterém utrpením otřes mozku, vozidlo řídil spoluhráč z Capital Steve Konowalchuk. Po zraněních se pokoušel vrátit zpět do hokeje a v sezóně 1997/98 v NHL odehrál svůj poslední zápas v kariéře ve kterém si roztrhl šlachy v pravém kotníku. Do profesionálního hokeje se nikdy nevrátil v důsledku pokračující bolest v jeho patě. Oficiální konec hráčské kariéry oznámil 1. září 1998. V roce 2005 se pustil do funkce v Capitals, pracovat jako sportovní manager cestovní kanceláře. Jeho výkon v Ontario Hockey League nešel nepovšimnutý, a jeho bývalý juniorský tým, pak známý jako Detroit Compuware Ambassadors dnes Plymouth Whalers vyřadili jeho číslo 14.\n\nRočník 2013/14 a 2016/17 byl hlavním trenérem týmu Honeybaked do 16 let.\n\n\n\n"}
{"id": "676213", "url": "https://cs.wikipedia.org/wiki?curid=676213", "title": "Tomáš Kafka", "text": "Tomáš Kafka\n\nTomáš Kafka (* 26. srpna 1978, Tokio) je bývalý český florbalový brankář. Působil například v české florbalové reprezentaci a klubu Tatran Střešovice hrajícím českou florbalovou extraligu. Hostoval také v týmu Balrog B/S IK, který hraje nejvyšší švédskou ligu Svenska Superligan. Je považován ze nejlepšího brankáře v české florbalové historii. Svojí bohatou kariéru ukončil roku 2018.\n\nSeznam medailí, které získal Tomáš Kafka na mistrovství světa:\n"}
{"id": "676216", "url": "https://cs.wikipedia.org/wiki?curid=676216", "title": "Druhá vláda Yvese Leterma", "text": "Druhá vláda Yvese Leterma\n\nDruhá vláda Yvese Leterma působila jako vláda Belgie v období od 24. listopadu 2009 do 6. prosince 2011. Vláda podala 22. dubna 2010 demisi, kteru král Albert II. 26. dubna přijal, působila však až do sestavení nového kabinetu. Vedl ji Yves Leterme [if leterm] z Křesťanskodemokratické a vlámské strany (CD&V).\n\nVe vládě bylo zastoupeno celkem 6 stran: Socialistická strana (PS), Křesťanskodemokratická a vlámská strana (CD&V), Reformní hnutí (MR), Vlámští liberálové a demokraté (Open Vld) a Humanistický demokratický střed (CDH).\n\nPříčinou pádu vlády byl spor koaličních stran ohledně volebního obvodu Brussels-Halle-Vilvoord. Tento spor sahá až do Letermovy první vlády. Ústavní soud v roce 2003 rozhodl, že pravidla, aplikovaná v tomto volebním obvodě jsou postavena na diskriminujících principech. Poté, co nebylo nalezeno řešení tohoto sporu, opustila vlámská strana Open Vld vládní koalici. 22. dubna nabídl předseda vlády Leterme králi Albert II. demisi. Ten ji přijal 26. dubna poté, co selhaly rozhovory i s Didierem Reyndersem ze strany Reformního hnutí (MR). 13. června 2010 se následně konaly předčasné volby.\n\nAčkoli parlamentní volby proběhly už v červnu, vítězné strany Nová vlámská aliance (N-VA, vítěz ve Vlámsku) a Socialistická strana (PS, vítěz ve Valonsku) se více jak rok nebyly schopny dohodnout na koaliční vládě. Belgie tak vytvořila nový světový rekord v délce koaličního vyjednávání. Novou vládu Elia Di Rupa jmenoval král až 6. prosince 2011, zemi tak do jmenování vlády spravovala nadále Letermova druhá vláda v demisi. Nová vlámská aliance se součástí nové koalice nakonec nestala.\n\nKabinet sestával z 15 ministrů, 6 státních tajemníků a jednoho vládního komisaře. U státních tajemníků je v závorce uvedeno ministerstvo jejich působnosti.\n\nVláda měla původně 7 státních tajemníků. 14. února 2011 rezignoval Charles Michel na pozici \"ministra pro rozvojovou spolupráci\", aby se tak mohl stát předsedou strany MR. Ve své funkci byl nahrazen \"státním tajemníkem pro evropské záležitosti\" Olivierem Chastelem, který se tak stal \"ministrem pro rozvojovou spolupráci a evropské záležitosti\". Vláda tak přišla o jednoho člena.\n\n"}
{"id": "676217", "url": "https://cs.wikipedia.org/wiki?curid=676217", "title": "Josef Socha", "text": "Josef Socha\n\nJosef Socha (* 28. června 1943, Rychmburk) je římskokatolický kněz a bývalý dlouholetý generální vikář královéhradecké diecéze.\n\nNejprve vystudoval kroměřížskou konzervatoř, obor housle, a působil tři roky v Moravské filharmonii Olomouc. Od roku 1968 studoval Cyrilometodějskou bohosloveckou fakultu v Litoměřicích a v roce 1973 byl kardinálem Tomáškem vysvěcen na kněze. Poté působil v duchovní správě na různých místech královéhradecké diecéze, například jako farní vikář v Kutné Hoře nebo jako farář v Kácově (1977–1982).\n\nOd roku 1985 žije v Hradci Králové, kde byl sekretářem kapitulního vikáře (resp. administrátora diecéze) Karla Jonáše. Od roku 1997 je generálním vikářem královéhradecké diecéze, od roku 2008 se pak o pravomoce generálního vikáře dělil s Tomášem Holubem. Dne 28. září 2003 byl jmenován papežským prelátem. Po nástupu biskupa Vokála byl opět jmenován generálním vikářem královéhradecké diecéze, a to spolu s pomocným biskupem Josefem Kajnekem. Je také kanovníkem královéhradecké kapituly a s ohledem na své vzdělání a předchozí působení i vůdčí osobností hudebního dění královéhradecké diecéze. Funkci generálního vikáře vykonával do konce roku 2018.\n\nJeho jméno bylo uvedeno v seznamu spolupracovníků Státní bezpečnosti, podle vlastního vyjádření však vědomým spolupracovníkem nebyl a podle rozhodnutí soudu z roku 1994 byl ve zmíněném seznamu veden neoprávněně. Podle kritiků je rozhodnutí soudu nevěrohodné, protože Socha dosáhl zmíněného rozhodnutí svědectvím náčelníka církevní správy StB v Hradci Králové Letochy.\n\n"}
{"id": "676218", "url": "https://cs.wikipedia.org/wiki?curid=676218", "title": "What Are You Waiting For?", "text": "What Are You Waiting For?\n\nWhat Are You Waiting For? je debutové album pop punkové skupiny FM Static. Ke konci roku 2006 bylo tohoto alba prodáno více než 60 000 kopií.\n\n\n"}
{"id": "676224", "url": "https://cs.wikipedia.org/wiki?curid=676224", "title": "The Baseballs", "text": "The Baseballs\n\nThe Baseballs je německá hudební skupina, která vznikla v roce 2007 v Berlíně. Proslavila se rock and rollovými cover verzemi moderních hitů od umělců jako Rihanna, Katy Perry či Lady Gaga. Jejich retro styl využívá hudebních postupů typických pro rockabilly a oblečení a účesy imitují módu americké mládeže 50. let (greasers). První album nazvané Strike! dosáhlo hitparádových úspěchů (#1 nebo #2) ve Švýcarsku, Finsku, Švédsku, Norsku, Nizozemsku a Belgii.\n\nV závorce je rok vydání alba.\n\n"}
{"id": "676225", "url": "https://cs.wikipedia.org/wiki?curid=676225", "title": "Kris Beech", "text": "Kris Beech\n\nKristopher Beech (* 5. února 1981, Sicamous, Britská Kolumbie) je bývalý kanadský hokejový útočník.\n\nByl draftován v NHL v roce 1999 v 1. kole (celkově 7.) týmem Washington Capitals v době, kdy hrál za Calgary Hitmen v lize WHL. V sezóně 2000/01, 6. října 2000 debutoval v NHL v týmu Capitals proti týmu Los Angeles Kings ve kterém si připsal dva záporné body za pobyt na ledě. V sezóně odehrál za Capitals celkem čtyři zápasy. 11. července 2001 byl vyměněn společně s Michalem Sivek a Rossem Lupaschukem do týmu Pittsburgh Penguins za Jaromíra Jágra a Františka Kučeru. Poté se v následující sezóně 2001/02 objevil v 79 zápasech v kterých vstřelil 10 gólů a 15 asistencí. V Pittsburghu nezbylo místo a proto byl poslán na farmu do týmu Wilkes-Barre/Scranton Penguins kde hrával tři sezóny. Do Pittsburghu byl někdy povoláván jako náhradník při situacích, kdy se někdo zranil v hlavním týmu. Pittsburghu Penguins byl zklamaný s jeho vývojem a 9. září 2005 byl vyměněn do týmu Nashville Predators za podmíněný draft. V Nashville Predators hrával především na farmě v Milwaukee Admirals kde odehrál 22 zápasů a v nich nasbíral 23 bodů a v hlavním týmu Predators odehrál pět zápasů. 9. března 2006 byl vyměněn spolu s prvním kolem draftu do týmu Washington Capitals za obránce Brendna Witta. V Capitals odehrál pět zápasů poté byl poslán na farmářský tým do Hershey Bears kde dohrál základní část a v play-off pomohl k vítězství Calderova poháru proti týmu Milwaukee Admirals. V následující sezóně odehrál všechny zápasy v Capitals kdy si připsal nejvíce získaných bodů za jednu sezónu.\n\n10. ledna 2008 přestoupil do týmu Vancouver Canucks. Nicméně 23. ledna 2008, po pouhých čtyřech odehraných zápasech v Canucks ve kterém zaznamenal jeden gól a jednu asistenci, byl následně přemístěn do Washingtonu Capitals. Ještě neodehrál jediný zápas v Capitals, byl opět přemístěn do týmu Pittsburgh Penguins kde dohrál sezónu a byl to jeho čtvrtý tým v jednom měsíci. 10. října 2008 podepsal smlouvu na jeden rok se švédskou ligou Elitserien týmu HV71. Do týmu se připojil o tři dny později. V týmu odehrál 45 zápasů v nichž nasbíral 17 gólu a asistencí a pomohl týmu se stát mistr Elitserien. 28. dubna 2009 prodloužil smlouvu na dva roky. Před novou sezónou 2009/10 podepsal 4. září 2009 šestitýdenní smlouvu s týmem HC Servette Ženeva působící v lize National League A. V jeho osmi odehraných zápasů v HC Servette Ženeva vstřelil dva góly. 14. října 2009 se vrátil zpět do týmu HV71, odkud před sezonou 2011–2012 putoval do Lukko Rauma, tam ale vydržel pouze jednu sezonu a odešel do HC ČSOB Pojišťovna Pardubice, se kterým se dohodl na roční smlouvě.\n\n\n\n"}
{"id": "676226", "url": "https://cs.wikipedia.org/wiki?curid=676226", "title": "Tatra 147", "text": "Tatra 147\n\nTatra 147 je nákladní automobil vyráběný firmou Tatra.\n\nOd základní verze Tatry 111 liší extrémně zkráceným rozvorem sloužící pro práci i ve stísněných prostorech. Na podvozku se stavělo vozidlo T 147 Dc5 Dumpcar určené pro přepravu kamene, zeminy a jiných sypkých hmot na jednostranně sklápěné ocelové korbě o objemu 5 m³ a zatížení 9240 kg.\n\nV Česku se pravděpodobně žádný původní vůz nezachoval, vznikly však zřejmě dvě repliky, s použitím základu Tatra 111. Pravděpodobně jediný dochovaný originál objevil slovenský \"Veterán Klub Tatra 141 Bratislava\" v roce 2004 ve Španělsku. Roku 2013 byl převezen na Slovensko a v letech 2017–2018 restaurován.\n\n\n"}
{"id": "676229", "url": "https://cs.wikipedia.org/wiki?curid=676229", "title": "Krokodýlí ZOO Protivín", "text": "Krokodýlí ZOO Protivín\n\nKrokodýlí ZOO Protivín je soukromá zoologická zahrada chovající 23 druhů krokodýlů, ale i jiná zvířata, například hady a želvy. Nachází se v areálu na severní straně Masarykova náměstí v Protivíně v okrese Písek. Jejím zřizovatelem je Nadace Tomistoma, jejímiž zřizovateli jsou soukromý zemědělec Ing. Miroslav Procházka a AGRO Šumava s. r. o. Miroslava a Olgy Procházkových, provozovatelem je Ing. Miroslav Procházka. Pro veřejnost je otevřena celoročně, denně, plné vstupné činí 200 Kč. Součástí zoo je i zoologické muzeum, které deponuje kosterní pozůstatky nejen krokodýlů, ale i dalších obratlovců, celkem přes 1200 exponátů. Jako chovné i karanténní zázemí zoologické zahrady slouží od roku 2000 krokodýlí farma Chvalšiny v okrese Český Krumlov. Vzdělávací programy zoo jsou zaměřené též na obnovitelné zdroje energie (demonstrace tepelných čerpadel a malé vodní elektrárny) či ekologické zemědělství.\n\nVedle Dánska, Francie a Německa jde o čtvrtý podobný krokodýlí chov v Evropě.\n\nZoo vznikla ze soukromého chovu Miroslava Procházky, který se krokodýly zabýval již v mládí ve Stanici mladých přírodovědců v Písku, kde dětský kroužek choval dva krokodýly. Vlastní chov založil na své ekologické farmě ve Chvalšinách roku 1996, kdy si pořídil párek kajmanů. Celistvou kolekci krokodýlích druhů začal budovat roku 2000 a od roku 2005 krokodýly úspěšně rozmnožuje. Od roku 2005 buduje expoziční část zoo v centru Protivína, v historické kamenné budově stodoly bývalé konírny a kočárárny (původně špitálu), patřící k schwarzenberskému protivínskému zámku, který stojí na opačné straně náměstí. Budovu odkoupil od potomků soukromého majitele truhlárny, která v objektu předtím byla. Licenci zoo dle zákona č. 162/2003 Sb. získal od Ministerstva životního prostředí ČR v květnu 2008 na základě žádosti z ledna téhož roku. Jako datum vzniku zoo je uváděn 1. červen 2008. Do roku 2008 byla vybudována ekologická technologie vytápění pomocí tepelných čerpadel a prvních 11 terárií z celkového počtu 30 plánovaných. Od června 2008 jsou budována velká terária a do roku 2012 mají být vybudována i terária v patře budovy. Cílovým výstavním záměrem je vystavovat všech 23 dosud žijících krokodýlích druhů a tuto expozici doplnit výstavou osteologických i z menší části i dermoplatických preparátů nejen krokodýlů, ale i savců a dalších obratlovců. Z chovatelského hlediska je cílem sestavit v zoo i na farmě chovné skupiny ohrožených a kriticky ohrožených druhů krokodýlů. Chystá se doprovodná kolekce filipínského ptactva.\n\nV roce 2008 měla zoo 16 tisíc návštěvníků a v roce 2009 již 26 tisíc nebo téměř 30 tisíc. V roce 2010 ji navštívilo 36,5 tisíc lidí, avšak kapacita zoo nestačí uspokojit všechny zájemce o návštěvu.\n\nV roce 2010 získala zoo dotaci 34,6 milionu Kč na rekonstrukci v plánované ceně 47,3 milionu Kč.\n\nV roce 2009 vydal majitel zoo Atlas krokodýlů, z výtěžku jeho prodeje podporuje na Borneu vznik rezervace k zachování tamní populace gaviála sundského a krokodýla siamského.\n\nPři otevření v roce 2008 vystavovala zoo 21 jedinců 18 druhů, v roce 2010 již 60 jedinců 21 druhů. Na konci roku 2010 zoo chovala celkem 107 krokodýlů 21 druhů. Zatím poslední druh, gaviál indický, přibyl v říjnu 2011. Cílovým stavem je asi 120 jedinců všech 23 žijících krokodýlích druhů, do úplnosti sbírce chybí jen krokodýl orinocký (\"Crocodylus intermedius\", v Evropě se zřejmě žádný nevyskytuje). Většina chovaných druhů patří mezi ohrožené. Sedm nevzácnějších druhů je z bezpečnostních důvodů chováno současně jako v zoo, tak na farmě, aby bylo sníženo riziko zániku chovu.\n\nDosud jediným zařízením na světě, které chová všech 23 druhů krokodýlů, je aligátoří farma St. Augustin na Floridě., protivínská zoo chová od října 2011 i gaviály indické, takže se kolekce krokodýlů rozšířila na 22 druhů. \n\nV roce 2017 se v Krokodýlí ZOO Protivín úspěšně odchoval nejohroženější druh krokodýla světa - gaviál indický ( \"Gavialis gangeticus,\" Gmelin, 1789). Vylíhlo es zde v květnu 2017 celkem 17 mláďat, z nichž do stáří jednoho roku úspěšně zoo odchovala 14 jedinců. Postupně byla mláďata ponechávána evropským zoo - Pairi Daiza v Belgii, Lausaunne ve Švýcarsku a Reptilandia na Gran Canarii. Jednalo se o první evropský odchov a první světový v podmínkách ,in side ´´ ( mírném klimatickém pásmu). Výměnou za gaviály získala Krokodýlí ZOO Protivín mimo jiné i skupinu nového druhu krokodýla - \"Crocodylus suchus,\" krokodýla západoafrického a kolekce krokodýlích druhů se tak rozrostla na 23 z celkově 25 nyní ( 2018) uznávaných.\n\nKrokodýli:\n\nŽelvy, varani, gekoni, hadi aj.:\n\nDospělí jedinci jsou krmeni dvakrát týdně, mláďata častěji, a to nikoliv dosyta. Krokodýli dostávají pestrou a přirozenou stravu, například ryby, hlodavce a kuřata. Krokodýly má majitel pojmenované křestními jmény.\n\nMuzeum zatím deponuje přes 1200 exponátů, převážně kosterních, z nichž je zatím vystavena jen malá část. Součástí sbírky jsou kompletní kostry páru nosorožce bílého (a největší sbírka koster nosorožců ve světě), dále kostra největšího druhu žáby, lebka ptáka s největším rozpětím křídel i lebky slonů, hadů a ještěrů, ale i vejce a další exponáty.\n\n"}
{"id": "676231", "url": "https://cs.wikipedia.org/wiki?curid=676231", "title": "Nicolien Sauerbreijová", "text": "Nicolien Sauerbreijová\n\nNicolien Sauerbreijová (* 31. července 1979) je nizozemská profesionální snowboardistka.\n\nPochází z provincie Utrecht v Nizozemsku. Její otec je lyžařský instruktor a tak se dostala k tomuto zimnímu sportu. Lyžovala od dvou let, ve dvanácti letech přešla na snowboard. Také její mladší sestra Marieke Sauerbreijová je profesionální snowboardistkou.\n\nSpecializuje se na disciplíny paralelní obří slalom a paralelní slalom, ve kterých dosáhla řadu vynikajících úspěchů. Ve Světovém poháru začala nastupovat od roku 1996. První vítězství si připsala v roce 2001 v chilském středisku Valle Nevado v paralelním obřím slalomu. Ve stejné sezóně ještě vítězství zopakovala v závodu v Mariboru. Od té doby získala množství medailových umístění v závodech Světového poháru a dvakrát – v sezóně 2007/2008 a 2009/2010 vybojovala v paralelním obřím slalomu celkové vítězství. Vrcholem její kariéry bylo vystoupení na Zimních olympijských hrách 2010, kde vyhrála ve své oblíbené disciplíně. Byla to pro Nizozemsko jubilejní stá zlatá olympijská medaile a první zlatá medaile ze sportu na sněhu. Vynahradila si tak smůlu z předchozí olympiády v Turíně 2006, kde v souboji s Rakušankou Amelií Koberovou prohrála jen o 0,03 sekundy.\nV roce 2011 na mistrovství světa vybojovala stříbro v paralelním slalomu.\n\n"}
{"id": "676234", "url": "https://cs.wikipedia.org/wiki?curid=676234", "title": "Nathan Johnstone", "text": "Nathan Johnstone\n\nNathan Johnstone (* 9. února 1990) je australský snowboardista, mistr světa v disciplíně U-rampa.\n\nVyrůstal na předměstí Sydney, ke snowboardingu se dostal v deseti letech. Na začátku roku 2006, když mu bylo necelých 16 let, se účastnil poprvé mistrovství světa juniorů a o něco málo později debutoval také ve Světovém poháru. V následujících dvou letech však objížděl spíše menší závody a do Světového poháru se vrátil až v sezóně 2007/2008. 9. března 2008 při svém teprve třetím závodě v tomto seriálu dosáhl na medaili. Po tomto úspěchu obdržel stipendium \"Olympic Winter Institute of Australia\" a byl vyhlášen juniorským sportovcem roku ve státě Nový Jižní Wales. V následující sezóně dosáhl dvěma druhými místy také na stejné umístění v celkovém pořadí Světového poháru. V sezóně 2009/2010 se soustředil jen na olympijské hry ve Vancouveru a Světový pohár vynechal. Krátce před olympiádou, 21. ledna, si však při tréninku zlomil kotník a musel svou účast odříct. Zranění se naštěstí dobře zhojilo a začátkem ročníku 2010/2011 se mohl účastnit juniorského mistrovství světa, kde skončil druhý za Japoncem Taku Hiraokou. Prozatím největšího úspěchu dosáhl na Mistrovství světa 2011 ve španělské La Molině, kde získal zlato na U-rampě.\n\n"}
{"id": "676236", "url": "https://cs.wikipedia.org/wiki?curid=676236", "title": "Protokolární pero", "text": "Protokolární pero\n\nProtokolární pero (ceremoniální pero) bývá drahé zdobené pero, které je státníkům či jiným významným osobnostem poskytnuto k podepsání významné smlouvy, slavnostního slibu nebo jiného významného dokumentu. Často bývá zvykem, že je označeno logem či nápisem připomínajícím událost či smluvní stranu a signatářská strana si po podpisu pero může ponechat na památku. Někdy tak činí se samozřejmostí, jindy se signující státník hostitelské strany optá, jako například francouzský prezident Nicolas Sarkozy při návštěvě Rumunska. Někdy bývalo zvykem, že každá strana podepisuje vlastním perem a po aktu si je slavnostně vymění. V pořadu z filmových archívů Hledání ztraceného času komentuje Karel Čáslavský, jak si Jan Masaryk smutně prohlíží pero, které dostal výměnou za svého zlatého Parkera.\n\nV České republice se zájem o problematiku protokolárních per výrazně zvýšil v důsledku způsobu, jakým prezident republiky Václav Klaus 4. dubna 2011 v Chile převzal pero vykládané polodrahokamem lapis lazuli, kterým předtím ministr zahraničí Karel Schwarzenberg podepsal mezinárodní smlouvu. Šlo o umělecký výrobek v ceně 20 000 chilských pesos (zhruba 700 korun), který nenesl žádnou značku, jméno ani věnování, ale byl na ní pouze nápis República de Chile (Chilská republika), pro chilské ministerstvo zahraničí je vyrobila společnost Inoxcrom z Barcelony.\n\nMédia však věnovala perům pro prezidenta republiky pozornost již dříve. Například luxusní pero výrobce Koh-i-noor Hardtmuth s poplatinovaným hrotem z 18karátového zlata, kterým 7. března 2008 podepisoval svůj prezidentský slib, vyrobené v limitované edici 10 kusů určené výhradně prezidentům České republiky, mělo údajně nevyčíslitelnou hodnotu a odborníci na aukce odhadovali podle Novinek.cz jeho možnou prodejní cenu na asi jeden milión korun, přičemž náklady na výrobu a vývoj činily kolem 5 milionů Kč, podle Hospodářských novin byla hodnota tohoto pera sto tisíc korun. Pero Václav Klaus od generálního ředitele Koh-i-noor Hardtmuth slavnostně převzal den před podpisem prezidentského slibu, aby měl čas jej otestovat a natrénovat si zacházení s ním.\n\nLuxusními pery značky Koh-i-noor Hardtmuth údajně psali i představitelé někdejšího královského dvora ve Vídni i prezidenti první Československé republiky, podle prezidentské kanceláře první prezidenti České republiky.\n\nK vývoji nových per firmu Koh-i-noor inspirovala událost z roku 2003, kdy prezidentu Václavu Klausovi při podpisu prezidentského slibu přestalo psát připravené pero, takže pohotově použil své vlastní plnicí pero.\n\nPro podpis smlouvy mezi Ruskou federací a USA o omezení strategických jaderných zbraní na setkání hlav obou velmocí v Praze v roce 2010 zajistila česká prezidentská kancelář mosazné pero CROSS Townsend Black GT s vysoce leštěnou lakovou povrchovou úpravou černé barvy, hrotem z 18karátového zlata a doplňky pozlacenými 23karátovým zlatem a pro tuto příležitost byl objednán speciální modrý inkoust Diamine Royal Blue. Firma Cross, založená roku 1846 ve Spojených státech, je první firmou na světě, která začala vyrábět kuličková a plnicí pera. Hlavním speciálním požadavkem byla kombinace černé a zlaté barvy. Oficiálně byla dodána pouze dvě pera, ačkoliv podle protokolu musí být pro případ selhání připravena i dvě náhradní. Nebylo předem známo, zda si státníci pera po podpisu ponechají, ale předpokládalo se, že ano. Cena takového pera je něco přes 6 tisíc Kč a platí na něj doživotní záruka. 80ml lahvička použitého inkoustu stojí asi 250 Kč. Vzhledem k tomu, že Obama je levák a pro leváky je psaní plnicím perem nepraktické, protože hrozí rozmazání, musel při podpisu kroutit ruku tak, že se nad tím novináři pozastavili. Manažer jedné z firem dodávající psací potřeby, který si nepřál být jmenován, označil za pochybení hradního protokolu, že nenabídl Obamovi i luxusní kuličkové pero. Při své inauguraci Obama upřednostnil keramické pero (takzvaný roller), rovněž firmy Cross, která je dodavatelem pro Bílý dům. K podpisu pražské smlouvy bylo státníkům nabídnuto i pero prvního československého prezidenta T. G. Masaryka, ale ani jeden z nich nabídky nevyužil a oba zvolili moderní pero značky Cross.\n\nKancelář prezidenta vybírala ze tří typů per, vybrány nebyly značky Visconti Divina a Visconti Homo Sapiens. Pero Visconti Divina stojí kolem 18 tisíc korun a má tělo z černého netříštivého skla Lucite odolného proti UV záření. Pero Visconti Homo Sapiens je vyrobeno ze sopečné lávy Etny a stojí 13 tisíc Kč.\n\nFirma Visconti vyrobila též 999 kusů ručně vyráběných číslovaných per Visconti La Bibbia s ručně malovanými biblickými výjevy, na těle pera ze Starého zákona (Adam a Eva u stromu poznání, Noemova archa při potopě světa, David a Goliáš, obětování Izáka praotcem Abrahámem, seslání Božího zákona Mojžíšovi na hoře Sinaj) a na víčku výjevy z Nového zákona (narození Ježíše Krista v Betlémě, křest v řece Jordánu, poslední večeře Páně a nanebevzetí na Olivetské hoře), autorem barevného domalování je Claudio Mazzi. Tvary jeho částí jsou inspirovány například kamennými deskami božího zákona a svatým grálem. Tělo je z pryskyřice slonovinové barvy, většina kovových částí z Vermeilu, vysoce kvalitního pozlaceného stříbra, hrot je z osmnáctikarátového zlata, pružinový klip k uchycení na sako je z 23karátového zlata. Výjevy jsou malovány technikou „painted scrimshaw“, při níž se suchou jehlou vyryjí do povrchu pera kontury budoucích obrázků a vylijí černým inkoustem a pak se domalují barvou. Pero s číslem 001 vlastní papež, pero č. 240 bylo nabízeno v České republice za 96 630 Kč, verze se všemi díly z ryzího zlata by byla za 329 900 Kč.\n"}
{"id": "676238", "url": "https://cs.wikipedia.org/wiki?curid=676238", "title": "Předsunutá základna (Hvězdná brána)", "text": "Předsunutá základna (Hvězdná brána)\n\nPředsunutá základna je 6. epizoda 9. řady sci-fi seriálu Hvězdná brána.\nNa svobodnou jaffskou planetu jménem Kallana přichází Převor Oriů. Ptá se místních obyvatel, zda se rozhodli přijmout Orie za své bohy. Vůdce Jaffů odmítne a Jaffové začnou na Převora střílet z tyčových zbraní. Převor Jaffy zneškodní a vztyčí kolem sebe a hvězdné brány silové pole.\n\nDo SGC přichází zpráva od Neruse, nižšího Goa'ulda, který po mnoho let sloužil Baalovi. Nerus požaduje spojenectví se Zemí. Generál Landry se ptá Teal'ca, zda něco neví o Nerusovi. Vala mu skočí do řeči a tvrdí, že Nerus je ztělesněním lakomství, obžerství a nelze mu věřit. Teal'c to potvrzuje. Generál Landry po zvážení všech rizik povolí Nerusovi přijít do SGC.\n\nNerus vysvětluje, že se na planetě Kallana objevilo tajemné sílové pole. Pole obklopuje Hvězdnou bránu a pravidelně se zvětšuje jeho velikost. Horší je, že brána nebyla uzavřena dva dny, což porušuje všechny známé zákony červích děr. Navíc je uvnitř pole Převor Oriů. Tým je nucen souhlasit s Nerusovým děsivým závěrem, že Oriové si zřizují předsunutou základnu pro zahájení jejich invaze do naší galaxie.\n\nLandry nařizuje Mitchellovi a jeho týmu použít všech nezbytných prostředků k zastavení Oriů. Za tímto účelem pošle pro poslední superzbraň, Mark IX \"Ničitel bran\", naquadrií obohacenou jadernou hlavici. Posílá také konstruktérku Mark IX: pplk. Samanthu Carterovou.\n\nSG-1 letí na palubě Prométhea ke Kallaně, kde se silové pole rozrostlo do takové velkosti, že je vidět z oběžné dráhy. Mitchell, Daniel, Teal'c a Vala se dopraví až k povrchu planety s Mark IX. Snaží se jednat s Převorem, hrozí, že použijí Mark IX za 30 \"pozemských minut\", avšak ani hrozba bezprostředního jaderného výbuchu s Převorem nepohne.\n\nNajednou je planeta bombardována z oběžné dráhy energetickými zbraněmi. Gerak, vůdce svobodných Jaffů, se dozvěděl o invazi Oriů a požaduje převzít věci do vlastních rukou. Ve stejné době, silové pole expanduje znovu. Mitchell odjistí bombu a transportuje se spolu s týmem zpět na Prometheus.\n\nLidé i Jaffové se připravují na účinky výbuchu Mark IX na planetě. Jakmile se rázová vlna rozptyluje, jsou ohromeni zjištěním, že silové pole se zvětšuje. Brzy pole pohltí celou planetu, a oni nemají žádnou představu, co se bude dít dál. Gerak se rozhodl pokračovat v bombardování povrchu, hrozí, že dalším cílem bude Prometheus, pokud se Tau'ri k útoku nepřipojí. Mitchell dává příkaz k útoku. Netrvá dlouho a Carterová konstatuje, že jejich útoky silové pole zvětšují. Pole využívá energii jejich zbraní.\n\nUkazuje se, že Nerus po celou dobu pracuje pro Orie. Říká generálu Landrymu, že Oriové by nebyli schopni se dostat tak daleko, bez použití Mark IX.\n\nJakmile silové pole pokryje celou planetu, začnou z hvězdné brány vylétat obdélníkové objekty, které při kolizi zničí dvě lodě Geraka. Pod účinky silového pole se začíná hroutit celá planeta do singularity. Gerak je nucen ustoupit. Když se objekty setkávají, tvoří obří prstenec na planetární oběžné dráze. SG-1 v úžasu hledí jak se před jejich očima formuje první Superbrána. Superbrána má 300 až 400 metrů v průměru a bude poháněna černou dírou, která vznikne z planety. Je dost velká na to, aby armáda Oriů mohla vstoupit do Mléčné dráhy.\n\nCarterová zjistí, že části Superbrány jsou propojeny společnou energetickou vazbou. Vala, která si uvědomí, že Gerak po sobě zanechal maskovanou nákladní loď, která je sledovala, se přenese transportními kruhy na palubu této lodi. Nasměruje loď do cesty poslednímu kusu Superbrány a přeruší spojení. Když planeta zcela zkolabuje a vytvoří černou díru, rázová vlna zničí nákladní loď a rozptýlí kusy Superbrány. Předsunutá základna Oriů je tak zničena. Nerus je poslán do vězení do oblasti 51.\n\nVala po explozi zmizí. To vystavuje Daniela nebezpečí, ale SG-1 brzy zjistí, že účinek náramků začal zanikat. Carterová zjistí, že proud hmoty opustil nákladní loď těsně před tím, než explodovala. Vala by mohla být stále naživu někde v galaxii Oriů.\n"}
{"id": "676239", "url": "https://cs.wikipedia.org/wiki?curid=676239", "title": "Peake", "text": "Peake\n\nPříjmení Peake [\"pík\"] nosí více různých osobností:\n\n"}
{"id": "676241", "url": "https://cs.wikipedia.org/wiki?curid=676241", "title": "Návrat vysloužilého boha", "text": "Návrat vysloužilého boha\n\nNávrat vysloužilého boha je 7. epizoda 9. řady sci-fi seriálu Hvězdná brána.\nVala je stále pohřešovaná po incidentu na Kallaně. Mitchell obnovuje tým SG-1 pod svým velením ve složení: pplk. Samantha Carterová, Daniel Jackson a Teal'c.\n\nNa kraji venkovské silnice ve Virginii, u malého městečka jménem Eddison, je objeven mrtvý Jaffský válečník patřící ke Gerakovi. Tým SG-1 má vyšetřit proč.\n\nMitchell a Teal'c vyslýchají Geraka na Dakaře, ale on se jen vyhýba odpovědím na jejich otázky. Daniel a Carterová mezitím, míří do Virginie, kde pomalu odhalují složité spiknutí, zahrnující několik společností, a to zejména dodavatele Ministerstva obranny Farrow-Marshall Aeronautics.\n\nZpět na Dakaře. Ka'lel, další vůdce Jaffů, se soukromě svěří Teal'covi a Mitchellovi. Jeho šokující zpráva potvrzuje teorii Daniela a Carterové, že Ba'al, jeden z nejvíce despotických Goa'uldů, vládců systému, žije inkognito ve Spojených státech. Gerak posílá Jaffy na Zemi v naději, že Ba'ala zajme, a tím si upevní svou moc v Jaffské radě.\n\nPo neúspěšném útoku Gerakových Jaffů na budovu Farrow-Marshall, pošle Ba'al do SGC videozáznam. Na záznamu oznámil, že chce pouze podnikat a žít na Zemi v míru. Slibuje, že nezpůsobí žádné potíže. Ale pokud někdo z lidí nebo Jaffů na něj znovu zaútočí, odpálí naquadahovou bombu někde ve Spojených státech.\n\nPonechání bývalého vládce systému žít Zemi samozřejmě nepřipadá v úvahu. Mitchell a Teal'c se snaží zabránit Gerakovým Jaffům provádět další útoky, zatímco Carterová a Daniel vystopují Ba'ala pomocí Agenta Barretta a NID. Doufají, že se ho podaří zabít rychle a tiše, aby neměl čas odpálit bombu. Jejich plány jsou však překaženy. Navíc Ba'al vystoupí veřejně na konferenci v televizním zpravodajství. V přestrojení za podnikatele, hrdě oznamuje jeho převzetí velké korporace Hammel Technologies.\n\nSG-1 musí nyní najít způsob, jak chytit nyní slavného Ba'ala, přelstít Gerakovy Jaffské válečníky, a zneškodnit bombu skrytou někde ve Spojených státech, a to vše bez zveřejnění programu Hvězdné brány. SG-1 se rozhodnou zabít Ba'ala použitím stejného jedu na symbionty, vytvořeného Tok'ry, který byl použit Společností ke zničení několika Goa'uldských planet o rok předtím. Teal'c a Mitchell se vrací na Dakaru, kde Teal'c obviňuje Geraka, že lhal Radě a slibuje, že pokud lidé z Tau'ri zajmou Ba'ala, předají jej Jaffům.\n\nBa'al se vůbec nepokouší skrývat. Po obdržení informace o hrozícím útoku letectva na jeho sídlo, pošle další zprávu SGC, kde říká, že naqahdahová bomba je umístěna v mrakodrapu v Seattlu, a že ji odpálí během hodiny. A dodává, že to bude pouze první varování.\n\nCarterová je transportována do Seattlu pomocí lodi Prometheus, aby se setkala s týmem, který se snaží najít bombu. Mají evakuováno pět bloků, ale nemohou najít bombu, přestože hodnoty naqahdahu se zdají být na všech místech v celé budově. Mrakodrap, který byl postaven pouze před měsícem, měl celou vnitřní kostru postavenu z naqahdahu, je to bomba. Mitchell kontaktuje Prometheus, který transportuje celou budovu do vesmíru, kde mimo nebezpečí exploduje.\n\nKdyž se Teal'c vrátí na Dakaru, aby se postavil Gerakovi, zjistí, že Gerak zajal Ba'ala. Ba'al je zabit přímo před Teal'cem. Gerak vyhrál, a Rada Jaffů jej nyní zcela podporuje. Carterová však zjistí, že Ba'al experimentoval s technologii klonování, Ba'al, který byl zabit Gerakem je jedním z mnoha nových Ba'alových klonů, které si teď mohou dělat, co se jim zlíbí.\n"}
{"id": "676243", "url": "https://cs.wikipedia.org/wiki?curid=676243", "title": "Petja Piiroinen", "text": "Petja Piiroinen\n\nPetja Piiroinen (* 15. srpna 1991) je finský profesionální snowboardista, mistr světa z roku 2011.\n\nNa snowboardu jezdí od roku 1998, začínal se svým starším bratrem Peetu Piiroinenem, který je také profesionálním snowboardistou. Specializuje se zejména na disciplínu Big Air, ale nastupuje také v závodech na U-rampě a ve Slopestylu. V závodech Světového poháru debutoval jako šestnáctiletý 27. prosince 2007 v Sofii, kde skončil v soutěži Big Air osmý. Ještě v téže sezóně se dokázal prosadit i na stupně vítězů třetím místem v Grazu. V seriálu TTR World Tour nastupuje již od roku 2005.\nDvakrát vyhrál juniorské mistrovství světa – v letech 2008 a 2010, vždy v disciplíně Big Air. V té také dosáhl svého dosud největšího úspěchu, když zvítězil na mistrovství světa 2011.\n\n"}
{"id": "676245", "url": "https://cs.wikipedia.org/wiki?curid=676245", "title": "Anna Braniborská", "text": "Anna Braniborská\n\nAnna Braniborská (27. srpna 1487 Berlín – 3. května 1514 Kiel) byla rodem braniborská princezna a sňatkem s dánským princem Frederikem v letech 1502–1514 šlesvická a holštýnská vévodkyně.\n\nJejí a Frederikův syn Kristián III. Dánský je zakladatel dnešní dánské královské dynastie, jejíž jsou tak Anna a Frederik prarodiči.\n\nAnna se narodila jako nejstarší dcera braniborského kurfiřta Jana Cicera (1455–1499) z dynastie Hohenzollernů a jeho manželky Markéty Saské (1449–1501), dcery saského vévody Viléma III.\n\nDne 10. dubna roku 1502 se Anna ve Stendalu provdala za šlesvicko-holštýnského vévodu a pozdějšího dánského krále Frederika I., čtvrtého syna krále Kristiána I. a jeho manželky Dorotey Braniborské. Svatební obřad celebroval šlesvický biskup. Téhož dne se oženil i Annin bratr Jáchym I. Braniborský s dánskou princeznou Alžbětou, dcerou dánského krále Jana I.\n\nSe svým manželem sídlila Anna na zámku Gottorf, kde se Frederik již záhy po svatbě zapletl se selským děvčetem. Doprovázela mnohokrát svého manžela na jeho cestách.\n\nVe věku 22 let onemocněla Anna souchotinami. Zemřela o čtyři roky později, 3. května roku 1514, ve věku 26 let. Pochována byla v kostele kláštera v Bordesholmu, který její manžel určil jako její (původně i svoje) místo posledního odpočinku. Bylo to poprvé v severní Evropě, kdy byl chór klášterního kostela využit jako hrobka panovnické dynastie.\nAnna se provdala 10. dubna roku 1502 za dánského prince Frederika, v té době šlesvického a holštýnského vévodu. Z manželství vzešli dva potomci:\n\n\n\n"}
{"id": "676248", "url": "https://cs.wikipedia.org/wiki?curid=676248", "title": "Zažít Woodstock", "text": "Zažít Woodstock\n\nZažít Woodstok, alternativně též uváděn pod názvem Motel Woodstock, anglicky Taking Woodstock, je americký hraný film z roku 2009 režiséra Ang Lee s Demetri Martinem v hlavní roli.\n\nJedná se o jemnou hudební psychologicko-dramatickou komedii. Jde o snímek natočený podle námětu pocházejícího z knihy \"Taking Woodstock: A True Story of a Riot, a Concert and a Life\", jejímž autorem je Tom Monte, a která byla napsána podle skutečných událostí, které se odehrály na mamutím hudebním festivalu Woodstock v USA na konci 60. let 20. století. Snímek obsahuje originální umělecký pohled na celou tuto událost natočenou nejen s potřebným časovým odstupem, ale i pohledem renomovaného neamerického režiséra, který se snažil postihnout nejen zajímavou společenskou atmosféru oné doby, ale i komerční a organizační zázemí celé rozsáhlé akce. Hudbu k filmu složil velmi známý a uznávaný hudební skladatel Danny Elfman.\n\n\n\nDěj začíná v zapadlé a málo navštěvované oblasti státu New York, kde rodna Teichbergova vlastní malý motel a autokemp, který je ale málo navštěvovaný, zadlužený a zanedbaný. Elliot Teichberg je malíř a výtvarník, zároveň i syn majitelů tohoto motelu, kromě toho i nejmladší předseda místní hospodářské a obchodní komory. Neustále se snaží vymýšlet nové podnikatelské aktivity, které by jeho motelu i městečku nějak prospěly. V letním období zde, mimo jiné, pořádá doposud neúspěšné kulturní a hudební festivaly, ve stodole jejich motelu bydlí a tvoří avantgardní divadelní soubor. Život zde doposud plyne líně a ospale. Motelu hrozí soudní exekuce za nesplacenou hypotéku, Elliot do jeho provozu investuje všechny své peníze pocházející z honorářů za jeho obrazy. Během schůze místní obchodní komory si nechá schválit povolení k pořádání letního kulturního festivalu (za malého zájmu kohokoliv). Nicméně během několika dnů dojde k tomu, že nedaleké sousední město odmítne poskytnout místo a povolení pro velký hudební festival, Elliot této situace okamžitě využije a nabídne pořadatelům festivalu své úřední povolení, zorganizuje i obchodní schůzku s místním farmářem, který vlastní potřebné pozemky. Události se dostávají do rychlého pohybu. Pořadatelé mají prodáno 100000 vstupenek, ale na festival se chystá nejméně dalších 1 milión lidí. Život v malém městečku se náhle promění a vše je \"vzhůru nohama\".\n"}
{"id": "676250", "url": "https://cs.wikipedia.org/wiki?curid=676250", "title": "Syrakúsia", "text": "Syrakúsia\n\nSyrakúsia ( ) byla 55 metrů dlouhá loď starověkého Řecka, která byla údajně největší lodí období antiky. Navrhl ji Archimédés a vybudovali ji Archias z Korint a Hieron II. ze Syrakus. Historik Moschion z Phaselisu udává, že mohla převážet 1 600 - 1 800 tun nákladu a 200 vojáků včetně katapultu. Plula pouze jednou, do Alexandrie, kde byla předána Ptolemaiovi III. a přejmenována na \"Alexandris\".\n\nPtolemaiův syn chtěl vybudovat větší loď, než byla \"Syrakúsia\". Nařídil stavbu velké válečné lodi 129 metrů dlouhé, 24 metrů široké pro 4 000 veslařů a 2 850 vojáků. Podle Callixena z Rhodu by ale taková loď byla nepohyblivá.\n"}
{"id": "676254", "url": "https://cs.wikipedia.org/wiki?curid=676254", "title": "Thalamégos", "text": "Thalamégos\n\nThalamégos (řecky: θαλαμηγός) byla 115 m dlouhá, 14 metrů široká a 20 metrů vysoká obytná loď na řece Nil. Postavit ji nechal egyptský faraon Ptolemaios IV. Filopatór pro sebe a svou ženu Arsinoe III. přibližně kolem roku 200 př. n. l.\n"}
{"id": "676260", "url": "https://cs.wikipedia.org/wiki?curid=676260", "title": "Hermenegildo Cardos de Brito Capelo", "text": "Hermenegildo Cardos de Brito Capelo\n\nHermenegildo Capelo, celým jménem Hermenegildo Cardos de Brito Capelo (4. února 1841 Palmela, Portugalské království – 4. května 1917 Lisabon, tamtéž) byl portugalský námořní důstojník a průzkumník afrického kontinentu, který v průběhu poslední čtvrtiny 19. století spolu s Roberto Ivensem prozkoumal území mezi Angolou k pobřežím Indického oceánu.\nV roce 1877 se poprvé účastnil výpravy Serpa Pinta. Od roku 1850 cestoval s Roberto Ivensem, s nímž se vydal prozkoumat prameny a tok řeky Kwango. Cestou jim však došly potraviny a tak se museli vrátit do Luandy. V roce 1884 se opět s Ivensem vydal na cestu z Moçâmede k řece Kunene a odtud k řece Kwando, kterou sledovali až k ústí do řeky Zambezi. Odtud pluli proti proudu k řece Kabompo a přes řeku Kongo do Katangy, kde jim domorodé kmeny sice zakázali přechod přes jejich území. I přes zákaz se pokusili dostat k pramenům řeky Kafue a k jezeru Mweru. Ani zde nebyli pro odpor domorodých obyvatel úspěšní, proto se vydali po řece Zambezi, po niž dopluli až k jejímu ústí. Tato cesta přinesla mnoho nových zeměpisných a astronomických poznatků dosud neznámého území.\n"}
{"id": "676268", "url": "https://cs.wikipedia.org/wiki?curid=676268", "title": "2032 (album)", "text": "2032 (album)\n\n2032 je studiové album rockové skupiny Gong, vydané v září 2009 u vydavatelství G-Wave. Nahráno bylo během jara a léta toho roku v Londýně a o produkci se staral kytarista Steve Hillage. Album popisuje dosud neznámou planetu Gong.\n\n"}
{"id": "676270", "url": "https://cs.wikipedia.org/wiki?curid=676270", "title": "Želva mapová", "text": "Želva mapová\n\nŽelva mapová (\"Graptemys pseudogeographica kohnii\"), též želva mississippská nebo želva kýlnatá patří mezi zástupce rodu Graptemys, který má celkem 12 druhů, z nichž některé se dělí na poddruhy, jako je tomu u druhu Graptemys pseudogeographica, který má poddruh Graptemys pseudogeographica kohnii.\n\nJedná se o sladkovodní želvu. Jejím typickým znakem je žlutá kresba na hlavě za očima ve tvaru písmene V, dále znak ve tvaru srpku měsíce, který je za okem a vede až pod jeho úroveň. Na hlavě a na nohou má žluté proužky. Na krunýři má hřbetní kýl, který přechází do zubovitých výběžků. Na krunýři má kresbu, která připomíná mapu, odtud vznikl i název želva mapová. Samice jsou velké až 20–25 cm a jsou mnohem větší než samci, kteří mají jen 12–15 cm. Žije 20-30 let. Aktivní je ve dne. Je neagresivní, díky tomu je možné chovat i více jedinců najednou. Je velmi dobrý plavec.\n\nMezinárodně chráněna není to neplatí pro USA, kde naopak chráněná je. Stupeň ochrany se liší podle jednotlivých států.\n\nI když je býložravec menším množstvím masité stravy nepohrdne. Vyžaduje rozmanitou potravu, ve které jsou zastoupeny ryby, hmyz, menší část rostlinné potravy například listy smetánky lékařské, sušené byliny, ovoce nebo zelenina. Zvláště rostoucí mláďata potřebují dostatek všech esenciálních látek.\n\nHnízdí spíše v pozdních jarních měsících, v květnu až červnu. Samice snáší více snůšek v jedné sezóně, obvykle až 4 vajíčka, která jsou podlouhlá a mají tvrdou skořápku. Vajíčka pak zahrabává do jamek na břehu. Při chovu v zajetí je líhnutí vajíček poměrně snadné. Je třeba vhodný inkubátor a substrát pro inkubaci vajec. Snesená vajíčka se v inkubátoru ze 2/3 zahrabou do substrátu.\n\nVhodným biotopem jsou pro ni jezera, říční systémy, tůně i zaplavená pole. Přirozeným prostředím jsou pro ni malá klidná, teplá a zarostlá povodí, bohatá na hmyz a ryby. Obývá jihovýchod Spojených států, především povodí řeky Mississippi. Žije ve státech Kentucky, Tennessee, Mississippi, Alabama, Georgia a dalších státech USA. Její výskyt je potvrzen i v České republice. \nChová se v paludáriu, kde je větší plocha vody a menší souš. Potrava se podává do vody, nikoli na souš. Je možné podávat kompletní granulované směsi a sušená krmiva pro vodní želvy. Ke krmné dávce se ale musí pravidelně přidávat vitamíny a minerály. Zejména u mláďat je nutné dbát na přísun vitamínů A, D3 a minerálních látek, při nedostatku jsou náchylné ke vzniku rachitidy. Do vody se mohou umístit celé sépiové kosti. Mláďata je třeba krmit každý den, nejlépe několikrát. Dospělé želvy by měly mít 2-3 dny v týdnu půst. Při nevhodném nebo příliš jednotvárném krmení želvy onemocní a nebudou se správně vyvíjet.\n\nTeplota lokálního výhřevného místa na souši by měla být 35-40 °C a teplota vody 26-28 °C. Teplota vody i vzduchu je u vodních želv velmi důležitá. Pokud by se želvy chovaly v chladné vodě, je možné, že se nebudou správně vyvíjet a hrozí zakrnění a také velká náchylnost k onemocněním. Jako substrát je vhodný jemný štěrk nebo písek, kterým se vyplní 1/3 akvaterária, aby vznikla souš, která slouží jako kladiště pro snůšky vajec. Také je nutné pravidelně čistit vodu, aby nedošlo k zaplísnění.\n"}
{"id": "676271", "url": "https://cs.wikipedia.org/wiki?curid=676271", "title": "Jakub Kosinka", "text": "Jakub Kosinka\n\nJakub Kosinka (* 20. srpna 1988 v Hradci Králové) je český hráč squashe nastupující za klub SCC Hradec Králové. V českém žebříčku squashe byl na 7. pozici. V roce 2006 dosáhl bronzové medaile ve squashové extralize družstev.\n"}
{"id": "676272", "url": "https://cs.wikipedia.org/wiki?curid=676272", "title": "SS Royal William", "text": "SS Royal William\n\nSS \"Royal William\" byl kanadský parník, kterému je někdy připisována první plavba přes Atlantik s využitím pouze parního pohonu, ačkoli totéž se už podařilo nizozemskému parníku britské výroby \"Curaçao\". Loď totiž své plachty využívala pro pohon pouze během údržby parních kotlů.\n\nParník byl pojmenován podle britském monarchovi Vilémovi IV.\n\nParník objednal pivovarník John Molson společně se skupinou různých investorů. Na vodu byl spuštěn 27. dubna 1831 v Quebecu, ale parní motory byly vyrobeny a namontovány v Montrealu. V roce 1831 podnikl několik plaveb mezi Quebecem a koloniemi v Atlantiku, ale po vypuknutí epidemie cholery byly cesty zakázány. Proto se vlastníci rozhodli, že odplují do Evropy a najdou pro něj nějakého kupce. Parník opustil Nové Skotsko 18. srpna 1833 se sedmi cestujícími, nějakým nákladem a uhlím pro pohon a po 25 dnech doplul až k řece Temže. Poté byl prodán španělskému námořnictvu.\n\nJedním z jeho spoluvlastníků byl Samuel Cunard, obchodník z Halifaxu na Novém Skotsku, který na něm získal nové zkušenosti, které uplatnil, když založil novou lodní společnost Cunard Steamship Company.\n"}
{"id": "676273", "url": "https://cs.wikipedia.org/wiki?curid=676273", "title": "Exercises", "text": "Exercises\n\nExercises je druhé studiové album skotské rockové hudební skupiny Nazareth, vydané v létě roku 1972.\n\n\n"}
{"id": "676274", "url": "https://cs.wikipedia.org/wiki?curid=676274", "title": "Alexandr Rylejev", "text": "Alexandr Rylejev\n\nAlexandr Nikolajevič Rylejev (rusky \"Александр Никoлаевич Рылеев\", 1778 – 1840) byl ruský generál v době napoleonských válek.\n\nPocházel z Kazaně. Dne 24. května 1794 se připojil ke gardě Preobraženského pluku. V roce 1795 se stal seržantem. V roce 1796 byl převelen k husarskému pluku.\n\nV roce 1805 bojoval za Rusko v bitvě u Slavkova, kde si zranil paži. V roce 1806 se stal plukovníkem. Roku 1808 se stal podplukovníkem pavlogradských husarů. V lednu 1812 byl poslán na jih Ukrajiny.\n\nV bitvě u Brestu byl zraněn a byl načas propuštěn z armády. V červnu 1813 se vrátil a bojoval po boku hraběte Michaila Semjonoviče Voroncova. Téhož roku byl povýšen do hodnosti generálmajora a od von Blüchera osobně obdržel Řád červené orlice.\n\nPo skončení napoleonských válek se stal předsedou vojenského soudu v Petrohradu. V posledních letech žil v Saratově, kde zemřel.\n\n"}
{"id": "676276", "url": "https://cs.wikipedia.org/wiki?curid=676276", "title": "Black Swans and Wormhole Wizards", "text": "Black Swans and Wormhole Wizards\n\nBlack Swans and Wormhole Wizards je třinácté studiové album kytarového virtuóza Joe Satrianiho, vydané 5. října roku 2010.\n\n\n"}
{"id": "676277", "url": "https://cs.wikipedia.org/wiki?curid=676277", "title": "Ha-Po'el ha-ca'ir", "text": "Ha-Po'el ha-ca'ir\n\nha-Po'el ha-ca'ir (: הפועל הצעיר, doslova „Mladý dělník“) byla sionistická skupina a politická strana, která v letech 1905 až 1930 působila v osmanské a posléze britské mandátní Palestině. Mezi její zakladatele patří A. D. Gordon, Josef Ahronovic a Josef Šprincak a její ideologie zahrnovala non-marxismus, sionismus a socialismus. V souladu s učením A. D. Gordona byla skupina zásadově pacifistická a antimilitaristická a usilovala o založení židovských opěrných bodů v Palestině prostřednictvím vydobytí práce a půdy.\n\nHa-Po'el ha-ca'ir byl založen v roce 1905 druhou vlnou židovských imigrantů přicházejících do Palestiny v letech 1904 až 1914. Noví imigranti (olim) usilovali o vybudování židovsko-socialistické domoviny v Palestině a za tímto účelem vytvořili dvě levicová hnutí, a to Poalej Cijon (Dělníci Sijónu) a ha-Poe'el ha-ca'ir. V roce 1905 měl ha-Po'el ha-ca'ir pouhých 90 členů. O pět let později se již členská základna rozrostla, ale stále měly dvě výše zmíněná hnutí dohromady jen zhruba 500 členů. Ha-Po'el ha-ca'ir vytvářel nové židovské zemědělské komunity a v souladu se socialistickými principy osidloval území, které od arabských velkostatkářů zakoupil Židovský národní fond.\n\nV roce 1919 vznikla strana Achdut ha-avoda, ke které se ha-Po'el ha-ca'ir odmítl připojit. Někteří jeho členové však tento krok chtěli učinit a do nově vzniklé strany přešli. Představitelé ha-Po'el ha-ca'ir si uvědomovali, že Achdut ha-Avoda se svými silnými politickými ambicemi bude dominovat jakémukoli vzájemnému uskupení a nechtěli tak ohrožovat dosavadní postavení ha-Po'el ha-ca'iru, coby „svědomí dělnického hnutí.“ V důsledku toho byl ha-Po'el ha-ca'ir nucen vstoupit do hnutí městských pracujících. V městském prostředí nemělo hnutí tak silnou podporu jako na venkově mezi zemědělci, i když mělo řadu podporovatelů mezi spisovateli, učiteli a dalšími intelektuály (ti mu sice nepomohli v politické aréně, ale přinášeli mu prestiž).\n\nObě dvě hnutí si po čase uvědomila, že se jejich činnost dubluje. Obě totiž existovala jak jako sdružení pracujících, tak jako politické strany, čímž měla oddělené pracovní úřady, pomocné organizace, kulturní a společenské kluby či pojišťovny. V roce 1920 bylo navrženo, aby se ha-Po'el ha-ca'ir a Achdut ha-Avoda spojili, díky čemuž vznikl Histadrut, který se stal jedinou zaměstnaneckou organizací, která kontrolovala pracovní trh. I po spojení zaměstnaneckých organizací v rámci Histadrutu však pokračoval vzájemný soubor o dominanci v tomto odborovém svazu. V prvních volbách, které se konaly roku 1924, získal ha-Po'el ha-ca'ir 27 mandátů, čímž skončil na druhém místě za Achdut ha-Avodou, která jich získala 38. I přes větší velikost Achdut ha-Avody byl ha-Po'el ha-ca'ir mocnější; v roce 1921 byl jeho čelný představitel Josef Šprincak prvním členem labouristicko-sionistického hnutí, zvoleným do Sionistické exekutivy.\n\nKoncem 20. let získala Achdut ha-Avoda s pomocí Davida Ben Guriona kontrolu nad Histadrutem. Hospodářská krize v tomto období však přiměla Histadrut, aby vyvíjel tlak na židovské společnosti zaměstnávající Araby. Mnoho Židů vnímalo zaměstnávání Arabů jako ohrožení svého živobytí. Histadrut proto čelil tlaku veřejnosti a opozici a Ben Gurion pochopil, že sjednocený Histadrut bude proti opozici mnohem mocnější a odolnější. V prosinci 1930 proto sjednotil Achdut ha-Avodu a ha-Po'el ha-ca'ir do strany Mapaj, čímž prakticky skončila existence ha-Po'elu ha-ca'iru. Jeden z vůdců ha-Po'elu ha-ca'iru, kteří se stali předními politiky Mapaje byl Chajim Arlozorov.\n\nVůdčí členky tohoto hnutí se angažovaly i ve vedení židovského feministického hnutí. Navzdory tomu byly první ženské delegátky v Histadrutu z Achdut ha-Avody a členky ha-Po'el ha-ca'ir, Ada Fishmanová-Majmonová a Ja'el Gordonová, byly pouze hosty. Ada Majmonová, která bojovala za ženské volební právo v židovských institucích, kritizovala skutečnost, že delegáti Histadrutu nebyli zvoleni ženami, díky čemuž je nezastupují. S ohledem na tuto kritiku se jí podařilo získat podporu od největších stran, včetně její domovské, a byla jí přidělena pozice v rámci Histadrutu. Mimo to byly v Histadrutu do budoucna vyčleněny dva mandáty pro delegátky, které si ženy samy zvolí.\n\n"}
{"id": "676279", "url": "https://cs.wikipedia.org/wiki?curid=676279", "title": "SS Atrato", "text": "SS Atrato\n\nSS \"Atrato\" byl parník vybudovaný společností Caird & Company ve skotském Greenocku pro Royal Mail Steam Packet Company. 17 let sloužil na linkách do Jižní Ameriky. V roce 1870 byl prodán společnosti John Morrison & Co. do Londýna. V letech 1853–1858 to byla největší osobní loď na světě. Od roku 1880 se plavila pod jménem SS Rochester. Sešrotována byla roku 1884.\n"}
{"id": "676283", "url": "https://cs.wikipedia.org/wiki?curid=676283", "title": "Live in Paris: I Just Wanna Rock", "text": "Live in Paris: I Just Wanna Rock\n\nLive In Paris: I Just Wanna Rock je čtvrté koncertní album kytarového virtuóza Joe Satrianiho, vydané v únoru roku 2010 a bylo nahrané v Paříži v roce 2008.\n\nVšechny skladby napsal Joe Satriani.\n\n"}
{"id": "676286", "url": "https://cs.wikipedia.org/wiki?curid=676286", "title": "Abovce", "text": "Abovce\n\nAbovce ( ) jsou obec na Slovensku v okrese Rimavská Sobota. Žije zde obyvatel.\n\nAbovce leží v údolí řeky Slané, v těsné blízkosti maďarských hranic. Poprvé je obec zmíněna v listině z roku 1339 pod názvem Abafalva. Nejvýznamnější památkou Abovců je klasicistní kostel s barokními prvky, postavený roku 1810. Ve středu obce se nachází neogotický katolický kostel z roku 1907. V blízkosti Abovců se nachází hraniční přechod do Maďarska.\n\n"}
{"id": "676287", "url": "https://cs.wikipedia.org/wiki?curid=676287", "title": "William Frederick Mitchell", "text": "William Frederick Mitchell\n\nWilliam Frederick Mitchell (1845, Portsmouth – 1914, Ryde, Wight) byl britský malíř, který měl za úkol malovat různé lodě pro Royal Navy. Jeho práce publikovala Royal Navy v mnoha sériích ilustrací. Má mnoho obrazů ve sbírkách muzea National Maritime Museum v Británii. Většinu života strávil v Portsmouthu a maloval lodě pro jejich vlastníky nebo posádku. Ilustroval také ročenky Royal Navy. Maloval hlavně akvarely, ale několik z jeho děl jsou i olejomalby. Celkem namaloval přes 3 500 obrazů.\n\n"}
{"id": "676288", "url": "https://cs.wikipedia.org/wiki?curid=676288", "title": "The Butts Band", "text": "The Butts Band\n\nThe Butts Band byla anglická rocková hudební skupina, složená z dřívějších členů skupiny The Doors John Densmorea a Robby Kriegera. Aktivní byla v letech 1973-1975.\n\n"}
{"id": "676289", "url": "https://cs.wikipedia.org/wiki?curid=676289", "title": "Swanson", "text": "Swanson\n\nPříjmení Swanson nosí více různých osobností:\n\n"}
{"id": "676291", "url": "https://cs.wikipedia.org/wiki?curid=676291", "title": "Alexandr Stolypin", "text": "Alexandr Stolypin\n\nAlexandr Arkaďjevič Stolypin (; 1863 – 23. listopadu 1925) byl ruský novinář a básník. Jeho bratr byl třetí ruský premiér Pjotr Stolypin.\n\nVystudoval fakultu filologie na univerzitě v Petrohradu. V roce 1882 publikoval v novinách několik svých básní, většinou lyrických. V roce 1902 začal pracovat pro petrohradské noviny „Vědomosti“. Na žádost Vjačeslava von Pleve však musel noviny opustit, prý za jeho vedení dostávaly „nežádoucí směr“.\n\nOd roku 1904 byl stálým zaměstnancem novin „Nový věk“, stal se také jedním z představitelů Okťabristů.\n"}
{"id": "676294", "url": "https://cs.wikipedia.org/wiki?curid=676294", "title": "The Butts Band (album)", "text": "The Butts Band (album)\n\nThe Butts Band je debutové a eponymní studiové album anglické rockové hudební skupiny The Butts Band, vydané v roce 1974.\n\n\n"}
{"id": "676296", "url": "https://cs.wikipedia.org/wiki?curid=676296", "title": "Hear and Now (album)", "text": "Hear and Now (album)\n\nHear and Now je druhé a zároveň poslední studiové album anglické rockové hudební skupiny The Butts Band, vydané v roce 1975.\n\n"}
{"id": "676298", "url": "https://cs.wikipedia.org/wiki?curid=676298", "title": "Demetri Martin", "text": "Demetri Martin\n\nDemetri Martin (* 25. května 1973, New York, USA) je americký herec-komik, výtvarník, hudebník, scenárista a humorista.\n\nPo studiích na Univerzitě v Yale studoval na NYU School of Law.\n\nV americkém filmu debutoval v roce 2002 ve snímku \"Přeber si to znovu\".\n\nOd roku 2009 žije v Kalifornii ve městě Santa Monica.\n\nAktivně hraje také na několik hudebních nástrojů – kytara, ukulele, zvonkohra, harmonika, klavír (klávesové nástroje) a tamburina.\n\n\n\n\n"}
{"id": "676299", "url": "https://cs.wikipedia.org/wiki?curid=676299", "title": "Social bookmarking", "text": "Social bookmarking\n\nSocial bookmarking je metoda pro uživatele internetu na ukládání, organizování, vyhledávání a správu záložek (bookmark) webových stránek na internetu. \n\nV social bookmarkingovém systému uživatelé ukládají linky na webové stránky, které si chtějí zapamatovat nebo sdílet s ostatními uživateli. Tyto záložky jsou obvykle veřejné, ale mohou být uložené jako privátní, či sdílené jen se specifikovanými uživateli nebo jejich skupinami, sdílené je v rámci určité sociální sítě, nebo jinou kombinací veřejných a privátních domén. Povolení uživatelé také obyčejně mohou tyto záložky prohlížet chronologicky, po kategoriích nebo značkách (tag) nebo přes vyhledávač. Většina služeb typu social bookmarking nabádá uživatele, aby organizovali svoje záložky pomocí tagů namísto tradičních adresářů v stromové (hierarchické) struktuře. Některé social bookmarkingové služby umožňují vykreslit tzv. „bookmark tag cloud“, tedy jakýsi oblak tagů, které obsahují nejčastější uložené nebo zobrazené záložky.\n\nMnoho social bookmarkingových služeb poskytuje RSS kanály pro seznamy záložek, které zahrnují i seznam organizovaný podle jednotlivých tagů. Toto umožňuje uživatelům přihlášeným na odběr RSS získat okamžité změny v uložených, sdílených a otagovaných záložkách od jiných uživatelů. Postupem s nárůstem zájmu o tyto služby poskytovatelé přidali další možnosti jako např. ratingy a komentáře k jednotlivým záložkám, import a export záložek z prohlížeče, odesílání záložek e-mailem a jiné.\n\nKoncept sdílení online záložek začal v roce 1996 spuštěním itList.com. V průběhu třech let začaly social bookmarky konkurovat společnostem jako Backflip, Blink, Clip2, Hotlinks a jiným, které vstupovaly na trh. To však dlouho nevydrželo a zkrachovaly. Později v roce 2003 del.icio.us propagující tagging zpeněžil termín „social bookmarking“. V roce 2006 Ma.gnolia a Diig také vstoupily do tohoto oboru. V roce 2007 IBM oznámila, že plánuje vstoupit na trh se sociálním softwarem a webové stránky BBC dodaly odkazy sociálních záložek pro svoje zprávy a sportovní články po vzoru jiných zpravodajských webových stránek.\n\nKlasifikace internetových zdrojů na základě tagů je vykonávaná lidmi, kteří dokáží pochopit obsah zdroje, na rozdíl od strojů (webových robotů), kteří se snaží „pochopit“ význam zdroje algoritmicky. Social bookmarkingový systém dokáže ohodnotit zdroj na základě počtu uložených záložek, což může být mnohem užitečnějším ukazatelem pro konečného uživatele, než systém, který hodnotí zdroje na základě počtu externích linků, které směřují na tento zdroj.\n\nZ určitého pohledu je vyhledávání dat při použití tagů obtížné. Už jen z toho důvodu, že člověk, který přiděluje tagy, je tvor omylný – mohou vznikat tagy obsahující chyby v hláskování, tagy, které mají více významů, nejasné tagy (synonyma/antonyma). Při tagování záložek neexistuje mechanismus, který by dokázal zabezpečit hierarchickou strukturu vztahů mezi jednotlivými tagy. Social bookmarking je náchylný na podezření z korupce a dohody (posouvání jednotlivých stránek výše v žebříčku hodnocení) – čím častěji je stránka otagovaná, tím častěji se nachází ve výsledcích vyhledávání a je „viditelnějších“ na webu.\n\n"}
{"id": "676300", "url": "https://cs.wikipedia.org/wiki?curid=676300", "title": "Tianjin World Financial Center", "text": "Tianjin World Financial Center\n\nTianjin World Financial Center je kancelářský mrakodrap v čínském městě Tchien-ťin. Má 76 podlaží a výšku 337 metrů, je tak nejvyšší mrakodrap ve městě. Výstavba probíhala v letech 2006–2011 podle projektu společnosti Skidmore, Owings & Merrill.\n\n"}
{"id": "676301", "url": "https://cs.wikipedia.org/wiki?curid=676301", "title": "Univerzita Carnegieho–Mellonových", "text": "Univerzita Carnegieho–Mellonových\n\nUniverzita Carnegieho–Mellonových (Carnegie Mellon University, CMU) je soukromá výzkumná univerzita v Pittsburghu v Pensylvánii. S názvem Carnegie Technical Schools ji v roce 1900 založil Andrew Carnegie. V roce 1912 se přejmenovala na Carnegie Institute of Technology a v roce 1967 se spojila s Institutem průmyslového výzkumu Mellonových. Areál školy je velký 57 hektarů (0,57 km²) a nachází se v blízkosti kampusu Pittsburské univerzity.\n\n\n\n\n"}
{"id": "676304", "url": "https://cs.wikipedia.org/wiki?curid=676304", "title": "Národní vulkanická památka Mount St. Helens", "text": "Národní vulkanická památka Mount St. Helens\n\nNárodní vulkanická památka Mount St. Helens je americká národní památka, do které patří okolí hory Mount St. Helens ve státě Washington. Založil jí bývalý prezident Ronald Reagan 27. srpna 1982 po velké erupci v roce 1980. 445 km² velká památka byla vytvořena za účelem průzkumu, rekreace a vzdělávání. Životní prostředí uvnitř území je ponecháno přirozené reakci se všemi vyrušeními.\n\nPamátka se stala první památkou svého typu, kterou spravuje americká správa lesů. Při dedikačních ceremoniích v roce 1983 prohlásil její ředitel, Max Peterson, že „jsou pyšní, že mohou uchránit unikátní období přírodní historie pro budoucí generace“. Od té doby bylo založeno mnoho stezek, vyhlídek, informačních stanic, tábořišť a piknikových prostorů, které mají za účel obsluhovat rok co rok se zvyšující počet návštěvníků památky.\n\nNa začátku léta 1983 mohli návštěvníci jet až k Větrnému hřebeni, který se nachází pouze šest kilometrů od kráteru. Horolezectví na vrchol sopky bylo povoleno v roce 1986.\n\nTuristické centrum bylo dokončeno v prosinci 1986 u Stříbrného jezera, asi 48 kilometrů západně od hory Mount St. Helens a 8 kilometrů východně od dálnice Interstate 5. Na konci roku 1989 dosáhlo centrum jednoho a půl milionu návštěvníků.\n\nTuristické centrum bylo otevřeno až v roce 1987 a nyní ho provozuje systém washingtonských státních parků. Jsou zde výstavy ukazující kulturu a historii oblasti, přírodní historii a geologii sopky a erupcí včetně obnovy rostlinného i živočišného života. V centru se nachází rovněž divadlo, obchod se suvenýry a několik turistických stezek. Platí se zde nevelké vstupné.\n\nDříve bylo centrum operováno americkou lesní správou, ale díky své blízkosti ke státnímu parku Seaquest ho nyní provozuje systém washingtonských státních parků a také je známo jako turisické centrum u státního parku Seaquest.\n\nLesní vzdělávací centrum se nachází ve výbuchové zóně hory, u silnice 504. Společně ho provozují společnost Weyerhaeuser, washingtonské ministerstvo dopravy a Rocky Mountain Elk Foundation. Vystavuje se zde přírodní historie a geologie památky včetně obnovy lesů, znovuzalesnění a konzervace lesních zdrojů.\n\nCentrum je otevřeno veřejnosti od května do října, vstupné je zdarma.\n\nObservatoř se nachází na konci silnice 504, zhruba 83 kilometrů východně od Castle Rocku. Vystavuje se zde geologická historie sopky, záznamy očitých svědectví největší erupce a věda o sledování sopečné aktivity. Dostupný je i film a nachází se zde také knihkupectví. Kilometrová stezka zavede návštěvníky k výhledům na lávovou kopuli, sopečný kráter, pemzovou planinu a nánosy sesuté půdy.\n\nObservatoř se nachází na místě, kde pobýval při erupci vulkanolog David A. Johnston, který katastrofu nepřežil, a byla otevřena v roce 1997.\n\nNa jižní a východní svah hory se dá dostat pouze po cestách lesní správy.\n\nMedvědí louky se nachází severovýchodně od hory, na cestě lesní správy č. 99. Při erupci zde tábořil Gary Rosenquist a jeho přátelé. Série fotek, které Rosenquist vyfotil, nám dává přehled o tom, jak erupce probíhala. Po hlavním výbuchu ale skupina opustila tábořiště ve strachu o život, zatímco Rosenquist dále fotil při úniku automobilem. Erupce lučiny nezasáhla, jelikož ji přesměroval hřeben západně od nich. V rozhovoru pro televizní stanici KIRO-TV prohlásil, že hřeben nazvali „čárou smrti“.\n\nVětrný hřeben je nejbližší bod k hoře, který je přístupný veřejnosti. Od jara 1983 sem mohou jet turisté autem po cestě lesní správy č. 99, na místo, které leží pouhých šest kilometrů od kráteru. Z Větrného hřebenu mohou turisté vidět jezero Spirit a nejen důkaz ohromné erupční destrukce, ale také skvělý příklad obnovy vegetace a návratu divokého života.\n"}
{"id": "676305", "url": "https://cs.wikipedia.org/wiki?curid=676305", "title": "Lindisfarne (hudební skupina)", "text": "Lindisfarne (hudební skupina)\n\nLindisfarne byla britská folk rocková hudební skupina z Newcastle upon Tyne v Anglii, založená na konci šedesátých let 20. století.\n\n\n"}
{"id": "676307", "url": "https://cs.wikipedia.org/wiki?curid=676307", "title": "Salome (následovnice Ježíšova)", "text": "Salome (následovnice Ježíšova)\n\nSalome, někdy i \"Marie Salome\" byla dle Markova evangelia jednou z žen, které provázely Ježíše a staraly se o něj, pak zpovzdálí přihlížely jeho ukřižování na Golgotě a posléze nakoupily vonné masti a šly za nedělního rána pomazat Ježíšovo tělo do hrobu. Podle tradice byl jejím manželem rybář Zebedeus a jejich synové Jakub a Jan patřili mezi apoštoly. \n\nSalome je někdy řazena i mezi Tři Marie, jak další tradiční výklady označují různé tři ženy pod Křížem, které vznikaly pokusy o spojení líčení třech synoptických evangelií.\n\nEvangelista Marek mezi ženami na Golgotě uvádí Marii z Magdaly, Marii, matku Jakuba mladšího a Josefa, a Salome; tyto ženy Ježíše provázely a staraly se o něj, když byl v Galilei. Evangelista Matouš při líčení stejné události zmiňuje pouze Marii z Magdaly, Marii, matku Jakubovu a Josefovu, a nejmenovanou matku synů Zebedeových. Evangelista Lukáš zmiňuje pouze \"ženy, které Ježíše doprovázely\", bez uvedení jmen. Podle evangelisty Jana pod křížem stály tři Marie (matka Ježíšova, sestra jeho matky, Marie Kleofášova a Marie z Magdaly) a jeho milovaný učedník.\n\nJméno Salome v souvislosti s ukládáním do hrobu se vyskytuje opět pouze u evangelisty Marka, který zmiňuje tři ženy: Marii z Magdaly, Marii, matku Jakubovu, a Salome. Evangelista Matouš zde zmiňuje pouze dvě ženy (Marii z Magdaly a ještě jinou Marii, bez Salome); evangelista Lukáš opět počet ani jména žen nezmiňuje; evangelista Jan zmiňuje pouze jednu ženu, Marii Magdalskou.\n"}
{"id": "676308", "url": "https://cs.wikipedia.org/wiki?curid=676308", "title": "Stoner", "text": "Stoner\n\nStoner může být:\n\n\n"}
{"id": "676311", "url": "https://cs.wikipedia.org/wiki?curid=676311", "title": "Thing-Fish", "text": "Thing-Fish\n\nThing-Fish je studiové album rockového kytaristy Franka Zappy, vydané v roce 1984.\n\n"}
{"id": "676313", "url": "https://cs.wikipedia.org/wiki?curid=676313", "title": "Francesco Zappa (album)", "text": "Francesco Zappa (album)\n\nFrancesco Zappa je hudební album amerického kytaristy Franka Zappy, vydané v roce 1984. Album je pojmenované po italském skladateli Francescu Zappovi.\n\nVšechny skladby napsal Francesco Zappa a nahrál Frank Zappa na Synclavier.\n\n\n"}
{"id": "676316", "url": "https://cs.wikipedia.org/wiki?curid=676316", "title": "Petr Bílka", "text": "Petr Bílka\n\nPetr Bílka (4. května 1820 Boskovice – 11. září 1881 Vídeň) byl český pedagog, mecenáš a národní buditel.\n\nOd roku 1840 žil ve Vídni. V letech 1844–1876 působil v Herrmannově (později Bílkově) vychovacím ústavu v Josefstadtu. Roku 1850 se stal jeho ředitelem a svými pedagogickými výsledky, opřenými o využívání zahraničních zkušeností, zajistil jeho skvělou pověst a velkou oblibu u vyšších vrstev. Podporoval jak české krajany ve Vídni, tak i národní život v Čechách, na Moravě a na Slovensku. Zakládal nebo se účastnil činnosti řady vlasteneckých a humanitních spolků. Českou kulturu podporoval i dary. Stal se čestným občanem několika moravských měst a byl široce oceňovaný pro povzbuzení národního uvědomění na Moravě.\n\nNarodil se 4. května 1820 v Boskovicích v chudé rodině. Vzhledem k jeho dobrým školním výsledkům si rodiče přáli, aby se stal učitelem, a roku 1832 jej chtěli poslat na přípravný kurs do Olomouce. Kaplan Chornitzer a šlechtic Fr. z Dietrichsteina jim ale doporučili, aby nadaného syna raději přihlásili na gymnázium v Moravské Třebové. Během studií si finančně pomáhal doučováním spolužáků.\n\nPo maturitě r. 1838 nastoupil na filosofické lyceum do Brna, kde byl jeho učitelem mimo jiné František Matouš Klácel. Roku 1840 odešel do Vídně, kde studoval pedagogiku a stal se kandidátem na gymnazijního profesora.\n\nRoku 1844 získal místo vychovatele a učitele v Herrmannově vychovacím ústavu ve Vídni. Vyučoval zejména ve vyšších třídách gymnázia. Když byl dosavadní majitel r. 1850 jmenován školním radou ve Štýrském Hradci, převzal Bílka na jeho žádost vedení ústavu. Stal se jeho ředitelem a později i majitelem.\n\nPod novým vedením získal ústav vysokou úroveň. Bílka o prázdninách navštěvoval přední vzdělávací instituce v evropských zemích a osvědčené postupy po návratu zaváděl do praxe.\n\nŠkola sídlila ve vídeňské čtvrti Josefstadt, v prostorné, dvou- až třípatrové budově uprostřed zahrady. Nabízela studium normální, reálné a gymnaziální, ale také přípravu na obchodní, vojenskou a námořní akademii. K povinným předmětům patřil krasopis, zpěv, francouzština, mateřský jazyk studenta, tělocvik, plavání a řemeslo (soustružnictví, truhlářství, knihařství nebo pletení košů). Nepovinně se vyučoval další jazyk, hudba, šerm a jízda na koni. Ústav zaměstnával 50 – 60 učitelů.\n\nŠkola si svými výsledky získala věhlas a velkou důvěru u vyšších vrstev. Řada žáků jeho ústavu se později uplatnila jako statkáři, kupci, důstojníci a továrníci. Školu navštěvovaly děti z rodin Kleinů, Schöllerů, Priesnitzů, Potockich, Schuselků, Deymů, Liechtensteinů a dalších. Na léta strávená v tomto ústavu pak rádi vzpomínali — svědčí o tom např. banket, který svému (tehdy již bývalému) řediteli uspořádali absolventi počátkem roku 1879.\n\nBílka odešel z funkce ředitele roku 1876 a po zbytek života se plně věnoval vlastenecké činnosti.\n\nBílka si v mládí přál, stát se gymnazijním profesorem na Moravě. Ačkoli osud rozhodl jinak, přesto na svůj původ nezapomněl a celý život usiloval o kulturní a národní povznesení v českých zemích i mezi vídeňskými Slovany.\n\nJako ředitel výchovného ústavu pomáhal moravským a dalším slovanským kandidátům učitelství. Mnozí u něj našli zaměstnání, jiným zprostředkoval místo domácích vychovatelů v bohatých rodinách.\n\nSpoluzakládal nebo byl alespoň členem vědeckých a humanitních organizací v Čechách, na Moravě a na Slovensku: České museum, Matice česká, Svatobor, Umělecká beseda, Matice moravská, Matica slovenská. Pomáhal čtenářským, pěveckým, dělnickým a dalším spolkům.\n\nRoku 1864 vypsal cenu za nejlepší knihu pro českoslovanskou mládež. O dva roky později ji získali František Josef Řezáč a Karel Bulíř za práci \"Štěpnička čili cvičení mládeže\".\n\nPodporoval českou kulturu i tím, že chudým obcím předplácel časopisy. Roku 1876, u příležitosti odchodu do důchodu, věnoval Matici moravské rozsáhlou knihovnu.\n\nSnažil se založit české gymnázium v Boskovicích, jeho otevření se ale nedožil.\n\nZemřel na mrtvici ve Vídni 11. září 1881 v 9 hodin ráno.\n\nByl považován za vzor vlastence a lidumila. Současníci oceňovali jeho snahu o probuzení národního uvědomění na Moravě, žáci rádi vzpomínali na léta strávená v jeho ústavu. Oslava jeho 50. narozenin byla hojně připomínaná v pražském i moravském tisku. Stal se čestným občanem několika moravských měst (Boskovice, Frenštát pod Radhoštěm, Jedovnice, Dačice a Žďár nad Sázavou) a čestným členem řady spolků.\n"}
{"id": "676317", "url": "https://cs.wikipedia.org/wiki?curid=676317", "title": "Sela Ward", "text": "Sela Ward\n\nSela Anne Ward (* 11. července 1956, Meridian, Mississippi, USA) je americká herečka a bývalá modelka. Mezi její nejznámější role patří účinkování v televizním seriálu \"Sisters\" z roku 1991, za kterou získala cemu Emmy a nominaci na Zlatý glóbus a dále televizní seriál \"Once and Again\", za který získala cenu Emmy i Zlatý glóbus.\n\nNa alabamské univerzitě vystudovala umění a propagaci, poté se přestěhovala do New Yorku, kde pracovala jako propagační a reklamní pracovnice. Díky tomuto povolání mohla začít pracovat jako modelka, což posléze vedlo k tomu, že začala hrát v televizních reklamách. V roce 1983 se přestěhovala do Los Angeles, kde se objevila poprvé ve hraném filmu, což byla komedie \"Posedlý krásou\", která se stala její průlomovou rolí. V téže době pak získala i svoji první větší televizní roli v seriálu \"Emerald Point N.A.S.\" z vojenského prostředí.\n\nV roce 1992 se provdala za herce Howarda Shermana a má s ním dvě děti: syna Austina (* 1994) a dceru Annabellu (* 1998).\n\n\n\n"}
{"id": "676319", "url": "https://cs.wikipedia.org/wiki?curid=676319", "title": "Republic F-84 Thunderjet", "text": "Republic F-84 Thunderjet\n\nRepublic F-84 Thunderjet byl americký proudový stíhací bombardér. Vznikl v roce 1944 z požadavku USAF na denní stíhačku a poprvé vzlétl v roce 1946. Přestože se do výroby dostal v roce 1947, trpěl mnoha konstrukčními problémy a problémy s motorem, následkem čehož USAF nebylo schopno provést ani jednu činnost, na kterou bylo letadlo zkonstruováno a zvažovalo zrušení celého programu. Letadlo nebylo až do roku 1949, kdy se objevila verze F-84D, plně bojeschopné a vývoj ukončila až konečná verze F-84G v roce 1951. V roce 1954 byl F-84 Thunderjet s rovným křídlem doplněn o stíhací verzi Republic F-84F Thunderstreak se šípovým křídlem a průzkumnou verzi RF-84F Thunderflash.\n\nV roce 1944 zahájil Alexander Kartveli, šéfkonstruktér firmy Republic Aviation, práce na proudovém letounu, který by nahradil úspěšný stíhací P-47 Thunderbolt s pístovým motorem. Počáteční snaha vestavět proudový motor do jen mírně upraveného draku P-47 nevedla k úspěchu, hlavně pro velký průměr odstředivých kompresorů první generace turbínových pohonných jednotek. Namísto úpravy existujícího typu, Kartveli a jeho team zkonstruovali úplně nový stroj, se štíhlým trupem, převážně vyplněným proudovým motorem už s axiálním kompresorem, a nádržemi paliva v poměrně tlustém přímém (nešípovém) křídle.\n\n11. září 1944, United States Army Air Forces zveřejnila požadavek na denní stíhací letoun s maximální rychlostí alespoň 600mph (521 kn, 966km/h), bojovým akčním rádiem 705mil (612námořních mil, 1 135km), a výzbrojí šesti kulometů ráže 12,7mm, nebo čtyř kulometů ráže 15,2mm. Navíc, letoun měl být poháněn vyvíjeným motorem General Electric TG-180 s axiálním kompresorem, který byl nakonec vyráběn pod označením Allison J35.\n\n11. listopadu 1944 firma Republic obdržela první objednávku na tři prototypy nového letounu XP-84—Model AP-23. Protože konstrukce slibovala mnohem vyšší výkony než P-80 Shooting Star a Republic měl velké zkušenosti s výrobou jednomístných stíhaček, neproběhla jindy běžná soutěž mezi různými firmami. Jméno Thunderjet bylo zvoleno jako pokračování v tradici letounů Republic Aviation, která začala typem P-47 Thunderbolt, a upozorňovalo na princiálně nový způsob pohonu. 4. ledna 1945, dokonce ještě dříve, než se první letoun vůbec zvedl do vzduchu, byla objednávka navýšena na 25 kusů YP-84A pro operační zkoušky a 75 sériových P-84B (později změněna na 15 YP-84A a 85 P-84B).\n\nV mezičase, zkoušky v aerodynamickém tunelu, prováděné ústavem NACA (National Advisory Committee for Aeronautics), ukázaly na podélnou nestabilitu a možnost zvlnění potahu stabilizátoru při vysokých rychlostech. Hmotnost letounu rostla tak rychle, až USAAF muselo stanovit limit 13 400lb (6 080kg), který nesměl být za žádných okolností při vývoji překročen. Výsledky prvních testů se promítly do třetího prototypu, značeného XP-84A, který obdržel také výkonnější motor J35-GE-15 s tahem 17,8kN.\n\nPrvní prototyp XP-84 byl převezen na základnu Muroc Army Air Field (Dnes Edwards Air Force Base), kde vykonal 28. února 1946 první zkušební let. Za řízením seděl major Wallace A. \"Wally\" Lien. V srpnu jej doplnil druhý prototyp, také s motorem J35-GE-7 o tahu 16,66kN. Patnáct kusů YP-84A, dodaných na letiště Patterson Field (Dnes Wright-Patterson Air Force Base) pro zkoušky operačního nasazení, mělo výkonnější motory J35-A-15, vestavěnou šestici kulometů Browning M2 ráže 12,7mm (Čtyři v přídi trupu, dva v centroplánu.), a mohlo nést na koncích křídla po jedné přídavné nádrži s objemem 856 litrů.\nKvůli zpožděním v dodávkách proudových motorů i výrobě letounů, stroje XP-84A podstoupily jen velmi omezené letové zkoušky před tím, než z továrny v roce 1947 začaly vyjíždět sériové P-84B. Například, vliv nádrží na konci křídla na životnost letounu nebyl detailně zkoumán, což později znamenalo nemalé problémy.\nPo vzniku United States Air Force v roce 1947 bylo označení P (\"Pursuit\") nahrazeno písmenem F (\"Fighter\"), a z P-84 se stal F-84.\nLetouny F-84 sloužily mezi roky 1947 – 1958 u následujících jednotek: 27th Fighter Wing, 27th Fighter Escort Wing, 27th Strategic Fighter Wing, 31st Fighter Escort Wing, 127th Fighter Day Wing, 127th Fighter Escort Wing, 127th Strategic Fighter Wing, 407th Strategic Fighter Wing and the 506th Strategic Fighter Wing of the Strategic Air Command.\n\nPrvní F-84B, které se od YP-84A lišily pouze instalací kulometů Browning M3 s vyšší kadencí, získaly operační status v prosinci 1947, kdy je začala používat 14. Stíhací skupina (14th Fighter Group) na základně Dow Field, Bangor, Maine. Velmi záhy přišla první letová omezení, maximální rychlost nesměla překročit Mach 0,8 kvůli reverzaci kormidel, a přetížení bylo limitováno hodnotou 5,5G, nad níž se objevovalo zvlnění potahu trupu. Kvůli nekončícím problémům, nedostatku náhradních dílů a obtížné údržbě si letoun vysloužil přezdívku \"Mechanic's Nightmare\" – Mechanikova noční můra. Od 24. května 1948 byly zbývající F-84B uzemněny, z důvodu stále častějších selhání konstrukce.\n\nV roce 1948 důkladný rozbor programu F-84 ukázal, že žádný z postavených F-84B nebo F-84C nemůže být považován za letoun schopný bojového nasazení. Před zastavením výroby Thunderjet zachránil pouze vznik zcela přepracované verze F-84D, která měla vyřešené alespoň hlavní závady a právě vstupovala do sériové produkce. Srovnávací zkoušky s F-80 prokázaly, že Shooting Star dokáže vzlétnout na kratší vzdálenosti, v malých výškách lépe stoupá a má celkově lepší obratnost. Naopak F-84 mohl nést větší bojový náklad, exceloval výkony ve velkých výškách a měl delší dolet. Jako dočasné řešení věnovalo USAF částku osm milionů dolarů na provedení více než 100 změn u všech zbývajících F-84B, většina z nich se týkala celkového zpevnění křídla. Přes částečné zlepšení spolehlivosti byly stroje F-84B do konce roku 1952 vyřazeny ze služby.\n\nVerzi F-84C charakterizovalo použití motoru J35-A-13 s nepatrně vyšší životností, současně se objevily drobné technické změny v konstrukci. Navenek stejný letoun sužovaly tytéž problémy jako F-84B, prošel obdobným procesem zpevnění konstrukce a také jej do konce roku 1952 čekalo vyřazení z aktivní služby.\nNutné změny byly přímo na výrobní lince uplatněny až u verze F-84D, která přišla do služby od roku 1949. Křídlo dostalo potah silnějším hliníkovým plechem, palivový systém byl upraven pro zimní podmínky a používání paliva JP-4, a stroje obdržely výkonnější motory J35-A-17 s tahem 22,2kN. Ukázalo se, že nedostatečně odzkoušené nádrže na koncích křídla způsobují jeho zkroucení při manévrech s vysokým přetížením, a vedou tak k nadměrnému namáhání a poškozování konstrukce letounu. Jako náprava se objevily malé trojúhelníkové plošky na vnějších stranách nádrží. F-84D byly v roce 1952 přesunuty ze služby v USAF k ANG (Air National Guard), kde vydržely až do roku 1957.\nPrvními opravdu bojově způsobilými Thunderjety byly stroje verze F-84E, vyráběné od roku 1949. Letoun obdržel motor J35-A-17, celkově zpevněné křídlo a trup prodloužený o 305 mm před a 76 mm za křídlem, což zvětšilo prostor pro kabinu a vestavěnou avioniku. Objevil se zaměřovač A-1C, spřažený s radarovým dálkoměrem APG-30, a přibyla možnost podvěsit další pár nádrží s objemem po 870 l na pylony pod křídlem, což zvýšilo akční rádius letounu na 1 600 km.\n\nNavzdory všem zlepšením zůstávala spolehlivost F-84E trvale nízká, v kterémkoli okamžiku byla operačně použitelná jenom polovina letounů. Na vině byly zejména nedostatečné dodávky náhradních dílů pro motory Allison. Původně se uvažovalo, že každý F-84E v průměru nalétá 25 hodin měsíčně a dosáhne 100 hodin resurs mezi generálními opravami motoru. Od začátku války v Koreji a po zahájení dodávek F-84 dalším státům NATO požadavky vysoce přesáhly schopnosti firmy Allison vyrábět nové motory i náhradní díly. Verze F-84E byla vyřazena ze služby v USAF v roce 1956, u ANG zůstala do roku 1959.\n\nPoslední verzí F-84 s přímým křídlem se stala F-84G, která přišla do služby v roce 1951. Na levé polovině křídla se objevilo přípojné místo pro doplňování paliva za letu, stroj obdržel autopilota, ILS (Instrument Landing System), motor J35-A-29 s tahem 24,7kN, a měl schopnost nést jeden kus jaderné zbraně Mark 7. F-84G byla vyřazena ze služby v USAF v polovině 60. let.\nOd začátku 60. Let byly stroje F-84G intenzivně využívány portugalským letectvem při koloniálních válkách v Africe.\n\nJak bylo u první generace proudových letounů typické, vlastnosti Thunderjetu při vzletu měly daleko k dokonalosti. V horkém korejském létě a s plným bojovým nákladem vyžadoval F-84 pro vzlet naprosto běžně 3 000 m dráhy, dokonce i při použití pomocných raketových motorů RATO (Zavěšovala se dvojice nebo čtveřice, každý motor dával tah 4,4kN po dobu 14 sekund.) Mimo vedoucího letounu měly všechny ostatní výhled silně omezený kouřem z raket. První F-84 se odlepovaly z dráhy při rychlosti 260 km/h, s řídící pákou úplně přitaženou. Přistání probíhalo při obdobné rychlosti, pro srovnání, druhoválečný P-51 Mustang dosedal při méně než 190 km/h. Pokud odhlédneme od vysoké přistávací rychlosti, s Thunderjetem se létalo snadno podle přístrojů a ani boční vítr při přistání nezpůsoboval závažné potíže. \n\nPřímé křídlo s poměrně tlustým profilem limitovalo kritické Machovo číslo letounu na hodnotu 0,82. Thunderjet měl dostatečně výkonný motor dokonce pro značně vyšší rychlosti, proto v malých výškách nebyl problém uvedenou hodnotu snadno překonat. V takovém případě se překročení kritického Machova čísla projevilo prudkým vykmitnutím přídě letounu směrem vzhůru, což mohlo způsobit dokonce až odtržení křídla od trupu. Nad výškou 4 600m se dalo s F-84 létat i rychleji, ovšem s rizikem vzniku třepání (buffeting) konstrukce. Naštěstí pilot mohl rychlost letounu snadno kontrolovat, a dokonce i střemhlavé bombardování z výšky 3 000 metrů bylo prováděno zcela bezpečně. Omezená maximální rychlost se ukázala jako velký problém při střetech se sovětskými letouny MiG-15 nad Koreou. Pomalejší než MiG, F-84 nebyl schopen provádět ani ostré zatáčky. Trvalé přetížení v zatáčce bylo omezeno na nejvýše 3G, při vyšších hodnotách letoun výrazně ztrácel rychlost. Jeden pilot F-84E poslal k zemi dva MiGy-15, přičemž jeho druhé vítězství bylo dosaženo kuriózním způsobem. V sestupném letu nízko nad zemí velmi prudce přitáhl Thunderjet do stoupání, soupeř v MiGu nedokázal zopakovat nebezpečný manévr a vlétl do země. Naštěstí pro amerického pilota jeho F-84E zůstala pohromadě, ačkoli drak letounu byl po přistání výrazně zvlněný. Thunderjet poskytoval stabilní základnu pro střelbu a jeho setrvačníkový zaměřovač umožňoval přesné ničení vzdušných i pozemních cílů. Piloti vysoce oceňovali tradiční robustnost konstrukce, která byla pro výrobky firmy Republic typická.\nPiloti své Thunderjety nejčastěji přezdívali \"The Lead Sled\" – Olověné saně. Byl přezdíván i \"The Iron Crowbar\" – Železná tyč, \"a hole sucking air\" – Díra cucající vzduch, \"The Hog\" (\"The Groundhog\") - Svišť, \"The World's Fastest Tricycle\" – Nejrychlejší tříkolka na světě, nebo \"Ground Loving Wh-re\" – Zem milující letadlo, jako připomínka extrémně dlouhého vzletu.\n\nThunderjet se mimořádně osvědčil během války v Koreji. Ačkoli původní F-84B a F-84C nemohly být nasazeny v bojích, hlavně kvůli malé životnosti jejich motorů – pouhých 40 hodin, modernější F-84D a F-84E poprvé zasáhly do bojů ve stavu 27th Fighter Escort Group 7. prosince 1950. Úkolem byly zpočátku doprovody bombardérů B-29 Superfortress. První vítězství Thunderjetu ve vzduchu bylo dosaženo 21. ledna 1951, ovšem za cenu ztráty dvou F-84. Thunderjet byl o generaci starší než sovětský MiG-15 se šípovým křídlem, a v boji měl výrazný handicap nižší rychlosti i horší obratnosti, které se projevovaly zvláště v soubojích s MiGy řízenými zkušenými sovětskými letci. V úloze vybojování vzdušné nadvlády typ F-84 brzy vystřídal F-86 Sabre. Stejně jako P-47 za druhé světové války, i F-84 přešly k útokům na pozemní cíle - a v této roli excelovaly.\n\nThunderjety vykonaly celkem 86 408 bojových letů, při nichž svrhly 55 586 tun pum a 6 129 tun napalmu. Podle USAF měly F-84 na svém kontě 60% pozemních cílů zničených americkým letectvem. Jednou z nejznámějších operací Thunderjetů bylo zničení přehrady Sui-ho v roce 1952. V průběhu války se F-84 staly prvními stíhacími letouny USAF, které běžně používaly tankování paliva za letu. Ve vzdušných soubojích zničili piloti Thunderjetů osm letounů MiG-15 při vlastních ztrátách 64 strojů, nárokovaných sovětskými letci. Celkové operační ztráty dosáhly 335 Thunderjetů verzí F-84D, F-84E a F-84G.\n\nDne 10. března 1953 okolo jedenácté hodiny dopoledne sestřelil poručík Jaroslav Šrámek jako první a (oficiálně) jediný pilot československé armády proudovou stíhačku, F-84E Thunderjet pilotovaný Američanem G. A. Brownem. Podle rozkazu měl Šrámek přinutit varovným výstřelem pilota Thunderjetu k přistání. Pilot se však obrátil k německým hranicím, tak přišel rozkaz k sestřelení. Nejdříve Brownově F-84E poškodil krátkou dávkou nádrž na křídle. Jelikož se rychle blížili ke státní hranici, zazněla nad Šumavou ještě druhá salva, tentokrát z 37milimetrového kanónu. Z Thunderjetu se vyvalil dým a šel k zemi. Veterán korejské války Brown se stihl (už nad německým územím) katapultovat.\n\n\nOd poloviny 60. let byly stroje F-84/F-84F ve stavu USAF postupně nahrazovány typem North American F-100 Super Sabre a průzkumné RF-84F letouny RF-101 Voodoo. Thunderjety přecházely k letectvu americké Národní gardy (Air National Guard), kde F-84F Thunderflash dosloužil v roce 1971. Trojice řeckých RF-84F, vyřazených roku 1991, představovala úplně poslední operačně používané F-84.\n\n\"Ceny jsou vztaženy k hodnotě dolaru odpovídající roku 1950 a nebyly opraveny o inflaci\".\n\n\n\n\n\n\n\n\n"}
{"id": "676323", "url": "https://cs.wikipedia.org/wiki?curid=676323", "title": "Fregata typu 053H2", "text": "Fregata typu 053H2\n\nFregata typu 053H2 (v kódu NATO: Jianghu III) je třída fregat Námořnictva Čínské lidové republiky. Jedná se o vylepšenou variantu fregaty typu \"053H1\" u které byly využity některé západní technologie, získané díky oteplení vztahů mezi ČLR a Západem v 80. letech. Postaveny tři jednotky pro čínské námořnictvo a další čtyři jednotky pro Thajské královské námořnictvo jako třídy \"Chao Phraya\". Všechny jsou stále v aktivní službě.\n\nPro čínské námořnictvo byly postaveny tři jednotky této třídy – \"Chuang-š\"' (535), \"Wu-chu\" (536) a \"Cchang-čou\" (537). Další čtveřici fregat si objednalo Thajsko. Jedná se o jednotky \"Chao Phraya\" (455), \"Bangpakong\" (456), \"Kraburi\" (457) a \"Saiburi\" (458). Dvě z thajských fregat mají místo zadní dělové věže přistávací palubu pro jeden vrtulník (bez hangáru). Všechny postavila loděnice Hudong v Šanghaji.\n\nJednotky \"typu 053H2\":\nTrup fregat má zvýšenou střední část a poskytuje posádce větší komfort ubytování, než třídy dřívější (včetně centrální ventilace a klimatizace). Jsou u nich poprvé použity západní technologie, bojový informační systém ZKJ-3A, novější radary, senzory a další elektronika. Naopak hlavňová výzbroj zůstala prakticky beze změny a vůči letadlům a řízeným střelám jsou tyto fregaty stále prakticky bezbranné.\n\nHlavňovou výzbroj tvoří čtyři 100mm kanóny typu 79 v dvoudělových věžích na přídi a na zádi, které doplňují čtyři dvojité 37mm protiletadlové kanóny typu 76. Dvě jejich postavení jsou po stranách můstku a dvě na zádi. Ve středu lodi se nacházejí čtyři dvojité vypouštěcí kontejnery podzvukových protilodních střel YJ-8A (exportní označení C-801, v kódu NATO CSS-N-4 Sardine), které jsou čínskou verzi francouzských protilodních střel MM.38 Exocet. Střely mají dolet 80 km. Pro ničení ponorek fregaty nesou dva 240mm raketové vrhače hlubinných pum typu 81.\n\nPohonný systém tvoří dva diesely 12E390VA. Lodní šrouby jsou dva. Nejvyšší rychlost je 26,5 uzlu.\n\n\n"}
{"id": "676324", "url": "https://cs.wikipedia.org/wiki?curid=676324", "title": "The Beast Is Back", "text": "The Beast Is Back\n\nThe Beast Is Back je sedmé studiové album americké heavy metalové hudební skupiny Blue Cheer, vydané v roce 1984. Předchozí album Oh! Pleasant Hope bylo vydané už 13 let před tímto.\n\n\n"}
{"id": "676327", "url": "https://cs.wikipedia.org/wiki?curid=676327", "title": "Paul Whaley", "text": "Paul Whaley\n\nPaul Whaley (14. ledna 1947 – 28. ledna 2019) byl americký bubeník nejvíce známý jako bubeník hard rockové skupiny Blue Cheer. On a Dickie Peterson byli jediní zakládající členové stále, kteří byli v kapele po celou dobu existence. Skupina se rozpadla v roce 2009, kdy Dickie Peterson zemřel ve věku 63 let.\n"}
{"id": "676329", "url": "https://cs.wikipedia.org/wiki?curid=676329", "title": "Critically Ashamed", "text": "Critically Ashamed\n\nCritically Ashamed je v pořadí druhé studiové album pop punkové skupiny FM Static. Bylo vydání 1. srpna 2006 společností Tooth & Nail Records.\n\n"}
{"id": "676331", "url": "https://cs.wikipedia.org/wiki?curid=676331", "title": "Reportér", "text": "Reportér\n\nReportér může být:\n"}
{"id": "676332", "url": "https://cs.wikipedia.org/wiki?curid=676332", "title": "Leigh Stephens", "text": "Leigh Stephens\n\nLeigh Stephens je americký kytarista a skladatel, nejvíce známý jako zakládající člen kalifornské rockové hudební skupiny Blue Cheer.\n\n"}
{"id": "676340", "url": "https://cs.wikipedia.org/wiki?curid=676340", "title": "Jiřina Prokšová", "text": "Jiřina Prokšová\n\nJiřina Prokšová, rozená Tomková (11. března 1928 – 12. ledna 2014) byla česká herečka a dabérka.\n\nDramatické umění vystudovala na Brněnské konzervatoři, kterou absolvovala krátce po ukončení 2. světové války.\n\nPo 40 let byla členkou Divadla bratří Mrštíků v Brně (dnes Městské divadlo Brno). Dabovala například film \"Něco z Alenky\" z roku 1988. Za dabing obdržela několik ocenění, mimo jiné i cenu Františka Filipovského za své mistrovství v tomto oboru.\n\nV letech 1972 až 1979 vyučovala jevištní řeč na Brněnské konzervatoři.\n\nSpolupracovala i s Československým rozhlasem v Brně, kde hrála v rozhlasových hrách.\n"}
{"id": "676341", "url": "https://cs.wikipedia.org/wiki?curid=676341", "title": "The Other Half", "text": "The Other Half\n\nThe Other Half byla kalifornská hard a psychedelická rocková hudební skupina fungující v druhé polovině 60. let 20. století.\n\n\n\n\n"}
{"id": "676342", "url": "https://cs.wikipedia.org/wiki?curid=676342", "title": "Radków", "text": "Radków\n\nRadków ( či \"Hrádek\"; ) je malé město a sídlo venkovsko-městské gminy Radków v okrese Kladsko (Dolnoslezské vojvodství, Polsko); leží na severním úpatí Stolových hor, 3 km od česko-polské státní hranice, 10 km jihovýchodně od Broumova. Na území o rozloze 15,07 km² zde žije 2410 obyvatel (2008).\n\nVětšinu obyvatel tvořili až do vysídlení po roce 1945 Němci. Písemně je Radków vzpomínán již roku 1290 jako \"Wünschelburg\"; současný název vznikl až v roce 1945. Městečko náleželo k Hrabství kladskému a rozkvět zažilo okolo roku 1500. Z této doby pochází renesanční radnice na náměstí.\n\nZ Radkova vedla pěší stezka do Karłowa ve Stolových horách, kterou v roce 1790 prošel Johann Wolfgang von Goethe. V roce 1870 zde byla zřízena silnice až do Kudowy, které se po druhé světové válce dostalo polského označení \"Szosa Stu Zakrętów\" („Cesta sta zatáček“). Na konci 19. století tu vznikaly průmyslové závody a pískovcové lomy. V roce 1903 zde společnost Eulengebirgsbahn AG zřídila koncové nádraží lokální železnice ze Ścinawky.\n\nVe 20. století městečko stagnovalo, železnice byla v 80. letech zrušena, zůstaly autobusy do Kladska a Nové Rudy. Část obživy přináší turismus; Schengenský prostor zjednodušil přístup ze sousedních Čech. Na západním okraji města byla zřízena malá přehrada, koupaliště a kempink.\n\nRadków je sídlem stejnojmenné obce (\"gminy\") o rozloze 139 km² a počtu obyvatel 10 287. Rozkládá se mezi nejvyšší částí Stolových hor a středním tokem říčky Stěnavy (\"Ścinawka\").\n\nMístní části:\n\nSousední obce/gminy\n\n"}
{"id": "676347", "url": "https://cs.wikipedia.org/wiki?curid=676347", "title": "The Rivieras", "text": "The Rivieras\n\nThe Rivieras byla americká rock and rollová hudební skupina, aktivní v první polovině 60. let 20. století. Největší hit skupiny byla píseň \"California Sun.\" Kytarista skupiny Joe Pennell zemřel 21. dubna 2011 ve věku 66. let.\n\n"}
{"id": "676350", "url": "https://cs.wikipedia.org/wiki?curid=676350", "title": "Ha-Po'el", "text": "Ha-Po'el\n\nHa-Po'el (: , doslova „Dělník“) je izraelské sportovní sdružení, založené odborovým svazem Histadrut. Jeho počátky se pojí k fotbalovému klubu ha-Po'el Haifa z roku 1924 a o dva roky později již existovalo celostátní sdružení v rámci mandátní Palestiny.\n\n\n\n\n"}
{"id": "676358", "url": "https://cs.wikipedia.org/wiki?curid=676358", "title": "Campus Party", "text": "Campus Party\n\nCampus Party je druhé a zároveň poslední studiové album americké rock and rollové hudební skupiny The Rivieras, vydané v roce 1965.\n\n\n"}
{"id": "676359", "url": "https://cs.wikipedia.org/wiki?curid=676359", "title": "Let's Have A Party", "text": "Let's Have A Party\n\nLet's Have A Party je debutové studiové album americké rock and rollové hudební skupiny The Rivieras, vydané v roce 1964.\n\n\n"}
{"id": "676364", "url": "https://cs.wikipedia.org/wiki?curid=676364", "title": "Racetrack Memory", "text": "Racetrack Memory\n\nRacetrack Memory je nový typ počítačové paměti z vývojových laboratoří IBM ve Švýcarském federálním technologickém institutu (EPFL) v Lausanne. Tato paměť typu RAM je až 100 000 krát rychlejší než stávající paměťová média a její kapacita je až 100 krát větší než klasické paměti. Typ této paměti by se měl již v blízké době opustit vývojové laboratoře a naléz reálné uplatnění. Princip paměti je patentován. \n\nObecně, stávající paměti s velkou kapacitou nedosahují potřebné přenosové rychlosti zápisu a čtení dat. Příkladem tohoto je například inicializace počítače - natažení operačního systému, kdy náběh trvá i několik minut a to z důvodu „pomalého“ pevného disku, ze kterého se operační systém načítá. V porovnání s Racetrack memory ani konvenční paměti RAM nedosahují potřebných rychlostí pro čtení a zápis.\n\nTato paměť přichází s novým řešením ukládání bitů do paměťového média na principu aplikace magnetických nanovláken.. Paměť funguje jako zásobník po sobě jdoucích paměťových bitů uložených ve vlákně za sebou jako magnetické domény velikosti jednoho bitu. Aby nedošlo k ovlivnění dvou sousedních bitů, jejich hodnoty - stavu, jsou tyto domény odděleny doménovou stěnou.\n\nAdresování požadovaného bitu v paměti je realizováno posouváním celého zásobníku vlevo (118) nebo vpravo (116) přivedením magnetických impulsů z jedné nebo druhé strany ve směru požadovaného posunutí. Zápis hodnoty logické „1“ nebo logické „0“ je prováděn zápisovým impulsem (112), podle orientace impulsu je do zásobníku uložena hodnota 1 nebo 0 do buňky, která je impulsy (116, 118) nastavena k zápisovému bodu. Čtení uložené informace je realizováno v samostatném místě (114) paměti, kdy se čte uložená informace vybraná impulsy (116, 118).\n\nPro triviální zjednodušení je možno si tento princip představit jako magnetopáskovou paměť, případně VHS video, kdy se před zápisovou/čtecí hlavou pohybuje pásek s magnetickou záznamovou vrstvou do které jsou informace ukládány, nebo naopak čteny. Na rozdíl od tohoto způsobu však Racetrack memory nemá žádné mechanické a pohyblivé díly!\n\nRozšíření Racetrack memory je očekáváno v následujících deseti letech, tedy do roku 2020. Fyzicky stejný objem paměti by mohl pojmout 500 000 hudebních skladeb ve formátu MP3 nebo 3 500 filmů. Neposlední výhodou, kterou tato technologie přináší, je snížení ztrátového výkonu, potřebného pro udržení obsahu informace v paměti ze stávajících stovek mW na čip na jednotky mW. Hlavním přínosem je však rychlost zápisu a čtení dat, která umožní, aby byly počítače připraveny k provozu ihned po zapnutí.\n\n\n\n"}
{"id": "676369", "url": "https://cs.wikipedia.org/wiki?curid=676369", "title": "Václav Kašlík", "text": "Václav Kašlík\n\nVáclav Kašlík (28. září 1917 Poličná – 4. června 1989 Praha) byl český dirigent, hudební a operní skladatel a režisér opery.\n\nV roce 1936 maturoval na reálném gymnáziu ve Valašském Meziříčí, v letech 1930–1940 studoval na pražské konzervatoři. Dirigování studoval u M. Doležila a P. Dědečka, skladbu u R. Karla a Aloise Háby. Na mistrovské škole konzervatoře byl v letech 1939–1942 žákem Václava Talicha. Operní režii studoval u Ferdinanda Pujmana. Současně s konzervatoří studoval na Universitě Karlově v Praze v letech 1936–1939 hudební vědu a estetiku.\n\nV letech 1940–1941 byl dirigentem v Divadle E. F. Buriana, v letech 1941–1943 byl asistentem režie v Národním divadle a v sezóně 1943/1944 byl dirigentem a režisérem opery ve Státní divadle v Brně. V roce 1945 spoluzakládal s Antonínem Kuršem a Aloisem Hábou Divadlo 5. května a v letech 1945–1948 zde vedl operu jako šéf, režisér a dirigent. Po sloučení divadla s Národním divadlem v roce 1948 se stal režisérem a dirigentem Národního divadla. V sezóně 1951/1952 byl členem tříčlenného vedení opery, v letech 1958–1960 byl zástupcem šéfa opery pro Smetanovo divadlo. V letech 1962–1965 byl současně i režisérem Laterny magiky.\n\nV Národním divadle působil v letech 1948–1989. Po dobu svého působení úzce spolupracoval s výtvarníky Františkem Tröstrem a Josefem Svobodou. Ve svých inscenacích používal úspěšně filmové prostředky a projekce.\n\nPohostinsky režíroval v La Scale v Miláně, v Royal Opera House v Londýně, v Teatro La Fenice v Benátkách, ve Staatsoper a Volksoper ve Vídni, v Deutsche Oper v Berlíně a rovněž na operních scénách v Mnichově, Drážďanech, Curychu, Kodani a dalších městech.\n\nByl autorem několika baletů, instrumentálních skladeb, dvou oper a dvou zpěvoher. V 60. a 70. letech 20. století natočil mnoho operních a baletních inscenací pro televizi a film. V roce 1987 vyšla jeho kniha pamětí \"Jak jsem dělal operu\" (vydal Panton Praha).\n\nJe pohřben v Příbrami na Městském hřbitově \"na Panské louce\".\n\n\n\n\n\n\n"}
{"id": "676370", "url": "https://cs.wikipedia.org/wiki?curid=676370", "title": "Anthony Stewart", "text": "Anthony Stewart\n\nAnthony Stewart (* 1. května 1985 v LaSalle, Québec) je bývalý kanadský hokejový útočník.\n\nByl draftován v NHL v roce 2003 v 1. kole (celkově 25.) týmem Florida Panthers v době, kdy hrál za Kingston Frontenacs v lize OHL. V sezóně 2004/05 začal hrát na farmě Panthers v San Antonio Rampage kde odehrál deset zápasů. V následujícím ročníku odehrál v nové farmě Pantheru v Rochester Americans čtyři zápasy v nichž nasbíral pět bodů a v hlavním týmu Florida Panthers debutoval v NHL 18. října 2005 proti týmu New Jersey Devils kdy zaznamenal svůj první bod v NHL. V následujícím zápasu kdy se konal 20. října 2005 vstřelil svůj první gól v NHL proti týmu Washington Capitals brankáři Olaf Kölzig. Sezóny 2006/07 a 2007/08 hrával především na farmě v Rochester Americans, ale někdy byl povoláván zpátky do hlavního týmu Florida Panthers kdy nahrazoval zraněné hráče. V sezóně 2008/09 zapadl do kádru Floridy Panthers kde odehrál 59 zápasů. 13. července 2009 podepsal smlouvu na jeden rok s týmem Atlanta Thrashers jako volný hráč. V první sezóně v novém týmu Atlanta Thrashers hrával jenom na jejich farmě v týmu Chicago Wolves. Ve druhé sezóně hrával v hlavním týmu Atlanta Thrashers kde odehrál 80 zápasů, v nichž si připsal 14 gólů a 25 asistencí.\n\n\n\n\n"}
{"id": "676377", "url": "https://cs.wikipedia.org/wiki?curid=676377", "title": "Missing Links, Vol. 1: Hillbilly Wolf", "text": "Missing Links, Vol. 1: Hillbilly Wolf\n\nMissing Links, Vol. 1: Hillbilly Wolf je kompilační album amerického rockového kytaristy Linka Wraye, vydané v roce 1990. Jedná se o první ze čtyř alb s podobným názvem, druhé je \"\", třetí \"\" a čtvrté .\n\n"}
{"id": "676378", "url": "https://cs.wikipedia.org/wiki?curid=676378", "title": "Cibetkovití", "text": "Cibetkovití\n\nCibetkovité šelmy (Viverridae) jsou jednou z čeledí z řádu šelem. Dorůstají menší až střední velikosti a žijí jak na stromech, tak na zemi. Pod ocasem mají výrazné pachové žlázy, ze kterých se v dřívějších dobách vyráběla například kosmetika, ale i léky. Jejich vzhled je podobný kunám, ale vnitřní stavba spíše kočkám, se kterými jsou příbuzné. Někteří autoři tuto čeleď rozdělují na dvě samostatné čeledi – cibetkovité a promykovité.\n\nCibetkovití obývají oblast Afriky, Madagaskaru, jižní Asie a jižní Evropy. Jejich nároky na potravu a biotop se vzhledem k jejich rozšíření liší druh od druhu. Aktivní jsou především v noci.\n\nV dnešní době jsou již chované v zajetí nejen v zoologických zahradách, ale i u jednotlivců. Především druhy jako oviječi a ženetky jsou zkušenými chovateli dobře zvladatelné. V zoologických zahradách se pak setkáme i s binturongy a fosami.\n\n\n"}
{"id": "676380", "url": "https://cs.wikipedia.org/wiki?curid=676380", "title": "Generální vikariát", "text": "Generální vikariát\n\nGenerální vikariát je část diecéze, kterou ze specifických důvodů (např. v době války) spravuje jako generální vikář, popř. administrátor jiná osoba než ostatní území dotyčné diecéze. Zpravidla bývá jeden generální vikariát zřízen na území, které sice zůstává formálně součástí diecéze, avšak v důsledku územních změn zde může být faktický vliv místního ordináře jen zanedbatelný, a jeden generální vikariát pro zbývající část diecéze se sídlem v sídle diecéze (spravovaný standardním způsobem tamním generálním vikářem, resp. též místním ordinářem).\n\nKladský generální vikariát pražské arcidiecéze vznikl v roce 1744, kdy bylo Kladsko zabráno Pruskem. Jednalo se o exklávu oddělenou územím královéhradecké diecéze. Jeho existence trvala i poté, co Kladsko připadlo v roce 1945 Polsku, a to až do roku 1972, kdy byl zrušen a jeho území přičleněno k vratislavské arcidiecézi.\n\nExistoval v letech 1770 až 1925 pro rakouskou, později rakousko-uherskou a nakonec československou část Slezska, resp. katovické diecéze. Sídlil nejprve v různých místech podle místa působení konkrétního generálního vikáře (Těšín, Frýdek, Moravec, Fryštát, Bílsko a Strumień), od roku 1872 bylo stálé sídlo generálního vikáře v Těšíně.\n\nSamostatné generální vikariáty byly zřizovány pro území obsazená Německem v roce 1938:\n\n"}
{"id": "676381", "url": "https://cs.wikipedia.org/wiki?curid=676381", "title": "Ardašírův palác", "text": "Ardašírův palác\n\nArdašírův palác ( ), známý též jako \"Áteškade Fírúzábád\" ( ), je starověký palác postavený v roce 224 n. l. zakladatelem sásánovské dynastie Ardašírem Pápakánem. Palác byl spíše koncipován jako místo společenského setkání pro sásánovskou šlechtu než k obranným účelům. Stavba se nachází 1,2 km severně od města Fírúzábád v provincii Fárs v Íránu. Je jednou z nejvýznamnějších sásánovských památek a národní kulturní památkou\n"}
{"id": "676382", "url": "https://cs.wikipedia.org/wiki?curid=676382", "title": "Provincie Albacete", "text": "Provincie Albacete\n\nAlbacete je provincie ve středním Španělsku v jižní části autonomního společenství Kastilie-La Mancha. Sousedí s Granadou, Murcií, Alicante, Valencií, Cuencou, Ciudad Real a Jaénem.\n\nV roce 2009 v ní žilo 400 891 obyvatel. Jejím hlavním a největším městem je Albacete.\n\nProvincie Albacete používala v 19. století po svém vzniku na pečetích znaku města – tří věží do obráceného trojhranu (1,2), nad střední vyniká orlice nebo netopýr. Jde o původní aragonský klenot \"\"Drac/Dragón alado\"\" - zlatého okřídleného draka, který byl během 18. a 19. století zkomolen do podoby netopýra\"/murcieago (viz například znaky Valencie - provincie a města)\".\n\nV roce 1956 na popud předsedy provinčního zastupitelstva A. A. Martího navrhl španělský heraldik a herold Vicente de Cadenas y Vicent velký a malý znak provincie. \"\"...velký či kompletní tvořící znaky příslušných soudních okresů\"/Partidos Judiciales, \"tvořících provincii, a též štítek, také malý znak, ...\"“. Ten byl hlavou štítu odlišen od znaku města tak, aby samotný mohl sloužit jako rozlišovací znamení provinčního zastupitelstva. Hlava štítu byla dělená, vpravo se znakem Kastilie, vlevo s erbem domu Bourbonského – v modrém tři zlaté lilie s červeným lemem pole. Hlavní pole štítu je stříbrné, v něm tři kamenné hrady svých barev do obráceného trojhranu, nad nimi černý netopýr.\n\nHistorický velký znak je dělen, nahoře i dole třikrát polcen (8 polí) se středním štítkem:\n\n1) ZNAK AYUNTAMIENTA ALBACETE. Ve stříbrném poli tři hrady do obráceného trojhranu, svých barev, nad horním je černý netopýr.\n\n2) ZNAK AYUNTAMIENTA YESTE. Ve stříbrném poli černý orel, mající na prsou čtvrcený štítek (stříbrný?), v prvním a druhém poli lilie (černá) a ve třetím a čtvrtém poli lev ve skoku (černý).\n\n3) ZNAK AYUNTAMIENTA ALCARAZ. V červeném poli stříbrný hrad, provázený dvěma stříbrnými klíči, spojenými černým řetězem. Lem s následujícím opisem: \"Clavis hispaniae e caput tottus estremadurae\", černým písmem ve stříbře.\n\n4) ZNAK AYUNTAMIENTA CHINCHILLA. V zeleném poli stříbrný hrad se dvěma přivrácenými orlicemi, opírajícími se jednou nohou o střední věž a druhou o jednu z krajních věží; střežený dvěma jeleny svých barev, opírajícími se nohama o hrad.\n\n5) ZNAK AYUNTAMIENTA HELLIN. Ve stříbrném poli přirozený hrad, převýšený zlatou markraběcí korunou (markýzů), z níž vyniká obrněná paže, po stranách dva lvi ve skoku, opírající se o hrad.\n6) ZNAK AYUNTAMIENTO LA RODA. V modrém poli stříbrná věž, z níž vyniká král ve zbroji a provázená stříbrnými písmeny \"R F\" (roda fuerte).\n\n7) ZNAK AYUNTAMIENTA CASAS IBAÑEZ. V červeném poli zlatý obelisk. 8) ZNAK AYUNTAMIENTA ALMANSA. Polceno, v 1. modrém poli zlatý hrad, v hlavě provázený dvěma stříbrnými obrněnými a okřídlenými pažemi, ve 2. červeném poli stříbrný obelisk, převýšený korunovaným lvem ve skoku a za obeliskem vynikají po obou stranách tři praporky. Štítek – s malým znakem provincie. Podle španělské tradice je štít převýšen otevřenou královskou korunou, složenou z osmi akantových listů (pět viditelných) zdobených perlami, střídavě s perlovými hroty a zdobenou modrými a červenými drahokamy. Schváleno ministerstvem vlády (\"el Ministério de la Gobernación\") roku 1957 a užíváno do roku 1992.\n\nSoučasný znak přijala provinční deputace roku 1993, zastupující různá teritoria provincie Albacete: klíče za Alcaraz; okřídlenou ruku s mečem rodu Manuelů, pánů z Villeny a kříž řádu sv. Jakuba se znakem města uprostřed.\n\nPopis současného znaku:\nŠtít dělen vidlicí 1) v červeném zkřížené stříbrné klíče s uchy dolů, spojené zlatým řetízkem, 2) v červeném zlatá okřídlená paže s mečem stejného kovu; stříbrná špice s křížem sv. Jakuba. Srdeční štítek se znakem města Albacete. Klenot – uzavřená španělská královská koruna\nRegionální vláda jej schválila roku 1994.\n\n"}
{"id": "676384", "url": "https://cs.wikipedia.org/wiki?curid=676384", "title": "Clarence Henry", "text": "Clarence Henry\n\nClarence „Frogman“ Henry (* 19. března 1937, Algiers, New Orleans, Louisiana, USA) je americký rhythm and bluesový zpěvák. Jeho vzor byl Fats Domino. V roce 2007 byl uveden do Louisiana Music Hall of Fame.\n"}
{"id": "676389", "url": "https://cs.wikipedia.org/wiki?curid=676389", "title": "Glatt", "text": "Glatt\n\nGlatt může být\n"}
{"id": "676392", "url": "https://cs.wikipedia.org/wiki?curid=676392", "title": "Missing Links, Vol. 2: Big City After Dark", "text": "Missing Links, Vol. 2: Big City After Dark\n\nMissing Links, Vol. 2: Big City After Dark je kompilační album amerického rockového kytaristy Linka Wraye, vydané v roce 1990. Jedná se o druhé ze čtyř alb s podobným názvem, první je , třetí a čtvrté .\n\n"}
{"id": "676393", "url": "https://cs.wikipedia.org/wiki?curid=676393", "title": "Křečík Roborovského", "text": "Křečík Roborovského\n\nKřečík Roborovského (\"Phodopus roborovskii\") je drobný sotva 5,5 cm velký hlodavec obývající oblasti Mongolska a severní Číny. Je všežravec.\n\nAktivní je hlavně v noci, přes den se schovávají v až metr dlouhých norách, které si s oblibou hloubí. Tím, že obývá především pouštní oblasti, je i přizpůsobený tomuto biotopu svým zbarvením - pískově žlutý hřbet a bílé břicho. Bílý má i čenich s dlouhými hmatovými vousky. Na rozdíl od některých křečků má tento osrstěná chodidla. Svou velikostí se křečík Roborovského řadí mezi nejmenší křečíky světa.\n\nBřezost u křečíka Roborovského trvá běžně 19-22 dní. V jednom vrhu se obvykle rodí 3-6 mláďat, ale může jich být až 8. Samice je schopná za rok vrhnout celkem 5krát. Mláďata dosahují pohlavní dospělosti v 3-4 měsících. Křečík Roborovského se dožívá obvykle 2-3 let.\n\n\n"}
{"id": "676394", "url": "https://cs.wikipedia.org/wiki?curid=676394", "title": "Paralelní programování", "text": "Paralelní programování\n\nParalelní programování je v informatice označení konceptu, který umožňuje naprogramovat úlohy, které jsou schopny paralelního (současného) běhu. Paralelní programování je hodnoceno podle toho, jak dobře dokáže různé problémy popsat a jakého výkonu je možné dosáhnout na různých počítačových platformách. Implementace paralelního programování může být v podobě knihoven pro tradiční sekvenční programovací jazyky, ve formě rozšíření stávajícího programovacího jazyka nebo úplně nový přístup (programovací jazyk).\n\nStandardní struktura počítačového softwaru je založena na sekvenčním výpočtu. Při řešení problému je algoritmus určený k řešení tohoto problému realizován jako série za sebou následujících instrukcí. Tyto instrukce jsou prováděny pomocí CPU jednoho počítače. Z toho plyne, že současně může být vykonávána pouze jedna instrukce. Teprve po vykonání této instrukce následuje vykonávání další instrukce.\nParalelně programovaný software využívá možnost rozdělení jednoho velkého výpočetního problému na několik menších problémů, které jsou řešeny „současně“ (resp. na základě pseudoparalelismu). Prvky sloužící k paralelnímu zpracování výpočtu mohou být různé. Jedná se například o jeden počítač s více procesory, několik počítačů v síti, specializovaný hardware nebo kombinaci těchto prvků.\n\nV prostředí paralelního programování je zvláště důležitá synchronizace jednotlivých výpočtů. V případě volně vázaných počítačů je nutné použít jako synchronizační primitivum zasílání zpráv. V případě těsně vázaných počítačů systém často podporuje atomické operace na sdílené paměti a je možné na nich implementovat semafory. Špatné použití synchronizačních primitiv může vést k deadlockům, což jsou programátorské chyby.\n\nParalelní programovací jazyky, knihovny a API byly vytvořeny pro programování paralelních počítačů. Tyto počítače mohou být rozděleny do několika kategorií, na základě toho jaký používají typ paměti: sdílenou paměť, distribuovaná paměť nebo sdílená distribuovaná paměť. Programy využívající sdílenou paměť komunikují pomocí manipulace s proměnnými ve sdílené paměti. Programy využívající distribuovanou paměť používají metodu zasílání zpráv (POSIX vlákna, OpenMP).\n\nKlasifikace paralelních programovacích modelů můžeme rozdělit do dvou částí: interakce procesů a problém dekompozice.\n\nInterakce procesů se zabývá problematikou komunikace dvou procesů. Nejpoužívanější formou interakce je sdílená paměť a message passing.\n\nV modelu se sdílenou pamětí, paralelně běžící procesy sdílejí globální adresní prostor, přičemž z něj čtou a zapisují asynchronně. Ovšem tento přístup potřebuje ochranné mechanismy, jako například zamykání paměti. Sdílená paměť může být emulována na systémech s distribuovanou pamětí, a může zde být použita neuniformní kontrola paměti.\n\nV message passing modelu si paralelní úlohy vyměňují data pomocí posíláním zpráv mezi sebou. Tato komunikace může být synchronní i asynchronní.\n\nKaždý paralelní program je složen ze zároveň vykonávajících se procesů. Problém dekompozice se týká způsobu jak tyto procesy definovat.\n\n"}
{"id": "676396", "url": "https://cs.wikipedia.org/wiki?curid=676396", "title": "Listen to the Voices That Want to Be Free", "text": "Listen to the Voices That Want to Be Free\n\nListen to the Voices That Want to Be Free je společné studiové album kytaristy Linka Wraye a pianisty Joey Welze, vydané v roce 1970.\n\n\n"}
{"id": "676420", "url": "https://cs.wikipedia.org/wiki?curid=676420", "title": "Josef Skřivan", "text": "Josef Skřivan\n\nJosef Skřivan (10. srpna 1902, Praha-Vinohrady – pravděpodobně 4. listopadu 1942, Osvětim), byl český herec a režisér.\n\nNarodil se na pražských Vinohradech, k divadlu se dostal v roce 1920 v Kouřimi u Vrbovy kočovné společnosti. Přes další divadelní společnosti (mimo jiné: Seifertova, Branaldova, Štětkova, Josefa Burdy na Kladně (1925)) přešel do Východočeského divadla v Pardubicích (1927/1928) a Osvobozeného divadla (1928–1930, 1931–1932). V srpnu 1930 nastoupil do Zemského divadla v Brně, kde hrál a režíroval s výjimkou sezóny 1931/1932 celkem 11 let. Za dobu působení v divadle Brně vytvořil více než 150 postav. Jako režisér zde spolupracoval především s výtvarníkem Zdeňkem Rossmannem, který přišel od E. F. Buriana, na některých hrách i s Františkem Muzikou (např. Shakespearova \"Bouře\", 1941).\n\nOd roku 1931 vystupoval také v brněnském rozhlase a hrál rovněž v několika filmech.\n\nNa podzim roku 1941 byl pro účast v podzemním hnutí (byl i komunistou) zatčen v Praze, když se léčil v sanatoriu po operaci, odstraňující následky úrazu obličeje utrpěného při jízdě na kole o prázdninách roku 1937. Byl několik měsíců vězněn v Brně a pak převezen do koncentračního tábora v Osvětimi, kde zahynul pravděpodobně počátkem listopadu v plynové komoře. Datum úmrtí se různí, některé zdroje uvádějí datum smrti mezi 25. říjnem a 4. listopadem 1942.\n\nZe Zemského divadla v Brně bylo zatčeno více osob, ředitel Václav Jiřikovský byl popraven a divadlu bylo od 12. listopadu 1941 zakázáno pokračovat v činnosti. V dubnu 1942 byli zbývající zaměstnanci propuštěni a divadlo bylo úředně zrušeno.\n\nJméno Josefa Skřivana nesl amatérský divadelní soubor, působící od začátku padesátých let do zhruba poloviny osmdesátých let v Brně.\n\n\n\n\n\nJaroslav Průcha\n\nAleš Podhorský\n\nFrantišek Filipovský\n\n\n"}
{"id": "676421", "url": "https://cs.wikipedia.org/wiki?curid=676421", "title": "Malá vodní elektrárna Jiřetín", "text": "Malá vodní elektrárna Jiřetín\n\nMVE Jiřetín pod Bukovou je nízkotlaká průtoková elektrárna na řece Kamenici v Jizerských horách u Jiřetína pod Bukovou. Voda je do elektrárny vedena náhonem (550 m) o celkovém spádu 6 metrů. Voda pohání dvě Francisovy turbíny s celkovým instalovaným výkonem 50 KW. Uvedena do provozu byla v roce 1991.\n"}
{"id": "676425", "url": "https://cs.wikipedia.org/wiki?curid=676425", "title": "Níšápúr", "text": "Níšápúr\n\nNíšápúr ( , středopersky \"Névšáhpuhr\") je město v severovýchodní části íránské provincii Chorásán-e Razaví, které se nachází na úpatí hory Bínálúd 112 km západně od správního města Mašhad.\n\nNíšápur byl založen ve 3. století n. l. sásánovským králem Šápúrem I. a zaujímal strategickou polohu na hedvábné stezce. Ve středoperštině zní název města \"Névšáhpuhr\" což překladu znamená \"Šápúr je zdatný\". V 7. století dobyli město Arabové. V 9. století se Níšápúr stal hlavním městem táherovské dynastie. Ve 13. století dobyli město Mongolové.\n\nEkonomika je založena na produkci bavlny a obilí. Níšápúr je také druhé největší průmyslové město Chorásánu. Významná je také těžba tyrkysů v nedalekých dolech. V poslední době je zde velice rozšířen obchod s narkotiky ze sousedního Afghánistánu.\n"}
{"id": "676437", "url": "https://cs.wikipedia.org/wiki?curid=676437", "title": "Jihomoravské muzeum ve Znojmě", "text": "Jihomoravské muzeum ve Znojmě\n\nJihomoravské muzeum ve Znojmě je jedním z nejstarších muzeí na jižní Moravě. Původně bylo založeno jako německé vlastivědné muzeum a pyšní se více než 30 podsbírkami zapsanými v Centrální evidenci sbírek.\n\nNávrh na založení vlastivědného muzea byl podán na zasedání valné hromady německého městského spolku ve Znojmě dne 12. ledna 1878. Setkal se s kladnou odezvou, a tak jen o pár dnů později vyzval nově ustanovený přípravný výbor občany z celého regionu, aby se zapojili do zakládání muzea především věnováním vhodných předmětů. Mezi prvními příspěvky, jež se podařilo zajistit, byl i literární odkaz spisovatele Charlese Sealsfielda. Na četné výzvy v regionálním tisku, které se snažily přimět občany, aby muzeu darovali hodnotné historické předměty, začali znojemští obyvatelé významněji reagovat až počátkem roku 1879. Regionální tisk rovněž na svých stránkách poskytoval jistý návod, jak sbírat muzejní materiál. Nově vzniklé muzeum mělo značný zájem především o sakrální památky z místních zrušených klášterů. Do sbírek muzea se tak dostala i tzv. Znojemská madona nalezená v kapli sv. Václava.\n\nOd roku 1879 začalo muzeum pořádat alespoň příležitostné výstavy. Jeho sbírky byly rozděleny do tří oddělení s vlastním kustodem: archeologie, umělecko-řemeslné výrobky, přírodovědecké předměty. První výstava se konala od 14. do 28. září 1879.\n\nOd roku 1910 se muzeum po dosavadních provizoriích natrvalo usadilo na znojemském hradě a po druhé světové válce získalo ještě i prostory bývalého minoritského kláštera \n\nDnes je možno sbírky muzea rozdělit na společenskovědné a přírodovědné. Do sekce společenských věd se řadí rozsáhlý fond archeologických nálezů, fotoarchiv, historie, ale i fond uměleckohistorický. Přírodovědné oddělení, zabývající se zvláště přírodou znojemského regionu a Národního parku Podyjí, se pak dále dělí na sbírky zoologické, botanické a geologické. Znojemské muzeum se nevyhýbá ani dokumentaci současnosti, kdy se v nedávné minulosti zaměřilo na mapování socialistické společnosti a na novoročenky s vyobrazením Znojma. Jihomoravské muzeum má pod svojí správou rovněž rotundu sv. Kateřiny, zříceninu hradu Cornštejn a památník Prokopa Diviše.\n\nV současnosti může návštěvník zhlédnout celkem deset stálých expozic, jež jsou rozmístěny do tří objektů.\n\nV bývalém minoritském klášteře se nachází expozice: \"Živá příroda\", \"Neživá příroda\", \"Archeologie na Znojemsku\", \"Černé řemeslo\", \"Orientální zbraně\". \n\nPrvní patro Domu umění na Masarykově náměstí slouží především ke krátkodobým výstavám. Zbytek objektu zaplňují expozice: \"Staré umění Znojemska\",\" Mince zemí Koruny české\", \"Jan Tomáš Fischer - medailérská tvorba\".\n\nExpozice \"Z dějin Znojemska\", jež je nejrozsáhlejší expozicí Jihomoravského muzea, zabírá značnou část celého objektu. Historie Znojemska zde chronologicky stoupá od přízemí až do patra. Návštěvníka mimo jiné zaujmou i malované terče znojemského ostrostřeleckého spolku z 19. století. Lapidárium v někdejší hradní konírně schraňuje fragmenty architektonické výzdoby řady dnes již mnohdy zaniklých staveb. Nachází se zde tak i vřetenové schodiště z domu na ulici Velká Michalská, sochařská kamenná výzdoba premonstrátského kláštera Louka a městských renesančních domů. V hradním příkopu našla své útočiště Stanice pro handicapované dravce a sovy, která je taktéž přístupná veřejnosti. \n\nATWERI, Jiří, et. al. \"Jihomoravské muzeum ve Znojmě. Muzeum – brána k poznání. Sborník ke 130. výročí založení.\" Znojmo : 2008, 92. s. ISBN 978-80-86974-03-3\n\n\n"}
{"id": "676445", "url": "https://cs.wikipedia.org/wiki?curid=676445", "title": "Školní tabule", "text": "Školní tabule\n\nŠkolní tabule je učební pomůcka ve tvaru ploché desky určená k psaní při výuce. Lze na ni psát křídou (černá nebo zelená tabule) nebo fixem (bílá tabule). Může být pevně zavěšena na stěně nebo jako přenosná pomůcka připevněna na stojanu. Vyučující (učitel nebo lektor) píše na tabuli poznámky nebo na ní píší žáci. Používá se na všech typech škol od školy základní až po školy vysoké.\n\nČasto se používá také tabule interaktivní.\n"}
{"id": "676447", "url": "https://cs.wikipedia.org/wiki?curid=676447", "title": "Školník", "text": "Školník\n\nŠkolník je specializovaný školský pracovník (správce školy), který zajišťuje technickou správu budovy a ostrahu příslušné školy v době mimo vyučování, dále zde také obvykle zajišťuje i běžnou provozní údržbu. Je podřízen řediteli školy. V minulosti bylo zcela běžné, že školník měl v příslušné škole k dispozici svůj vlastní služební byt, bydlel tedy přímo ve škole. Na vysokých školách se tato funkce nazývala dříve pedel, dnes již má pouze symbolický význam. Podobnou funkci v bytových domech zastával kdysi také domovník nebo správce.\n"}
{"id": "676479", "url": "https://cs.wikipedia.org/wiki?curid=676479", "title": "Josef Stehlík", "text": "Josef Stehlík\n\nJosef Stehlík (26. března 1915 Pikárec, Rakousko-Uhersko - 30. května 1991 Slavičín, Československo) byl člen československého zahraničního leteckého odboje. Účastnil se bojů ve Francii, Velké Británii a na Slovensku. Na svém kontě má deset potvrzených sestřelů a je jediným československým stíhačem druhé světové války který dosáhl vzdušných vítězství jak během bojů ve Francii a bitvy o Británii, tak na východní frontě.\n\n\n"}
{"id": "676489", "url": "https://cs.wikipedia.org/wiki?curid=676489", "title": "Rozhledna Vladimíra Menšíka", "text": "Rozhledna Vladimíra Menšíka\n\nRozhledna Vladimíra Menšíka se nachází severně od obce Hlína v okrese Brno-venkov na kótě 447,5 m n. m.\n\nRozhledna leží u silnice II/395 z obce Hlína do Neslovic. V blízkosti prochází cyklostezka 5171. Při stoupání na vyhlídku jsou mezaniny zaplněny výstavkami popisující kulturní činnost obce a zajímavé informace ze života Vladimíra Menšíka. Otevírací hodiny jsou od 1. dubna do 31. října v sobotu, v neděli a ve svátek od 10.00 do 17.00 hod. Od listopadu do března v neděli od 13.00 do 15.00 hod. Přístup na rozhlednu je zpoplatněn.\n\nNa vyhlídkové plošině jsou instalovány informační tabule v počtu 4 ks s ilustračními obrázky a popisem vyhlídky. Je možné spatřit Pavlovské vrchy, jadernou elektrárnu Dukovany a při dobré viditelnosti pohoří Totes Gebirge a Schneeberg v Alpách.\n\n"}
{"id": "676491", "url": "https://cs.wikipedia.org/wiki?curid=676491", "title": "Technogenní havárie", "text": "Technogenní havárie\n\nTechnogenní havárie, technogenní katastrofa je označení antropogenní události (tj. způsobené lidským faktorem) a to ať úmyslné, či nedbalostní s rozsáhlými následky, spojené zejména s únikem nebezpečných látek, radioaktivního záření apod. Mezi tyto události lze zařadit průmyslové havárie, transportní, infrastrukturní, ekologické aj.\n\n"}
{"id": "676493", "url": "https://cs.wikipedia.org/wiki?curid=676493", "title": "Jaroslav Horejc", "text": "Jaroslav Horejc\n\nJaroslav Horejc (15. června 1886, Praha − 3. ledna 1983, Praha) byl československý sochař, návrhář uměleckořemeslných předmětů, přední představitel dekorativismu, a výtvarný pedagog.\n\nNarodil se v Praze ve Vyšehradské ulici jako druhé ze tří dětí hodináře Aloise Horejce (1853–1927) a jeho ženy Františky, rozené Suché (*1859). (Nejmladší sestra zemřela předčasně, bratr v 36 letech.) Ve čtrnácti letech ho rodiče přivedli do litografické dílny, odkud po několika týdnech odešel do učení na gravírníka (rytce kovu) a cizeléra na Odborné škole pro klenotníky, zlatníky, stříbrníky, ryjce kovu a pasíře v Praze. Ve volném čase navštěvoval kurzy dalších řemesel. V letech 1906 až 1910 studoval na pražské Uměleckoprůmyslové škole u E. Nováka, Stanislava Suchardy a Josefa Drahoňovského. Pro zajištění financí pracoval při studiu jako štukatér při výzdobě novostaveb.\n\nV roce 1918 byl na Uměleckoprůmyslové škole jmenován profesorem, vedl ateliér pro umělecké zpracování kovů. V roce 1948 odešel do důchodu, ale zůstal i nadále umělecky činným. V letech 1943 - 1983 bydlel a pracoval v Podskalí v domě čp. 386/II na rohu Trojické ulice a Rašínova nábřeží, kde je umístěna jeho pamětní deska s bronzovou portrétní bustou. Byl členem pražské zednářské lóže Sibi et posteris\n\nJe pohřben na Olšanských hřbitovech (část 004, oddělení 10, číslo hrobu 128).\n\n\n\nJe předním představitelem českého art deca. Jeho rané práce stylem vycházejí ze secese, brzy se přiklonil k novoklasicismu a vytvořil si charakteristickou stylizaci protáhlé a přitom zavalité lidské figury s oválným obličejem, štěrbinovýma očima a úzkým nosem (Orfeus).\nČasto spolupracoval s architekty.\n\n\n\n\nDílo Jaroslava Horejce je zastoupeno ve sbírkách Uměleckoprůmyslového musea v Praze, Národního muzea, Galerie hl. m. Prahy, Moravské galerie v Brně, muzea keramiky v Bechyni, MAK - Rakouského muzea pro užité / současné umění ve Vídni, Metropolitního muzea umění v New Yorku, Muzea dekorativních umění v Paříži, Musea skla v Corningu v USA, ve sbírce Tomáše Hejtmánka a dalších.\n\n\n\n"}
{"id": "676497", "url": "https://cs.wikipedia.org/wiki?curid=676497", "title": "Observatoř Panská Ves", "text": "Observatoř Panská Ves\n\nObservatoř Panská Ves je detašované pracoviště Ústavu fyziky atmosféry Akademie věd České republiky postavené v roce 1962 nedaleko města Dubá na Českolipsku v Libereckém kraji.\n\nObservatoř je na louce přímo sousedící s vesničkou Panská Ves, která je administrativní částí městečka Dubá v jižní části okresu Česká Lípa. Vesnička je 3 km od Dubé, 1 km od Nedamova, poměrně vysoko nad Dubou. Nikde v okolí nejsou větší průmyslové podniky či jiné světelné zdroje. Louka je v nadmořské výšce 315 metrů, oplocena, na území CHKO Kokořínsko, zhruba 1 km od Velkého Beškovského kopce. Kolem ní je vedena modře a červeně značené turistické trasy z Dubé na jih do centrálních partií Kokořínska. Do vsi vede místní komunikace od Nedamova, části Dubé.\n\nV období II. světové války se kvůli zdraví (tuberkulóza) přestěhoval i s rodinou do Panské Vsi radioamatér Miroslav Jiskra. V roce 1950 s pomocí přátel uvedl ve svém domku do chodu přijímač i vysílač a věnoval se měření ionosféry. V roce 1953 zde fungovalo detašované pracoviště ionosférického oddělení Geofyzikálního ústavu Československé akademie věd a Jiskra byl mezi prvními jeho zaměstnanci. V roce 1957 se mu jako prvnímu v Československu podařilo zachytit signály ze Sputniku 1 a dopravil je do Čs. rozhlasu. V roce 1962 byla na louce za vsí postavena první budova observatoře a tři roky poté zde začalo systematické měření signálů z družic. Byl zde instalován první sálový počítač Robotron.\n\nSvými teleskopy observatoř sledovala a přijímala data z družic Magion 1 až 5 v letech 1978 až 2002. Tato měření souvisela s vědeckými projekty Interkosmos 24 a 25, Interbol 1 a 2.\nV roce 2003 zde byla založena v hloubce 4 metrů seismologická stanice PVCC. Data jsou do České regionální seismické sítě předávána Internetem.\n\nOd roku 2007 jsou zde přijímána data z družic Cluster Evropské kosmické agentury ESA, od roku 2013 je observatoř zapojena do projektu sledování radiačních pásů pomocí družic Van Allen Probes americké NASA.\n\n"}
{"id": "676512", "url": "https://cs.wikipedia.org/wiki?curid=676512", "title": "Dear Diary", "text": "Dear Diary\n\nDear Diary je třetí studiové album pop punkové skupiny FM Static. Bylo vydáno 7. dubna 2009 společností Tooth & Nail Records. Přebal alba byl kreslen kytaristou jménem Nathan Parrish.\n\n"}
{"id": "676514", "url": "https://cs.wikipedia.org/wiki?curid=676514", "title": "Chemotropismus", "text": "Chemotropismus\n\nChemotropismus je druh tropismu, při kterém se rostlina orientuje podle vyšší koncentrace, nebo směru pohybu iontů. Pohyb je charakteristický pro kořeny, pylové láčky a hyfy hub. \n\n\n"}
{"id": "676515", "url": "https://cs.wikipedia.org/wiki?curid=676515", "title": "David Rytych", "text": "David Rytych\n\nDavid Rytych (* 4. ledna 1987, Praha) je český florbalový brankář, který působí ve švýcarské Mobiliar League v týmu Chur Unihockey. Jeho mateřským klubem je pražský SSK Future. Od 17 let pravidelně oblékal dres mládežnických výběrů, byl jedničkou na juniorském MS 2005 v Lotyšsku. V 18 letech debutoval v národním týmu proti mistrům světa ze Švédska (Praha; 19.11. 2005).\n\nPo MS 2008 přestoupil do finské nejvyšší soutěže Salibandyliigy. Nejprve působil v družstvu Seinäjoen Peliveljet, kde získal bronzovou medaili. Sezónu 2010/2011 odehrál v jiném finském klubu Josba Joensuu, kde dokonce vstřelil gól. Po úspěšném MS 2010 následoval přestup do nejslavnějšího finského klubu SSV Helsinki, se kterým jako jediný český florbalista vyhrál Champions cup 2011 a stal se vícemistrem Finska. V prestižní anketě Innebandymagazinet byl za rok 2011 vyhlášen nejlepším brankářem světa. Na univerzitním MS v Praze 2012 dopomohl k historickému úspěchu českého florbalu, kde se Češi stali mistry světa! Dalším významným krokem byl přestup do švédské Superligy, konkrétně do klubu FC Helsingborg. V roce 2013 se vrací zpět do Česka (FBŠ Bohemians), se kterými vítězí na turnaji Czech open v nové kategorii Pro. Na Euro Floorball Tour 2014 v České Lípě stál v brance, když Češi poprvé v historii senzačně poráží Švédsko. Následující sezónu přestoupil do Florbal MB, kde pomohl k historické účasti v Superfinále a vítězství v Poháru České pojišťovny 2015. Na tradičním letním turnaji Czech open 2015 získal se svým týmem bronzovou medaili a byl vyhlášen nejlepším brankářem turnaje. V roce 2018 získává titul v Tipsport Superlize s Technology Florbal Mladá Boleslav. Následující sezonu přestupuje do Švýcarska (Chur Unihockey) a stává se tak prvním brankářem florbalové historie, který si zachytá ve všech 4 TOP soutežích světa (SWE, FIN, CZE, SUI).\n\nV roce 2014 založil speciální florbalový camp pro rozvoj české brankářské školy - Goaliestar Camp. Akce se účastní čeští reprezentanti (např. Lukáš Souček, Tomáš Sladký, Milan Tomašík, Jiří Curney a další sportovní hvězdy).\n\nSeznam medailí, které získal David Rytych na mistrovství světa:\n"}
{"id": "676516", "url": "https://cs.wikipedia.org/wiki?curid=676516", "title": "Wray", "text": "Wray\n\nPříjmení Wray [\"rej\"] má několik osob:\n\n"}
{"id": "676517", "url": "https://cs.wikipedia.org/wiki?curid=676517", "title": "Testovací plán", "text": "Testovací plán\n\nTestovací plán je dokument, který podrobně popisuje systematický přístup k testování systému, jako jsou stroje nebo software.\n\nZkušební plán dokumentuje strategii, která bude použita k ověření a zajištění toho, že určitý produkt nebo systém splňuje navrhované parametry a další požadavky. Zkušební plán je obvykle celý nebo z velké části připravován zkušebními inženýry.\n\nV závislosti na produktu a odpovědnosti organizace, na které se plán zkoušek vztahuje, může zkušební plán obsahovat jednu nebo více z následujících akcí:\n\nKomplexní systém může mít vysokou úroveň zkušebních plánů pro řešení celkových požadavků a také zkušební plány pro podporu řešení detailních částí, subsystémů a komponent.\n\nFormát dokumentu popisující testovací plán se může lišit podle výrobků nebo organizací, na které se zaměřuje. V plánu zkoušek existují tři základní prvky, které by měly být popsány. Ty jsou také použity ve formální testovací strategii. Jsou to pokrytí testu, metody testu a odpovědnost za test:\n\n\n\n\nIEEE 829-2008, také známý jako 829 Standard pro Dokumentaci Testování Softwaru, je standard IEEE, který určuje formu souboru dokumentů pro použití v definovaných stádiích testování softwaru. Každá fáze potenciálně produkuje její vlastní samostatný typ dokumentu.\n\n\nTam jsou také další dokumenty, které naznačují, IEEE, co by mělo být obsaženy v plánu zkoušek:\n\n\n"}
{"id": "676518", "url": "https://cs.wikipedia.org/wiki?curid=676518", "title": "Druhá Francouzská republika", "text": "Druhá Francouzská republika\n\nDruhá Francouzská republika (francouzsky \"Deuxième République\") bylo období v dějinách Francie v letech 1848 až 1852, které se vyznačovalo republikánskou formou vlády. Druhá republika vznikla v únoru 1848 po abdikaci a útěku posledního francouzského krále Ludvíka Filipa. Prezidentem byl zvolen Napoleon III.\n\nDruhá republika byla zajímavá tím, že byla nejkratší v dějinách Francie. Mezi významné události patřilo zavedení všeobecného volebního práva pro všechny muže a zrušení otrokářství ve francouzských koloniích.\n"}
{"id": "676520", "url": "https://cs.wikipedia.org/wiki?curid=676520", "title": "Půlnoční myš", "text": "Půlnoční myš\n\nPůlnoční myš je „studiové“ album české undergroundové hudební skupiny The Plastic People of the Universe, poprvé vydané v roce 1987 ve Velké Británii a v roce 2001 v Česku.\n\nJako desátá položka je na nahrávce uvedena instrumentální scénická hudba ke hře \"Pokoušení\".\n\n\n"}
{"id": "676522", "url": "https://cs.wikipedia.org/wiki?curid=676522", "title": "Lutych-Bastogne-Lutych", "text": "Lutych-Bastogne-Lutych\n\nLutych-Bastogne-Lutych (francouzsky \"Liège–Bastogne–Liège\"), také \"La Doyenne\" (francouzsky \"Nejstarší\") je nejstarší jednodenní cyklistický závod a jeden z pěti takzvaných klasických památných cyklistických závodů. Dalšími jsou Milán - San Remo, Kolem Flander, Paříž - Roubaix a Giro di Lombardia.\n\nZávod se koná ve valonské části Belgie, každý rok na konci dubna. Jeho kopcovitý profil z něho dělá jeden z nejtěžších závodů z cyklistických klasik. Zejména ve druhé polovině závodu vede trasa přes pohoří Ardeny, napříč hlubokými údolími řek. Tato stoupání jsou relativně krátká, ale velmi strmá.\nNejvíce vítězství v závodě drží Eddy Merckx, který mezi lety 1969 a 1975 vyhrál celkem 5 krát.\n\nOficiální stránka\n"}
{"id": "676524", "url": "https://cs.wikipedia.org/wiki?curid=676524", "title": "Trumpė (přítok Žvelsy)", "text": "Trumpė (přítok Žvelsy)\n\nTrumpė je potok na západě Litvy (Klaipėdský kraj). Je dlouhý 26,4 km. Povodí má rozlohu 60,1 km². Pramení 1 km na severovýchod od vsi Didieji Mostaičiai, na jihozápadním okraji okresu Plungė v Telšiajském kraji v lese Peklinės miškas. Klikatí se celkově směrem západním. Za obcí Tilvikai se dočasně posouvá k severu. U vsi Greičiūnai protéká rybníkem a vrací se k jihu - opět do směru západního. Vlévá se do řeky Žvelsa 5,1 km od jejího ústí jako její pravý přítok u obce Lapiai. \n\n\n"}
{"id": "676525", "url": "https://cs.wikipedia.org/wiki?curid=676525", "title": "Michal Macků", "text": "Michal Macků\n\nMichal Macků (* 17. dubna 1963) je současný český fotograf. Je známý svojí technikou \"geláží\", kterou aplikuje na „portréty těla“.\n\nS fotografií začal ve svých 15 letech. V roce 1985 absolvoval Fakultu technologickou Polytechnického institutu v Brně a v roce 1989 dokončil Institut umělecké fotografie v Praze. Do roku 1991 pracoval ve výzkumném centru podniku Sigma Olomouc. Pak učil na Pedagogické fakultě Univerzity Palackého v Olomouci. Od roku 1992 žije jako umělec na volné noze. Zajímá se také o sochařství, kresbu a grafiku.\n\nV roce 1989 vytvořil svou vlastní fotografickou techniku, kterou pojmenoval \"geláže\". Tuto technologii nadále rozvíjí a využívá ji ve svých uměleckých zátiších. Pracuje také s historickými velkoformátovými negativními fotografickými procesy. Spolupracoval s Českou televizí Brno, natočil animovaný gelážový film s názvem \"Proces\". Od roku 2000 začal pracovat také s historickými fotografickými procesy, hlavně s uhlotiskem. Od roku 2005 se jeho fotografické práce rozšířily o třetí rozměr výrobou skleněných fotografických objektů, kterým říká \"skleněné geláže\". V tomto posledním pracovním období kombinuje všechny své předchozí technické a experimentální zkušenosti a snaží se najít nové způsoby umění fotografie.\n\nMichal Macků se velmi zajímá o studium filozofických a mystických tradic různých kultur. Absolvoval školu Transformativní astrologie v Praze. Velmi se zajímá o buddhismus a aktivně praktikuje jógu.\n\n1990\n1991\n1992\n1993\n1994\n1995\n1996\n1998\n1999\n2000\n2001\n\n2002\n2004\n2005\n2006\n2007\n2008\n2009\n\nÚčast na skupinových výstavách :\n\n1990\n\n1991\n\n1992\n\n1993\n\n1994\n1996\n1996\n1997\n1998\n1999\n\n2000\n\n2001\n\n2003\n\n2005\n\n2006\n\n2007\n\n2008\n\n2009\n2010\n\n\n\n"}
{"id": "676527", "url": "https://cs.wikipedia.org/wiki?curid=676527", "title": "Jérôme d'Ambrosio", "text": "Jérôme d'Ambrosio\n\nJérôme d'Ambrosio (* 27. prosince 1985, Etterbeek, Belgie) je belgický automobilový závodník. V roce 2011 jezdil ve Formuli 1 pro stáj Marussia Virgin.\n\nSvou kariéru zahájil v letech 1995–2002 v motokárách. V tomto období vyhrál 3× národní šampionát a a v roce 2000 se mu povedlo vyhrát Junior Monaco Cart Cup, mezi jehož držitele patří například Robert Kubica, nebo mistr světa ve Formuli 1 Sebastian Vettel. V letech 2003–2006 jezdil převážně v sériích Formule Renault.\nV roce 2007 se zúčastnil mezinárodního šampionátu Formule Master, který s přehledem vyhrál. To mu zajistilo angažmá u týmu DAMS v GP2 Series, ve které závodil do roku 2010.\n\nV roce 2010 byl testovacím jezdcem týmu Renault F1, v průběhu sezony pak vystřídal pro čtyři páteční tréninky Lucase di Grassiho v týmu Virgin Racing. Právě toho nahradil v roce 2011, který se stal jeho debutovým rokem ve Formuli 1.\nV roce 2012 se stal rezervním jezcem Lotusu. Kvůli zákazu startu Romaina Grosjeana na Monze dostal příležitost odjet závodní víkend, ve VC Itálie obsadil 13. místo.\nTestovací pilot.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\nOd roku 2017 je zasnoubený s princeznou Eleonorou Habsbursko-Lotrinskou.\n\n"}
{"id": "676539", "url": "https://cs.wikipedia.org/wiki?curid=676539", "title": "My Brain Says Stop, But My Heart Says Go!", "text": "My Brain Says Stop, But My Heart Says Go!\n\nMy Brain Says Stop But My Heart Says Go! je v pořadí čtvrté a zatím poslední studiové album pop punkové skupiny FM Static. Bylo vydáno společností Tooth & Nail Records stejně jako tři předchozí alba. Vyšlo 5. dubna roku 2011. První sva singly z nahrávky jsou \"F.M.S.T.A.T.I.C.\" a \"Last Train Home\".\n\n\n"}
{"id": "676542", "url": "https://cs.wikipedia.org/wiki?curid=676542", "title": "Technická jednotnost na železnici", "text": "Technická jednotnost na železnici\n\nTechnická jednotnost na železnici (fr: \"Conférence internationale pour l'unité technique des chemins de fer\", zkr. \"UT\") je název evropské mezinárodní dohody, která prvně specifikovala minimální jednotné technické požadavky pro mezinárodní železniční dopravu. Dohoda vstoupila v platnost 1. dubna 1887. \n\nPrvní mezinárodní konference evropských železničních správ se uskutečnila v Bernu ve dnech 16. – 19. října 1882. Konference se kromě švýcarského spolkového sněmu zúčastnili zástupci vlád Německa, Rakouska-Uherska, Francie a Itálie. Zápis z této konference byl předán vládám k vyjádření do 1. července 1883. Výsledkem této konference bylo mj. ustanovení tzv. bernského prostoru a požadavek na jednotný klíč pro osobní vozy v mezinárodní dopravě – známý čtyřhran.\n\nVe dnech 10. – 15. května 1886 se uskutečnila v Bernu druhá mezinárodní konference. Na této konferenci byla projednána přeprava zboží pod celním uzávěrem a byly znovu projednány body ze závěrečného protokolu z první konference. Poslední den konference byl podepsán závěrečný protokol, který byl následně předložen jednotlivým vládám ke schválení. Dohoda vstoupila v platnost 1. dubna 1887. \n\nTřetí konference byla svolána na 6. – 18. května 1907. Na tuto konferenci byli pozváni i zástupci vlád dalších zemí – Belgie, Bulharska, Dánska, Norska, Holandska, Rumunska, Ruska a Švédska. Kromě prověření závěrů předchozích konferencí se projednávaly otázky ložné míry a šířky vozidel a dále zavádění průběžné brzdy. Poslední den konference byl podepsán závěrečný protokol a 1.  června  1908 vstoupila ustanovení v platnost. Výše uvedené otázky brzdy a ložné míry nebyly na konferenci dořešeny, proto na základě závěrečného protokolu byly ustanoveny komise, které se jimi měly dále zabývat.\n\nBrzdová komise předložila v květnu 1909 požadavky na brzdu nákladních vlaků a předpokládaný program zkoušek. V požadavcích bylo m. j. stanoveno, že brzda má být co možná nejlehčí, nejjednodušší, s nízkou pořizovací cenou i nízkými náklady na údržbu, samočinná, minimálně podléhající opotřebení, schopná spolupráce s brzdou osobních vozů a že každý vůz musí být minimálně opatřen průběžným potrubím. \n\nV říjnu 1911 se sešla druhá z komisí. Cílem bylo doplnění a změny závěrečného protokolu z roku 1907 v oblasti měr a ložení nákladních vozů. S ohledem na množství zastoupených států v této komisi bylo shledáno zbytečným svolávat k závěrům komise další mezinárodní konferenci. Závěry byly předány vládám ke schválení a 1. května 1914 vstoupily v platnost, s výjimkou Německa, kde se tak stalo o měsíc později. Tato komise definovala minimální a maximální míry vybraných rozměrů nákladních vozů z hlediska technické kompatibility. Jednalo se například o rozchod kol, rozteč a výšku nárazníků, šířku obručí, rozkolí, rozměry háku a šroubovky, nápisy na vozech a další. V části věnované technickému stavu vozů byly vyjmenovány základní vady, s kterými je vůz neschopný provozu a v části věnované ložení vozů byl stanoven obrys vozidel, zásady rozložení nákladu s ohledem na kolové tlaky, ložení rozměrných nákladů na více vozů a další. Pro osobní vozy v mezinárodní dopravě byl stanoven tvar dvojitého klíče (u nás tzv. kličky).\n\nPozději přijaly technickou jednotnost další země – Řecko, Lucembursko, Polsko, Československo, Turecko a Jugoslávie. Z organizačního hlediska neměla Technická jednotnost žádný stálý orgán. Tím se stala až v roce 1922 Mezinárodní železniční unie (UIC). \n\nTechnická jednotnost na železnici byla několikrát přepracována, poslední platné znění pocházelo z roku 1938. \n\nProtokolem mezivládní organizace pro mezinárodní železniční dopravu COTIF z 3. června 1999 podepsaným ve Vilniusu , kterým se mění mezivládní smlouva o mezinárodní dopravě z 9. května 1980 a který vstoupil v platnost v zúčastněných zemích 1. 7. 2006, byla po 124 letech nahrazena Technická jednotnost.\n\n\n"}
{"id": "676546", "url": "https://cs.wikipedia.org/wiki?curid=676546", "title": "Mikael Ericsson", "text": "Mikael Ericsson\n\nMikael Ericsson (* 10. března 1952, Arvika, Švédsko) je violoncellista švédského původu spojený od 80. let s Prahou.\n\nPochází ze švédského města Arvika ležící na středozápadě země v provincii Värmland. Pochází z hudební rodiny, jeho otec byl klavírista, hudební pedagog a organizátor mezinárodních hudebních kurzů, bratr je houslista. Na violoncello začal hrát v útlém věku, od 7 let pod dohledem známého dánského pedagoga Hanse Erika Deckerta. Později studoval hru na violoncello pod vedením uznávaného violoncellisty Erlinga Bløndal-Bengtssona, v létech 1968 až 1971 nejprve na výběrové hudební škole švédského rozhlasu na zámku Edsberg nedaleko Stockholmu a posléze v létech 1971 až 1972 na Královské dánské hudební akademii v Kodani. Absolvoval mistrovské kurzy v Mont Orfordu v Kanadě u francouzského violoncellisty Guy Fallota roku 1969 a v Kodani u světoznámého violoncellisty, Američana ruského původu, Gregora Pitagorského roku 1971.\n\nV létech 1962 až 1972 se účastnil interpretačních kurzů, které v Arviku pořádal Josef Vlach ve spolupráci s jeho otcem. Přátelství s Josefem Vlachem ho přivedlo roku 1972 ke studiu na Akademii múzických umění v Praze, kde studoval hru na violoncello u profesora Josefa Chuchra a komorní hru u docenta Josefa Vlacha. V roce 1978 se stal finalistou mezinárodní soutěže Petra Iljiče Čajkovského v Moskvě a roku 1980 zvítězil na Pražském jaru, kde získal cenu za nejlepší interpretaci soudobé české skladby.\n\nOd roku 1976 je řadovým členem i sólistou Českého komorního orchestru. Jako sólista dále koncertoval s mnoha významnými českými orchestry (např. Symfonický orchestr hlavního města Prahy FOK, Symfonický orchestr Českého rozhlasu, Janáčkova filharmonie Ostrava, Slovenská filharmonie, Pražský komorní orchestr bez dirigenta, Filharmonie Brno) a s četnými zahraničními orchestry v Německu, Maďarsku a Polsku. Se Stockholmským rozhlasovým orchestrem podnikl turné po Švédsku a s Českým komorním orchestrem po Španělsku. Spolupracoval s řadou známých dirigentů (Herbert Blomstedt, Aram Iljič Chačaturjan, Libor Pešek, Josef Vlach, Vladimír Válek, Ondřej Kukal), jako doprovod měl mnohé známé klavíristy (Josef Hála, Ivan Klánský, Jenö Jandó, Oliver Triendl, Adolf Wiklund).\n\nUskutečnil premiéry některých skladeb soudobých autorů (Viktor Kalabis, Štěpán Koníček, Ondřej Kukal, Zdeněk Lukáš, Jiří Laburda, Alois Piňos). Dále nahrál sonáty pro violoncello a klavír od Sergeje Rachmaninova a Edvarda Griega, sonáty Luigi Boccheriniho pro violoncello a cembalo a skladby pro violoncello a klavír Bohuslava Martinů. Natáčel pro rozhlasové stanice v ČR, v Německu i ve Švédsku, spolupracoval s českou a švédskou televizí.\n\nSe svou manželkou houslistkou Janou Vlachovou založil v roce 1977 komorní Duo Vlachová-Ericsson, s kterým mimo koncertní vystupování nahráli i několik CD s hudbou Arthura Honeggera, Bohuslava Martinů a Maurice Ravela, natáčeli také skladby starých mistrů (Josef Rejcha, Karel Stamic). V roce 1982 sestavil s manželkou Nové Vlachovo kvarteto, které v roce 1995 změnilo název na Vlachovo kvarteto Praha, ve kterém hraji dodnes.\n\nMimo hraní v Českém komorním orchestru, sólovém vystupování a hře v kvartetu ještě působí v triu Serioso kde hraje s manželkou Janou Vlachovou (housle) a Karlem Stadtherrem (viola) a dále vystupuje v klavírním kvartetu Ad Libitum, kde na klavír hraje Helena Suchárová-Weiser.\nVěnuje se i pedagogické činnosti. Vedl mezinárodní kurzy sólové i komorní hry a semináře na hudebních školách ve Švédsku i Spojených státech. V létech 2006 až 2010 vyučoval na konzervatoři v Plzni a od roku 2010 je pedagogem na Akademie múzických umění v Praze.\n\nPočet jím nahraných skladeb je úctyhodný, nahrává sólově, v duetu, s kvartetem i v různých sestavách, včetně velkých orchestrů. Zde je výběr z jeho nahrávek (Diskografie),\n"}
{"id": "676547", "url": "https://cs.wikipedia.org/wiki?curid=676547", "title": "Bernský prostor", "text": "Bernský prostor\n\nBernský prostor je vžité označení prostoru v oblasti táhlových a narážecích ústrojí železničních kolejových vozidel, který má zůstat volný pro zajištění bezpečnosti personálu při spřahování nebo rozpojování vozidel. Ustanovení platí pouze pro vozidla s klasickým narážecím a spřahovacím ústrojím (postranní nárazníky a šroubovka) na normálním rozchodu.\n\nTento prostor se nachází po obou stranách šroubovky a má definované minimální rozměry 2000×400×300 mm (výška×šířka×hloubka). Hloubka 300 mm platí pro zcela stlačené nárazníky a musí být dodržena u každého vozidla. Minimální hloubka prostoru u dvou u sebe stojících vozidel je tedy celkem 600 mm.\n\nSvůj název dostal bernský prostor podle dohody o technické jednotnosti na železnici, která byla dojednána na konferenci evropských železnic v Bernu konané ve dnech 16.–19. října 1882 a která vstoupila v platnost 1. dubna 1887. \n\nUstanovení platí dosud. Mezinárodní železniční unie je vydala jako svou vyhlášku UIC 521. Je součástí českého právního řádu. Má oporu i v Technických specifikacích pro interoperabilitu – Nákladní vozy.\n"}
{"id": "676548", "url": "https://cs.wikipedia.org/wiki?curid=676548", "title": "Čchang Jü-čchun", "text": "Čchang Jü-čchun\n\nČchang Jü-čchun (; 1330 – 9. srpna 1369) byl čínský generál období válek v nichž říše Jüan ztratila Čínu. Během povstání rudých turbanů bojoval ve vojsku Ču Jüan-čanga, povstalce, vojevůdce a od roku 1368 císaře říše Ming. Stal se jeho druhým nejdůvěryhodnějším generálem. Roku 1369 náhle zemřel během tažení proti Mongolům.\n\nČchang Jü-čchun používal zdvořilostní jméno Po-žen () a pseudonym Jen-cheng (). Za své zásluhy obdržel posmrtné jméno Čung-wu ().\n\nČchang Jü-čchun pocházel z okresu Chuaj-jüan (v moderní době prefektuře Peng-pu v čínské provincii An-chuej) v povodí řeky Chuaj, severně od řeky Jang-c’-ťiang, narodil se roku 1330. Byl muslim, ovšem uvádí to pouze tradice čínských muslimů, Chuejů, nikoliv oficiální historické záznamy.\n\nPocházel z prosté rolnické rodiny, v katastrofách, které postihly jeho rodný region ve 40. letech 14. století, bojích, hladomoru a epidemiích, ztratil domov a přidal se k jedné z loupeživých band. Na jaře 1355, už v čele několika tuctu mužů, vstoupil do služeb Ču Jüan-čanga, důstojníka jednoho z oddílů hlásícího se v povstání rudých turbanů k povstalecké říši Sung. Rychle získal důvěru Ču Jüan-čanga, když se v létě 1355 vyznamenal při přechodu řeky Jang-c’-ťiang. Poté, již jako generál Čuovy armády, bojoval s jeho nepřáteli, na východě s Čang Š’-čchengem, na západě s vojsky povstaleckých států Tchien-wan a pak Chan. Zpravidla přitom působil jako zástupce generála Sü Taa. Ve válce Čchang Jü-čchun vynikal rozhodností a agresívním způsobem vedení boje, pečoval o vojáky a rozuměl jejich potřebám, byl osobně statečný, výborný taktik, podle mingských historiků „přestože byl negramotný, jeho řešení byla v souladu s pravidly vojevůdců starověku“. Mezi Čuovými generály zaujal druhé místo, výše stál pouze zmíněný Sü Ta, se kterým udržoval srdečné vztahy, přes rozpor mezi svou podřízeností a (o dva roky) vyšším věkem.\n\nČu Jüan-čang roku 1364 přijal titul krále z Wu, od roku 1368 císaře říše Ming. Hodnostmi a tituly obdařil i své generály, Čchang Jü-čchuna roku 1366 jmenoval vévodou z E (\"E-kuo kung\", ).\n\nV letech 1368–1369 spolu se Sü Taem vedl severní tažení, v průběhu kterého mingská vojska vytlačila armády dynastie Jüan ze severní Číny. V jeho prvé fázi Čchang Jü-čchun dobyl Šan-tung, poté se jeho armáda účastnila obsazení Pekingu a začátkem roku 1369 typicky troufalým náhlým útokem překvapil a porazil mongolské oddíly Kökö Temüra v Šan-si. V létě 1369 stanul v čele výpadu z Pekingu na sever od Velké zdi, avšak onemocněl a 9. srpna 1369 zemřel. Ču Jüan-čang jeho smrti velmi želel, zorganizoval jeho reprezentativní pohřeb a udělil mu posmrtné jméno Čung-wu () a posmrtný titul kníže z Kchaj-pchingu (, \"Kchaj-pching wang\").\n\nČchang Jü-čchun měl tři syny a tři dcery. Jeho nejstarší dcera se stala manželkou Ču Jüan-čangova nejstaršího syna a následníka trůnu Ču Piaoa.\n\nNejstarší syn Čchang Mao (, † 1391) roku 1370 jako velmi mladý zdědíl otcovy statky s titulem vévody z Čeng (\"Čeng-kuo kung\", ), kvůli své aroganci a nevázanosti byl degradován a poslán do Kuang-si, kde zemřel. Majetky proto roku 1388 připadly druhému synu Čchang Šengovi () vévodovi z Kchaj (\"Kchaj-kuo kung\", ), který v občanské válce v letech 1399–1402 zachoval loajalitu císaři Ťien-wenovi a byl proto roku 1402 vítězem války Jung-lem zbaven titulu a vyhnán do Jün-nanu. Jeho potomci obdrželi roku 1532 titul markýzů z Chuaj-jüanu. Třetí syn nesl jméno Čchang Sen ().\n"}
{"id": "676549", "url": "https://cs.wikipedia.org/wiki?curid=676549", "title": "Želva ozdobná", "text": "Želva ozdobná\n\nŽelva ozdobná (\"Chrysemys picta\"), též želva malovaná, je jediným druhem rodu Chrysemys a patří k nejkrásněji zbarveným želvám.\n\nPatří mezi sladkovodní želvy. Je velká až 25 cm. Má dobrý čich a zrak, ale špatný sluch. Aktivní je především ve dne, stále střídá hledání potravy se sluněním, které jí pomáhá zbavit se parazitů. V noci odpočívá na dně v bahně, kde také přespává zimu. Její hladký a plochý karapax má červené a žluté zbarvení na černém nebo zelenočerném pozadí. Zvláště mláďata jsou výrazně žlutě, zeleně, červeně a černě zbarvena a mají výrazný hřbetní kýl. V porovnání s dospělci mají mláďata dlouhý ocas. Samec bývá více zbarven než samička. Krunýř má průměrně dlouhý 10 až 18 cm. Má čelisti bez zubů, místo nich má ke stisknutí potravy pevné rohovinové desky. Při prvním náznaku nebezpečí se rychle potápí do vody. Nejlépe se cítí v hejnu, velká hejna vytváří ve volné přírodě.\n\nPro chov je potřeba dostatek prostoru, jinak mohou mít sklon k agresivitě.\n\nV prodejnách většinou nepochází z volné přírody, ale z chovných farem v USA a Singapuru, kde jsou chovány v obrovském množství a vyváženy do celého světa.\n\nJe všežravec, její strava je masitá i rostlinná. Živí se vodními rostlinami, bylinami, řasami, hmyzem, rybkami, menšími živočichy i mršinami. Je možné jí podávat i ovoce a zeleninu.\n\nV období páření se samec dvoří samici tak, že zatahuje hlavu mezi přední končetiny, které vystrčí s drápy namířenými k samici a třepe s nimi. Samec dospívá ve 3 letech, samice až v 7 letech. Při páření se samec dlouhými drápy na předních nohách přidržuje karapaxu samice. Samice snáší tři snůšky vajec za rok. Klade 4 až 20 oválných vajec na konci jara a začátku léta – v květnu až červnu. Počátkem léta si samice vyhrabe hlubokou jámu, do které potom na klade vejce, která zadními nohami zahrne půdou.\n\nMladé želvy jsou téměř výhradně masožravé, živí se červy, rybím masem, nebo speciálními krmivy pro želvy. Všežravci se stávají až postupně, jak rostou.\n\nJejím přirozeným prostředím je klidné, zarostlé povodí. Je rozšířená na jihu Kanady ve východní oblasti Spojených států, východně, severně a západně od řeky Mississippi až po Mexický záliv. Obývají čerstvou, mělkou, stojatou vodu, s bahnitým dnem a hustým rostlinstvem bohatým na vodní hmyz a ryby.\n\n"}
{"id": "676551", "url": "https://cs.wikipedia.org/wiki?curid=676551", "title": "Kanrocksas", "text": "Kanrocksas\n\nKanrocksas byl hudební festival, jehož historicky první ročník se konal 5. a 6. srpna 2011, nedaleko Kansas City Metropolitan Area. Festival, u něhož se předpokládalo, že se stane každoročním (stejně tak jako středozápadní festivaly jako např. Lollapalooza nebo Wakarusa Music and Camping Festival), se konal na Kansas Speedway v Kansas City a předvedl okolo 20 amerických uznávaných hudebníků a skupin. Návštěvníci dvoudenního festivalu mohli volně kempovat v okolí místa akce, zajištěno bylo i parkování. Účastníci koncertu neplatili žádné poplatky za služby. Vstupenky na celé dva dny stály 179$, za jednodenní vstupenky zaplatili návštěvníci 90$.\n\nHlavní hvězdou páteční noci (5. srpna) byl Eminem, v sobotu (6. srpna) lákal festival na skupinu Muse. Dále na festivalu vystoupily skupiny Primus, A Perfect Circle, The Flaming Lips, The Black Keys, Kid Cudi, Girl Talk, Flogging Molly, Fitz & the Tantrums, Arctic Monkeys, Tinie Tempah, D12 a Jack's Mannequin.\n\n"}
{"id": "676553", "url": "https://cs.wikipedia.org/wiki?curid=676553", "title": "Nedotáčivost", "text": "Nedotáčivost\n\nNedotáčivost je jev, který provází jízdu v automobilu během průjezdu zatáček s menšími poloměry, vyššími rychlostmi, nebo nepříznivým stavem povrchu vozovky. Název tohoto jevu je odvozen od faktu, že osa vozidla při průjezdu zatáčkou opisuje oblouk s větším poloměrem, než má zatáčka, a tedy nedostatečně zatáčí. Nedotáčivost se přirozeně objevuje u automobilů s předním náhonem, kde je však způsobena mírně odlišnou kombinací příčin. Nedotáčivého smyku lze dosáhnout i s vozidlem se zadním náhonem, avšak je to poměrně komplikované a nebezpečné. Přímou příčinou nedotáčivého smyku je ztráta adheze na přední nápravě.\n\nBezprostřední příčinou nedotáčivého chování vozidla je ztráta adheze neboli přilnavosti kol přední nápravy. U vozidel, jež nemají hnanou přední nápravu, působí jako hlavní činitel ztráty adheze přední nápravy pouze brzdné síly a příčné síly vznikající při změně směru vozidla. U pohonu přední nápravy se na ztrátě adheze podílí navíc i zrychlení (akcelerace) vozidla, obvykle v součinnosti s příčnými silami. Nedotáčivost podporuje i skutečnost, že podstatná část hmoty automobilu je umístěna nad přední nápravou. Při prudké změně směru jsou proto příčné síly značné. Naopak při špatných adhezních podmínkách na vozovce (štěrk, sníh, led, voda) stačí i relativně malá změna směru jízdy, aby se projevilo nedotáčivé chování.\n\nPři nedotáčivém smyku pokračuje přední část vozu po tečně k oblouku v místě, v kterém z něho vozidlo vypadlo. K nedotáčivému smyku dojde obvykle při kombinaci zatáčení vozu (vytočená kola přední nápravy) a změně momentu působícího na přední kola. Čím prudší je změna momentu, tím víc stoupá pravděpodobnost vzniku smyku. Nedotáčivý smyk nemůže vzniknout na voze, který prudce akceleruje z místa, protože při ztrátě adheze neexistuje v případě stojícího vozidla síla, jež by je tlačila dopředu. Přední kola i přes natočení při nedotáčivém smyku vozidlo nevedou do zatáčky, protože přední náprava je ve smyku. V případě, že vozidlo opět nezíská kontakt s vozovkou, nekontrolovatelně vyletí vnějším okrajem zatáčky.\n\nPřirozenou reakcí řidiče při nedotáčivém smyku je zvětšit natočení kol, což může v některých případech situaci ještě zhoršit, avšak některé zdroje tvrdí, že zvětšení natočení kol a akcelerace je způsob, jak se z nedotáčivého smyku dostat. V takovém případě však hrozí, že zvětšení příčných sil a větší moment způsobený akcelerací sníží ještě víc adhezní schopnosti pneumatik. Při zvětšení natočení kol též hrozí, že se za této situace po zpomalení vozu ve smyku začnou přední kola opět odvalovat po vozovce, což způsobí prudkou změnu směru vozidla s možností přetáčivého smyku, jehož zvládnutí vyžaduje velkou dávku zkušeností a na vozidle s předním náhonem je velmi obtížné.\n\nPokud vznikne nedotáčivý smyk na vozidle s hnanou zadní nápravou, obvykle stačí na jeho eliminaci snížit tlak na brzdy nebo srovnat kola přední nápravy. Výhodou je i skutečnost, že případné změny trakce vozu se přenášejí na zadní nápravu, která je schopná v takovém případě vozidlo brzdit i bez asistence přední nápravy.\n"}
{"id": "676558", "url": "https://cs.wikipedia.org/wiki?curid=676558", "title": "Heading for Tomorrow", "text": "Heading for Tomorrow\n\nHeading for Tomorrow je první album německé power metalové skupiny Gamma Ray. Vydáno bylo 19. února 1990, znovu bylo vydáno v roce 2002.\n\n"}
{"id": "676559", "url": "https://cs.wikipedia.org/wiki?curid=676559", "title": "Henry Grace à Dieu", "text": "Henry Grace à Dieu\n\nHenry Grace à Dieu ( ), známá též jako Great Harry (\"Velký Harry\"), byla čtyřstěžnová karaka, která byla postavena za vlády Jindřicha VIII. roku 1514. Loď měla čtyři paluby na přídi a dvě na zádi, výtlak 1 000 - 1 500 tun, měřila kolem 50 m a pojala až 1 000 členů posádky.\nPostavena byla ve Woolwichském doku mezi roky 1512 a 1514. Byla jednou z prvních lodí vybavených dělovými střílnami, v nichž měla 20 kanónů umožňujících boční palbu. Na palubě nesla dohromady 43 těžkých a 141 lehkých děl. Stala se první anglickou lodí s dvěma dělovými palubami (tzv. dvojpalubník) a v době, kdy byla spuštěna na vodu, byla také největší a nejsilnější válečnou lodí v celé Evropě.\n\nV té době ještě nebylo dostatek zkušeností se stavbou takovýchto lodí, a proto se \"Henry Grace à Dieu\" potýkala s řadou potíží. Zvláště pak trpěla svojí velkou výškou, která způsobovala těžké ovládání a nestabilitu na širém moři. Byla dvakrát přestavěna, ale ani tak se nepodařilo odstranit všechny nedostatky. I přes to však byla mezníkem ve stavbě plachetnic.\n"}
{"id": "676560", "url": "https://cs.wikipedia.org/wiki?curid=676560", "title": "Jan Oswald", "text": "Jan Oswald\n\nJan Oswald (30. ledna 1890, Hluboká nad Vltavou – 31. ledna 1970, České Budějovice) byl geolog, mineralog, spisovatel a středoškolský pedagog. Zaměřil se především na geologii a mineralogii jižních Čech. Jeho vrcholným dílem, ve kterém shrnul téměř 50 let své práce, byla publikace \"Jihočeské nerosty a jejich naleziště\" (1959) věnovaná památce akademika Františka Slavíka. V publikaci se zaměřil na geologická specifika jižních Čech, vliv magneziových silikátů, popis jednotlivých nerostů včetně lokálních souvislostí jejich vzniku, charakteristiku jednotlivých lokalit a souhrnný seznam jihočeských nerostů. Publikace nebyla co do komplexnosti a rozsahu dosud překonána. Mimo mineralogii se autor v několika publikacích věnoval také problematice tektitů – vltavínů.\n\nJeden z nejzajímavějších mineralogických objevů Oswald učinil při hledání příčiny zeleného zbarvení opálů v okolí Bohouškovic u Křemže. Původně se domníval, že by příčinou mohl být chrom, ale rozborem zjistil, že pochází od sloučenin niklu. Tato informace se ústní cestou donesla roku 1940 okupantům, kteří u Bohouškovic, Stupné, Chmelné a u Brloha provedli zkušební vrty, později i hlubší jámy a plánovali zde zřídit doly na nikl. Podle Oswalda byly zjištěny v podobě jablečně zelených žil snad numeit, pimelit a garnierit s obsahem 4-13 % niklu. Předpokládal, že tyto minerály vznikly rozkladem původních niklových rud uložených ve větší hloubce (gersdorfit \"NiAsS\", ullmannit \"NiSbS\", případně pentlandit \"[FeNi]S\" a polydymit \"NiS\"). Okupanti již doly nestihli zřídit, takže ložiska zůstala nedotčená.\n"}
{"id": "676564", "url": "https://cs.wikipedia.org/wiki?curid=676564", "title": "Plavi orkestar", "text": "Plavi orkestar\n\nPlavi orkestar je jedna z nejpopulárnějších skupin pocházejících z bývalé Jugoslávie. Byla založena v Sarajevu, významném kulturním centru Jugoslávie, v roce 1983 Sašou Lošićem \"aka\" \"Lošou\", který je jejím hlavním zpěvákem a skladatelem. Skupina během svého působení natočila 8 alb, prodala 5 milionů desek a odehrála více než 1500 koncertů po celém světě.\n\nNa začátku osmdesátých let v atmosféře výrazných sarajevských hudebních skupin Bijelo dugme, Indexi nebo Zabranjeno pušenje založil v roce 1981 teenager Saša Lošić skupinu Ševin orkestar. Jelikož už existovala skupina Ševa, rozhodl se ji o rok později přejmenovat na Plavi orkestar. Hudební tvorba pokračovala, v roce 1983 zpěvák Lošić a bratři Admir a Samir Ćeremidovi začali hrát s improvizovanými nástroji své písně ve sklepě na sarajevské Leninově ulici. Lošića v té době nadchla hudba Sex Pistols a jiných punkových skupin, přesto Plavi orkestar nikdy nepoužíval podobné melodie a slova. Skupina své koncerty obohacovala inovativními přístupy, zpěvák pil na pódiu místo alkoholu mléko, po pódiu chodili kohouti a krávy.\n\nV zimě 1984/1985 nahráli první album Soldatski bal v záhřebském studiu SIM. Album obsahovalo mnoho hitů, například \"Suada\", \"Odlazi nam raja\", \"Bolje biti pijan nego star\" a jeho prodeje dosáhly 500 000 kopií. Texty písní vycházejí z Lošićových zážitků ze služby v armádě.\nDruhé album Smrt Fašizmu bylo s prodeji 300 000 kopií v celé Jugoslávii méně úspěšné, nicméně i to stačilo na diamantové album. Obsahovalo hity \"Fa, fa fašista nemoj biti ti (jerbo ću te ja draga ubiti)\", \"Puteru Puteru\", \"Sava Tiho Teče\", \"Zelene su bile oči te\" a \"Kad si sam druže moj\".\nV roce 1989 vydali další úspěšné album Sunce na prozoru s hity jako \"Kaja\", \"Lovac i košuta\" i \"Proljeće\".\n\nAlbum Simpatija z roku 1991 bylo jejich poslední album vydané v SFRJ před jejím rozpadem. Války na území bývalé SFRJ donutily kapelu přerušit činnost. Na scénu se vrátila až v roce 1998, kdy vydala své vůbec nejprodávanější album LongPlay obsahující hity \"Ako su to bile samo laži\" a \"Od rođendana do rođendana\". O rok později vydali zatím poslední album Infinity se skladbami \"Odlazim\", \"Devojka iz snova\" i \"Pijem da je zaboravim\".\n\nPo delší pauze začala skupina v roce 2009 znovu vystupovat, v současnosti pracuje na novém albu Revolucija, které mělo být vydáno na podzim roku 2010.\n\n\nKompilace\n"}
{"id": "676571", "url": "https://cs.wikipedia.org/wiki?curid=676571", "title": "Gigi Fernándezová", "text": "Gigi Fernándezová\n\nBeatriz „Gigi“ Fernándezová (* 22. února 1964 San Juan) je tenisová trenérka a bývalá profesionální tenistka, specialistka na čtyřhru, první portorická sportovkyně, která získala status profesionálky, první Portoričanka (reprezentující Spojené státy), jež se stala olympijskou vítězkou a první portorický tenista uvedený do Mezinárodní tenisové síně slávy.\n\nZa svou kariéru vyhrála 17 Grand Slamů ve čtyřhře a jako reprezentantka Spojených států se stala dvojnásobnou olympijskou vítězkou v deblu z LOH 1992 v Barceloně a LOH 1996 v Atlantě. Spolu s Běloruskou Natašou Zverevovou zvítězila v letech 1993 a 1994 na Turnaji mistryň. Na žebříčku WTA byla v březnu 1991 poprvé hodnocena jako světová tenisová jednička ve čtyřhře, ve dvouhře pak nejvýše dosáhla na 17. místo (říjen 1991). Aktivní kariéru ukončila ve třiceti třech letech v roce 1997. Od té doby se věnuje tenisovému trenérství a podnikání.\n\nBěhem tenisové dráhy se soustředila především na čtyřhru, v níž dosáhla na tzv. \"nekalendářní grandslam\", když v sezóně 1991 vyhrála French Open, Wimbledon a US Open, další rok 1992 triumfovala na úvodním grandslamu Australian Open, čímž zvítězila na čtyřech událostech v řadě, ovšem v rámci dvou sezón.\n\nZ celkového počtu sedmnácti Grand Slamů v ženské čtyřhře si jich šest připsala na French Open, pět na US Open, čtyři ve Wimbledonu a dva na Australian Open. V každé sezóně v období 1988–1997, vyjma roku 1989, triumfovala alespoň na jednom grandslamovém turnaji a mezi lety 1992–1994 vždy dokázala vyhrát tři ze čtyřech grandslamů za sebou. Čtrnáct titulů ze sedmnácti získala s běloruskou partnerkou Zverevovou, což z nich činí druhý nejlepší ženský pár v historii otevřené éry grandslamu za dvojicí Martina Navrátilová a Pam Shriverová.\n\nVe smíšené čtyřhře se v roce 1995 probojovala společně s Čechem Cyril Sukem do tří za sebou jdoucích finále na grandslamu – Australian Open, Wimbledonu a US Open. Vždy však vodešli poraženi. Za svou kariéru zvítězila ve čtyřhře na šedesáti devíti turnajích a jako světová jednička byla klasifikována v letech 1991, 1993, 1994 a 1995.\n\nZa Spojené státy nastoupila na Letních olympijských hrách 1992 a 1996 do debla, vždy spolu s Mary Joe Fernándezovou (jsou bez příbuzenského vztahu) a na obou událostech soutěž vyhrály. Poprvé ve finále přehrály španělskou dvojici Conchita Martínezová a Arantxa Sánchezová Vicariová, hrající na domácí půdě. Zápasu přihlížel španělský královský pár Juan Carlos I. a královna Sofie a po utkání následovala audience. V Atlantě 1996 ve finále porazily Češky Janu Novotnou s Helenou Sukovou. Dvě zlaté medaile má umístěné na pracovním stole společně automobilovou poznávací značkou, na které stojí „DBL GLD“ \"(double gold, dvakrát zlatá)\".\n\nJiž v patnácti letech roku 1979 reprezentovala Portoriko na Panamerických hrách, které hostilo hlavní město San Juan. V singlu vybojovala bronzovou medaili. O tři roky později nastoupila na Středoamericko-karibských hrách na Kubě, kde spolu s Marildou Juliáovou zvítězila ve čtyřhře a stříbrnou medaili přivezla z dvouhry. Na Letních olympijských hrách 1984 v Los Angeles, kde byl tenis v roli ukázkového sportu, nastoupila za Portoriko.\n\nV roce 1990 byla částí vítězného amerického týmu ve Fed Cupu.\n\nVe dvouhře dosáhla na žebříčku nejvýše na 17. místo. Získala v ní dva tituly. V roce 1994 se probojovala do semifinále Wimbledonu, tehdy jako nejníže postavená semifinalistka vůbec, když byla aktuálně klasifikována až na 99. příčce žebříčku. V letech 1991 a 1994 si zahrála čtvrtfinále US Open.\n\nS aktivním hraním skončila v roce 1997. K roku 2011 je nejlepším portorickým tenistou v historii a v roce 1999 byla vyhlášena za \"portorickou sportovkyni století\".\n\n12. července 2010 pak společně s Natašou Zverevovou společně vstoupily do Mezinárodní tenisové síně slávy.\n\nNarodila se v hlavním městě San Juanu do rodiny Tuta Fernándeze, místního lékaře. Bratranec José Ferrer byl portorický herec a režisér. S tenisem začala v sedmi letech, na profesionálním okruhu se pohybovala od roku 1983. V sezóně 1982–1983 hrála amatérsky za Clemson University.\n\nPo odchodu z profesionálního okruhu WTA roku 1997 se věnuje trénování tenistů. Jejími svěřenkyněmi byly například světové deblové jedničky Rennae Stubbsová, Lisa Raymondová a Samantha Stosurová. Vedla také portorický reprezentační tým a družstvo University of South Florida.\n\nNa jihofloridské univerzitě získala v roce 2003 bakalářský titul (B.A.) v oboru psychologie a na Rollins College, Crummer School of Business, pak titul Master of Business Administration. Je matkou dvojčat: Karson Xavier a Madison Jane. Její životní partnerkou je bývalá profesionální golfistka Jane Geddesová. SPolečně žijí ve floridském Lake Mary.\n\nZaložila společnost \"Baby Goes Pro\", která formou DVD podporuje sportování malých dětí, aktivní přístup k životu a rozvíjí dobré charakterové vlastnosti.\n\n\n\n"}
{"id": "676587", "url": "https://cs.wikipedia.org/wiki?curid=676587", "title": "Canadian National Railway", "text": "Canadian National Railway\n\nCanadian National Railway (zkráceně CN, Kanadská národní železnice) je největší kanadská železniční společnost jak co do ročního obratu, tak co do hustoty sítě vlastních železnic. V roce 2011 to byla jediná kanadská transkontinentální železniční společnost, spojující vlastními prostředky atlantické a pacifické pobřeží země. Vlastní také železnici vedoucí jižně přes území Spojených států do Mexického zálivu.\n\nV roce 2010 zaměstnávala CN na 22 tisíc lidí.\n\nCanadian National Railways vznikly mezi lety 1918 a 1923 kvůli krachu několika menších soukromých železnic, které se tak dostaly do státních rukou a spojily se s menšími státními železnicemi. Do roku 1960 nesla společnost název , od té doby používá označení (CN).\n\nDo roku 1978 se CN věnovala také osobní dopravě, ale poté až na drobné výjimky provozuje jen dopravu nákladů. V roce 1995 byla společnost privatizována. V roce 1998 expandovala do Spojených států. V letech 2006 až 2010 se majitelem 10 procent akcií stal Bill Gates.\n\nPrvní parní lokomotivy typu \"Confederation\" zakoupily Canadian National Railways v roce 1927. Později byly parní lokomotivy nahrazeny elektrickými a dieselovými.\n\nV současnosti provozuje CN nejvíce dieselových lokomotiv EMD SD70I, EMD SD75I a GE C44-9W, nejčerstvější přírůstky jsou lokomotivy EMD SD70M-2 a GE ES44DC.\n\n\n"}
{"id": "676589", "url": "https://cs.wikipedia.org/wiki?curid=676589", "title": "Albertská univerzita", "text": "Albertská univerzita\n\nAlbertská univerzita (University of Alberta, zkracováno U of A) je veřejná výzkumná univerzita v Edmontonu, hlavním městě kanadské provincie Alberta.\n\nUniverzitu založili v roce 1908 první premiér Alberty Alexander Cameron Rutherford a Henry Marshall Tory, který se stal jejím prvním prezidentem. Škola je všeobecně považována za jednu z nejlepších v Kanadě. Její hlavní kampus zabírá plochu 50 městských bloků jižně od centra Edmontonu přes řeku Severní Saskatchewan. Tvoří ho přes 90 budov.\n\n"}
{"id": "676591", "url": "https://cs.wikipedia.org/wiki?curid=676591", "title": "Glatt (Rýn)", "text": "Glatt (Rýn)\n\nGlatt (výslovnost ) je říčka ve švýcarském kantonu Curych. Je dlouhá 38,5 kilometrů. Vytéká z jezera Greifensee přibližně deset kilometrů východně od Curychu a teče převážně na sever, kde se posléze vlévá zleva do Rýna poblíž Glattfeldenu v místech, kde Rýn tvoří hranici mezi Švýcarskem a Německem. Spodní část toku má větší spád než horní.\n\nNejstarší známá zmínka o neboli \"toku řečeném glat\" pochází nejpozději z roku 1034. Hydronymum má možná svůj původ v přídavném jménu staré horní němčiny \"glat\", které znamená \"hladký\" nebo \"jasný\". Od patnáctého století byl Glatt majetkem nedalekého Curychu, jehož rada také v šestnáctém století svěřila správu říčky dvěma rychtářům.\n\nTok byl mnohokrát uměle upravován, nejvýraznější změny byly provedeny v letech 1878 až 1895. Další napřimování nastalo v roce 1936 s výstavbou curyšského letiště a budováním meliorace.\n\nKdysi bylo v říčce mnoho ryb, ale s růstem curyšské aglomerace v dvacátém století, s kterým čističky odpadních vod nedržely krok, se výrazně zhošila kvalita vody. V letech 1994 až 2002 byl odpadní systém přebudován a situace se zlepšila. Dnes žije v řece zejména jelec tloušť, dále plotice obecná, holobřiší, kapr obecný, lín obecný, ouklejka pruhovaná a vzácněji pstruh obecný potoční, ostnoploutví a štika. V roce 2006 se blízko ústí do Rýna podařilo ulovit jednoho sumce.\n"}
{"id": "676595", "url": "https://cs.wikipedia.org/wiki?curid=676595", "title": "Lokomotiva ČS8", "text": "Lokomotiva ČS8\n\nČS8 ( jako československá) je elektrická lokomotiva vyráběná v letech 1983–1989 v Československu ve Škodě (tovární typ 81E, celkový počet 82 kusů) pro export do Sovětského svazu.\n\nDnes jezdí na Ukrajině (Ukrzaliznycja) a v Ruské federaci (Rossijskije železnyje dorogi).\n"}
{"id": "676599", "url": "https://cs.wikipedia.org/wiki?curid=676599", "title": "Leo Express", "text": "Leo Express\n\nLeo Express Global a.s. (VKM: LE) je český železniční a autobusový dopravce, který od roku 2012 provozuje osobní železniční dopravu vlaky kategorie InterCity na tratích v Česku. Autobusy Leo Express do Krakova, Lvova, Varšavy, Vídně, Mnichova, Salzburgu, Drážďan nebo Mukačeva navazují na jízdní řády vlaků v Praze, Bohumíně a Košicích. V souladu se strategií Evropské komise propaguje Leo Express door to door koncept veřejné dopravy. Aktivně rozvíjí spolupráci s návaznými dopravními službami ve městech po své trase s cílem nabídnout cestujícím co nejsnazší návaznou dopravu z nádraží až do cílové destinace. Od roku 2017 převzala aktiva německého železničního dopravce Locomore.\n\nFirma byla zapsána do obchodního rejstříku 8. ledna 2010 pod názvem \"ARETUSA, a.s.\" jako firma zabývající se pronájmem nemovitostí, v březnu 2010 rozšířila svůj předmět činnosti o provozování drážní dopravy a 17. září 2010 byla přejmenována na \"RAPID Express a.s.\" a změnila sídlo v Praze-Žižkově, z Koněvovy 141 do Seifertovy 9. K 15. srpnu 2011 byla přejmenována na \"Leo Express a.s.\" Akcie jsou listinné na majitele. Původně byla jediným akcionářem PLATINUM RIVER, s.r.o., od 5. března 2010 do 4. května 2011 byla jediným akcionářem investiční společnost AAKON Capital s.r.o., stoprocentně vlastněná Leošem Novotným ml. K 10. březnu 2011 bylo zapsáno rozhodnutí jediného akcionáře zvýšit základní kapitál společnost ze 2 milionů Kč na 122,227 milionů Kč, přičemž veškeré nové akcie byly nabídnuty k upsání předem určenému zájemci, nizozemské společnosti RAPID Express B.V. Společnost je nyní součástí skupiny LEO TRANSPORT N.V. Do skupiny LEO TRANSPORT patřila ještě společnost LEO Pool, která měla zajišťovat leasing kolejových vozidel a kompletní servis s tím související, dále pak poradenská společnost LEO Consulting. Obě tyto společnosti byly k 1. 6. 2017 zrušeny s likvidací. Na svém webu společnost tvrdí, že majitelem celé skupiny je Leoš Novotný mladší.\n\nNa konci prosince 2012 společnost oznámila, že do ní vstoupil jako minoritní akcionář internetový podnikatel Jakub Havrlant. Má se zabývat organizačními změnami a dohledem nad dalším směřováním obchodu a marketingu. V prosinci Leo Express vstoupil na trh i s dluhopisy se slibovaným výnosem přes 8 %, z plánované emise v hodnotě 650 milionů Kč však udal jen málo přes 100 milionů Kč.\n\nLeoš Novotný ml., nar. 1985, vystudoval ekonomii a finance na University of Warwick a podle rozhovoru v E15 hovoří plynně sedmi jazyky včetně čínštiny a arabštiny, v rozhovoru pro Českou televizi uvedl, že se tyto jazyky učí. Od 4. srpna 2010 je také předsedou představenstva. Do 4. srpna 2010 byl předsedou dozorčí rady, tuto funkci nyní zastává jeho otec Ing. Leoš Novotný starší (nar. 1961), někdejší majitel většinového podílu v potravinářském koncernu Hamé.\n\nV srpnu 2017 Leo Express odkoupil německou železniční společnost Locomore, ta v květnu stejného roku skončila v insolvenci (pět měsíců po založení). O společnost se ucházeli ještě další tři zájemci. Leo Express plánuje ve spolupráci s autobusovým dopravcem Flixbus znovuotevřít linku Berlín – Stuttgart.\n\nLeo Express provozuje vlaky na tratích Praha – Ostrava – Košice a Praha – Přerov – Staré Město u Uherského Hradiště. Od 15.12.2019 vystřídal provozovatele České Dráhy na trasách Ústí nad Orlicí - Česká Třebová a zpět, Ústí nad Orlicí - Letohrad - Jablonné nad Orlicí - Králíky a zpět. Vlak také zajížďí do Mlýnického dvora a Hanušovic\n\nVlaky společnosti LEOexpress také jezdí v trasách Praha - Ústí nad Orlicí - Lichkov - Wroclav a Praha - Olomouc - Ostrava - Bohumín - Tychy - Krakow\n\nSpolečnost plánuje provozovat na vlastní podnikatelské riziko a bez dotací rychlíkovou osobní železniční dopravu na trati Praha – Ostrava – Bohumín (tratě 010, 270) a konkurovat tak společnostem České dráhy a RegioJet. Informace o záměru se objevily v říjnu 2010, kdy společnost avizovala záměr zahájit provoz od prosince 2012.\nLeoš Novotný si v únoru 2011 byl jist, že nákladově bude výhodnější než obě konkurenční firmy, ale ještě se rozhodne, jestli úsporu promítne do nadstandardních služeb, nebo do ceny jízdenky.\nNa jaře 2011 podepsala společnost se SŽDC rámcovou smlouvu o využití dopravní cesty.\n\nDopravce oznámil, že bude provozovat 8 až 10 párů spojů denně v pravidelných dvouhodinových intervalech. V dubnu 2012 potvrdil, že v trase Praha – Bohumín bude jezdit 8 párů spojů denně, v pátek a v neděli o jeden spoj více. Ve špičce mají soupravy jezdit spojené do dvojic o celkové kapacitě 480 cestujících. Jízdní doba má být 3 hodiny a 6 minut, u části spojů má být o několik minut delší. Vlaky mají být povinně místenkové.\n\nO počtu zastávek na trase v únoru 2011 společnost ještě uvažovala. Koncem dubna 2012 oznámila, že vlaky budou stavět ve stanicích Praha hlavní nádraží, Pardubice hlavní nádraží, Olomouc hlavní nádraží, Ostrava-Svinov, Ostrava hlavní nádraží a Bohumín.\n\nLeo Express všechny své spoje na trati Praha – Ostrava nazval Švýcarská kvalita, což má být poukazem na výrobce souprav Stadler, ačkoliv vozy jsou vyrobeny z velké části v Polsku. Pro kategorii vlaku nepoužil zavedené značení (IC, SC, EC), ale vlastní označení LE.\n\nV lednu 2013 dopravce oznámil, že od používání názvu vlaků Švýcarská kvalita na nádražních tabulích a v nádražním rozhlase upustil, v jízdním řádu a v marketingových kampaních však má tento název zůstat i nadále. Ústup od užívání zdůvodnil jednak tím, že značka Leo Express je čím dál známější, a jednak tím, že název vlaku se nevešel celý na odjezdové tabule na nádražích.\n\nSpolečnost v roce 2019 žádá povolení o prodloužení své železniční linky Praha – Krakow a do Ukrajiny. Navrhované jízdní řády počítají, že vlak bude končit ve stanici Mostyska. Dále kvůli rozšířenému rozchodu kolejí budou cestující pokračovat ukrajinskými autobusy nebo ukrajinskými vlaky.\n\n23. října 2012 LE ohlásil záměr zahájit provoz s cestujícími již v listopadu místo původně plánovaného 9. prosince 2012. 30. října upřesnil zahájení pilotního provozu (v případě příznivých okolností) na 7. listopadu a zároveň ohlásil zahájení prodeje jízdenek od 1. listopadu. Prozatím měl být provoz zahájen na dvou párech vlakových spojů vyjíždějících z Prahy v 4:56 a 13:02, z Ostravy v 9:03 a z Bohumína v 17:05, přičemž první spoj měl vyjet 7. 11. 2012 ve 13:02 z Prahy ve směru na Ostravu. Se začátkem platnosti nového jízdního řádu od 9. prosince 2012 má začít řádný provoz v plném rozsahu 16 spojů denně.\n\n6. listopadu Leo Express odmítl od společnosti Stadler převzít dvě soupravy, protože dodavatel k nim nepředložil kompletní dokumentaci. Z toho důvodu dopravce odložil zahájení zkušebního provozu a s omluvou umožnil cestujícím vrácení již zakoupených jízdenek či změnu rezervací. Podle ČTK náměstek ředitele Drážního úřadu Jiří Karkoš uvedl, že vlaku chybí potřebné zkoušky fungování zabezpečovacího zařízení nutné pro provoz vlaku v rychlostech nad 100 km/h a dopravce nedodal potřebná osvědčení, a proto Drážní úřad nevydal povolení k provozu s cestujícími.\nLeo Express vyjádřil předpoklad, že se podaří zahájit provoz do 9. prosince. České dráhy nabídly na odpoledne 7. 11. cestujícím s jízdenkou Leo Express do svých dvou vlaků v obdobných časech slevu 50 % bez nutnosti předchozí rezervace.\n\n10. listopadu 2012 Leo Express oznámil, že chybějící osvědčení již získal a že pilotní provoz proběhne od úterý 13. listopadu do pátku 16. listopadu 2012 a 9. prosince 2012 pak bude zahájen plný provoz. 15. listopadu dopravce oznámil, že díky rozhodnutí Drážního úřadu bude pilotní provoz pokračovat až do 8. prosince 2012. Jízdní řád pilotního provozu obsahuje spoje ve 4:56 a 13:02 z Prahy hl. n. do Ostravy a v 9:11 a 17:13 z Ostravy hl. n. do Prahy. První spoj s cestujícími vyjel z pražského hlavního nádraží 13. listopadu ve 4:56 a do Ostravy hl. n. dorazil podle jízdního řádu.\n\nZkušební provoz se setkal s rozpačitými ohlasy. Lidovky.cz v článku Švýcarská kvalita s českým přístupem kritizovaly, že po dvou týdnech pilotního provozu ještě deset minut před výjezdem z výchozí stanice byla ranní souprava zamčená, denního tisku se nabízí ráno jen jeden titul, v odpoledním spoji vůbec ne, inzerovanou snídani personál nenabízí, na podávané bagetě chybí údaje, ostré zářivkové osvětlení nemohou cestující nijak ovládat a cestující jsou neustále rušeni hlášeními vlakového rozhlasu i pochodujícím personálem, wi-fi internet funguje jen v jednom voze soupravy, a nedostatek záchodů v soupravě je předmětem posměchu konkurence. Lidovky shrnuly, že dopravce ještě není úplně připravený, působí mírně amatérsky a vlastně nic nového oproti konkurenci nenabízí. Deník E15 v reportáži z prvního dne provozu zaznamenal rovněž potíže se zábavním systémem a kvalitu služeb hodnotil jako slabší než u RegioJetu. Dopravce připustil, že v části vlaku, kde jsou sedačky umístěné proti sobě, je mezi nimi příliš malá vzdálenost, ale omluvil to tím, že u těchto míst očekával zájem především rodin s dětmi, u kterých není jejich větší blízkost na škodu, a zákazníkům, kteří cestují ve větších skupinách a chtějí spolu během jízdy mluvit.\n\nZ důvodu technických potíží se soupravami se nepodařilo zahájit plný rozsah provozu ani od nového grafikonu 9. prosince 2012. Místo plánovaných 8 párů spojů jezdily jen 4 páry (zajišťované 2 soupravami z celkových 5) s tím, že plný rozsah měl být spuštěn nejpozději do konce roku, podle informací z poloviny prosince až v lednu. Nejprve byly přiznány drobné technické problémy s vytápěním (selhání čidla detekce teploty), detekcí uzavření dveří, toaletami a s fungováním bezdrátového internetu, později se objevily závažnější problémy s německými převodovkami Voith. V úterý 15. ledna 2013 společnost oznámila, že technické problémy se podařilo odstranit a od pátku 18. ledna bude zahájen provoz v plném rozsahu.\n\nV červnu 2013 podle Leoše Novotného dosáhla obsazenost vlaku 82 % a měsíčně bylo přepraveno přes 72 tisíc cestujících, což představuje 28% podíl na této trase.\n\nOd léta 2013 začaly vlaky zastavovat ve Studénce. Od prosince 2013 všechny vlaky zastavují v Přerově. a byla na rok zrušena zastávka v Pardubicích. Zastávku v Pardubicích dopravce opět obnovil při celostátní změně jízdního řádu v prosinci 2014.\n\nNově jezdí dva vlaky denně do Starého Města u Uherského Hradiště.\n\nOd poloviny června 2014 zastavují všechny spoje také v uzlové železniční stanici Suchdol nad Odrou.\n\n13. září 2014 byla jedna souprava odstavena až do 16. října kvůli nehodě na přejezdu nedaleko Studénky, kvůli čemuž Leo Express zrušil jeden pár spojů, poté na konci září další souprava, u které bylo poškozeno čelní sklo kamenem z protijedoucího nákladního vlaku. Nějakou dobu tak místo pěti souprav jezdily jen tři. Zrušeno bylo celkem 15 spojů denně. Leo Express zajistil svým cestujícím náhradní dopravu vlaky Českých drah (například ve vlaku Ex 153 Jan Perner bylo pro Leo Express vyčleněno tři a půl vozu), v nichž přiasistovali stevardi Leo Expressu, přičemž cestující dostali zpět 50 % jízdného. 8. listopadu 2014 došlo opět u jedné soupravy k rozbití čelního skla, kvůli čemuž byly zrušeny tři spoje denně až do 3. prosince.\n\nPři ledovkové kalamitě na začátku prosince 2014, kdy na hlavním koridoru nemohly jezdit žádné elektrické vlaky a Leo Expressu tři vlaky uvízly na trati a jeden ani nevyjel, své vlaky nahradil čtyřmi autobusy.\n\n5. června 2017 došlo k nehodě v Přerově, kdy strojvedoucí dojížděl na nádraží, udělalo se mu nevolno a v důsledku toho narazil do nárazníků, které stojí na konci trati. Dopravce tak přišel o další jednotku a od června 2017 tak až doposud má v provozu jen čtyři jednotky.\n\nLeo Express analyzuje možnosti trhu na všech dálkových tratích, zaměřuje se zejména na relace z Prahy do krajských měst a mezi krajskými městy, ale o dalších závěrech zatím mnoho podrobností zveřejněno nebylo.\nV tisku se nicméně objevily zmínky o přípravě provozu nejprve na trase Praha – České Budějovice, a potom na trasách Praha – Ústí nad Labem, Praha – Plzeň, Ostrava – Vídeň i o spojení na Brno, a také ohledně investice 7,25 mld. Kč v příštích 5 letech včetně vyjednávání o pořízení nových 13 vlakových jednotek.\n\nV červnu 2012 společnost na svém webu uváděla, že ve spolupráci s investory a strategickými partnery připravuje koncept nízkonákladové ziskové osobní dopravy kromě trati Praha – Pardubice – Olomouc – Ostrava též na tratích Praha – České Budějovice, Praha – Ústí nad Labem, (Praha –) Pardubice – Brno, Olomouc – Přerov – Vídeň (trať Praha – Plzeň, zmiňovaná v dřívějších zprávách, v tomto záměru uváděna není). V listopadu 2012 v rubrice často kladených otázek uvádí, že v horizontu několika let chce rozjet dopravu na trasách Praha–České Budějovice, Praha–Brno–Vídeň, Praha–Plzeň nebo Ostrava–Vídeň a stejně tak ji zajímají i dotované trasy v rámci tendrů Ministerstva dopravy, případně krajů.\n\nV létě 2012 požádal Leo Express o kapacitu dopravní cesty pro vlak s odjezdem každý pracovní den v 10:14 z Prahy do Chomutova a plánovaným zahájením provozu na jaře 2013. Mluvčí společnosti v té době řekl, že je to jen jedna z variant budoucího rozvoje dopravy a ještě není ani zdaleka jisté, zda ji skutečně využijí. Koncem listopadu 2012 se mluvčí LE vyjádřil, že tento spoj nezačne jezdit dříve než v březnu.\n\nNa konci dubna 2013 Leo Express ohlásil záměr jezdit od prosince 2013 jedním párem spojů denně v trase Praha – Staré Město u Uherského Hradiště, ráno do Prahy a večer zpět. Tento pár spojů se opravdu objevil v jízdním řádu.\n\nV polovině dubna 2014 Leo Express oznámil, že společně se Železniční spoločností Slovensko zažádal o mezinárodní trasu Praha–Košice od 14. prosince 2014, v rozsahu dvou párů spojů denně, jako prodloužení stávající trasy Praha–Ostrava. LE vyjednává o užší spolupráci se ŽSS, obchodní model vstupu na tuto trasu v té době stále ještě zvažoval, jako nouzové řešení připouštěl i provozování na vlastní podnikatelské riziko bez účasti ŽSS. V souvislosti s touto trasou neuvažuje o nákupu nových vlaků, trasu by měly obsloužit stávající jednotky. \n\nOd prosince 2015 Leo Express zastavuje ve stanicích Kolín a Zábřeh na Moravě. Také rozšířil počet spojů na Slovensko a stal se prvním soukromým dopravcem, který nabídl přímé spojení Prešova s Prahou.\n\nJiž v říjnu 2010 společnost do budoucna avizovala i zájem o dopravu v závazku veřejné služby. V únoru 2011 oznámila, že má zájem i o první skupinu tratí, kterou chce dát ministerstvo dopravy do veřejné soutěže v prosinci roku 2011 s plánovaným zahájením provozu v prosinci 2013, do níž patří trasa z Prahy přes Ústí nad Labem, Most, Chomutov a Karlovy Vary do Chebu (linka R5 – tratě 091, 090, 130, 140) a trasa Praha – Roudnice nad Labem – Ústí nad Labem – Děčín (linka R20 – tratě 091, 090). Společnost ministerstvu předběžně potvrdila zájem o účast ve výběrovém řízení. Podle informace z února 2012 má být výběrové řízení na tyto linky vypsáno v průběhu března 2012.\n\nPodle zprávy z února 2012 se Leo Express chystal zúčastnit výběrového řízení na dopravce na trati Ostrava – Opava – Krnov – Olomouc, stejně jako České dráhy, Veolia Transport a RegioJet. Začátkem července společnost oznámila spolupráci s dopravcem GW Train Regio na podání nabídky pro linku R27. Nakonec se však do soutěže nepřihlásil, jedinými zájemci byli RegioJet a Arriva vlaky, přičemž Arriva byla ze soutěže vyloučena pro nesplnění podmínek, takže soutěž musela být zrušena.\n\nV souvislosti se soutěží Jihočeského kraje na železniční provoz na pošumavských regionálních tratích podal Leo Express mimo soutěž nabídku, v níž navrhl zachovat železniční provoz jen na hlavní trati z Českých Budějovic do Volar a na ostatních trasách zajišťovat dopravu jen autobusy, protože vlaky zde jezdí nevytížené. Kraj by tím podle něj za 15 let ušetřil miliardu korun.\n\nPardubický kraj se rozhodl přidělit Leo Expresu od prosince 2019 dopravní obslužnost trati Ústí nad Orlicí - Králíky - Letohrad. Dopravce slibuje též přímé spojení Lichkov - Letohrad - Praha a prodloužené spoje do Hanušovic nebo Wroclawi.\n\nJiž v říjnu 2010 bylo oznámeno, že společnost uzavřela smlouvu o nákupu 5 elektrických vlakových jednotek Stadler FLIRT v modifikaci InterCity od švýcarské společnosti Stadler, určených pro trasu Praha – Ostrava. Celková cena těchto pěti souprav činí přes 1,5 miliardy korun. V České republice byl tento typ registrován jako řada 480.\n\nOsobní převzetí první soupravy Leošem Novotným, ještě před absolvováním zkoušek, oznámil dopravce 4. února 2012. 15. března 2012 dopravce oznámil zahájení zkušebních jízd první soupravy. První souprava dorazila do Česka dne 22. května 2012 a 24. května 2012 ji dopravce na zkušebním okruhu u Velimi představil veřejnosti. \n18. května 2012 oznámil dopravce převzetí druhé soupravy.\n\nSoupravy mají korporátní černý nátěr se zlatým pruhem. 90 % podlahy vozu je ve výšce nástupiště. Oproti regionální verzi soupravy má jednotka pouze užší jednokřídlé dveře a třetí vůz vstupní dveře nemá.\n\nCelá pětivozová souprava je vybavena pouze třemi toaletami, z toho jeden je vybaven pro užívání vozíčkáři a též přebalovacím pultem pro kojence. Mají uzavřený systém splachování. Interiér je klimatizovaný.\n\nČtyři vozy soupravy jsou zařazeny do ekonomické třídy, v těchto vozech je 212 látkou potažených sedadel Borcad Comfort (z toho 4 sklopná), většinou v uspořádání 2+2, 2 místa pro invalidní vozíky se sedadly pro doprovod a 5 míst pro kočárky. Původně se uvažovalo o sedadlech otočných po směru jízdy, jaké má norská verze soupravy, ale v rámci úspor byla zvolena sedadla pevně montovaná do boku skříně vlaku, což umožní též levný strojní úklid. Sedačky jsou široké 45 cm a rozteč sedaček je 92 cm, jsou doplněny sklopnou opěrkou pro nohy. Výrobcem sedadel je firma BORCAD cz s.r.o. z Fryčovic. Sklopné stolečky mají vylisované rámečky pro notebook a jsou vybaveny sklopnými opěrkami pro ruce a elektrickými zásuvkami. Dvojsedadla mají tři područky 50 mm široké. Menší část sedadel je uspořádána do čtveřic, kde místo sklopných stolečků je rozkládací stolek uprostřed.\n\nPrvní vůz soupravy nabízí třídu business s 19 polohovatelnými sedadly varianty Borcad Comfort s koženým potahem, převážně v uspořádání 2+1, o rozteči 1025 milimetrů, šířce 500 mm, výšce 1240 mm a hloubce 482 milimetrů. Každé sedadlo mají obě područky 80 mm široké a další doplňky. Třída premium je vybavena 6 elektricky nastavitelnými sedadly Borcad Excellent s polohovatenou bederní opěrkou, s hlavovými polštářky čalouněnými měkkou kůží a s čtecími lampičkami, bočním sklopným stolkem a výklopnou podnožní opěrkou.\n\nInfrastrukturu pro informační systém a internet v soupravách dodává společnost Nomad Digital. Systém má zprostředkovávat aktuální informace o jízdě vlaku, objednávky i elektronické platby palubních služeb. Antény centrálního vysílacího a přijímacího zařízení v prostředním vagonu přijímají pro připojení k internetu kombinovaně signál GSM, UMTS, CDMA a LTE, na centrální jednotku jsou ethernetem napojeny wi-fi antény ve všech vozech soupravy.\n\nV úterý 23. října 2012 v Ostravě a v Olomouci a ve čtvrtek 15. října 2012 v Pardubicích společnost poprvé zpřístupnila interiér své soupravy Stadler veřejnosti (předtím ji již v září představila na berlínském veletrhu InnoTrans). Přitom ohlásila záměr zahájit provoz s cestujícími již v listopadu místo původně plánovaného 9. prosince.\n\nDopravce podepsal smlouvu s čínskou státní společností CRRC, největším světovým výrobcem železničních vozidel, o společném vývoji elektrické jednotky pro své potřeby a závazně objednal tři soupravy s opcí na dalších 30. První dorazila lodí z Číny do Evropy v září 2019 a projde testováním na zkušebním okruhu u Velimi.\n\nV roce 2018 podepsal Leo Expres smlouvu o desetiletém pronájmu na jedenáct jednotek LINT 41 a čtyři vozy LINT 27 s firmou Alstom. Během roku 2019 byly dovezeny do ČR, dovybaveny vlakovým zabezpečovačem Mirel a otestovány. Jde o nízkopodlažní klimatizované jednotky s wifi, označené jako řady 846 a 823. Od prosince 2019 mají zajišťovat místní linky v Pardubickém a Zlínském kraji (zde jako zápůjčka 10 jednotek firmě Arriva vlaky, která vyhrála část tendru na léta 2019-2029).\n\nOd pátku 7. listopadu 2014 zavedl Leo Express svoji první autobusovou linku, a to jeden pár spojů z Bohumína do Krakova a zpět. Je na ní možné jet na jednu jízdenku při přestupu z vlaku z Prahy. Na linku byl nasazen vůz Scania Irizar. Dopravu zajišťuje Leo Express prostřednictvím polského dopravce, jehož jméno před zahájením provozu odmítl zveřejnit, servis zajišťují stevardi společnosti Leo Express. Jízdní řád linky není zařazen do českého Celostátního informačního systému o jízdních řádech.\n\nOd neděle 14. 6. 2015 jezdí pod značkou Leo Express Easy denně dva páry spojů vnitrostátní autobusová linky 133110 Praha – Český Krumlov. Tyto spoje jezdí z autobusového nádraží Florenc, ale staví též přímo u hlavního nádraží. Dopravcem je společnost M express. Tato linka byla provozována již dříve, ale bez účasti Leo Express. Původně byla provozována jen o víkendech (od pátku do neděle), spoje měly více zastávek a nestavěly v Praze u hlavního nádraží. I nadále jezdí na lince několik víkendových spojů, které nejsou zahrnuty do spolupráce s Leo Express. Linkový jízdní řád platný od 14. 6. 2015 vůbec účast Leo Express nezmiňuje. Nasazený autobus Bova Magiq v bílé barvě je klimatizovaný, s wi-fi připojením, voda a noviny jsou cestujícím poskytovány zdarma. Prodej jízdenek byl údajně zahájen v noci na 12. 6. 2015. Základní jízdné je dražší než u stávajících autobusových dopravců na této trase, ale s věrnostním programem Smile Club je cena o pětinu levnější. Toto autobusové spojení je pomalejší než spojení vlaky Českých drah.\n\nOd pátku 16. 10. 2015 začala jezdit autobusová linka Leo Express ze slovenských Košic do ukrajinského Mukačeva, od 1. září 2017 autobusy zajíždějí až do města Rachov. Navazuje tak na železniční spojení Leo Express mezi Prahou a Košicemi.\n\nDalší autobusovou linkou doplňující portfolio Leo Express je od 13. 12. 2015 spojení Zlín – Přerov. Tato trasa je obsluhována autobusy Leo Express Easy a navazuje na ni pravidelný vlakový spoj Staré Město u Uherského Hradiště – Praha. Cestující tak mají možnost využít nejrychlejší dostupné spojení mezi Zlínem a Prahou a absolvovat ho díky jediné jizdence.\n\n10. listopadu 2011 pronikla do médií zpráva, že rozjezd linky Praha – Ostravsko má připravovat Jan Paroubek, dosavadní provozní ředitel RegioJet. V polovině dubna 2012 se objevila podobná zpráva, že další provozní ředitel RegioJetu, Petr Prchal, má ukončit působení v RegioJetu a od května 2012 má nastoupit do funkce vedoucího provozu v Leo Expressu jako podřízený Jana Paroubka.\n\nSpolečnost avizovala, že nemá zájem přetahovat zaměstnance Českým drahám. Ve spolupráci se společností Stadler vyvíjí simulátor, aby si mohla vychovávat vlastní strojvedoucí. Pro projekt Leo Express hodlala zaměstnat maximálně 200 lidí, v první fázi (nábor zahájen 5. dubna 2012) nabírá 80 zaměstnanců na pozice stevard/ka, pokladní, operátor/ka call centra a dispečer/ka. Zájem o nabízených 80 míst projevilo více než 800 zájemců, z nichž společnost vybrala do druhého kola výběrového řízení asi 200, kteří ještě budou podrobeni psychologickým testům a v Ostravě a v Praze projdou tzv. assessment centry.\n\n20. a 21. prosince 2012 společnost oznámila, že ke konci roku ve svých funkcích končí obchodní ředitel Ivan Mojžíšek, výkonný ředitel Viktor König a vedoucí marketingu Renata Dobiášová, protože nesplnili očekávání, která na ně kladl.\n\nPro prodej jízdenek využívá moderní prodejní kanály, jako je internet, nežli klasická prodejní okénka. Rezervace lze provádět v rámci kreditního systému, přičemž kredit lze navyšovat obvyklými způsoby internetových plateb – v běžném provozu má být možné jej dobíjet i v hotovosti na pokladnách. Nevyužitý kredit nelze převést zpět na peníze ani převést na bankovní účet či na kreditní účet jiného cestujícího.\n\nKoncem ledna 2012 oznámil dopravce, že poprvé symbolicky poklepal na zdi nových obchodních prostor Leo Express na hlavním nádraží v Praze.\n\nK plánovanému zahájení zkušebního provozu 7. listopadu 2012 dopravce ohlásil otevření prodejních a kontaktních center v místech, kde mají zastavovat vlaky linky Praha–Ostrava. Po všechny dny v týdnu mají být otevřena kontaktní centra ve stanicích Praha hlavní nádraží, Olomouc hlavní nádraží a Ostrava-Svinov.\n\nCeny jsou pohyblivé a liší se podle týdnů, dnů a hodin jednotlivých jízd i podle toho, v jakém předstihu si zákazník jízdenku kupuje. Obyčejné jízdné za trasu Praha hl. n. – Ostrava hl. n. v třídě Economy je tarifem stanoveno na 532 Kč. Nejnižší akční cena za trasu Praha – Ostrava je 99 Kč. Do Košic jezdí od 350 kč a jako jediný dopravce uznává slevu ZTP i u mezinárodních jízdenek. Podle článku iDnes.cz z poloviny ledna 2013 se cena za jízdu mezi Prahou a Ostravou v ekonomické třídě pohybuje od 141 Kč při nákupu s třítýdenním předstihem až po 357 Kč při nákupu pár hodin před odjezdem. Průměrná cena jízdného se na jaře 2013 dostala na úroveň 0,8 Kč/km.\n\nLeo Express začal od března 2013 nabízet držitelům In-karty Českých drah s aplikací IN-25 30% slevu ve svých spojích, má však jít jen o dočasnou akci a počet míst za takovou cenu je omezen. Od pondělí 4. března nabídl akční březnovou 30% slevu pro držitele In-karty s jakoukoliv zákaznickou aplikací i RegioJet, avšak pouze z mimošpičkového jízdného a na vybraných relacích. Mluvčí ČD Radek Joklík to označil za překročení pravidel korektního konkurenčního boje a uvedl, že si ČD nechají vypracovat právní analýzu a zváží právní kroky.\n\nV září 2013 představil Leo Express nový věrnostní program pro cestující „s:)mile Club“ v podobě karty, která poskytuje slevu 20 % na jízdenky do třídy Economy (a 40 % pro držitele žákovských průkazů). Kromě toho měl každý majitel této karty do května 2017 nárok na jednu Kofolu zdarma, od května 2017 poté na vodu Rajec. Za každou jízdu navíc získává cestující body (10 Kč = 1 bod, při jízdě mimo špičku 10 Kč = 2 body), ty může následně směnit za volné jízdenky.\n\nZa rok 2011 vykázal Leo Express ztrátu 11,7 mil. Kč, za rozjezdový rok 2012 ztrátu 85,6 mil. Kč při tržbě z jízdného 7,64 mil. Kč. Obsazenost vlaků byla zhruba čtvrt roku po rozjezdu na úrovni 45 %, koncem března 2013 dosáhla 70 %, v dubnu při cenové válce stoupla až na 80 %.\n\nPodle informace zveřejněné dopravcem na začátku září 2013 za první pololetí 2013 měla společnost ztrátu 85,5 milionů korun při tržbách 86,8 milionu korun; čistá provozní ztráta byla 20 milionů Kč. Registroval 380 tisíc cestujících, což odpovídá průměrnému jízdnému 228 Kč. Stejně jako RegioJet si i Leo Express stěžoval u Úřadu pro ochranu hospodářské soutěže na podnákladové ceny Českých drah. Základní jmění společnosti bylo navýšeno o 132 miliónů Kč. Za celý rok 2013 pak byla ztráta 159 mil. Kč při tržbách 193 mil. Kč.\n\nZa první pololetí roku 2015 přepravila společnost v meziročním srovnání o 25 % více cestujících, což se odrazilo v celkovém růstu obratu o 45 % i v provozním výsledku společnosti (EBITDA), který se ztrojnásobil. Ztrátu společnost snížila na 37,9 milionů korun.\n\n\n"}
{"id": "676611", "url": "https://cs.wikipedia.org/wiki?curid=676611", "title": "Bromid lithný", "text": "Bromid lithný\n\nBromid lithný (LiBr) je sloučenina lithia a bromu. Je extrémně hygroskopický. Na rozdíl od ostatních bromidů alkalických kovů tvoří několik hydrátů. Bezvodá forma se skládá stejně jako podobné soli z krychlových krystalů.\n\nBromid lithný se vyrábí reakcí uhličitanu lithného a kyseliny bromovodíkové:\n\nLiCO + 2 HBr → 2 LiBr + HO + CO.\n\nBromid lithný se používá v klimatizacích jako desikant.\n\nBromid lithný je použitelný do solárních chladicích systémů na Faradayově principu absorpčního chlazení, kdy se voda odpařuje mezi 85 – 95 °C (viz Absorpční lednička).\n\nV první polovině 20. století byl bromid lithný používán jako sedativum.\n\nBromid lithný je stejně jako ostatní rozpustné soli lithia žíravý.\n"}
{"id": "676613", "url": "https://cs.wikipedia.org/wiki?curid=676613", "title": "Naučná stezka Jeřáb", "text": "Naučná stezka Jeřáb\n\nNaučná stezka Jeřáb je okruh okolím obce Hradčany (část města Ralsko) na Českolipsku dlouhý 3,5 km s osmi zastaveními. Vybudoval jej státní podnik Vojenské lesy a statky v roce 2008. V seznamu tras KČT má číslo 8035.\n\nNaučnou stezku vč. informačních tabulí a úpravy stanovišť na trase zajistil státní podnik Vojenské lesy a statky ČR, jeho divize Mimoň. Jméno zvolil podle jeřába popelavého, jednoho z ohrožených ptáků zdejší krajiny.\nProtože zdejší krajina je s ohledem na minulost svěřena Vojenským lesům a nikoli některé z CHKO, tento podnik inicioval ve spolupráci s Klubem českých turistů vznik řady okruhů v bývalém vojenském výcvikovém prostoru na podporu turistického ruchu. \n\nOkruh byl slavnostně otevřen v dubnu 2008, rok po zahájení činnosti Informačního centra Vojenských lesů a statků v Hradčanech. \n\nNaučná stezka Jeřáb je vedena okrajem Hradčanských stěn a lze ji zvládnout za 1 hodinu. Protože je vedena rovinkou a nenáročným terénem, je možné ji absolvovat i s předškolními dětmi.\n\nOkruh je veden od infocentra Vojenských lesů a statků u Hradčanského rybníka, který je zčásti zařazen do přírodní rezervace Hradčanské rybníky a ta je částí rozsáhlého území Ptačí oblast Českolipsko - Dokeské pískovce a mokřady. Toto území je pod dohledem Agentury ochrany přírody a krajiny ČR a je zařazeno do evropského programu Natura 2000. \n\nVýchozím místem je prostranství před informačním centrem obce Hradčany u Hradčanského rybníka, kde je vstupní tabule podávající základní informaci o stezce. Ostatních sedm panelů je rozmístěno na trase a svým obsahem přibližují návštěvníkům přírodu (faunu i floru) této oblasti Ralska.\n\n\n"}
{"id": "676631", "url": "https://cs.wikipedia.org/wiki?curid=676631", "title": "Dětřich z Portic", "text": "Dětřich z Portic\n\nDětřich z Portic neboli \"Jetřich z Pordic\" či \"Dietrich von Portitz\" či \"Dietrich Kagelwit\" (1300, Stendal – 17. prosince 1367, Magdeburg) byl říšský a český politik evropského významu, člen cisterciáckého řádu a biskup.\n\nPocházel z německé řemeslnické rodiny, byl synem Arnolda z Portic. V roce 1357 používal přídomek \"z Kuglweitu.\" Byl postupně pomocným biskupem olomouckým (1347–1351), rádcem a kancléřem Karla IV. (Vyšehrad, 1353) a svědkem jeho korunovace, roku 1357 obdržel od Karla IV. hrad Orlík (a poté zde byl jeho synovec Jetřich z Pordic), působil jako biskup v Mindenu (1353–1361), měl v rukách veškerou finanční správu České země (od roku 1360 i celé Svaté říše římské) a roku 1360 obdržel od Karla IV. erb vymřelých hrabat z Leuchtenberka (páva s rozčepýřeným ocasem v bílém poli). V letech 1361 až 1367 byl arcibiskupem v Magdeburgu.\n\n\n"}
{"id": "676632", "url": "https://cs.wikipedia.org/wiki?curid=676632", "title": "Syndrom citové deprivace", "text": "Syndrom citové deprivace\n\nSyndrom citové deprivace je stav, který vzniká, jestliže člověk nemá uspokojovány základní citové potřeby v dostačující míře a po dosti dlouhou dobu. Projevy citové deprivace jsou velmi četné a různorodé. Citová deprivace je natolik vážné narušení psychického vývoje, že se může projevit v celé struktuře osobnosti, v chování, v sociálním začlenění, v celé životní orientaci.\n\n\n\n\nDůsledky prožité deprivace mohou přetrvávat i do dospělosti. I v případě, že se deprivovaní jedinci dostanou do lepšího prostředí, mohou mít problémy v partnerských vztazích, jako rodiče bývají nejistí ve výchově svých dětí. Zůstanou-li v prostředí sociálně problematickém, pak se jejich deprivační postižení ještě zvýrazňuje. Při rozboru motivace různých trestných činů a při hodnocení osobnosti jejich pachatelů se projevuje jako významný činitel prožitá deprivace.\n\nPsychická deprivace je tedy vážné narušení psychického vývoje, může se projevit v celé struktuře osobnosti, v chování, v sociálním začlenění, v celé životní orientaci.\n\n\n"}
{"id": "676634", "url": "https://cs.wikipedia.org/wiki?curid=676634", "title": "Zápas na Letních olympijských hrách 1980 – muži, řecko-římský do 62 kg", "text": "Zápas na Letních olympijských hrách 1980 – muži, řecko-římský do 62 kg\n\nZápas řecko-římský ve váhové kategorii do 62 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 11 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "676635", "url": "https://cs.wikipedia.org/wiki?curid=676635", "title": "Zápas na Letních olympijských hrách 1980 – muži, řecko-římský do 68 kg", "text": "Zápas na Letních olympijských hrách 1980 – muži, řecko-římský do 68 kg\n\nZápas řecko-římský ve váhové kategorii do 68 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 15 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "676636", "url": "https://cs.wikipedia.org/wiki?curid=676636", "title": "Švýcarský federální technologický institut v Lausanne", "text": "Švýcarský federální technologický institut v Lausanne\n\nŠvýcarský federální technologický institut v Lausanne (\"fr: École polytechnique fédérale de Lausanne (EPFL)\") je jedna ze dvou federálních technologických vysokých škol ve Švýcarsku, nacházející se u Ženevského jezera v Lausanne.\n\nStejně jako její sesterská instituce ETHZ se podílí na technologickém výzkumu na špičkové mezinárodní úrovni a je členem seskupení ETH Domain, podřízeného Švýcarskému federálnímu ministerstvu vnitra. Hlavní náplní činnosti instituce je vzdělání, výzkum a přenos technologií.\n\nV instituci se vzdělává či pracuje přibližně 8 400 studentů a 4 700 zaměstnanců (2011). Škola podporuje rozvoj vztahů mezi studenty, akademickým sborem, pracovníky výzkumu a podnikatelskou sférou.\n\nInstitut byl založen již v roce 1853, tehdy jako soukromá škola pod názvem \"École Speciale de Lausanne\", která se stala technickým úsekem vzdělání veřejné \"Académie de Lausanne\" v roce 1869. Po reorganizaci v roce 1890 získala statut univerzity a její název byl změněn na \"École d'Ingénieurs de l'Université de Lausanne\". Tento název se udržel až do roku 1946, kdy byla univerzita přejmenována na \"École Polytechnique de l'Université de Lausanne (EPUL)\".\n\nV roce 1969 byla EPUL oddělena od zbytku univerzity v Lausanne a stala se federálním institutem. EPFL a ETHZ jsou přímo řízeny švýcarskou federální vládou, v porovnání, všechny ostatní vysoké školy ve Švýcarsku jsou řízeny svými kantonálními vládami.\n\nEPFL provozuje jaderný reaktor CROCUS, fúzní reaktor tokamak, a P3 bio-nebezpečné zařízení. Po zvolení Patrika Aebischera prezidentem instituce v roce 2000, začala EPFL vyvíjet činnost v oblasti vědy živé přírody. Od roku 2008 je součástí ISREC (Švýcarský ústav pro experimentální výzkum rakoviny).\n\n"}
{"id": "676638", "url": "https://cs.wikipedia.org/wiki?curid=676638", "title": "Zápas na Letních olympijských hrách 1980 – muži, řecko-římský do 74 kg", "text": "Zápas na Letních olympijských hrách 1980 – muži, řecko-římský do 74 kg\n\nZápas řecko-římský ve váhové kategorii do 74 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 15 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "676664", "url": "https://cs.wikipedia.org/wiki?curid=676664", "title": "Efficient Consumer Response", "text": "Efficient Consumer Response\n\nEfficient Consumer Response (ECR), česky \"účinná odpověď na spotřebitele\" je společná iniciativa výrobců a zástupců dodavatelských a obchodních řetězců, jejímž cílem je pružněji reagovat na poptávku zákazníků a optimalizovat procesy pohybu výrobku od výrobcovy expedice přes logistické a dodavatelské řetězce až ke konečnému spotřebiteli, lépe, rychleji, s nižšími náklady a trvale udržitelným způsobem.\n\nMá jít o snahu zrychlit, zlevnit a usnadnit cesty od výrobce k zákazníkovi. Následně tak vzniká prostor pro výhody pro spotřebitele, jako jsou nižší ceny, možnost většího výběru produktů a lepší dostupnost výrobků. Odborné studie i uskutečněné projekty ukazují, že účinnou aplikací metod ECR lze ušetřit náklady ve výši několika procent. Implementace ECR je vhodná pro všechny subjekty, které se pohybují v oblasti výroby, logistiky a prodejů velkého objemu rychloobrátkového zboží. V podstatě znamená ECR redesign procesů a změnu přístupů v řízení dodávek zboží.\n\nProjekt ECR vznikl v polovině devadesátých let jako odpověď na změny v dodavatelských řetězcích, které vznikly rozšířením informačních technologií. ECR je iniciativou mezinárodní a díky tomu jednotlivé státy čerpají zkušenosti a materiály z mnoha zemí. V roce 2001 bylo vytvořeno neziskové sdružení Česko-Slovenská iniciativa ECR, jejímiž zakládajícími členy byly nejvýznamnější společnosti v oblasti rychloobrátkového zboží: Ahold, Makro C&C, CocaCola, Unilever, Nestlé, Kraft Foods a další. V roce 2011 došlo k uzavření dohody o spolupráci s GS1 Czech Republic, která zabezpečuje administrativní zázemí a koordinaci činnosti ECR. Hlavní aktivity v roce 2011 byly realizovány v oblastech Category Management, Future Supply Chain, elektronické komunikace EDI a v oblasti kvality dat a datové synchronizace GDSN. Další činnost byla zaměřena na oblast efektivity distribuce a příjmu zboží a v roce 2014 proběhla soutěž o nejrychlejší vykládku kamiónu - Speed Docking. Již od roku 2012 patří do agendy ECR témata dostupnosti zboží (OSA: On-Shelf-Availability), společné plánování a předpovědi dodávek (Promo-collaborative forecasting). V rámci aktivit pracovní skupiny Benchmarking jsou na anonymní bázi sdíleny některé výkonnostní ukazatele efektivity dodavatelského řetězce (KPI) jako Servisní úroveň, Včasnost dodávek, Přesnost fakturace aj.\n\n"}
{"id": "676669", "url": "https://cs.wikipedia.org/wiki?curid=676669", "title": "1U", "text": "1U\n\n1U je akumulační parní lokomotiva vyráběná v Polsku.\n\nV závodě Fablok v Chrzanowě bylo v letech 1954–1956 vyrobeno 36 kusů a v ZNTK Wroclaw dalších 7 strojů.\n\n"}
{"id": "676670", "url": "https://cs.wikipedia.org/wiki?curid=676670", "title": "Bílý nacionalismus", "text": "Bílý nacionalismus\n\nBílý nacionalismus (anglicky \"White Nationalism\") je ultrapravicová politická ideologie, která obhajuje rasovou definici identity europoidních národů. Bývá někdy dělena na bílý separatismus a bílý supremacismus. První jmenovaný usiluje o samostatné národní státy lidí europoidní rasy, zatímco druhý do ideologie integruje myšlenky sociálního darwinismu a německého nacionálního socialismu. \n\nZa největší bílou nacionalistickou organizací ve Spojených státech amerických je považována Council of Conservative Citizens (Rada konzervativních občanů), nástupce White Citizens Councils (Bílých amerických rad), které vznikaly v padesátých a šedesátých letech opozice proti desegregaci. Organizace byla založene v roce 1985 v St. Louis a jsou s ní spojována jména jako Jared Taylor nebo David Duke.\n\nNa konci roku 2010 na sebe Rada konzervativních občanů upozornila, když vyzývala k bojkotu fantasy filmu Thor, jehož tvůrci do role \"bílého boha\" Heimdalla obsadili černého herce Idrise Elbu. \n\nVýznamnou tiskovinou bílých nacionalistů je American Renaissance, vydávaná stejnojmenným think-tankem, v jehož čele stojí Jared Taylor. Na stránkách tohoto časopisu se dostává prostoru i zastáncům eugeniky a protičernošského rasismu. Kromě toho American Renaissance pořádá konference, na nichž vystupují i hosté z řad Ku-Klux-Klanu, amerických neonacistů a bílých supremacistů.\n\nPodle jednoho ze zastánců bílého nacionalismu v USA Davida Dukea je princip bílého nacionalismu takový: \"Nepovažuji se za rasistu, nemám nic proti jiným národům a rasám, ale určitě chci zachovat svou vlastní. A myslím, že to platí pro všechny lidi. Co se týče Ameriky a evropského světa, chci žít ve státě, který odráží mé tradice a hodnoty a nechci, aby se moji lidé stali menšinou v republice, kterou postavili naši praotcové. Každý kmen, národ nebo rasa, jejímž cílem je zachovat svou kulturu, skupinové zájmy a suverenitu, musí zachovat svůj převládající stav v zeměpisné oblasti, kterou obývá.\"\n\nJednou z nejznámějších a nejstarších organizaci v USA, která prosazuje bílý nacionalismus, je Ku-klux-klan.\n\nNa rozdíl od fašistů, bílí nacionalisté nezdůrazňují vůdcovský princip.\n\nSeznam organizací.\n\n"}
{"id": "676677", "url": "https://cs.wikipedia.org/wiki?curid=676677", "title": "Haarlem (nádraží)", "text": "Haarlem (nádraží)\n\nNádraží v Haarlemu je největší železniční stanice v nizozemském městě Haarlem, sloužící jak regionální, tak dálkové železniční dopravě. Nádraží odbaví denně na 34 000 osob (údaj z roku 2005). Nádraží je i centrálním uzlem městské hromadné dopravy.\n\nPrvní nádraží bylo otevřeno 20. září roku 1839 současně s tratí Amsterodam–Rotterdam jako jedno z prvních nádraží v Nizozemí. Nacházelo se nicméně mimo město a bylo vybudováno kompletně ze dřeva. V roce 1842 bylo proto postaveno nádraží na místě současné železniční stanice. Dnešní podobu získalo v letech 1905-1908 podle projektu nizozemského architekta D. A. N. Margadanta. Je to jediná železniční stanice v Nizozemí postavená v secesním stylu a byla prohlášena za národní památku (\"Rijksmonument\"). Po roce 2000 bylo přistoupeno k její komplexní rekonstrukci.\n\n"}
{"id": "676680", "url": "https://cs.wikipedia.org/wiki?curid=676680", "title": "Combarelles", "text": "Combarelles\n\nCombarelles je jeskyně v jihozápadní Francii v departmentu Dordogne. Na stěnách jeskynních prostor se nachází na 600 maleb z doby mladšího paleolitu (kultura magdalénien) datované mezi roky 13 000 až 15 000 př. n. l., především realistická vyobrazení zvířat. Jeskyně byla objevena v roce 1901, pro návštěvníky je otevřen asi 240 metrů dlouhý koridor. Na stěnách jsou jemně ryté obrazy (vzácně byly v černé barvě) celé řady tehdy volně žijících živočichů včetně koně, jelenů, kozorožců, mamutů, nosorožců, medvědů, koček a některých druhů dobytka. Rytiny se z velké části prolínají. V jeskyni je též unikátní soubor padesáti schematizovaných antropomorfních postav a obydlí. U vchodu do jeskyně byly nalezeny magdalénské kamenné nástroje. Od roku 1979 je zahrnuta do světového dědictví UNESCO prehistorických nálezů v oblasti řeky Vézère.\n\nJeskyně Combarelles je uváděna jako první doklad o použití kondomu v Evropě, kde kresba v jeskyni pochází asi z roku 100 našeho letopočtu. Jedná se o pouzdra navlečená na penisu u mužů, avšak zde jde spíše o ozdobu, protože si lze těžko představit, že by se z rituálních důvodů kreslily scény k potlačování plodnosti. Starověká společnost ji totiž naopak vyzdvihovala a všechny náboženské rituály směřovaly k její podpoře.\n\n\n"}
{"id": "676693", "url": "https://cs.wikipedia.org/wiki?curid=676693", "title": "Gekon panenský", "text": "Gekon panenský\n\nGekon panenský (\"Lepidodactylus lugubris\") je malý ještěr z čeledě gekonovití.\n\nDorůstají se velikosti cca 10 cm. Břišní strana je žlutá s nepravielným černým tečkováním. Shora je hnědý s příčnými světlými a černými pásky ve tvaru ostře zakončených vlnovek. Všichni gekoni jsou stejně zbarvení a podle teploty a nálady se zbarvení pohybuje v rozmezí mléčné kávy až po hodně tmavě hnědou - splývá s kůrou stromu. Na tlapkách mají lamely (\"přísavky\" - lezou po skle) a malinký drápek na každém prstu. Vydávají příjemné tikavé zvuky.\n\nŽiví se zejména drobným hmyzem jako jsou např. mouční červy, cvrčci, pavouci, šváby ale i ovocem.\n\nSamičky se, mimo běžného pohlavního rozmnožování, dokáží množit partenogeneticky, tj. samičky nepotřebují pro množení samečky a potomci vylíhnutí tímto způsobem jsou opět samičího pohlaví a disponují touže vlastností. Při vytvoření optimálních podmínek snáší samice každý měsíc 2 vápenitá vejce. Mladé se líhnou při teplotě 27 °C po cca 50 dnech.\n\nGekon panenský dorůstá do 8–10 cm,\n\n"}
{"id": "676694", "url": "https://cs.wikipedia.org/wiki?curid=676694", "title": "Akademik", "text": "Akademik\n\nAkademik (zkratka akad.) je označení či titul obvykle související s členstvím v akademii věd (AV), přičemž konkrétní význam se v průběhu času měnil a stejně tak se liší i v rámci jednotlivých zemí světa. V mnoha zemích (včetně Československa) byl udělován jako titul značící nejvyšší akademickou hodnost – řádného člena akademie věd. V rámci některých zemí bývalého Východního bloku se podle vzoru Akademie věd SSSR užívá dodnes. Oproti tomu současná Akademie věd České republiky (AV ČR) systém řádného a mimořádného členství nevyužívá, titul již neuděluje a nepoužívá ani prostého označení \"akademik\" u stávajících zaměstnanců. V rámci některých zemí bývalého Západního bloku je též užíváno ekvivalentní označení „akademik“ (nikoli titul) pro pracovníky univerzit nebo jiných vysokých škol.\n\nSouvisejícím titulem, který rovněž existuje v některých zemích, je člen korespondent ( , , \"člen-korresponděnt\"), tím je významná a uznávaná osoba vědeckých objevů a vědomostí.\n\nHistoricky význam titulu \"akademik\" (\"academician\") navazuje na tradice dvou nejúspěšnějších raných vědeckých společností, buďto (Spojené království), kde šlo o \"čestné uznání\" nezávislým orgánem vzájemných recenzentů, hodnotitelů, a bylo míněno jako odlišení osoby, které dávalo relativně malou formální moc navíc, nebo na model (Francie), kde šlo o mnohem užší integraci s vládou, poskytovalo více státních financí jakožto organizaci a kde \"titul\" akademika znamenal mnohem víc práv, pokud šlo o rozhodování. Zatímco oba přístupy jsou do určité míry politické, obvykle jsou \"vědecké akademie\" tvořeny po Britském modelu, povaha zapojení politiků při stání se \"akademikem\" je více zakořeněna ve vědecké argumentaci, pokud je organizace tvořena dle Francouzského modelu, zapojuje typicky mnohem více partikulárních zájmů a čistě politických důvodů, které nemají s vědou nic společného.\n\nHistoricky byl krom uvedeného jako \"akademik\" označován student obchodní akademie, případně i vojenské akademie, jakož i absolvent těchto institucí. Uvedené označení se rovněž užívalo pro posluchače vysoké školy, tedy pro vysokoškolského studenta. Z 19. století je rovněž doloženo užívání pro člena univerzity. Historické prameny dokládají též požívání označení \"akademik\" pro studenty či žáky malířské akademie, přičemž je také užívání uváděno pro umělce – představitele akademismu. V některých pramenech je též možné nalézt tohoto užívání i pro akademické malíře, což byl v minulosti udělovaný akademický titul.\n\nAkademik jakožto synonymum pro řádného člena akademie věd (bez významu vědeckého nebo čestného titulu) se jako termín využíval v zemích bývalého Rakousko-Uherska a Německého císařství ( ); v rámci Českých zemí souvisel s Českou akademií věd a umění císaře Františka Josefa I. (1888–1918) a Českou akademií věd a umění (od roku 1918).\n\nV Československu se titul \"akademik\" (často zkracováno jako \"akad.\") uděloval jako nejvyšší akademická hodnost, která mohla být udělována v letech 1953–1992 po dobu existence Československé akademie věd, ČSAV (resp. Slovenské akademie věd, SAV). Udělení titulu spočívalo ve jmenování řádným členem akademie věd a znamenalo nejvyšší možnou poctu pro československé vědce. Akademici byli jmenováni vládou ČSSR (SSR) zpravidla na základě volby valným shromážděním členů akademie, příp. na návrh jejího prezidia (první akademici byli jmenováni prezidentem na návrh vlády). Titul byl obvykle udělován vynikajícím vědcům za celoživotní práci ve svém oboru.\n\nNa rozdíl od ostatních akademických titulů se tento titul uváděl před jménem nositele a nahradil všechny ostatní tituly před i za jménem, kombinace nebyla přípustná. Jako pocta pro akademika existoval zvláštní příplatek ke standardnímu platu, v určité době i služební auto a nárok na státní pohřeb. Nižší členství ČSAV byl tzv. \"člen korespondent\". Shromáždění akademiků a korespondentů čítalo zhruba 200–300 osob. Roku 1988 vzrostl počet akademiků ze 72 na 112 a počet korespondentů ze 161 na 201.\n\nJako nejvyšší vědecká hodnost (podobně jako třeba doktor nebo profesor) se nadále používá v následujících zemích (zejména bývalého Východního bloku): Arménie, Ázerbájdžán, Bosna a Hercegovina, Bulharsko, Čína, Estonsko, Gruzie, Chorvatsko, Litva, Lotyšsko, Maďarsko, Moldavsko, Mongolsko, Rumunsko, Rusko, Severní Makedonie, Slovinsko, Srbsko, Tádžikistán, Turecko a Ukrajina. Po určitých reformách spojených s rozpadem Sovětského svazu bylo též umožněno, aby se začaly formovat nové akademie, které již nejsou spjaty pouze s výsadním monopolem státu. Zatímco některé z těchto následně nově utvořených akademií provedly zlepšení relativně rigidní struktury, prestiž a význam tohoto titulu byla podstatným způsobem narušena a titul \"akademik\" (\"academician\") tak mohl být udělován pseudovědeckými asociacemi, nebo organizacemi, které tento titul užívají pouze za účelem získávání peněz. Proto se stalo zvykem či téměř povinností uvádět také onu instituci – tedy akademii se kterou je dotyčný spjat.\n\nČeskoslovenská akademie věd (ČSAV) fungovala do roku 1992, od té doby tedy již členy tato instituce mít nemůže, přičemž následně vzniká – již v České republice – Akademie věd České republiky (AV ČR), tato instituce již systém členství neužívá, od roku 1993 do současnosti se tedy v ČR již o nejvyšší akademickou hodnost (titul) nejedná. V současné době tak některé české prameny chybně označují příslušníky akademické obce.\n\nV několika zemích se termín využívá jako čestný titul – typicky se jedná o Finsko. Ve Finsku ( , , ) jej uděluje prezident, a to maximálně 12 akademikům za přínos ve vědě a školství a 8 akademikům za literaturu a umění.\n\nDnes se v Německu namísto termínu \"akademik\" používá prosté označení \"člen akademie\" ( ), podobně tak i v Holandsku ( ).\n\nVe Spojeném království se pro označení členů učených společností používá zcela odlišného systému oproti kontinentální Evropě, užívá se tam výraz \"člen\", tedy (např. , zkratka \"FRS\"), například též , což může být považováno za přibližný ekvivalent. (\"Fellowship of the Academy of Social Sciences\") byl znám jako , a to až do července roku 2014.\n\nV Kanadě je srovnatelně udělováno .\n\nVe Spojených státech se ekvivalentně označuje osoba, která pracuje jako učitel nebo výzkumník na univerzitě případně jiné vysoké škole, přičemž je dotyčný zpravidla držitelem vyššího stupně vzdělání (např. D.Sc.).\n\n"}
{"id": "676704", "url": "https://cs.wikipedia.org/wiki?curid=676704", "title": "Ivan Ribar", "text": "Ivan Ribar\n\nIvan Ribar (21. ledna 1881, Karlovac, Rakousko-Uhersko – 2. února 1968, Záhřeb, SFRJ) byl jugoslávský politik chorvatské národnosti, spolubojovník Josipa Broze Tita v partyzánské válce za osvobození Jugoslávie od fašismu.\n\nIvan Ribar studoval nejprve stenografii, později práva na Univerzitě v Záhřebu. Odsud přešel na studia dále do Vídně a do Prahy, kde navštěvoval přednášky T. G. Masaryka. Po návratu do Chorvatska se aktivně angažoval v boji proti maďaronům a Frankovcům. Byl velkým podporovatelem jednoty Srbů a Chorvatů. \n\nBěhem první světové války byl mobilizován do Rakousko-uherského vojska a bojoval v Haliči. \n\nIvan Ribar byl politicky aktivní ještě v dobách existence meziválečné Jugoslávie. Byl poslancem Ústavodárného shromáždění Království Srbů, Chorvatů a Slovinců, aktivně vystupoval v jugoslávské Demokratické straně, kde patřil k jejímu levému křídlu. Byl poslancem národní skupštiny až do začátku války. V roce 1938 byl z Demokratické strany vyloučen; jako přitěžující okolnost považoval soud na ochranu státu skutečnost, že oba jeho synové byli komunisté. V roce 1939 se stal předsedou Společnosti přátel SSSR.\n\nPo vypuknutí druhé světové války se zapojil do boje proti okupantům na straně komunistických partyzánů. V roce 1941 mu jeho syn Ivo Ribar, který byl sekretářem SKOJe zprostředkoval setkání s Josipem Brozem Titem. Poté se Ribar pokusil s komunisty realizovat vizi lidové fronty, které by stála jednotně v odporu proti fašismu. Ve válce ztratil Ivan oba dva své syny (kteří byli rovněž politicky aktivní a věnovali se organizaci komunistické mládeže. Sám Ivan Ribar se účastnil Bitvy na Neretvě a Bitvy na Sutjesce.\n\nByl prvním předsedou antifašistického sněmu (AVNOJe) i Svazové lidové skupištiny po skončení války. Rovněž zastával funkci prvního prezidenta jugoslávské republiky (před příchodem Josipa Broze do této funkce). V roce 1960 se z veřejného života stáhl.\n\nIvan Ribar byl pohřben na centrálním záhřebském pohřebišti Mirogoj.\n\nŘada ulic po celé Jugoslávii často nesla jeho jméno.\n"}
{"id": "676720", "url": "https://cs.wikipedia.org/wiki?curid=676720", "title": "Dolores O'Riordanová", "text": "Dolores O'Riordanová\n\nDolores Mary Eileen O’Riordanová (nepřechýleně \"O’Riordan\"; 6. září 1971 – 15. ledna 2018 ) byla irská písničkářka, která nejvíce proslula ve skupině The Cranberries, vydala však i dvě sólová alba. Skupinu Cranberries dovedla za třináct let její existence k celosvětovému úspěchu. Členové Cranberries ukončili spolupráci v roce 2003, kdy se většina členů vrhla na sólovou dráhu. V roce 2009 se skupina opět dala dohromady.\n\nPrvní sólová deska Dolores O’Riordanové \"Are You Listening?\" vyšla v roce 2007, druhá \"No Baggage\" byla vydána o dva roky později. Dolores byla známá díky svému nezaměnitelnému hlasu a silnému irskému přízvuku.\n\nDolores O’Riordanová se narodila v irském městě Limerick jako nejmladší ze sedmi dětí. Vyrůstala v katolické rodině. \n\nV roce 1990 vyhrála Dolores konkurz na roli zpěvačky v kapele The Cranberry Saw Us (která se později přejmenovala na The Cranberries). Skupina vydala pět alb: \"Everybody Else Is Doing It, So Why Can't We?\" (1993), \"No Need to Argue\" (1994), \"To the Faithful Departed\" (1996), \"Bury the Hatchet\" (1999) a \"Wake Up and Smell the Coffee\" (2001) a výběr největších hitů skupiny nazvaný \"Stars: The Best of 1992–2002\" (2002). V roce 2003 ohlásila skupina rozpad.\n\nBěhem devadesátých let měnila Dolores často své účesy – od velmi krátkých vlasů až po vlasy po ramena, barvených do nesčetných barev a odstínů. Často také vystupovala bosá.\n\nV srpnu 2009, když v jedné newyorské rozhlasové stanici propagovala svou desku \"No Baggage\", prozradila Dolores, že se Cranberries dali znovu dohromady a chystají se na celosvětové turné. Během něho projeli Severní a Jižní Ameriku a Evropu. Hrály se jak hity skupiny Cranberries, tak i písničky ze sólových desek Dolores a samozřejmě také nové věci.\n\nV roce 2004 si Dolores zazpívala na albu \"Zu & Co.\" italského zpěváka Zucchera písničku „Pure Love“. Na albu také spolupracovali takoví hudebníci jako Sting, Sheryl Crow, Luciano Pavarotti, Miles Davis, John Lee Hooker, Macy Gray a Eric Clapton. V témže roce spolupracovala Dolores také se skladatelem Angelem Badalamentim na soundtracku k filmu \"Evilenko\". Nazpívala tu několik písní včetně ústřední melodie „Angels Go The Heaven“.\n\nV roce 2005 spolupracovala Dolores jako host se skupinou Jam & Spoon na albu \"Tripomatic Fairytales 3003\", na kterém nazpívala píseň „Mirror Lover“. Dolores také hrála roličku zpěvačky na svatbě v komedii Adama Sandlera Click.\n\nPrvní sólová deska Dolores O’Riordanové vyšla v květnu 2007. Klip k prvnímu singlu z této desky, písničce „Ordinary Day“, se natáčel v Praze. Druhým singlem byla píseň „When We Were Young“. V listopadu 2007 zrušila Dolores kvůli nemoci část svého plánovaného evropského turné (koncerty v Lille, Paříži, Lucemburku, Varšavě a Praze). V prosinci už ale odehrála pár koncertů v malých klubech ve Spojených státech.\n\nDruhá sólová deska \"No Baggage\" vyšla v srpnu 2009. Prvním singlem z této desky se stala skladba „The Journey“.\n\nV roce 2015 se podílela na albu \"Like a Puppet Show\" herce Johna Malkoviche.\n\nV dubnu 2014 začala Dolores spolupracovat s americkou rockovou kapelou D.A.R.K. (dříve Jetlag). První album skupiny D.A.R.K. připravené ve spolupráci s Dolores nese název Science Agrees, vydáno bylo v září 2016.\n\nZemřela 15. ledna 2018 ve věku 46 let. O'Riordan byla nalezena 15. ledna 2018 v londýnském hotelu v Mayfair bez známek života a za mrtvou byla prohlášena ještě ten den ráno. Příčina smrti nebyla okamžitě zveřejněna, až vyšetřování z 6. září ukázalo, že utonula ve vaně v důsledku otravy alkoholem. V jejím pokoji byly nalezeny prázdné láhve (pět miniaturních lahví a láhev šampaňského).\n\n\n\n"}
{"id": "676723", "url": "https://cs.wikipedia.org/wiki?curid=676723", "title": "Navahové", "text": "Navahové\n\nNavahové (anglicky a španělsky \"Navajo\" z tewského \"Navahü\" \"pláně nad roklemi\", vlastním jménem \"Diné\") je název indiánského kmene žijícího v jihozápadní části USA. Se zhruba třemi sty tisíci příslušníky jsou druhou nejpočetnější etnickou skupinou (po kmenu Čerokí) mezi původními obyvateli Spojených států. Většina (asi 170 000) jich žije ve vlastní rezervaci nazvané Navajo Nation, zřízené roku 1868, o rozloze 64 000 kilometrů čtverečních s hlavním městem Window Rock. V poslední době se ale mnoho lidí v ekonomicky aktivním věku z rezervace stěhuje pryč, často navždy.\n\nNavahové, stejně jako sousední Apačové, pocházejí z athabaské (na-dené) jazykové rodiny, žijící původně ve vnitrozemí Aljašky a v severozápadní části Kanady. Odtud se v 15. století kvůli zhoršeným klimatickým podmínkám (tzv. malá doba ledová) stěhovali k jihu a usadili se v polopouštní hornaté krajině, dnes známé jako Čtyři rohy. Zde přepadali původní kmeny tzv. Pueblových Indiánů, od nichž postupně převzali některé prvky způsobu života, zejména pěstování kukuřice a umělecká řemesla. V 17. století přišli do kraje Španělé; Navahové přijali některé civilizační vymoženosti, jako chov koní a ovcí, ale v četných šarvátkách si dokázali uhájit faktickou nezávislost. To se změnilo v polovině 19. století, kdy se dostali pod nadvládu USA a byli vystaveni násilné asimilaci (zavraždění náčelníka Narbony nebo tzv. Dlouhý pochod, nucené stěhování provázené hladomorem). Přesto nebyli Navahové tolik početně zdecimováni jako bojovnější Apači.Navahové se proslavili za druhé světové války, kdy americká armáda používala jejich řeč ke sdělování tajných informací. Umělý kód totiž Japonci dokázali odhalit, kdežto indiánský jazyk pochopitelně nikdo z nich neovládal. O práci navažských šifrantů natočil režisér John Woo v roce 2002 film \"Kód Navajo (film)\". Podíl Navahů na válečném vítězství byl odtajněn až v roce 1968. Vojenské penze spolu s nerostným bohatstvím země Navahů vedly k hospodářskému rozvoji a také k populační explozi, která je mezi severoamerickými Indiány unikátní: během 20. století se počet příslušníků kmene zvedl z 20 000 na čtvrt milionu a dále roste.Přes tato pozitiva jsou Navahové sužováni typickými problémy současných původních Američanů: vysoká míra nezaměstnanosti, kriminality a alkoholismu, předčasná úmrtí způsobená špatnou životosprávou i kontaminací životního prostředí. Existují však Navahové, kteří se stali váženými osobnostmi i mezi bílými Američany: automobilový závodník Cory Witherill, herec Jay Navare, spisovatel Sherwin Bitsui nebo malíř Shonto Begay, existuje dokonce navažská punk rocková skupina \"Blackfire\" sourozenců Benallyových.\n\nEkonomika Navahů je vedle pastevectví a extenzívního zemědělství založena na těžbě uranu, ropy a uhlí, dále na turistickém ruchu (návštěvníci přicházejí jak za tradiční kulturou původních obyvatel, tak za přírodními zajímavostmi, jako je Monument Valley, Antilopí kaňon nebo Kamenná duha) a provozování kasin: americká vláda se v osmdesátých letech rozhodla pozvednout životní úroveň Indiánů tím, že jim udělila výjimku ze zákona proti hazardu; bohužel bezpracný zisk a kontakt s různými podvodníky spíše prohloubil demoralizaci domorodých obyvatel.\n\nNavahové si dokázali udržet některé prvky tradiční kultury. Patří k nim zejména tradiční obydlí zvané \"hogan\", což je osmiúhelníkový dřevěný srub pokrytý hlínou a drnem. Jeho tvar včetně orientace vchodu odráží navažskou mytologii a světonázor. Navahové byli tradičně sběrači a zemědělci, menší význam měl lov králíků, jelenců, ovcí tlustorohých či vidlorohů, rybolovu se nevěnovali vůbec. Dodnes pěstují tradiční plodiny, zejména kukuřici, bavlník, fazole, dýně a tabák. Od přelomu 16. a 17. stol., kdy Navahové získali od Španělů ovce, se věnují i pastevectví. Ovce jim poskytují hlavně vlnu, v menší míře i maso a mléko, jedná se o zvláštní plemeno \"navajo churro\", někteří berani mají vyvinuté čtyři rohy. V menší míře chovají i kozy.\n\nNavahové jsou známí jako zruční řemeslníci, na vysoké úrovni je zejména tkalcovství a stříbrotepectví. Tkaní se provádí na vertikálních stavech a je tradičně ženskou prací, podle mýtů se Navahové naučili tkát od Pavoučí ženy, pokládané za laskavé ochranné božstvo. Stříbrotepectví je spojeno hlavně s výrobou tradičních šperků, často doplněných tyrkysem.\n\nNavažská originální mytologie má velký ohlas u příznivců hnutí new age . Dobře známý je navažský mýtus o stvoření. V něm prvotní bytosti zvané \"Hmyzí lidé\" za pomoci zvířat a duchů opouštějí malý a temný První svět hluboko pod zemí, kde vznikli. Projdou do Druhého světa, kde je vše modré, ale odtud je vyžene závistiý \"Lid vlaštovek\". Poté s pomocí boha větru najdou cestu do Třetího světa, kde je vše žluté. \"Hmyzí lidé\" se zde naućí zemědělství, objevuje se bůh Tyrkys, lstivý Kojot a dvě ženská božstva - Měnící se žena a Žena bílé mušle. Třetí svět je zničen potopou, poté, co zlomyslný Kojot ukradne děti strašlivého Vodního bizona. Bohové stvoří kouzelný rákos, po němž se všechny bytosti vyšplhají do Čtvrtého světa, kde je vše bílé. Tento svět je již podobný Zemi, jsou zde i čtyři posvátné hory v rozích světa. Zde bohové stvoří Pravé lidi zde dvou klasů kukuřice, uložených mezi dvě jelení kůže. Ze žlutého klasu se stane žena a z bílého klasu muž. Jejich potomci se poté promísí s původním \"Hmyzím lidem\". Nakonec ale dojde k roztržce mezi muži a ženami, obě pohlaví zkoušejí žít odděleně, což se ukáže být velmi nebezpečné. Masturbací totiž stvoří démony a příšery. Nakonec s pomocí Pavoučí ženy, která lidi předtím naučí tkaní, chytré Luční kobylky, Jezevce a dalších kouzelných tvorů lidé osídlí Pátý svět, kde dosud žijí. Nad ním je podle Navahů Šestý svět, kam odchází duše zemřelých. \nNa mýtus o stvoření navazuje příběh o hrdinských dvojčatech, synech boha Slunce a Měnící se ženy. Když po duze doputují do jeho nebeského domu, jsou vystavena těžkým zkouškám. Slunce v nich pozná své děti a dá jim kouzelné předměty, oděvy i luky a šípy, s nimiž dvojčata přemůžou lidožravé obry a příšery, škodící lidem. Nejstrašnější z nich je Teelget, bezhlavý chlupatý netvor s ostrými rohy, který nabodává a rozdupává lidi. I toho ale dvojčata porazí a vyslouží si tak jména \"Ten, který zabíjí příšery\" a \"Dítě vody\". Jen čtyři netvory dvojčata porazit nedokáží, a to Stáří, Bídu, Hlad a Mráz.\nS mytologií souvisí navažské umění malby pískem, prováděné medicinmanem při léčebných obřadech. Obrazy vysypávané zrnky písku, obarveného přírodními barviny, zobrazují bozstva, duchy, zvířata i různé symboly. Jejich vytvoření je doprovázeno zpěvy a rituálnímu úkony, které mají za úkol zvětšit léčebný účinek. Po ukončení obřadu je medicinman rituálně smete.\nPozoruhodnou úroveň má navažské léčitelství, které je tolerováno i v rámci amerického zdravotního systému, jeho podstatou je kombinace bylinných léků (např. různé druhy pelyňku, ostrožka, planá cínie, jalovec (anglicky \"cedar\"), všivec, šalvěj bílá, třapatka) a magických obřadů, které mají podobný úkol jako moderní psychoterapie. Existují dvě hlavní série rituálů: Cesta krásy mající zajistit harmonický a šťastný život a Cesta ochrany před nepřáteli, zajišťující ochranu před skutečnými i magickými protivníky.\n\n\n"}
{"id": "676739", "url": "https://cs.wikipedia.org/wiki?curid=676739", "title": "Stjepan Filipović", "text": "Stjepan Filipović\n\nStjepan Filipović (27. ledna 1916 Opuzen u Dubrovníku — 22. května 1942 Valjevo) byl jugoslávský komunistický partyzán chorvatské národnosti. Vyrůstal v Mostaru. Členem Komunistické strany Jugoslávie se stal roku 1940 a vzápětí se zapojil do partyzánského hnutí vedeného Josipem Brozem Titem, které bojovalo proti německým, italským i bulharským okupantům, ustašovskému fašistickému hnutí a tzv. četnikům, nacionalistickému srbskému hnutí. \n\nByl popraven v květnu 1942 v okupovaném Valjevu. Na oprátce sevřel obě ruce v pěst a zvolal heslo \"Smrt fašismu, svobodu lidu!\" (\"Smrt fašizmu, sloboda narodu!\"), které bylo heslem Titova partyzánského hnutí. Byl přitom i vyfotografován. Když byla fotografie po válce zveřejněna, Filipović se stal symbolem odbojového hnutí a byl prohlášen Národním hrdinou Jugoslávie.\n\n"}
{"id": "676746", "url": "https://cs.wikipedia.org/wiki?curid=676746", "title": "Benedict Cumberbatch", "text": "Benedict Cumberbatch\n\nBenedict Timothy Carlton Cumberbatch, CBE (* 19. července 1976, Londýn, Spojené království) je britský filmový, televizní a divadelní herec a filmový producent. Mezi jeho nejznámější role patří Stephen Hawking z dramatu \"Hawking\" (2004), William Pitt z historického filmu \"Nezlomná vůle\" (2006), hlavní roli si zahrál i v miniseriálu \"The Last Enemy\" (2008) jako \"Stephen Ezard\", také jako Paul Marshall ve filmu \"Pokání\" (2007), Alan Turing ve filmu \"Kód Enigmy\" (2014), Doctor Strange ve filmu Doctor Strange a role Bernarda ve \"Small Island\" (2009). Nejvíce se však proslavil rolí Sherlocka Holmese v seriálové adaptaci BBC \"Sherlock\" (2010).\n\nNarodil se v Londýně jako syn herců Timothyho Carltona (celým jménem Timothy Carlton Congdon Cumberbatch) a Wandy Ventham. Z matčina prvního manželství má starší sestru Tracy Peacock, rozenou Tabernacle.\n\nNáznaky herecké kariéry u Cumberbatche započaly již v útlém dětství, nejprve na soukromé škole Brambletye School v Západním Sussexu a poté na prestižní škole Harrow School v severozápadním Londýně. Po úspěšném absolvování odjel učit angličtinu na jeden rok do tibetského kláštera. Poté studoval herectví na univerzitě v Manchesteru. Jeho herecké snahy mířily dále, a proto se rozhodl pokračovat ve studiích, a to na Londýnské akademii hudby a dramatických umění.\n\nOd roku 2001 dostával hlavní role v klasických hrách v Open Air Theatre, Regent´s Park Open Aird Almeida Theatre, Divadlo Royal Court a Národním divadle Londýn. Byl nominován na Cenu Lawrence Oliviera za nejlepší výkon ve vedlejší roli ve hře Heda Gablerová. Tato divadelní hra měla 16. března 2005 premiéru v \"Almeida Theatre\", poté byla hrána v Duke of York´s Theatre a nakonec také ve West End Theatre. V únoru 2011 začal hrát na alternativních nocích v \"The Children's Monoluges\" a jako \"Dr. Frankestein\". Tuto roli si i zahrál v londýském národním divadle. Frankestein byl dokonce uveden do kin v březnu 2011.\n\nV roce 2004 si zahrál dvojroli v seriálu \"Heartbeat\", dále například ve filmu \"Tipping The Velvet\" (2002) a taky v komediálním dramatu \"Fortysomething\" (2003). Také vystupoval v seriálech \"Spooks\" a \"Silent Witness\". V roce 2004 zazářil ve filmové adaptaci \"Hawking\", která mu přinesla nominaci na cenu BAFTA TV pro nejlepšího herce a získání cenu Zlatá nymfa. Také se objevil v minisérii od BBC, \"Dunkirk\".\n\nV roce 2005 hrál protagonistu \"Edmunda Talbota\" v minisérii \"To The Ends of The Earth\", založený na trilogii Williama Goldinga. Režisér filmu o něm prohlásil: „Našli jsme Benedicta Cumberbatche poměrně brzy.\nPotřebovali jsme velmi dobrého herce, někoho dost mladého na to, aby byl uvěřitelný jako aristokrat, který je nepatrně nesympatický, ovšem už dospělý a uvědomuje si svoje názory. A hlavně jsem potřebovali herce, který by byl na obrazovce čtyři a půl hodiny, v každé scéně. Potřebovali jsme někoho se zkušenostmi, někoho kdo by byl nejen dobrým hercem, ale také někoho s úžasně komickým načasováním. Benedict byl ideální odpověď.“\n\nProducent Lynn Horsford řekl: „Benedict byl pozoruhodný. Pořád byl začtený v Golden románech a stále je studoval. Potřebovali jsem ho každý den a on se prostě nezastavil, vycházel nám vsříc a nestežoval si. On se prostě stal Edmundem Talbotem. A tuto opravdovost přenesl do všech členů obsazení. Během čtyř měsíců, kdy tento film vznikal, můžu říci, že jsme se velmi sblížili.“\n\nDále se Cumberbatch objevil po boku Toma Hardyho v televizní adaptaci knihy \"\" (2007). V roce 2008 si zahrál v dramatu \"The Last Enemy\", za který dostal Cenu Satelite pro nejlepšího herce ve filmu nebo minisérii. V prosinci 2008 se objevil v roli letce \"The Dark Side of The Earth\". V roce 2009 hrál v seriálu \"Slečna Marplová\", také televizní adaptaci \"Small Island\" a znovu získal Cenu BAFTA TV za nejlepšího herce ve vedlejší roli.\n\nCumberbatch se také zabýval rozhlasem, převyprávěl šest dílů seriálu \"Jižní Pacifik\". Vysílaly se od května do června 2009 na BBC Radio 4. Cumberbatch, který je velkým fanouškem sci-fi show \"Pán času\", se v jednom z rozhovorů zmínil, že by měl zájem se objevit v hlavní nebo vedlejší roli k připravované adaptaci \"Sherlock\". Toto přání mu bylo v roce 2010 splněno a vysloužil si příjemné ohlasy, jak od kritiky, tak i u diváků.\n\nV roce 2006 si zahrál ve filmu \"Nezlomná vůle\", kde ztvárnil Williama Pitta. Příběh se nese v duchu 18. století, v době intenzivních a dlouhých politických bojů kvůli problematice otroků v britském království. William Pitt byl nejbližším přítelem Wilbeforce, což byl politický spojenec a poté stal se předsedou vlády. Touto rolí získal cenu London Film Critics Circle a byl to pro něho průlom v jeho dosavadní kariéře.\n\nNásledně se objevil ve vedlejších rolích ve filmech \"Pokání\" (2007) a \"Králova přízeň\" (2008). V 2009 si zahrál v \"Creation\" a v roce 2010 v \"The Whistleblower\". Cumberbatch se v roce 2011 objevil v jedné z vedlejších rolí ve filmu Stevena Spielberga \"Válečný kůň\". O rok později jsme ho měli možnost vidět ve snímku \"Jeden musí z kola ven\", kde si zahrál po boku herců jako jsou Gary Oldman, Colin Firth a Tom Hardy.\n\nV roce 2013 hrál ve sci-fi filmu \"\" a v oceňovaném \"12 let v řetězech\".\n\nV roce 2015 byl nominován na Oskara za roli ve filmu \"Kód Enigmy\", kde ztvárnil roli matematického génia Alana Turinga. V roce 2016 hrál hlavní postavu – neurologa Doctora Stephena Strange ve filmu \"Doctor Strange\". V této roli se objevil i ve filmech \",\" \", a Doctor Strange In The Multiverse of Madness.\"\n\nCumberbatch udržoval vztah s herečkou Olivií Pouletovou, se kterou se seznámil na univerzitě. Ovšem po dvanáctiletém soužití se v březnu 2011 rozešli. V roce 2011 pak začal chodit s londýnskou umělkyní Annou Jamesovou, ale po roce se rozešli. Od té doby byl spatřen v přítomnosti více žen, ale sám se označil za nezadaného a nějakou dobu odmítal dotazy tisku, týkající se jeho partnerského života.\n\nV roce 2014 se zasnoubil s divadelní a operní režisérkou (* 16. března 1978), kterou si vzal 14. února 2015. Mají spolu syna Christophera Carltona (* 13. června 2015). Syn Hal Auden se jim narodil v roce 2017.\n\nBenedict Cumberbatch je ambasadorem charitativní organizace The Prince's Trust, založené princem Charlesem, která pomáhá mladým lidem ve Spojeném království. Je také patronem neziskové organizace Odd Arts, která se snaží pomocí různých podob umění měnit životy různé sortě lidí od trestaných osob, závislých na alkoholu, drogách apod. Od roku 2004, kdy ztvárnil postavu Stephena Hawkinga v televizním dramatu \"Hawking\", je aktivním podporovatelem a patronem neziskové organizace Motor Neurone Disease Association. Daroval řadu svých kreseb a maleb, ale i různých dalších předmětů, jako např. svou podepsanou čepici ze seriálu \"Sherlock\", do různých charitativních aukcí.\n\nV roce 2003 se v Londýně připojil k protestu proti válce v Iráku – Stop the War Coalition. V roce 2010 oslovil aktivisty v protestu organizovaném Trade Union Congress ve Westminsteru, který se týkal navrhovaných škrtů v rozpočtu na umění Spending Review. Ačkoliv je Benedict Cumberbatch heterosexuál, v červenci 2013 oddal své dva přátele stejného pohlaví. V roce 2013 protestoval proti tomu, co vnímal jako porušování občanských práv britskou vládou. Benedict Cumberbatch, spolu s Princem Philipem předal 19. března 2014 v St. James Palace 85 mladým lidem Cenu vévody z Edinburgu.\n\nNa Mezinárodní den žen 2014 se stal signatářem dopisu Amnesty International adresovaného britskému premiérovi Davidu Cameronovi, jehož obsahem byla kampaň za práva žen v Afghánistánu. Na jaře roku 2014 Benedict Cumberbatch veřejně podpořil kampaň webu \"Hacked Off\" vyžadující větší seberegulaci britského tisku. V dubnu 2014 podpořil prostřednictvím Twitteru svého přítele pianisty Jamese Rhodese kampaň 19letého chlapce trpícího nevyléčitelným typem rakoviny a to tak, že se nechal vyfotit s lístkem žádajícím o podporu iniciativy Stephen's Story na čele.\n\n"}
{"id": "676751", "url": "https://cs.wikipedia.org/wiki?curid=676751", "title": "Mirabilandia", "text": "Mirabilandia\n\nMirabilandia je lunapark a zábavní park v Itálii u města Ravenna.\n\nPark se skládá z části Mirabilandia Park o rozloze 30 ha a vodního zábavního parku Mirabilandia Beach\no rozloze 10 ha.\n\nPočtem 1,7 milionu návštěvníků ročně je to po Gardalandu druhý nejnavštěvovanější zábavní park v Itálii. Největšími atrakcemi jsou invertní loopingová dráha Katun, nejrychlejší horská dráha v Evropě iSpeed, novinka roku 2012 diVertical a 90 m vysoké obří kolo.\n\nV Mirabilandii najdeme 38 atrakcí, zahrnující různé horské dráhy, vodní dráhy, prolézačky, volné pády, strašidelné domy a jiné atrakce. Atrakce jsou zařazeny do 5 tematických zón: Far West Valley (novinka, zahrnuje atrakce na téma divokého západu), Bimbopoli (atrakce převážně pro děti), Route 66 (různé atrakce na téma aut a závodů), Adventureland (převážně adrenalinové atrakce) a Dinoland (atrakce s tematikou dinosaurů a pravěku).\n\nPark byl otevřen 4. června 1992. V různých letech byly přistavovány různé adrenalinové atrakce.\n\nKatun - Nejoblíbenější horská dráha parku, otevřená v roce 2000. Lidé tu nesedí v sedačkách, ale jsou zavěšenií, takže jim nohy létají ve vzduchu\n\nIspeed - Horská dráha, otevřená roku 2009. Návštěvníci zažijí zrychlení z 0 na 120 km/h.\n\nLegends of Death Town - Staršidelný dům, novinka 2016. Nahradil předchozí strašidelný dům Phobia. V domě starší živí lidé, převlečení za přízraky a návštěvníci v něm chodí pěšky po skupinkách.\n\nOil Towers - Dvě věže, vysoké 60 metrů. Návštěvníci na nich zažijí volný pád o rychlosti 80 km/h.\n\nAutosplash - vodní dráha, při které návštěvníci jezdí v lodičkách připomínající auta.\n\nDivertical - Vodní - horská dráha, vysoká 60 m.\n\nReset - Atrakce v prostředí budoucí planety země, kde návštěvníci pistolemi sbírají body.\n\nRatatonga - Vodní dráha, otevřena v roce 2007.\n\nRio Bravo - Vodní dráha s kruhovými rafty.\n\nMaster thai - Rodinná horská dráha na motivy Max Adventures.\n\nMira Express - Vyhlídkový vlak, jezdící po parku. \n\n"}
{"id": "676755", "url": "https://cs.wikipedia.org/wiki?curid=676755", "title": "57 (číslo)", "text": "57 (číslo)\n\nPadesát sedm, 57 je přirozené číslo. Následuje po číslu 56 a předchází číslu 58. Řadová číslovka je padesátýsedmý nebo sedmapadesátý. Římskými číslicemi se zapisuje LVII.\n\n\n57 je atomové číslo lanthanu a neutronové číslo nejběžnějšího izotopu ruthenia.\n\n\n"}
{"id": "676762", "url": "https://cs.wikipedia.org/wiki?curid=676762", "title": "Sekulární stát", "text": "Sekulární stát\n\nSekulární stát je stát, který je založen na sekularismu, tedy není vázán na žádnou náboženskou ideologii a současně zaručuje svým občanům svobodu vyznání. V sekulárním státě je (jakákoli) církev od státu odloučena.\n\nPrvními sekulárními zeměmi se staly státy tradičně křesťanské, ve století dvacátém však vyhlásily sekularismus i některé státy s islámem jako dominantním náboženstvím (například Turecko, Írán v době před islámskou revolucí) či jiným náboženstvím (např. Indie). \n\nV České republice je sekulární stát určen článkem 2, odst. 1 Listiny základních práv a svobod: \"Stát je založen na demokratických hodnotách a nesmí se vázat ani na výlučnou ideologii, ani na náboženské vyznání\". Z opačné strany také čl. 16 odst. 2: \"Církve a náboženské společnosti spravují své záležitosti, zejména ustavují své orgány, ustanovují své duchovní a zřizují řeholní a jiné církevní instituce nezávisle na státních orgánech\".\n"}
{"id": "676771", "url": "https://cs.wikipedia.org/wiki?curid=676771", "title": "Clayův matematický ústav", "text": "Clayův matematický ústav\n\nClayův matematický ústav (anglicky \"Clay Mathematics Institute\", zkratka \"CMI\") je organizace k rozvoji matematiky se sídlem v Peterborough ve státě New Hampshire v USA. Založil jej v září 1999 manželský pár Landon T. Clay a Lavinia D. Clay.\n\nÚstav vznikl díky dlouholetému přesvědčení jeho zakladatele, Landona T. Claye, že matematické znalosti je potřeba ohodnotit. Několikaleté diskuze s profesorem Arthurem Jaffem pomohly formovat Clayovy myšlenky, jak nejlépe podpořit rozvoj matematiky. Tyto diskuze měly za následek založení institutu dne 25. září 1998 pod vedením profesora A. Jaffeho.\n\nHlavní cíle a účely CMI jsou zlepšit a šířit matematické znalosti, obohacovat samotné matematiky a jiné vědce o nové objevy v oblasti matematiky, podporovat nadané studenty k „vybudování matematické kariéry“ a rozpoznat mimořádné úspěchy a pokroky v matematickém výzkumu.\n\nCMI podporuje „krásu, sílu a všestrannost matematického myšlení“.\n\nVelmi brzy po vzniku institutu se jeho vědecká rada – Alain Connes, Arthur Jaffe, Edward Witten a Andrew Wiles – rozhodla jmenovat několik nevyřešených problémů. Cílem ale nebylo definovat nové problémy, jak učinil David Hilbert o století dříve, kdy předložil seznam 23 takzvaných Hilbertových problémů na mezinárodním kongresu matematiků v Paříži v létě roku 1900. Spíše šlo o to, zaznamenat ty nejobtížnější otázky, se kterými matematici bojovali na přelomu druhého tisíciletí, rozpoznat matematické úspěchy z historie, povýšit do povědomí široké veřejnosti skutečnost, že matematika má své hranice stále otevřené a oplývají důležitými nevyřešenými problémy a zdůraznit důležitost práce při řešení těch nejhlubších a nejobtížnějších problémů.\n\nPo konzultaci s předními členy matematické obce byl přijat konečný seznam sedmi otevřených matematických problémů: Birchova a Swinnerton-Dyerova domněnka, Hodgeova domněnka, Yangova-Millsova teorie a hypotéza hmotnostních rozdílů, Navierovy-Stokesovy rovnice, Poincarého domněnka, Problém P versus NP a Riemannova hypotéza.\n\nDne 24. května 2000 na zasedání v přednáškové síni univerzity Collège de France v Paříži byly tyto problémy představeny, byla stanovena určitá pravidla a vyhlášena odměna ve výši jednoho milionu amerických dolarů za vyřešení každého z nich.\nO problémech Riemannovy hypotézy, Birchovy a Swinnerton-Dyerovy domněnky a Problému P versus NP hovořil matematik John Tate, zbylé čtyři odprezentoval Michael Atiyah.\nKromě toho zde měl Timothy Gowers veřejnou přednášku na téma „On the\nImportance of Mathematics“.\n\nPo necelých deseti letech, dne 18. března 2010, CMI oznámil, že Grigorij Perelman z Petrohradu z Ruska je příjemcem ceny za vyřešení prvního z problémů tisíciletí a to Poincarého domněnka. Prezident CMI James Carlson prohlásil:\n"}
{"id": "676776", "url": "https://cs.wikipedia.org/wiki?curid=676776", "title": "Dědička", "text": "Dědička\n\nDědička (angl. \"The Heiress\") je černobílý dramatický film režiséra Williama Wylera z roku 1949 s Olivii de Havilland a Montgomerym Cliftem v hlavních rolích. Snímek byl natočen na motivy divadelní hry \"Dědička\" manželů Ruth a Augustuse Goetzových, pro které byl inspirací zase román Henryho Jamese Washingtonovo náměstí. Film získal z osmi nominací čtyři Oscary včetně toho pro nejlepší herečku.\n\nDěj filmu \"Dědička\" je zasazen do poloviny 19. století na Washingtonovo náměstí v New Yorku. Mladá, leč plachá a nevýrazná Catherine Sloper (Olivia de Havilland) žije v domě se svým otcem doktorem Austinem Sloperem (Ralph Richardson) a tetičkou Lavíniou (Miriam Hopkins). Matku nikdy nepoznala. Otec je přísný a nevynechá příležitost si své dceři zastesknout, proč tak vzdělané děvče postrádá kvalit své rodičky, a k tomu často dodává, jak průměrná a ještě neprovdaná je. Catherine je hodně stydlivá a nevýřečná. Vyhýbá se společenským událostem, protože se při nich nedokáže uvolnit a zabavit. Když je zvaná na zásnuby své sestřenice Marian (Mona Freeman), žádá tetu o radu o čem a jak se bavit s muži. \n\nDoktor Sloper na zásnubách své neteře pozoruje dceru, jak tančí s jinými mladíky. Rozpačitá komunikace končí fiaskem a Catherine sedí osamotě v altánku zahrady. Když jí seznámí s pohledným Morrisem Townsendem (Montgomery Clift), pookřeje. Mladík ji zve k tanci a pak na přípitek. Slečna Sloperová nedokáže spustit oči z pana Townsenda a zapisuje si ho do tanečního deníčku, který si vede kvůli tanečním partnerům. Morris ji ukazuje ten svůj, který neobsahuje žádné jméno a on si před zraky Catherine to její zapisuje několikrát. \n\nKaždý den následujícího týdne telefonuje Morris do domů Sloperových, aby si mohl popovídat s Catherine. Když se pak ukáže na její pozvání u nich doma, ona tam není. Snad aby udělala dojem, šla na procházku a nechala mladého gentlemana čekat. Tomu dělá společnost teta Lavínie. Když se slečna vrátí, Morris ji zahraje na klavír romantický sonet. Catherine není schopná udržet na Morrisovi oči a snaží se mu vyhýbat. On to nevydrží a vyzná ji lásku. V tom vstupuje otec a oba pánové si dávají kořalku. \n\nZanedlouho požádá pan Townsend o ruku slečny Sloperové. Catherine si je vědoma toto, že otec jejího nastávajícího moc rád nemá, ale je odhodlaná ho bránit. Věčné srovnávání s matkou a ponižování ze strany otce nese statečně. Doktor Sloper si zve do domu sestru mladého Morrise, aby vyzvídal jaký je a hlavně, zdali má nějaké jmění. To ho jako bohatého otce tíží hodně. Nerad by dědictví ponechal na pospas prospěchářskému a nezodpovědnému chlapci. Po tom, co paní Townsendová odchází, nabude doktor dojmu, že Morrisovi jde jen o majetek jeho dcery. Proto začne protestovat proti sňatku a poštve si proti sobě dceru. Dokonce ji vyhrožuje vyděděním. Nakonec s ní udělá dohodu, že na půl roku odejdou spolu do Paříže a pokud bude i pak po ní pan Townsend toužit, dá jim požehnání. Čas uteče rychle jako voda v řece a ani odloučení nezmění nic na vztahu dvou lidí.\n\nPo návratu z Evropy odolává Morris výpadům doktora Slopera a snaží se ho přesvědčit, že i když nemá bohatství, miluje jeho dceru toužebně a niterně. Je vykázán z domu. Catherine zahlédne přes okno Morrise a vyběhne do hustého deště, aby mu vyznala hluboké city. Zdrcena a láskou zaslepená se rozhodne od otce utéct a provdat se. Morris souhlasí a snoubenci se domluví na přesném čase. Sbalená Catherine čeká v nočním světle předsíně na milovaného a ten se nedostaví. Když se jí snaží tetička uklidnit, naivní Catherine pořád věří, že se ještě ukáže. Morris Townsend se však neukáže. Než se rozloučili, prozradila mu totiž, že ji chce otec vydědit, a že nebude mít ani cent, když s ním uteče.\n\nZ nesmělé a vylekané slečny se rázem stane sebevědomá a zapšklá žena, která nenávidí jak otce, tak i Morrise. Dozvídá se, že utekl do Kalifornie. Když její otec onemocní, ani s ním nesdílí smrtelné lože. Neodpustila mu to, že jí neměl rád, ani to, že ji pořád srovnával s matkou. Sedí na náměstí, když přiběhne služebná Marie (Vanessa Brown) aby oznámila, že její otec umírá a chce se rozloučit. Ani to nedokáže obměkčit Catherine Sloperovou a zůstává před domem, zatímco její otec naposled vydechne.\n\nUplyne mnoho let, když vběhne do domu pořád svobodné a rázné Catherine její tetička, aby oznámila, že právě potkala Morrise Townsenda. Prosí Catherine, aby mu dala ještě šanci, aby jí mohl vysvětlit, proč odešel. Ona nejdřív odmítá, ale když uslyší jeho hlas, zrodí se ji v hlavě plán. Nakonec Townsenda příjme. Je chladná a ani s ním nechce mluvit. Morris jí vysvětluje své důvody k tehdejšímu odjezdu a prosí, aby pokračovali tam, kde skončili. Žádá Catherine znovu o ruku. Chce si ji vzít třeba i za měsíc, a když mu ona připomene, že už není tak impulzivní, jak býval, rozhodne se on oženit ještě tu noc. Catherine ho prosí o čas, aby se mohla sbalit a odjet s ním na líbánky. Dohodnou se na určitý čas, ve který má pro ni Morris přijít. Když pak odejde, tetička pohání Catherine, aby si šla zabalit. Dozvídá se však, že žádný odjezd nebude. „Stal se za ty roky mnohem hamižnějším. Předtím chtěl jen moje peníze, teď chce i mou lásku. Přišel do špatného domu, a přišel do něj dvakrát. Postarám se o to, aby už potřetí nepřišel,“ prozrazuje Catherine Lavínii.\n\nFilm končí scénkou, ve které Catherine vyšívá a chce svoji práci dokončit, než Morris zazvoní. Požádá služebnou, aby zajistila dveře. Morris bouchá na dveře a dožaduje se Catherine. Ta jen zhasne světlo a s nenávistí v očích a s pocitem odplaty odchází do svého pokoje. Morris Townsend nadále bouchá na dveře domu Washingtonova náměstí.\n\n\n\n\n"}
{"id": "676794", "url": "https://cs.wikipedia.org/wiki?curid=676794", "title": "Ivo Lola Ribar", "text": "Ivo Lola Ribar\n\nIvo Lola Ribar (23. dubna 1916 – 27. listopadu 1943) byl jugoslávský komunista a partyzán chorvatské národnosti.\nNárodní hrdina Jugoslávie, který padl v boji s fašistickými okupanty.\n\nByl synem Ivana Ribara, vysokého úředníka předválečného Království Jugoslávie a prvního poválečného prezidenta Jugoslávie. Zbytek jeho rodiny byli také komunisté. Jeho bratr Jurica Ribar padl v bojích o Kolašin (1943). Když začala druhá světová válka, stal se Ribar členem ústředního výboru Komunistické strany Jugoslávie. Ivo Ribar patřil také k nejbližším spolupracovníkům Josipa Broze Tita.\n\nV říjnu 1943 byl Lola Ribar jmenován velitelem první Partyzánské vojenské mise na Blízkém východě. Nicméně, těsně předtím, než se vydal na cestu ukořistěným německým letadlem do Káhiry, zemřel při německém bombardování města Glamoč. Dva členové britské vojenské mise v Jugoslávii, William Deakin a Sir Fitzroy Maclean, 1. baronet, popsali okolnosti smrti Ribara a dvou britských důstojníků při útoku malého německého letadla.\n\n"}
{"id": "676796", "url": "https://cs.wikipedia.org/wiki?curid=676796", "title": "Babylon (Hvězdná brána)", "text": "Babylon (Hvězdná brána)\n\nBabylon je 8. epizoda 9. řady sci-fi seriálu Hvězdná brána.\nSG-1 pokračuje v hledání Sodanů, ztraceného kmene povstaleckých Jaffů, kteří podle Teal'ca zběhli před tisíci lety. Když SG-1 prochází lesem, přepadnou je ze zálohy maskovaní Sodanští bojovníci. Plukovníku Mitchellovi se podaří postřelit jednoho Sodanského bojovníka, který také zraní Mitchella. Mitchell je zajat za zabití bojovníka, zatímco zraněný Sodanský bojovník, Volnek, je vzat do SGC, kde se může zotavit a být vyslýchán, aby prozradil polohu plukovníka Mitchella.\n\nPlukovník Mitchell se zanedlouho probudí v táboře Sodanů. Jeden ze Sodanů, jménem Jolan, léčí Mitchellovo zranění a připravuje ho na zápas smrti. Jolan trénuje Mitchella Sodanské bojové umění Joma'Sha'Tal'ac v rámci přípravy na rituální zápas Kel'Shak'Lo, ale v průběhu svého výcviku, je Mitchell svědkem toho, jak Převor Oriů navštíví Sodany. Zjistí také, že Sodanský vůdce, lord Haikon, zvažuje konvertovat na cestu Počátku. Mitchell a Jolan v průběhu výcviku respektují jeden druhého. Jolan poslouchá varování Mitchella, že Oriové by neměli být uctíváni.\n\nMezitím v SGC, Dr. Lamová a její tým po dlouhé operaci zachrání Volnekovi život. Uzdravuje se díky Tretoninu, ale odmítá jim říct cokoliv, i když vyslýchán Teal'cem. Odmítá věřit, že Oriové nejsou opravdoví bohové, dokonce i přes svědectví Tass'ana, obyvatele planety Sarvarus, kterou Převorové zničili.\n\nZpět na planetě Sodanů, Mitchell a Jolan se chystají k rituálnímu zápasu, protože Jolan je Volnekův bratr. Jolan zdánlivě zabíjí Mitchella, ale ukáže se, že je to lest. Oba předstírají Mitchellovu smrt pomocí silného elixíru vyrobeného Jolanem. Jolan přísahá, že řekne ostatním Sodanům o hrozbě, kterou Oriové představují pro jeho lidi. Mitchell se vrátí na Zemi a stále nepřesvědčený a rozčílený Volnek se může vrátit na svou planetu.\n"}
{"id": "676801", "url": "https://cs.wikipedia.org/wiki?curid=676801", "title": "Kolejnice duní", "text": "Kolejnice duní\n\nKolejnice duní je „studiové“ album české undergroundové hudební skupiny The Plastic People of the Universe, nahrané na různých místech v letech 1977-1982. Některé skladby byly nahrány na chalupě Václava Havla na Hrádečku. Václav Havel se recitačně podílel na druhé skladbě.\n\n\n"}
{"id": "676809", "url": "https://cs.wikipedia.org/wiki?curid=676809", "title": "Železniční doprava v Česku", "text": "Železniční doprava v Česku\n\nŽelezniční doprava v České republice tvoří společně se silniční dopravou páteř vnitrostátního dopravního systému i tranzitní dopravy. Síť v roce 2012 tvořilo celkem 9468 km železničních tratí ve vlastnictví státu, přes 100 kilometrů regionálních tratí vlastněných jinými subjekty (79 kilometrů JHMD, 22 km Svazek obcí údolí Desné, 5 km KŽC s. r. o.), a velký počet vleček.\n\nDvě koněspřežné železnice na českém území zahájily provoz v letech 1827 a 1830, roku 1839 byla zprovozněna první parostrojní železnice normálního rozchodu, od roku 1841 začal budovat železnice i stát. Do 70. let 19. století byla vybudována síť hlavních tratí. Od roku 1880 stát podporoval výstavbu lokálních drah, z nichž většina se soustředila do rukou několika velkých soukromých společností, zároveň odstartovalo postupné zestátňování soukromých železničních společností, které vlastnily hlavní tratě. Roku 1903 byla postavena první neměstská elektrická dráha. \n\nPo první světové válce vznikla nová státní společnost Československé dráhy, jako nástupce dřívějších rakouských Státních drah. Plné zestátnění železnic bylo dokončeno po druhé světové válce. Se začátkem roku 1993 byly ČSD i dopravní síť rozděleny na českou a slovenskou část, českým nástupcem se stala státní organizace České dráhy. \n\nRoku 1994 byl schválen nový zákon o dráhách, který opustil princip unitární železnice, rozlišil funkci provozovatele dráhy od funkce provozovatele drážní dopravy, čímž vytvořil základní podmínky pro vznik konkurenčního prostředí, a navazující novely a související zákony pak postupně měnily pravidla pro zajišťování a dotování osobní dopravy. Roku 1996 byly z celostátní dráhy vyčleněny regionální dráhy, což bylo zdůvodňováno jako příprava ke změně vlastníka, avšak nakonec byla prodána jen malá část tratí. Do nákladní dopravy a pozvolna i do osobní dopravy pronikala i nestátní konkurence. Se začátkem roku 2003 byla státní organizace České dráhy rozdělena na státní organizaci Správa železniční dopravní cesty, která se stala správcem státních drah, a státní akciovou společnost České dráhy, která se stala dopravcem a současně provozovatelem státních drah. V roce 2008 SŽDC sama převzala i provozování státních drah. Akciová společnost České dráhy v roce 2007 vyčlenila nákladní dopravu do dceřiné společnosti ČD Cargo.\n\nMezi roky 2009 a 2019 počty cestujících i nákladů přepraveného po železnici v Česku pouze rostou. Dopravní sektorová strategie z roku 2010 počítala s tím, že přepravní výkony, kterých železnice dosáhla už v roce 2018, nastanou až v roce 2050. Například v roce 2010 cestovalo vlaky v Česku za celý rok 164 milionů cestujících, v roce 2019 to bylo 182 milionů. Za zvýšeným zájmem o způsob dopravy vlakem se považuje například zvýšení pohodlí vlaků, rekonstruování tratí, nástup soukromých dopravců, rekonstrukce silnic nebo zdražení bydlení ve velkých městech.\n\nV Česku bylo v roce 2009 celkem 9513 km železničních tratí ve vlastnictví státu a 106 kilometrů regionálních drah jiných vlastníků. Výkon funkce vlastníka dráhy pro stát zajišťuje Správa železniční dopravní cesty (SŽDC), která nyní vykonává též funkci provozovatele dráhy. V těchto součtech nejsou zahrnuty vlečky, zkušební tratě Výzkumného ústavu železničního u Velimi (celkem necelých 20 km) a pražské metro, která má status speciální železniční dráhy. Za železniční dráhy ve smyslu českého zákona o dráhách se nepovažují tramvajové dráhy, lanové dráhy ani dráhy nepodléhající zákonu o drahách, např. důlní a průmyslové dráhy (včetně těch, které mají normální rozchod).\n\nPouze dráha Tanvald – Harrachov byla vybudována jako ozubnicová, dnes zde již ozubnicový systém není k pravidelné dopravě používán (využívá se pouze při nostalgických jízdách historických vlaků s ozubnicovou lokomotivou – zajišťuje Železniční společnost Tanvald). Všechny české železniční tratě mají dnes normální rozchod 1435 mm s výjimkou tratí Jindřichohradeckých místních drah (79 km) a osoblažské dráhy SŽDC (Trať 298, 20 km). Žádná trať není vysokorychlostní.\n\n\nElektrifikováno je celkem 2997 km tratí SŽDC (31,5 % délky tratí SŽDC), a to v různých napájecích soustavách, a sice\n\nVšechny regionální tratě jiných vlastníků (79 kilometrů JHMD, 22 km Svazek obcí údolí Desné, 5 km KŽC s. r. o.) jsou jednokolejné a neelektrifikované. Železniční zkušební okruhy u Velimi umožňují přepnutí do různých napájecích soustav.\n\nTratě v majetku státu spravovala do roku 2002 státní organizace České dráhy. Ta byla k počátku roku 2003 zákonem transformována na státní organizaci Správa železniční dopravní cesty a akciovou společnost České dráhy. Většina součástí drah, zejména vlastní dopravní cesta, byla převedena do správy SŽDC, části tratí, zejména nádražní budovy, však byly vloženy do vlastnictví akciové společnosti České dráhy, aniž by zákon speciálně řešil vztahy mezi vlastníkem nádraží a dopravci; pozdější záměr vyjmout tuto část drah z vlastnictví ČD a. s. a dát je do správy SŽDC je předmětem politických diskusí. \n\nTratě v majetku státu a správě SŽDC mají však několik provozovatelů. \n\nTratě, které nejsou v majetku státu:\n\nV listopadu 2014 stát nabídl k prodeji 5 funkčních regionálních tratí: \nNabídky je možné podávat od 5. ledna 2015, podmínkou je zajistit nejméně pětileté provozování drážních služeb a v prvním kole zaplatit nejméně nabídkovou cenu, ve druhém kole může uspět i nižší cena. Noví majitelé přitom nemají jistotu, že dostanou od státu dotaci na udržení provozuschopnosti dráhy tak, jako ji dostává SŽDC. Celkem měla údajně SŽDC v zásobníku na prodej 21 tratí. O některé tratě prý měly v minulosti zájem obce či spolky obcí za podmínky bezúplatného převodu, ten však podle SŽDC není zatím možný.\n\nJiž 7. ledna 2015 SŽDC oznámila, že se nepřihlásil žádný zájemce o žádnou z tratí. To byl očekávaný výsledek, protože nabídkové ceny byly hodnoceny jako nesmyslně vysoké. SŽDC se ohledně jejich stanovení odvolávala na odhady certifikovaných odhadců podle tabulek vydaných ministerstvem financí. Obvyklou cenu podle SŽDC zjistit nešlo, protože prodej tratí je jedinečnou záležitostí a tedy není možné najít srovnatelný případ realizovaný v podobném rozsahu a místě. Po neúspěchu nabídek se SŽDC chystala žádat ministerstvo o povolení, aby mohla nabídkovou cenu snížit na hodnoty, které by se více blížily ceně nemovitostí v okolí tratě.\n\nRadim Kamler ze Spolku za bezpečnou železnici a Miroslav Vyka ze Svazu cestujících ve veřejné dopravě v otevřeném dopise žádali ministerstvo dopravy o revizi celého přístupu k prodeji tratí. Zastavení drážního provozu podle nich nebylo objektivně zdůvodněno, ale došlo k němu vždy na základě jejich podudržovanosti a krátkozrakého politického rozhodnutí, přičemž mimo útlumu těchto drah nebyla nikdy sledována varianta jejich modernizace s využitím úsporných technologií na straně infrastruktury i na straně kolejových vozidel. Jako na příklad poukázali na Železnici Desná, která dnes zažívá velký rozvoj. Cílem prodeje by podle nich neměl být relativně malý jednorázový zisk za cenu likvidace tratě, ale dosáhnout v nových rukou efektivní obnovy a provozu na úrovni 21. století.\n\nNa konci ledna 2016 bylo oznámeno, že podle materiálu poslaného ministerstvem dopravy do meziresortního připomínkového řízení by tratě Dolní Bousov – Kopidlno a Čížkovice – Obrnice stát měl prodat společnosti AŽD Praha, přičemž prodej ještě čeká na souhlas vlády. Za obě tratě má celkem zaplatit 10,7 milionu Kč. V soutěži o trať Čížkovice - Obrnice byla jediným zájemcem, v případě trati Dolní Bousov - Kopidlno dal nabídku ještě nejmenovaný manželský pár, ale s výrazně nižší cenou. AŽD Praha chce obě tratě využít jako zkušební polygony pro vyvíjené nové zabezpečovací technologie s využitím satelitních systémů. Plánuje na tratích zachovat provoz a v rámci možností tratě opravit a umožnit i ostatním dopravcům tratě využívat. V podmínkách smlouvy je povinnost nového majitele zachovat trať v provozuschopném stavu dalších pět let. O nákupu dalších tratí společnost zatím neuvažuje.\n\nNa kolejích SŽDC (resp. dříve Českých drah) mohou od 1. ledna 1995 provozovat železniční dopravu tzv. provozovatelé drážní dopravy (zkráceně „dopravci“), kteří mohou provozovat jak osobní, tak nákladní dopravu. \nTito dopravci pak odvádějí za kilometry projeté po kolejích veřejných železnic poplatky Správě železniční dopravní cesty.\n\nProvozování pravidelné osobní dopravy je zpravidla dotováno objednavateli, kterými jsou pro základní obslužnost území kraje, a pro základní obslužnost státu pak ministerstvo dopravy. Tyto subjekty si mohou na zvolené trasy vybrat svého dopravce, který pro ně na těchto trasách dopravu zajišťuje. Musí mu však uhradit tzv. prokazatelnou ztrátu. Prokazatelnou ztrátou se rozumí rozdíl mezi ekonomicky oprávněnými náklady vynaloženými dopravcem na splnění závazku veřejné služby včetně přiměřeného zisku vztahujícího se k těmto nákladům a tržbami a výnosy dosaženými dopravcem z tohoto závazku. \nProvozovatelem většiny osobních vlaků jsou však České dráhy, jakožto zatím státem vlastněná akciová společnost. Objednavatelé si jen v několika málo případech vybrali za provozovatele jiného dopravce.\n\nNa železnici je možno provozovat osobní dopravu i na vlastní podnikatelské riziko. Kromě některých výletních a historických vlaků jsou na podnikatelské riziko provozovány vlaky ČD Pendolino a vlaky společností Regiojet a LEO Express, jezdících převážně na frekventované trase mezi Prahou a Ostravou.\n\nCelkově bylo v roce 2008 po železnici přepraveno 177 mil. cestujících.\n\nV nákladní dopravě funguje řada soukromých dopravců. Jejich podíl v nákladní dopravě se však v současnosti (2008) pohybuje pouze okolo 5 %. \nCelkově se železnice v nákladní dopravě v České republice podílí 20,8 % (2009), což je nad průměrem starých zemí EU, který se pohybuje okolo 15 %.\n\nZatímco ve vnitrostátní nákladní dopravě zcela dominuje silniční doprava, v mezinárodní dopravě pak v přepravených tunách převažuje doprava železniční, rozdíl ale není tak markantní jako v dopravě vnitrostátní. Ve výkonech v nákladní dopravě v tunových kilometrech však ve vnitrostátní i mezinárodní dopravě převažuje ta silniční. Celkově bylo v roce 2008 po železnici přepraveno 101 mil. tun nákladu.\n\nVozidla státního dopravce, holdingové firmy ČD vykazují v průměru vysoké stáří, které se pohybuje mezi 25 a 30 lety. Je to způsobeno minimálními nákupy nových vozidel od 90. let. Nejrozšířenějšími hnacími vozidly jsou dieselelektrické lokomotivy řady 742, elektrické lokomotivy řad 163/162, 363/362 a 240, a motorové vozy 810.\n\nObnova parku hnacích vozidel v současnosti spočívá v modernizacích, přestavbách i nových nákupech. Zmíněné motorové vozy 810 jsou přestavovány na částečně nízkopodlažní motorové jednotky 814 určených především pro regionální tratě. Modernizují se starší lokomotivy řady 750 a 753 na novou řadu 753.7, výměnou nebo dosazením podvozků narůstá početnost řady 362. Byla zakoupena sedmice sedmivozových expresních elektrických jednotek s naklápěcí technikou řady 680 Pendolino. Dále v současnosti probíhají dodávky 83 nových patrových elektrických jednotek řady 471 pro osobní vlaky v okolí Prahy a Ostravy. Ve fázi zkušebního provozu s cestujícími jsou nové rychlíkové lokomotivy řady 380. Probíhá nákup nízkopodlažních elektrických i motorových jednotek a motorových vozů.\n\nMezi osobními vozy, kromě přípojných vozů k motorovým vozům, stále převažují ty, jež byly vyrobeny ve vagónce ve východoněmeckém Budyšíně. Ty mají pro dnešní dobu zastaralou konstrukci, která neumožňuje, aby byly efektivně modernizovány. Početné série vozů pro osobní vlaky a rychlíky, které dodávala Vagónka Studénka na přelomu 80. a 90. jsou již modernější a jejich podvozky umožňují dosahovat rychlosti 160 km/h. Jejich interiér však vyžaduje obnovu. Na konci 90. let a začátkem 21. století pak bylo pro ČD dodáno několik desítek nových vozů s podvozky pro 200 km/h od firmy Siemens, určených pro vlaky vyšší kvality, včetně ubytovacích a jídelních vozů. Probíhá modernizace většího počtu rychlíkových vozů a nákupy starších zahraničních rychlíkových vozů.\n\nMezi nákladními vagóny převažují otevřené vozy pro přepravu uhlí a sypkých substrátů. Některé jejich typy se používají i k přepravě dřeva, kovového šrotu a dalších materiálů. V souvislosti s rostoucí komoditou kombinované dopravy jsou nakupovány článkové plošinové vozy pro přepravu kontejnerů.\n\nSoukromí nákladní dopravci nejčastěji používají lokomotivy řady 740 odkoupené z vlečkových provozů a jejich modernizované verze. Provozují též stroje 753.7 a další starší dieselové i elektrické lokomotivy. V osobní dopravě používají vozidla pronajatá od ČD, nebo i některá vlastní, zpravidla původem z Německa.\n\n\n"}
{"id": "676815", "url": "https://cs.wikipedia.org/wiki?curid=676815", "title": "Photoalbum", "text": "Photoalbum\n\nPhotoalbum je studiové album českého kytaristy Ivana Krále, vydané krátce po vydání soundtracku \"Cabriolet\", v roce 2001. Na albu vedle Krále hrajícího na kytary, baskytary i klávesové nástroje, hraje pouze bubeník Emil Frátrik a Vladimír Papež hrající na harmoniku. Jde o jeho poslední studiové album až do roku 2014, kdy vyšlo \"Always\".\n\n\n"}
{"id": "676817", "url": "https://cs.wikipedia.org/wiki?curid=676817", "title": "Fregata typu 053H1G", "text": "Fregata typu 053H1G\n\nFregata typu 053H1G (v kódu NATO: Jianghu V) je třída fregat Námořnictva Čínské lidové republiky. Jedná se o šestici zastaralých fregat, postavených na základě modifikovaného typu \"053H1\" pro zaplnění mezery ve výzbroji jednoho z čínských loďstev. Všechny jsou stále v aktivní službě. V posledních letech probíhá jejich dílčí modernizace, zejména vybavení novými kanóny a protilodními střelami YJ-83 (modernizace trupů 560, 563 byla dokončena v roce 2008).\n\nPostaveno bylo celkem 6 jednotek třídy Jianghu V byly postaveny loděnicí Huangpu v Kanton a dokončeny v letech 1993–1995. pojmenovaných \"Pej-chaj\" (558), \"Fo-šan\" (559), \"Tung-kuan\" (560), \"Šan-tchou\" (561), \"Ťiang-men\" (562) a \"Čao-čching\" (563).\n\nJednotky \"typu 053H1G\":\nUž v době stavby se jednalo o jednoznačně zastaralá plavidla. Hlavňovou výzbroj lodí tvoří čtyři 100mm kanóny typu 79 v dvoudělových věžích na přídi a na zádi (při modernizacích je nahrazuje stejný počet typu PJ-33A), které doplňují čtyři dvojité 37mm protiletadlové kanóny typu 76A. Dvě jejich postavení jsou po stranách můstku a dvě na zádi.\n\nVe středu lodi se nacházejí dva otočné dvojité kontejnery protilodních střel SY-1 s dosahem 40 km (kopie sovětských střel P-15 Termit). Při modernizacích je nahrazují dva čtyřnásobné kontejnery nových protipodních střel YJ-83 s dosahem 180 km.\n\nPro ničení ponorek fregaty nesou dva 240mm raketové vrhače hlubinných pum typu 87, čtyři klasické vrhače a dvě skluzavky pro hlubinné pumy.\n\nPohonný systém tvoří dva diesely 12E390VA. Lodní šrouby jsou dva. Nejvyšší rychlost je 25,6 uzlu.\n\nDne 11. července 2012 najela fregata \"Tung-kuan\" na podmořský útes Half Moon Shoal poblíž ostrova Palawan, nacházejícího se hluboko uvnitř fipilínského výlučného námořního ekonomického pásma. Po čtyřech dnech na útesu se posádce podařilo plavidlo vlastními silami uvolnit. K incidentu došlo v rámci sporu, který ČLR vede o oblast Spratlyovy ostrovy.\n\n\n"}
{"id": "676819", "url": "https://cs.wikipedia.org/wiki?curid=676819", "title": "Moša Pijade", "text": "Moša Pijade\n\nMoša Pijade (srbsky \"Моша Пијаде\"; 4. ledna 1890 – 15. března 1957) (také přezdívaný Čiča Janko, „Strýček Janko“) byl prominentní jugoslávský komunistický politik a partyzán. Narodil se v Srbsku a byl židovské národnosti. Patřil k nejbližším spolupracovníkům vůdce komunistických partyzánů Jugoslávie Josipa Broze Tita a byl řádným členem srbské akademie věd a umění.\n\nV mládí byl malířem a uměleckým kritikem. Zaobíral se též marxistickou teorií, přeložil Marxův Kapitál a Komunistický manifest do srbochorvatštiny. Zapojil se aktivně do komunistického hnutí a roku 1925 byl odsouzen k 25 letům vězení za revoluční aktivity (propuštěn byl po 14 letech). V březnu 1939 opustil brány věznice, nicméně ani ne o rok později byl internován do koncentračního tábora poblíž Bileći.\n\nZa 2. světové války byl členem ústředního výboru Komunistické strany Jugoslávie a později jedním z členů Politbyra komunistické strany Jugoslávie, byl oslavován jako válečný hrdina a byl jedním z předsedů jugoslávského parlamentu v letech 1945–1953.\n\nByl kritizován za to, že se dopouštěl četných zločinů, především zabírání majetku velkostatkářům a kapitalistům (tzv. „leva skretanja“). Byl jedním z vůdců povstání v Černé Hoře, ale je popsána jeho nemilosrdná krutost vůči lidem, kteří se odmítli připojit k jeho jednotce.\n\nV roce 1948 přesvědčil Tita, aby umožnil těm Židům, kteří zůstali v Jugoslávii, emigraci do Izraele. Tito s jednorázovým opatřením souhlasil. Nakonec na lodi SS \"Kefalos\" odjely tři tisíce Židů v prosinci 1948 do Izraele. Mezi nimi Tommy Lapid, pozdější náměstek předsedy vlády, otec \nJa'ira Lapida.\n\nZemřel v Paříži v roce 1957, při návratu z Londýna, kde vedl rozhovory v čele jugoslávské parlamentní delegace.\n\n"}
{"id": "676839", "url": "https://cs.wikipedia.org/wiki?curid=676839", "title": "Klondike Gold Rush National Historical Park", "text": "Klondike Gold Rush National Historical Park\n\nKlondike Gold Rush National Historical Park (česky nepřesně \"Národní historický park Klondikeské zlaté horečky\") je americký národní historický park připomínající Klondikeskou zlatou horečku na konci 19. století. Zatímco horečka se odehrávala na území teritoria Yukon, park zahrnuje důležité body a cesty pro výpravu. Národní park se skládá ze čtyř jednotek. Zatímco tři se nachází v aljašském Skagwayi, ta čtvrtá leží v Seattlu ve státě Washington.\n\nPříběh zlaté horečky si ale turisté vychutnají pouze při výletu do obou zemí - Spojených států i Kanady. Kanadské národní historické památky v yukonských Whitehorsu a Dawson City a v Britské Kolumbii dokončují příběh. Americký národní historický park ve skutečnosti právě s těmito památkami tvoří stejnojmenný mezinárodní historický park.\n\nZákladní částí parku je turistické centrum v seattleském Pioneer Square, které slouží jako výkladové centrum a muzeum a také nabízí informace, jak se dostat do skagwayské části parku. Centrum bylo otevřeno v červnu 1979 a leželo v budově Union Trust Annex z roku 1902, která se nachází přes ulici od Occidental Parku.\n\nJednotka se ale přesunula do starší budovy, do Cadillac Hotelu z roku 1889, který stojí na Second Avenue South. Hotel byl v době zlaté horečky hlavním vybavovacím místem, takže tudy prošlo mnoho zlatokopů. Hotel byl poškozen při Nisquallijském zemětřesení v roce 2001 a v letech 2004 a 2005 byl zrekonstruován a v červnu 2006 bylo zdejší turistické centrum slavnostně otevřeno.\n"}
{"id": "676845", "url": "https://cs.wikipedia.org/wiki?curid=676845", "title": "František Slavík (akademik)", "text": "František Slavík (akademik)\n\nAkademik František Slavík (18. srpna 1876, Kutná Hora – 27. ledna 1957, Praha) byl mineralog, petrolog a geolog, účastník protinacistického odboje a politický vězeň, profesor a rektor Univerzity Karlovy.\n\nPo maturitě roku 1895 studoval přírodní vědy na Filozofické fakultě UK v Praze a už od roku 1897 působil jako asistent mineralogie, kterou pak po promoci roku 1899 studoval v Mnichově. Učil na gymnáziu na Žižkově, roku 1906 začal přednášet na Karlově univerzitě a roku 1916 byl jmenován řádným profesorem mineralogie a ředitelem mineralogického ústavu české univerzity v Praze. O rok později se oženil se svou o 14 let mladší spolupracovnicí, mineraložkou Ludmilou Kaplanovou. Roku 1922 se stal členem České akademie věd a umění, roku 1923 členem Královské české společnosti nauk a roku 1924 Masarykovy akademie práce. V roce 1924–1925 byl děkanem nedávno zřízené Přírodovědecké fakulty a v roce 1937–1938 byl zvolen rektorem UK.\n\nPo okupaci roku 1939 a zavření českých vysokých škol se s kolegy podílel na odbojové činnosti, roku 1943 byl i s manželkou Ludmilou zatčen a vězněn v koncentračních táborech Osvětim a Buchenwald. Jeho žena se konce války nedožila, zemřela v Osvětimi necelé dva týdny po zatčení. On sám se po osvobození roku 1945 věnoval obnově univerzity, mineralogického ústavu a jeho sbírek. Roku 1952 se podílel na založení ČSAV, byl jmenován akademikem a prvním předsedou II. sekce ČSAV. I po emeritování docházel pravidelně na své pracoviště na Albertově.\n\nZabýval se hlavně speciální a regionální mineralogií a petrografií. Publikoval přes 500 původních prací, mezi nejvýznamnější patří „Metalogenese Železných hor“ (1929), „Úvod do speciální mineralogie“ (1932) a „Vznik a výskyt nerostů“ (1952). Za svoji vědeckou činnost byl i mezinárodně uznáván a byl nositelem mnoha vyznamenání a ocenění. Byl také členem Československé národní rady badatelské, Učené společnosti Šafaříkovy v Bratislavě, Komitétu pro přírodovědecký výzkum Čech a mnoha dalších organizací.\n\n"}
{"id": "676846", "url": "https://cs.wikipedia.org/wiki?curid=676846", "title": "Ludvík II. Flanderský", "text": "Ludvík II. Flanderský\n\nLudvík II. Flanderský ( \"Louis de Male\", nizozemsky \"Lodewijk van Male\", 25. listopadu 1330 hrad Male – 30. ledna 1384 Saint-Omer) byl hrabě z Flander, Rethelu, Nevers, krátce vévoda brabantský a ke konci života také hrabě z Artois a Burgundska. Byl nucen po mnoho let bojovat proti nepokojům ve vlastních zemích.\n\nByl jediným synem flanderského hraběte Ludvíka I. a Markéty, dcery krále Filipa V. Část mládí strávil kvůli nepokojům ve Flandrech na francouzském dvoře.\n\nOtec zahynul v létě 1346 v bitvě u Kresčaku a anglický král doufal, že se mu podaří za novopečeného šestnáctiletého hraběte provdat svou dceru Isabelu a tím chtěl uzavřít anglicko-flanderské spojenectví. Ludvík ovšem nehodlal spojit svůj život s dcerou muže, který mu zabil otce a z dočasného vězení svých proanglicky naladěných pánů uprchl ke dvoru francouzského krále Filipa VI. Ten nelenil a urychleně jej oženil s Markétou, dcerou svého brabantského spojence. Svatba se konala 6. června či 1. července 1347 v Saint-Quentin.\n\nRoku 1355 zemřel nevěstin otec a Ludvík se zmocnil titulu brabantského vévody. Nebyl však schopen se prosadit proti švagrové Johaně a po dvou letech bojů roku 1357 uzavřeli oba soupeři mír. Ludvík získal jako odškodnění panství Mechelen a město Antverpy. Roku 1369 provdal svou dceru a dědičku za Filipa, bratra francouzského krále. O šest let později pomáhal zprostředkovat příměří mezi Anglií a Francií.\nSám hrabě měl mnohaleté potíže ve vlastních zemích. Filip z Artevelde, syn Jakuba, který vedl nepokoje i proti Ludvíkovu otci,se postavil do čela probíhající vzpoury, která vzplanula ve Flandrech a rozšířila se po celém Nizozemí. Roku 1379 se hraběti za podpory zetě Filipa podařilo potlačit povstání v Gentu. V květnu 1382 vzbouřená města Ludvíka porazila v bitvě u Beverhoutsveldu a vyhnala ze země. Požádal opět o pomoc svého zetě Filipa a ten se společně se svým královským synovcem definivně vypořádal se vzbouřenci v bitvě u Roosebeke. Následovalo ohromné plenění dobytých měst a Francouzi se tak pomstili za své ponížení u Courtrai roku 1302. Do Dijonu byly odvezeny jako válečná kořist i místní hodiny s orlojem.\n\nHrabě Ludvík zemřel na počátku roku 1384 a po okázalém pohřebním ceremoniálu byl uložen k věčnému odpočinku v kolegiátním kostele svatého Petra v Lille. Dědičkou se stala dcera Markéta.\n\n"}
{"id": "676849", "url": "https://cs.wikipedia.org/wiki?curid=676849", "title": "Ernst Mayr", "text": "Ernst Mayr\n\nErnst Walter Mayr (5. července 1904 Kempten, Německo – 3. února 2005 Bedford, Massachusetts) byl jeden z předních evolučních biologů 20. století. Byl také taxonomem, ornitologem, historikem vědy a přírodovědcem. Výrazně přispěl k moderní evoluční syntéze Mendelovy genetiky, systematiky a Darwinovy evoluce.\n\nPomohl vysvětlit, jak se jednotlivé druhy dokážou vyvinout ze společného předka. Zavedl novou definici druhu. Ve své knize \"Systematics and the Origin of Species\" (česky doslova \"Systematika a původ druhů\") píše, že druh je nejen skupina morfologicky podobných jedinců, ale i že se tito jedinci mohou rozmnožovat jen mezi sebou a ne s příslušníky jiného druhu. Když se část populace jednoho druhu (např. geograficky) izoluje, může se od zbytku začít odlišovat kvůli genetickému driftu nebo přirozenému výběru a časem se vyvinout v nový druh. K nejrychlejší a nejvýznamnější genetické změně dochází v mimořádně malých izolovaných populacích (např. na ostrovech).\n\nJeho výzkum v oboru speciace tvořil teoretický základ teorie přerušovaných rovnováh, kterou navrhli Niles Eldredge a Stephen Jay Gould. Někdy je považován za zakladatele moderní filosofie biologie.\n\nMayr se narodil jako druhý syn Helene Pusinelliové a právníka Otto Mayra. Už jako dítě se začal zajímat o ptáky. Když mu bylo třináct let, jeho otec zemřel. Rodina se odstěhovala do Drážďan, kde začal studovat střední školu. V dubnu roku 1922 se stal členem Saské ornitologické asociace. V roce 1923 školu dokončil.\n\n23. března 1923 spatřil zrzohlávku rudozobou, která v Sasku nebyla pozorována od roku 1845. V místním klubu o tomto pozorování pochybovali, a tak ho jeden člen klubu poslal za svým přítelem Erwinem Stresemannem. Ten nakonec uznal, že měl Mayr pravdu. Nabídl mu, že v přestávkách mezi semestry na lékařské škole v Greifswaldu, kam měl Mayr namířeno, může působit jako dobrovolník v místním ornitologickém muzeu. Mayr o tom později napsal: „Bylo to, jako kdyby mi někdo dal klíč k nebi.“\n\nJeště v roce 1923 nastoupil na Univerzitu v Greifswaldu a za obor si zvolil lékařství, aby uspokojil rodinnou tradici. Právě tuto univerzitu si podle vlastních slov „vybral, protože se nacházela v ornitologicky nejzajímavější oblasti.“ V roce 1925 mu Stresemann nabídl, aby ukončil svá lékařská studia a začal pracovat v Berlínském muzeu, kde by měl příležitost jezdit do tropů pozorovat ptáky. Bylo to ale pod podmínkou, že dokončí svůj doktorát do šestnácti měsíců. Mayr doktorát získal na Humboldtově univerzitě v roce 1926, když mu bylo 21 let.\n\nNa Mezinárodním zoologickém kongresu v Budapešti roku 1927 ho bankéř a přírodovědec Walter Rothschild požádal, aby jel na expedici na Novou Guineu pořádanou jím a Americkým přírodovědným muzeem. Během expedice posbíral několik tisíc ptačích kůží (za život pojmenoval 26 nových druhů ptáků) a pojmenoval 38 nových druhů orchidejí.\n\nRoku 1930 se vrátil do Německa a o rok později přijal pozici kurátora v Americkém přírodovědném muzeu. Během svého působení v muzeu napsal několik publikací o taxonomii ptáků a v roce 1942 napsal knihu \"Systematics and the Origin of Species\", která navazovala na Darwinovu teorii. Věnoval se dále ornitologii a ovlivnil tamější ornitologickou společnost.\n\nV roce 1953 začal pracovat na Harvardově univerzitě, kde později mezi roky 1961 a 1970 působil i jako ředitel Muzea srovnávací zoologie. V roce 1975 univerzitu opustil jako emeritní profesor zoologie. Po odchodu do důchodu napsal více než 200 článků; 14 z jeho 25 knih bylo vydáno poté, co dosáhl věku 65 let. Ještě jako stoletý publikoval nové knihy. Na jeho 100. narozeniny s ním udělal \"Scientific American\". Zemřel 3. února 2005 ve svém domě v Bedfordu v Massachusetts. Jeho žena Margarete zemřela v roce 1990. Měli spolu dvě dcery.\n\nZískal několik ocenění, např. Národní vyznamenání za vědu nebo Balzanovu cenu. V roce 1999 získal Crafoordovu cenu.\n\nByl ateista a prohlásil: „Neexistuje nic, co by podporovalo myšlenku osobního Boha.“\n\n\n\n"}
{"id": "676851", "url": "https://cs.wikipedia.org/wiki?curid=676851", "title": "Guernica (rozcestník)", "text": "Guernica (rozcestník)\n\nGuernica může znamenat:\n"}
{"id": "676852", "url": "https://cs.wikipedia.org/wiki?curid=676852", "title": "Bullshot", "text": "Bullshot\n\nBullshot je studiové album amerického průkopníka rock and rollové kytary Linka Wraye, vydané v roce 1979.\n\n\n"}
{"id": "676853", "url": "https://cs.wikipedia.org/wiki?curid=676853", "title": "Prototyp (Hvězdná brána)", "text": "Prototyp (Hvězdná brána)\n\nPrototyp je 9. epizoda 9. řady sci-fi seriálu Hvězdná brána.\nGenerál Landry prochází chodbami SGC, když jej dožene Samantha Carterová a říká mu, že Tok'rové objevili gravitační poruchy, které mohou znamenat invazi Oriů. Carterová chce poruchy vyšetřovat z nedaleké planety P3X-584, a Landry ji tam posílá spolu s SG-5. Tým se vrátí nečekaně: byli na špatné planetě. Vzhledem k podezření, že je něco s bránou, Landry pozastaví všechny činnosti na Zemi a nařizuje používat stanoviště Alfa.\n\nCarterová prozkoumá protokoly brány a zjistí, že brána na P3X-584 vyžaduje autorizační kód. Po úpravě programu se jí podaří s druhou bránou navázat spojení.\n\nSG-1 a SG-5 dorazí na správnou planetu a Carterová najde nějaké zařízení připojené k DHD. Mezitím Teal'c a Daniel najdou transportní kruhy, které je přesunou spolu s Mitchellem do podzemní laboratoře. V laboratoři je osoba v antické stázové komoře. Když Mitchell stiskne tlačítko (přes protesty Daniela), komora se otevře a člověk v ní obživne.\n\nTým se vrátí na Zemi spolu s nalezenou osobou. Naštěstí gravitační anomálie byla prostě nezmapovaná černá díra, a nikoli nová hrozba Oriů. Dr. Lamová porovnává fyziologii člověka s genetickou stavbou Antiků uvedených v databázi Atlantis, a zjistí, že vykazuje značnou podobnost. Muž nabývá vědomí, a je informován, že je na Zemi. Říká, že jeho jméno je Khalek a tvrdí, že on byl unesen \"mužem\", který manipuloval s jeho DNA. Všechno, co chce, je vrátit se domů. Carterová má podezření, že Nirrti nebyl jediný Goa'uld, který měl zájem na zkoumání možnosti vyspělého hostitele.\n\nNicméně, když Daniel prohledává databáze z laboratoře, zjistí, že Khalek je genetický hybrid člověka-Goa'ulda, kterého vytvořil Anubis.\n\nBěhem setkání, tým diskutuje, co dělat s Khalekem. Daniel navrhne, že by měli Khaleka zabít. Když Daniel později vyslýchá Khaleka, on mu odhalí, že má v úmyslu se povznést. Do SGC dorazí Richard Woolsey a oznámí, že IOA plánuje studovat Khaleka, aby našla zbraň proti Převorům. Landry a Daniel protestují, ale marně. Tým používá na Khaleka přístroj pro skenování mozku, který našel major Altman v mimozemské laboratoři a zjišťují, jak je vyspělý. Dokonce během sledování se Khalekův mozek vyvíjí dál a on použije telekineze, aby ukradl Mitchellovi zat'nik'tel. Mitchell vystřelí dvakrát do Khalekova hrudníku, ale Khalek se rychle uzdraví.\nLandry a Woolsey diskutují, zdali je bezpečné udržovat Khaleka vzhůru. Konečně, Landry informuje Woolseyho, že plánuje dát Khaleka zpět do stáze a poslat jej pryč, když přichází SG-1. Informují Landryho, že Khalek chce jít zpátky na planetu, protože potřebuje další dvě ošetření v zařízení na manipulaci s DNA, aby se povznesl. Khalek používá svého vyspělého sluchu a odposlouchává konverzaci. Uvědomuje si, že jeho povznesení může být zmařeno a osvobodí se. Zabije dva strážce, a míří do místnosti s bránou. Na své cestě zlikviduje všechny stráže a přemůže všechna bezpečnostní opatření. Svojí myslí blokuje střely. Když Khalek dosáhne místnosti s bránou, použije svou sílu k aktivaci brány a prochází přes bránu. Během chvilky se však vrací zpět. Mitchell na něj střílí, ale Khalek blokuje střely. Najednou se na jeho uniformě objeví krev. Daniel střílí na Khaleka z druhého konce místnosti, a zatímco byl Mitchellem rozptylován, nebyl schopen zastavit kulku. Daniel a Mitchell pokračují ve střelbě, dokud není Khalek mrtvý. Carterová vysvětluje Landrymu, že přeprogramovala zařízení na planetě P3X-584 tak, aby brána poslala každého, kdo vytočí planetu zpět, odkud přišel.\n"}
{"id": "676855", "url": "https://cs.wikipedia.org/wiki?curid=676855", "title": "Heidi Neururerová", "text": "Heidi Neururerová\n\nHeidi Neururerová (* 5. ledna 1979) je rakouská profesionální snowboardistka.\n\nS profesionální kariérou začínala v Rakouské snowboardové asociaci a závodila v seriálu World Pro Tour pořádaného Mezinárodní snowboardingovou federací ISF. V roce 2001 přešla pod křídla Rakouského lyžařského svazu a začala jezdit Světový pohár Mezinárodní lyžařské federace. Specializuje se na disciplíny paralelní slalom a paralelní obří slalom, v nichž se mnohokrát v závodech Světového poháru prosadila na stupně vítězů. Vrcholem její kariéry bylo vítězství na mistrovství světa v roce 2007.\n\n"}
{"id": "676858", "url": "https://cs.wikipedia.org/wiki?curid=676858", "title": "Break Times", "text": "Break Times\n\nBreak Times je meziškolní časopis, který býval vydáván na devíti středních školách a gymnáziích. Na těchto školách vznikaly jednotlivé redakce, které přispívaly do celkového vydání, ale tvořily i vlastní přílohy. V závěru roku 2012, rozšiřoval časopis spolupráci i s vysokými školami a také organizaci AIESEC.\n\n\"Break Times\" byl založen v květnu roku 2009 studenty Obchodní akademie v Hradci Králové. Zakladateli byli Jakub Kolmistr a Marie Moravcová. Na počátku byl jeden výtisk prodáván za 5 Kč za kopii a vycházel pod vedením šéfredaktorky Veroniky Šrámkové pouze na OAHK.\n\nZačátkem ledna roku 2010 se k projektu časopisu Break Times připojil Jakub Misík, který se s šéfredaktorem Jakubem Kolmistrem, zamyslel nad novými projekty a redakčními plány. Potenciál myšlenky BT se tak rozvinul do dalších úrovní. Prvními společnými myšlenkami, bylo rozšíření distribuce na všechna hradecká gymnázia. Tato vize se jim povedla velmi rychle naplnit a i předčit. Break Times se tak dostal na 9 hradeckých a pardubických škol.\n\nBreak Times v tištěné verzi vycházel ve dvou krajích – Královéhradeckém a Pardubickém. V této době tedy existovaly redakce na devíti středních školách a gymnáziích v Hradci Králové a Pardubicích.\nHradec Králové\n\nPardubice\n\nAčkoliv byl časopis distribuován na všech školách ve stejný den, každá škola měla unikátní mutaci. Každý časopis obsahoval část věnovanou článkům z redakce dané školy a část, kde byly nejlepší články z ostatních redakcí. Nejvyšší celkový náklad byl 5 000 výtisků. Navíc každý týden vycházela v Hradeckém a Pardubickém Deníku strana věnovaná článkům od redaktorů Break Times. Dá se tedy říci, že se články redaktorů BT dostávaly k více jak 60 tisícům čtenářů.\n\nZačátkem roku 2013, časopis pozastavil vydávání tištěné verze a v současné době se zaměřil především na svůj web, který prošel totálním redesignem. BT zde vytvořil prostor pro publikační činnost širší skupiny studentů. Články jsou zde zveřejňovány průběžně a mnohdy řeší aktuální témata. Nebo upozorňují na aktuální kulturní akce regionu. V současné době je do projektu zapojeno devět středních škol z Hradce Králové a Pardubic, na tvorbě časopisu pracuje přes 80 studentů\n\nMezi aktuální vize patří rozšíření působnosti Break Times o spolupráci s vysokými školami a prohloubení spolupráce s dětskými domovy. Mezi hlavní cíle patří také opětovný návrat k tištěné verzi. \nRedakce časopisu je rozdělena na 3 základní skupiny – vedení, šéfredaktory a redaktory. Vedení se skládá z Jakuba Kolmistra (prezident), Marie Moravcové (viceprezident) a Jakuba Misíka (viceprezident). Vedení se stará o chod a rozvoj celého časopisu. Šéfredaktoři se starají o své redaktory a komunikují s vedením. Redaktoři jsou nejpočetnější částí systému a jde o důležitou složku. Redaktoři díky svým článkům určují tvar celého média a získávají nové kontakty. Redakce se skládá dále z programátorů, grafiků, fotografů, účetní nebo PR.\n\nKancelář hlavní redakce a vedení sídlí ve Studijní a vědecké knihovně v Hradci Králové. Prostory knihovny poskytují zázemí. Při realizaci meetingů, workshopů nebo seminářů knihovna časopisu poskytuje další prostory, které disponují větší kapacitou. Ostatní studenti se tak na zmíněných akcích mohou scházet v Konferenčním sále nebo v učebnách.\n\nPůsobnost studentského časopisu postupně proniká i do různých médií. \nV dubnu roku 2011 byli zástupci BT pozváni do studia \"ČRo Hradec Králové\". V diskuzním pořadu \"Radioklub\" jednotliví redaktoři rozebírali pohledy na svobodu slova, ta byla hlavním tématem tohoto vysílání. Mimoto zde představili samotný studentský časopis. Popsali jeho vznik, působnost i další plány a vize. Dále s redaktorkou rozebírali samotnou tvorbu jednotlivých vydání. Od jednotlivých článků po tisk, financování a distribuci. S redaktory byl ve studiu přítomný i ředitel Obchodní akademie Jaroslav Bajer a učitelka Českého jazyka Marie Frolová. Ti popsali začátky spolupráce školy s redaktory i to jak se následně vyvíjela.\nRegionální televize \"RTA\" ve svém pořadu \"Minuty regionu\" věnovala jednu ze svých reportáží také BT. S kamerou navštívila redakci ve Studijní a vědecké knihovně v HK. Moderátorka zde zjišťovala, jak studentský časopis vznikl, co znamená jeho název, ale mimoto nahlédla i do samotného přípravného procesu dalšího vydání. Diváci tak mohli vidět, jak studenti konzultují přípravu článků a rozdělují si jednotlivé úkoly. V reportáži je také malá anketa mezi studenty – odběrateli. Regionální televize se tak snažila divákům přiblížit základní principy tohoto časopisu, kterými jsou: spojení studentů jednotlivých škol s předáním informací o studentských novinkách, sportovním a kulturním dění v regionu.\n\n\n"}
{"id": "676870", "url": "https://cs.wikipedia.org/wiki?curid=676870", "title": "Kanic písmenkový", "text": "Kanic písmenkový\n\nKanic písmenkový (\"Serranus scriba\") se vyskytuje jednotlivě při pobřeží nad skalnatým dnem v hloubce kolem 30 metrů, někdy až do 150 metrů. Vyžaduje velkou nádrž s prostornější jeskyní jako úkrytem. V nádrži se doporučuje chovat pouze jednoho jedince tohoto druhu. Kombinovat se může jen s dostatečně velkými rybami.\n"}
{"id": "676887", "url": "https://cs.wikipedia.org/wiki?curid=676887", "title": "Vánoce ve zlaté Praze", "text": "Vánoce ve zlaté Praze\n\nVánoce ve zlaté Praze je vánoční album zpěváka Karla Gotta, které nahrál za doprovodu Pražských madrigalistů 14. až 18. září 1969 v Týnském chrámu na Staroměstském náměstí.\n\nAlba se prodalo jenom v Československu přes 700 000 kusů, což z něj dělá nejprodávanější album Karla Gotta a Supraphonu v Československu či Česku, oceněné v roce 2004 multiplatinovou deskou. Celkově i v zahraničí se tohoto alba prodalo přes 1 500 000 kusů. Bylo vydáno v rekordně krátkém čase, 2 měsíce po natočení na předvánoční trh.\n\nToto album natáčel Karel Gott původně pro Polydor, později se tento nápad zalíbil i Supraphonu, a tak Karel Gott přetočil některé německé koledy a písně do češtiny a dvě německé směsi nahradil anglickou koledou a italskou písní. Supraphon album vydal pod názvem \"Vánoce ve zlaté Praze\", Polydor pod názvem \"Weihnachten in der goldenen Stadt\", které se dočkalo několik reedic na CD s jiným obalem, dokonce vyšlo i jako jedno z prvních CD v Evropě. V Československu toto album mohlo být vydáváno každý rok na Vánoce, ale nesmělo se prezentovat.\n\nAlbum obsahuje staré koledy, vánoční písně a sakrální písně od 13. do 19. století.\n\n"}
{"id": "676888", "url": "https://cs.wikipedia.org/wiki?curid=676888", "title": "Gore Verbinski", "text": "Gore Verbinski\n\nGore Verbinski (*16. březen 1964) je americký filmový režisér a scenárista.\n\nJe považován za jednoho z nejlepších filmařů dneška, i když natočil pouze několik celovečerních filmů. Z nich ho proslavila především americká dobrodružná trilogie komedií \"\", \"\" a \"\" (čtvrtý díl \"\" z roku 2011 již nerežíroval) s Johny Deppem v hlavní roli. Režíroval také například filmy \"Mexičan\" s Bradem Pittem nebo \"Pan Rosnička\" s Nicolasem Cagem nebo thriller \"Kruh\" a v roce 2011 na sebe upozornil celovečerním kresleným filmem \"Rango\", kde hlavní roli chameleona Ranga mluví opět Johny Depp.\n\nGore Verbinski se narodil 16. března 1964 ve městě Oak Ridge v Tennessee jako třetí z pěti dětí fyzika Verbinského, který byl původem z Polska. Mládí prožil v jižní Kalifornii v místě zvaném La Jolla.\n\nBěhem svého studia působil jako kytarista punkových kapel The Daredevils a Little Kings. V roce 1987 dokončil studium na filmové fakultě Kalifornské univerzity a začal režírovat různé hudební klipy a reklamní spoty (pracoval například pro firmy Cocacola, 7-up, Budweiser nebo Nike). Právě za tyto spoty získal 4× ocenění Clio.\n\nPozději si ho povšiml známý režisér Steven Spielberg a dal mu šanci ve studiu DreamWorks, Gore Verbinski ji výborně využil. Natočil několik filmů (\"Hon na myš\", \"Mexičan\", \"Kruh\"), jeho největší úspěch přišel v roce 2003 - tehdy Verbinski natočil první díl z trilogie \"Piráti z Karibiku\", která ho proslavila. Mimo \"Pirátů z Karibiku\" natočil i další dobré filmy s výborným obsazením. Jeho filmy měly celkem 12 nominací na Oscara, avšak 2 z nich byly proměněné.\n\n\n"}
{"id": "676889", "url": "https://cs.wikipedia.org/wiki?curid=676889", "title": "Emanuel Arnošt z Valdštejna", "text": "Emanuel Arnošt z Valdštejna\n\nEmanuel Arnošt z Valdštejna (17. července 1716 Praha – 7. prosince 1789 Litoměřice) byl český římskokatolický duchovní a v letech 1760–1789 biskup litoměřický.\n\nEmanuel Arnošt ze známého rodu Valdštejnů, patřil mezi nejvzdělanější muže ve své době. Široce rozvětvený rod Valdštejnů měl i tzv. větev miletínskou, kterou držel od roku 1620 Bartoloměj Valdštejn (roku 1600 koupil statek Rodov). Z této větve pocházel i císařský komoří, hrabě Jan Antonín Jáchym z Valdštejna, kterému se s manželkou Janou Kateřinou rozenou z Valdštejna narodili čtyři synové a pět dcer.\nSyn Emanuel Arnošt se narodil 1. července 1716 v Praze. Byla mu určena dráha duchovního. Odešel tedy do Říma, kde studoval šest let na Collegiu Germanicu. Jeho úsilí a hluboké znalosti vedly k dosažení doktorátu z teologie a z kanonického práva. Oblíbil si ho dokonce i tehdejší papež Benedikt XIV., jak dosvědčuje sdělení, že Valdštejn mohl v domácí papežské kapli za přítomnosti několika kardinálů pronést kázání. V roce 1740 ho pak papež ve své domácí kapli osobně vysvětil na kněze.\n\nValdštejn se ihned poté vrátil do Čech. V Praze se roku 1741 stal kaplanem v kostele u Panny Marie na Louži (který stával na Mariánském náměstí při Clam-Gallasově paláci, zrušen 1782, zbořen po roce 1850), a roku 1743 byl jmenován infulovaným proboštem v Jindřichově Hradci a arcibiskupským vikářem. Jeho církevní kariéra se začala rozvíjet. Roku 1745 byl jmenován kanovníkem kolegiátní kapituly sv. Kosmy a Damiána ve Staré Boleslavi a 5. září 1746 zvolen kanovníkem u Metropolitní kapituly sv. Víta v Praze, a 21. září téhož roku jej instalovala sama císařovna Marie Terezie, a jmenovala jej prvním královským kanovníkem. Dále byl roku 1748 prohlášen děkanem kolegiátní kapituly sv. Apolináře v Praze. Od roku 1756 získal další dva úřady: titulárního biskupa amyclenského a světícího biskupa pražské arcidiecéze. Když roku 1759 zemřel scholastik pražské kapituly, převzal nakrátko i tento úřad.\n\nDne 12. července 1759 jmenovala císařovna Marie Terezie Valdštejna litoměřickým biskupem a papež Klement XIII. ho do této funkce potvrdil. Slavnostní intronizace se konala v Litoměřicích 19. března 1760. Biskup Valdštejn se přestěhoval do litoměřické rezidence i se svou knihovnou. Od dob svých studií se Valdštejn zajímal nejen o dějiny svého rodu, ale o dějiny obecně. Proto založil vlastní knihovnu, jejíž základ tvořila poměrně malá rodinná knihovna. Valdštejn začal rychle rozšiřovat – jak koupěmi v Čechách, tak nákupy v Drážďanech, ve Vídni a v Římě. Vzácné svazky posílali Valdštejnovi též Petr a Bartoloměj Polonové z Říma. V Praze se stýkal s knihtiskařem a knihovníkem Janem Klausnerem, který měl vzácnou sbírku inkunábulí a starých českých tisků podle provenience. Valdštejn si přál sestavit sbírku česky psaných i tištěných biblí, což se mu také podařilo. Jeho sbírka se stala patrně největší a dosud je zachována v biskupské knihovně litoměřické rezidence.\nMíval tři až pět profesionálních kopistů, kteří mu vyhotovovali opisy nejrůznějších archiválií, rukopisů a knih. Tyto přepisy byly vždy revidovány a řada z nich dnes nahrazuje originály, zničené za různých válek, při požárech atd.\nValdštejn podporoval četné české vědce, například Josefa Dobrovského, Gelasia Dobnera nebo M. A. Voigta a pravidelně se s nimi stýkal.\nValdštejnova sbírka mincí podnítila numismatika M. A. Voigta k tomu, aby položil základy české vědecké numismatiky. Sbírku pak Valdštejn odkázal ve své neteři. Od ní bohemikální ražby vykoupil hrabě Šternberk, který je později věnoval Národnímu muzeu v Praze. Karel Rafael Ungar se v předmluvě významného díla \"„Bohemia docta“\" zmínil, že Valdštejn je společným ochráncem a mecenášem učenců.\n\nRovněž udržoval kontakt s Ignácem Bornem, významným geologem, s historikem Martinem Pelclem, dopisoval si s významným právníkem a znalcem Karlem Korejtkem a se znalcem české literatury Kristiánem Klupem (ten ovládal i hebrejštinu, řečtinu a francouzštinu). Písemný styk pěstoval též s belgickým kardinálem Frankenbergem, vídeňským dvorním archivářem Rosenthalem a církevním historikem Berghauerem, který se pak stal proboštem vyšehradským a vydal „Křišťana“. Známé jsou Valdštejnovy kontakty s augustiniánem Sandrikem, papežským nunciem ve Vídni, a dalšími. Množství vzpomenutých kontaktů přivedlo Ignáce Borna na myšlenku, aby Valdštejn založil soukromou učenou společnost. Každý lichý měsíc ve středu se začaly v litoměřické rezidenci konat vědecké přednášky, které se zaměřily na prohloubení tehdejší znalosti jak z věd humanitních, tak z přírodních, zvláště geologie, věnovaly se též moderním jazykům, zejména francouzštině. Po smrti Valdštejna přešla tato učená společnost do Prahy a položila tak základy České akademie věd.\n\nAčkoli biskup věnoval mnoho času vědě a výtvarnému umění, nezanedbával řešení zcela běžných problémů. Dómský pahorek trpěl trvalým nedostatkem čerstvé vody. Schleinitz, ještě jako probošt, dal roku 1651 vyhloubit studnu, kterou do provozu uvedl teprve Valdštejn. V blízkých Třebouticích dokončil výstavbu tamního zámku. Roku 1763 nechal v nedalekých Křešicích přestavět a rozšířit barokní poutní kapli Panny Marie, kterou založil biskup Vratislav z Mitrovic, a znovu ji vysvětil. Kaple, při níž vyvěral minerální pramen, stála vedle farního kostela a časem do ní přicházelo velké množství poutníků, především z řad českých mariánských ctitelů, uctít Pannu Marii. Až později se Křešice staly dvojjazyčné. Roku 1786 zahájil Valdštejn stavbu nového kostela v Novém Boru. Typicky baroknímu městu, založenému díky rostoucímu sklářskému průmyslu, dosavadní kostel již nepostačoval. Stavba byla ukončena roku 1788 a kostel byl vysvěcen až po vybavení interiéru. Bohužel až po smrti Valdštejna.\nVelký hladomor roku 1772 pak podnítil biskupa k organizaci účelné pomoci hladovějícím obyvatelům diecéze.\nVeškeré své pastorační povinnosti vykonával Valdštejn velmi odpovědně. Při svatoštěpánské katedrále zřídil dvě místa pro kazatele, českého a německého, a katedrála se i s okolím stala samostatnou farní správou. V jejím čele stál většinou některý ze sídelních kanovníků. Valdštejnovi rovněž záleželo na mírové rekatolizaci, a proto ve své diecézi ustanovil ještě dva zvláštní kazatele – opět českého a německého.\nNa základě biskupovy iniciativy se na panství hraběte Kinského usídlil řád piaristů, který svou činnost zaměřil na základní a později i na vysoké školství, a přispěl tak k významnému zvýšení vzdělanosti v celém okolí. Od roku 1777 navíc sloužil jako koadjutor pražského arcibiskupa na zámku Lemberk.\n\nV době episkopátu Valdštejna došlo k největšímu územnímu rozmachu diecéze. Vzniklo dokonce 81 nových farností. Josef II. totiž provedl velkou reorganizaci diecézí v českých zemích. Litoměřická diecéze tak byla roku 1784 rozšířena o dva další historické kraje, Žatecko a Boleslavsko. Územně se ztrojnásobila, čímž vyvstaly nové problémy, které bylo zapotřebí řešit. Na žádost arcibiskupa Antonína Příchovského z Příchovic, který vlastnil panství Nové Benátky (v držení Příchovských od roku 1769), bylo toto panství vyčleněno ze zvětšené litoměřické diecéze a připojeno zpět k pražské. Totéž nastalo i v případě statku a farnosti Světec na Bílinsku a statku a farnosti Kozly na Lounsku, které zůstaly mimo novou hranici diecéze jako enklávy. Vyjmut byl i starobylý statek v Žitenicích, patřící vyšehradské kapitule, která byla jako exemptní přímo podřízena Římu. Valdštejn začal okamžitě vizitovat nově přidělené kraje, protože usiloval o plné sjednocení velké diecéze. Z tohoto důvodu v roce 1777 odmítl nabídku na místo koadjutora v arcibiskupství Lvov v Haliči s právem nástupnickým. Jako omluvu však udal neznalost polštiny a ukrajinštiny.\n\nPosledních dvanáct let prožil v době velký josefínských reforem, které omezovaly pravomoci církve a podřizovaly ji státu.\nZakazovaly všechny přímé kontakty se zahraničím a striktně omezovaly přímý styk s papežským stolcem. Některé papežské buly byly zničeny a všechny nové musel předem schválit stát – tzv. \"Placetum regium\". Tak reformy prakticky degradovaly biskupy na státní úředníky, podstatně omezily jejich pravomoc nad farnostmi, nařízení a výnosy biskupství podléhaly dozoru státu.\nByla zrušena všechna církevní bratrstva, přestože některá zvláště literátská, vlastnila historicky umělecké cenné rukopisy. Ze všech pousteven, kostelů a kaplí, které z hlediska státu nebyly dostatečně využívány, se staly budovy určené k jiným účelům, například skladiště apod. Z kostelů musely být odstraněny všechny milostné obrazy i votivní tabulky. Stát zakázal poutě a lidové zbožnosti, reguloval bohoslužby, podstatně snížil počet církevních svátků, požehnání omezil na minimum. Zrušil všechna výročí kostelů a nařídil, že všechny farnosti a církevní instituce musí svá posvěcení slavit jednotně, vždy třetí neděli v říjnu. Duchovní byli navíc nuceni z kazatelen číst státní zákony a nařízení. Přišly však další pohromy.\n\nRoku 1783 byly zrušeny všechny biskupské semináře a pro Čechy a Moravu byly nově zřízeny jen dva tzv. generální semináře, v Praze a v Olomouci. Těžkému postihu se nevyhnuly ani řády a kongregace. Již 21. července 1773 byl na podnět některých evropských států a dvorů zrušen jezuitský řád, který zůstal zachován pouze v Rusku. Při jeho likvidaci často došlo v řadě jezuitských objektů k obrovským škodám: monstrance byly zničeny, historické dokumenty, rukopisy a knihy těžko vyčíslitelné ceny byly prodány na starý papír atd. Do některých svých kolejí se jezuité v roce 1804 vrátili. V litoměřické diecézi to byly: Chomutov (založen 1589), Litoměřice s gymnáziem a seminářem (1628), Liběšice u Úštěka (1623); jezuitům též patřila kolej ve Starém Městě Pražském a v Bohosudově-Krupce (1557–1618).\nV diecézi byly kromě jezuitů zrušeny: v roce 1782 magdalenikty v Zahražanech u Mostu a premonstrátky v Doksanech (tehdy ještě patřící do pražské arcidiecéze). V roce 1785 dominikáni a minorité v Nymburce, benediktini na Bezdězu. V roce 1786 dominikáni v Jablonném v Podještědí, v roce 1787 servité v Konojedech a v roce 1789 minorité v Litoměřicích. Později byly však některé konventy obnoveny. V litoměřické diecézi to byli dominikáni v Ústí nad Labem, augustiniáni v České Lípě, kapucíni v Litoměřicích a minorité v Kadani. Z majetku zrušených církevních objektů byl založen Náboženský studijní a školský fond, který mohl uvolnit finance pro založení lokálií, jež měly doplnit důležitou síť farností. Lokálie však dostávaly nižší dotace než farnosti. Některé z nich byly později povýšeny na farnosti se všemi jejími právy.\n\nBiskup vedle již uvedené knihovny podstatně rozmnožil cenné památky (obrazy, sochy, kostely, kaple, precióza). Do svatoštěpánské katedrály nechal pořídit nejen nové ornáty, ale i kalichy. Při biskupské rezidenci vznikla též nová krásná zahrada.\n\nValdštejn, na něhož velmi silně působily důsledky josefínských reforem, zemřel 7. prosince 1789 v rezidenci s obavami, jak bude katolická církev dále bránit své základní poslání.\n\nJelikož v době jeho úmrtí byly centrálně rušeny hřbitovy uvnitř měst a obcí, včetně biskupského hřbitova na Dómském pahorku, a velký hřbitov za městem nebyl ještě dokončen, byl Valdštejn „dočasně“ pohřben na malém hřbitůvku v ohrazené kapli sv. Jana Křtitele za biskupskou rezidencí v tzv. \"josefínské hrobce\". Při pohřbech totiž musely být dodrženy i speciální pohřební předpisy.\n\n„Dočasnost“ v případě biskupa Valdštejna trvala až do konce 20. století, kdy se podařilo exhumovat jeho ostatky a provést i jejich antropologický průzkum. Ostatky pak byly uloženy v biskupské katedrále, v kryptě před oltářem Panny Marie Bolestné, kde byli již dříve pohřbeni Valdštejnovi nejbližší spolupracovníci. Biskup Valdštejn bezesporu patří mezi nejvýznamnější litoměřické biskupy jak z hlediska církevního, tak z hlediska kulturního a vědeckého. Nad zemřelým truchlili i prostí věřící pro jeho hluboké sociální cítění, charitativní činnost a činnou víru. Působení biskupa Valdštejna tak patří, s výjimkou období josefinismu, k nejvýznamnějším obdobím dějin litoměřické diecéze.\n\n\n"}
{"id": "676900", "url": "https://cs.wikipedia.org/wiki?curid=676900", "title": "Jan Ondřej Kayser z Kaysernu", "text": "Jan Ondřej Kayser z Kaysernu\n\nJan Ondřej Kašpar Kayser z Kaysernu (29. listopadu 1716, Štětí – 5. května 1776) byl český římskokatolický duchovní (kněžské svěcení přijal v roce 1739), který se roku 1760 stal titulárním biskupem sídla Themisonium a světícím biskupem pražské arcidicéze (biskupské svěcení přijal 13. dubna 1760 v Praze). V letech 1775–1776 byl sídelním biskupem v Hradci Králové.\n\n"}
{"id": "676906", "url": "https://cs.wikipedia.org/wiki?curid=676906", "title": "Alexandr Večtomov", "text": "Alexandr Večtomov\n\nAlexandr Večtomov, známější spíše jako Saša Večtomov (12. prosince 1930, Praha – 29. prosince 1989, tamtéž), byl významný český violoncellista a hudební pedagog, syn violoncellisty ruského původu, Ivana Večtomova.\n\nNejprve studoval Pražské konzervatoři u svého otce, violoncelisty Ivana Večtomova (1902 – 1981), který byl sám žák vyhlášeného violoncellisty a pedagoga Ladislava Zelenky, u něhož na Akademii múzických umění v Praze později studoval i Alexandr. Mezi jeho spolužáky patřili např. Mirko Škampa a Josef Chuchro. Později studoval hru ještě u Semjona Kozolupova v Moskvě a účastnil se mistrovských kurzů francouzského violoncellisty Andrého Navarry.\n\nAlexandr Večtomov začal svou dráhu profesionálního hráče v Sukově triu. V roce převzal violoncellový part po Miloši Sádlovi v Českém triu, kde působil po 33 let, až do své smrti v roce 1989. \n\nVečtomov patřil mezi významné sólové a koncertní hráče v Československu i v zahraničí, nahrál mnoho skladeb na LP a CD, také nahrával pro rozhlas a televizi. Často hrál a nahrával se svým bratrem, kytaristou Vladimírem Večtomovem, pod názvem Pražské strunné duo. Ve své době byl považován společně s Milošem Sádlem za jednoho z nejvýznamnějších českých violoncellových interpretů. Byl pověstný svou téměř nenapodobitelně líbeznou hrou.\n\nProfesor Alexandr Večtomov přitom současně vyučoval hře na violoncello na pražské HAMU. Mezi jeho žáky patřili např. Jiří Hošek, Michaela Fukačová, Jan Páleníček a Miroslav Petráš. Při výuce se oproti jiným pedagogům zaměřoval více na detaily a na celkovou uvolněnost hry, byl znám svou mnohdy neklasickou metodou výuky a přátelským přístupem ke svým žákům.\n\nHrál na violloncelo které zhotovil italský mistr Giovanni Battista Guadagnini, které měl zapůjčené ze Státní sbírky hudebních nástrojů.\n"}
{"id": "676913", "url": "https://cs.wikipedia.org/wiki?curid=676913", "title": "Bourovec borový", "text": "Bourovec borový\n\nBourovec borový (\"Dendrolimus pini\") je noční motýl z rodiny Lasiocampidae (bourovcovití).\n\nDosahuje velikosti 45–56 mm (VII.-VIII.). Vnější okraj křídel má zvlněný, pysková makadla tvoří s chloupky na čele zobákovitý, šikmo dopředu směřující útvar. Na předních křídlech je bělavá skvrnka.\n\nChlupaté housenky ožírají jehlice borovic a působí značné škody v souvislých komplexech borů.\n\n"}
{"id": "676917", "url": "https://cs.wikipedia.org/wiki?curid=676917", "title": "Seznam opatů benediktinského kláštera v Břevnově", "text": "Seznam opatů benediktinského kláštera v Břevnově\n\nToto je seznam opatů benediktinského kláštera v Břevnově, v letech označovaní 1420–1738 jako opati břevnovsko-broumovští, neboť sídlili v klášteře v Broumov).\n\n"}
{"id": "676918", "url": "https://cs.wikipedia.org/wiki?curid=676918", "title": "Andrej Kmeť", "text": "Andrej Kmeť\n\nAndrej Kmeť (19. listopadu 1841, Bzenica – 16. února 1908, Turčiansky Svätý Martin) byl římskokatolický kněz, slovenský archeolog, geolog, mineralog, paleontolog, historik, botanik a etnograf.\n\nNarodil se jako syn vesnického kováře. Byl nejmladší z osmi dětí. Jako šestiletý začal chodit do školy v Žarnovickej Hute, to pro něho bylo základem pro studium na gymnáziu v Banskej Štiavnici. Už zde se projevila jeho životná záliba – botanika. Na škole vyučovali významní členové řádu piaristů. Vyučovalo se v němčině. Po skončení šesté třídy gymnázia přešel do sedmé třídy tzv. malého semináře v Trnavě. Tam ukončil i osmou třídu a teologii odešel studovat do Ostřihomi. Po studiích působil jako kaplan v Senohradě, později jako farář v Krnišově. Od roku 1906 žil na odpočinku v Martině.\n\nPřestože neměl odborné vzdělání v tomto oboru, byl jedním z prvních slovenských vzdělanců, který se systematicky věnoval archeologii. Jeho současníci jej nazývali slovenský Schliemann. Při svých výzkumech v Beši vykopal a zachránil kostru mamuta.\n\nMimo archeologie se věnoval i folkloristice. Už jako student vydal sbírku vánočních lidových písní, během kněžské činnosti zapisoval lidové pověsti a pohádky, zkoumal zvyky a obyčeje, sbíral výšivky a krajky, které propagoval doma i v zahraničí. Roku 1873 zorganizoval expozici výšivek z Hont na světové výstavě ve Vídni. Roku 1891 prezentoval krajky na česko-slovenské jubilejní výstavě a roku 1895 na národopisné výstavě v Praze. S těmito slovenskými vzácnostmi se zúčastnil roku 1893 světové výstavy ženských prací v Paříži. V roce 1904 byl na světové výstavě v USA. Spoluorganizoval výstavu krajek v Martině, která se uskutečnila v roce 1887 a výstavu lidové umělecké tvorby v Hontu roku 1895. Z jeho iniciativy byla roku 1910 založena podílnická společnost \"Lipa\" v Martině a Výšivkářské družstvo ve Skalici.\n\nV oblasti geologie, mineralogie a paleontologie spolupracoval s profesory Baníckej a lesníckej akadémie v Banskej Štiavnici. Objevil množství nových druhů rostlin, bylo po něm pojmenováno okolo 40 rostlin, zejména rostlin a hub. Andrej Kmeť sestavil herbář, který obsahuje 72 tisíc položek, z toho 39 tisíc vyšších rostlin (okolo 6 tisíc růží). Shromáždil sbírku semen obsahující 1733 vzorků patřících k 516 rodům. Herbář je uložen v Slovenskom národnom múzeu.\n\nRoku 1892 navrhl založit Slovenskou učenou společnost se sídlem v Martině a s pobočkami ve všech slovenských městech. Sám vypracoval návrh jejích stanov, který byl přijat. Tento jeho počin představuje historický mezník ve vývoji slovenské národní vědy.\nVšude, kde Kmeť účinkoval, bojoval proti alkoholismu.\nZaložil církevní knihovnu, čtenářský spolek, technickou, zemědělskou a hospodářskou knihovnu a ovocnářský spolek.\nPodléhal antisemitským předsudkům, typickým pro svou dobu. V dopise K. A. Medveckému si například stěžoval: \"\"Žid je pánem v obchodě, žid je pánem v krčmě, žid je pánem ve velkých dílnách, žid je pánem v palácích, žid je pánem u královských dvorů, žid je pánem v soudní síni, v dvoranách zákonodárných, a žid je pánem v rolníkově chalupě, v rodině, ve škole, ba i v kostelech a v soukromí srdcí, poněvadž je pánem v novinách a pánem groše, chleba, oděvu a celého našeho bytí a hnití.\"\"\n\nPsal popularizační příručky a články nejen do slovenských časopisů a novin, jako byly např. \"Obzor, Katolícke noviny, Národné noviny, Orol, Národný hlásnik, Pútnik svätovojtešský\" a další, ale i do cizojazyčných, jako byl\"Österreichische botanische Zeitschrift, Uhorské noviny, Deutsche botanische Monatschrift\" apod.\n\n"}
{"id": "676919", "url": "https://cs.wikipedia.org/wiki?curid=676919", "title": "Josef Kratochvíl (mineralog)", "text": "Josef Kratochvíl (mineralog)\n\nAkademik Josef Kratochvíl (28. července 1878 Žleby u Čáslavi – 1. listopadu 1958 Praha), prof., PhDr., DrSc., laureát státní ceny, byl český mineralog, petrolog, geolog a pedagog. Zaměřil se na historii dolování, ložiskovou mineralogii a především na topografickou mineralogii, jíž věnoval své celoživotní osmisvazkové dílo \"Topografická mineralogie Čech\", které co do rozsahu nikdy nebylo překonané a ze kterého čerpaly generace geologů a mineralogů.\n\nPůvodní vydání \"Topografické mineralogie Čech\" z  let 1937–1948 bylo pětisvazkové a dodatečně na přání čtenářů ho Kratochvíl doplnil o šestý svazek (1952): \"Rejstřík k topografické mineralogii Čech podle minerálů\", ve kterém odrazil i nové názvosloví z roku 1948. Doplněné osmisvazkové vydání, které již rejstřík obsahovalo jako součást osmého svazku, vyšlo roku 1957 a znovu v 60. letech.\n\nVystudoval přírodopis, matematiku a fyziku na pražské univerzitě.\n\nPo akademikovi byl pojmenován minerál \"kratochvílit\".\n"}
{"id": "676920", "url": "https://cs.wikipedia.org/wiki?curid=676920", "title": "Josef Kratochvíl", "text": "Josef Kratochvíl\n\nJméno a příjmení Josef Kratochvíl nesla řada významných osobností:\n\n\n\n"}
{"id": "676923", "url": "https://cs.wikipedia.org/wiki?curid=676923", "title": "Mikuláš Bek", "text": "Mikuláš Bek\n\nMikuláš Bek (* 22. dubna 1964 Šternberk) je český vysokoškolský učitel, docent muzikologie na Filozofické fakultě Masarykovy univerzity, její bývalý prorektor a od září 2011 do srpna 2019 její rektor. Byl též místopředsedou České konference rektorů pro oblast vzdělávání. Od října 2018 působí jako senátor za obvod č. 59 – Brno-město.\n\nNarodil se v rodině muzikologa, jeho otcem byl PhDr. Josef Bek, CSc. (1934–2005). V roce 1986 absolvoval studium hudební vědy na Filozofické fakultě Masarykovy univerzity (tehdy UJEP) v Brně, vedoucím jeho diplomové práce \"Ke genezi Dvořákova Jakobína\" byl Miloš Štědroň. Ve studiu pokračoval na Filozofické fakultě Univerzity Karlovy v Praze. Tam byl členem fakultního výboru SSM se zodpovědností za organizaci Studentské vědecké odborné soutěže. V roce 1988 se stal kandidátem KSČ, k členství ve straně ovšem jeho kandidatura nedospěla. 17. listopadu 1989 se zúčastnil protirežimní demonstrace na Národní třídě a poté na FF UK spoluzakládal stávkový výbor. V týdnu po 17. listopadu svou kandidaturu zrušil. Doktorský titul získal roku 1995 na FF UK prací \"Vybrané problémy hudební sociologie\" pod vedením Ivana Vojtěcha. Roku 2004 byl habilitován pro obor muzikologie na MU.\n\nKariéru začínal v roce 1987 na katedře (později ústavu) hudební vědy FF UK v Praze, kde v letech 1990–1999 pracoval jako asistent a odborný asistent, a v letech 1991–2002 byl též zaměstnán na částečný úvazek na katedře muzikologie Filozofické fakulty Univerzity Palackého v Olomouci. Od roku 1998 působí na Ústavu hudební vědy FF MU, který v letech 1999–2004 vedl. Zaměřuje se na hudební sociologii, dějiny novější hudby 19. a 20. století a metody hudební analýzy. Je spoluautorem projektu \"Český hudební slovník osob a institucí\".\n\nOd září 2004 byl prorektorem MU pro vnější vztahy, od prosince 2005 pro strategii a vnější vztahy. Dne 26. dubna 2011 byl Akademickým senátem Masarykovy univerzity zvolen za jejího nového rektora a dne 26. srpna 2011 jej prezident republiky jmenoval (s účinností od 1. září 2011). V dubnu 2015 ho Akademický senát Masarykovy univerzity zvolil rektorem i pro druhé funkční období, ze 49 přítomných senátorů z celkových 50 získal 41 hlasů. Prezident Zeman jej pak jmenoval 16. července.\n\nMasarykova univerzita pod Bekovým vedením dokončila rozvoj své vzdělávací a výzkumné infrastruktury v Univerzitním kampusu Bohunice (otevření pavilonů Středoevropského technologického institutu Ceitec, Centra pro výzkum toxických látek v prostředí Recetox i Centra experimentální, systematické a ekologické biologie Ceseb) a na fakultách v centru Brna (nová knihovna Pedagogické fakulty MU, rekonstrukce hlavního areálu Filozofické fakulty MU, přestavba Fakulty informatiky MU a další projekty).\n\nVe druhém Bekově volebním období začala Masarykova univerzita zlepšovat své mezinárodní postavení ve světových žebříčcích vysokých škol Times Higher Education a Quacquarelli Symonds. V žebříčku Quacquarelli Symonds se v roce 2017 umístila na 551. až 600. místě a byla třetí nejlépe hodnocenou českou univerzitou. V žebříčku Times Higher Education se v roce 2017 posunula mezi školy na 501. až 600. pozici a v rámci České republiky jí poprvé patřilo druhé místo. Masarykova univerzita pod Bekovým vedením získala v roce 2018 institucionální akreditaci pro 23 oblastí vzdělávání a zřídila Radu pro vnitřní hodnocení, prostřednictvím které se sama může schvalovat a měnit studijní programy.\n\nUniverzita za Bekova působení výrazně vstupovala i do veřejného života. Od města Brna si v roce 2013 dlouhodobě pronajala kino Scala, které získalo statut univerzitního a vedle standardního promítání filmů hostí i odborné konference, přednášky nebo akademické obřady. V roce 2014 zase MU otevřela dětskou univerzitu MjUNI. Škola za Bekova působení také změnila své logo. Na nový jednotný vizuální styl, který navrhlo Studio Najbrt, univerzita postupně v roce 2018 přechází a Bek se jej před akademickou obcí výslovně zastal. Druhé funkční období mu skončilo na konci srpna 2019 a od září 2019 jej ve funkci rektora nahradil Martin Bareš.\n\nPrezident České republiky Miloš Zeman v září 2013 při návštěvě Brna projevil zájem vystoupit na Masarykově univerzitě před studenty ekonomie. Mikuláš Bek mu to však jako rektor neumožnil. Jako důvod uvedl blížící se sněmovní volby, které proběhly 25.–26. října 2013.\nMiloš Zeman v odvetě Mikuláše Beka spolu s Liborem Grubhofferem, tehdejším rektorem Jihočeské univerzity v Českých Budějovicích, se kterým měl taktéž osobní spor, nepozval na oslavu státního svátku spojenou s předáváním státních vyznamenání 28. října v letech 2013, 2014, 2015 a Beka (druhý rektor mezitím skončil ve funkci) ani v letech 2016, 2017 a 2018. Bek uvedl, že vnímá Zemanovo gesto jako spor prezidenta s univerzitou a nikoliv se sebou samým. Pozval Miloše Zemana k jiné přednášce na univerzitě v lednu 2014, ten to však odmítl. V roce 2015 se Česká konference rektorů rozhodla ze solidarity k přehlíženým rektorům hromadně obdržená pozvání na oslavu státního svátku ignorovat. V roce 2016 byla ohlášena neúčast většiny rektorů a Miloš Zeman prostřednictvím svého mluvčího informoval, že uvažuje takové rektory příští rok už na předávání státních vyznamenání znovu nezvat.\n\nKdyž 18. října 2016 prezident s dalšími ústavními činiteli v souvislosti se setkáním ministra kultury Daniela Hermana s dalajlámou vydal ujišťující představitele Čínské lidové republiky, že šlo pouze o ministrovu osobní aktivitu, vyjádřil Bek 19. října své znepokojení nad tónem tohoto prohlášení vyvěšením tibetské vlajky před budovou rektorátu v symbolický čas za pět minut dvanáct a k jeho aktivitě se přidala i řada dalších českých vysokých škol. Namísto předávání státních vyznamenání na Pražském hradě, kam nebyl pozván, pak 28. října spolu s dalšími osobnostmi zúčastnil alternativní akce na Staroměstském náměstí. Tam vystoupil po boku prorektora Univerzity Karlovy Martina Kováře a rektora Univerzity Palackého Jaroslava Millera. Posledně jmenovaný předal na této akci univerzitní ocenění Jiřímu Bradymu, přeživšímu holokaustu a strýci ministra Hermana. Brady měl být dle Hermanova tvrzení původně oceněn státním vyznamenáním, jehož plánované udělení ale prezident zrušil poté, co se Herman i přes Zemanovo varování sešel 18. října s dalajlámou.\n\nNa konci ledna 2018 oznámil, že chce kandidovat ve volbách do Senátu PČR na podzim 2018 v obvodu č. 59 – Brno-město. Stávající senátorkou byla Eliška Wagnerová, ta se však již rozhodla mandát neobhajovat. V kandidatuře jej podpořilo hnutí STAN, k němuž se přidaly také ODS, TOP 09 a Zelení.\n\nSe ziskem 38,17 % hlasů vyhrál první kolo voleb a ve druhém kole se utkal s nestraníkem za hnutí ANO 2011 Jaromírem Ostrým. Toho porazil poměrem hlasů 72,40 % : 27,59 % a stal se senátorem. Následně oznámil, že se stane členem senátorského Klubu Starostové a nezávislí.\n\nŽil v Dambořicích a poté přechodně a následně od roku 2017 trvale v Brně. V lednu 2018 oznámil, že se rozvádí se svou manželkou Drahomírou Bekovou, a zveřejnil svůj vztah s Markétou Majerovou, tiskovou mluvčí vzdělávací firmy Scio. S ní se pak v červenci 2019 oženil.\n\n\n"}
{"id": "676925", "url": "https://cs.wikipedia.org/wiki?curid=676925", "title": "Švýcarský federální technologický institut", "text": "Švýcarský federální technologický institut\n\nTermínem Švýcarský federální technologický institut jsou označovány dvě instituce terciárního vzdělávání ve Švýcarsku:\n"}
{"id": "676929", "url": "https://cs.wikipedia.org/wiki?curid=676929", "title": "Daniel Dennett", "text": "Daniel Dennett\n\nDaniel Clement Dennett (* 28. března 1942 Boston) je americký filosof a kognitivní vědec, který se soustředí na filosofii mysli, filosofii vědy a filosofii biologie, převážně na témata týkající se evoluční biologie a kognitivní vědy. V současnosti je profesorem na Tuftsově univerzitě. Je ateista a sekularista a silný podporovatel hnutí Brights. Spolu s Richardem Dawkinsem, Christopherem Hitchensem a Samem Harrisem je považován za nejvýraznější postavu nového ateismu.\n\nNarodil se v Bostonu v Massachusetts a část svého dětství strávil v Libanonu, kde jeho otec během druhé světové války pracoval jako agent americké zpravodajské služby. Když mu bylo pět let, jeho otec zemřel v letecké havárii a s matkou se přestěhovali zpět do Bostonu.\n\nStrávil jeden rok na Wesleyánské univerzitě a pak přešel na Harvardovu univerzitu, kde studoval pod W. V. Quinem a v roce 1963 získal titul B.A. (Bachelor of Arts). V roce 1965 získal titul D.Phil. (Doktor filozofie) na Oxfordské univerzitě, kde byl studentem Gilberta Ryleho. Mezi lety 1965 a 1971 učil na Kalifornské univerzitě v Irvine, odkud se přesunul na Tufts University v Medfordu v Massachusetts, kde působí jako profesor do současnosti. Přednášel i na universitách v Harvardu, Pittsburghu, Oxfordu, École normale supérieure v Paříži, London School of Economics a American University of Beirut.\n\n\n\n\n"}
{"id": "676933", "url": "https://cs.wikipedia.org/wiki?curid=676933", "title": "Seznam proboštů a opatů benediktinského kláštera v Rajhradě", "text": "Seznam proboštů a opatů benediktinského kláštera v Rajhradě\n\nSeznam uvádí jména a roky působení proboštů a opatů benediktinského kláštera v Rajhradě.\n\n\n\n"}
{"id": "676935", "url": "https://cs.wikipedia.org/wiki?curid=676935", "title": "Blake Lively", "text": "Blake Lively\n\nBlake Ellender Lively (* 25. srpna 1987 Tarzana, Kalifornie) je americká herečka a modelka, která ztvárnila jednu z hlavních postav Sereny van der Woodsen v americkém televizním seriálu \"Super drbna\". Dále se objevila ve filmech \"Sesterstvo putovních kalhot\", \"Soukromé životy Pippy Lee, \"Divoši, \"Green Lantern\" a \"Věčně mladá\".\n\nV roce 2012 se provdala za herce Ryana Reyonldse. Mají dvě dcery, James a Ines.\n\nNarodila se jako poslední z pěti dětí do umělecky založené rodiny. Jejím otcem je herec Ernie Lively, matka se jmenuje Elaine. Její sourozenci jsou Eric, Jason a sestry Robyn a Lori, kteří měli také filmové ambice, a proto bylo téměř jasné, že i nejmladší člen rodiny půjde v jejich stopách.\n\nPůvodně se vůbec herectví nechtěla věnovat, plánovala studovat na Stanfordově univerzitě. Během léta mezi druhým a s třetím ročníkem na Burbank High School navštívila pár konkurzů a v jednom z nich získala roli ve filmu \"Sesterstvo putovních kalhot.\"\n\nSvojí hereckou kariéru zahájila v 10 letech, kdy se objevila ve filmu \"Sandman\", který režíroval její otec. Potom nastala delší pauza, po které se vrátila a v roce 2005 si zahrála roli Bridget ve filmu - \"Sesterstvo putovních kalhot\". Za roli byla v roce 2005 nominována na cenu Teen Choice Award. V roce 2006 si zahrála v hororu \"Simon Says\" a účinkovala i ve filmu \"Accepted\".\n\nV roce 2007 přijala roli Sereny van der Woodsenové v seriálu televize The CW \"Super drbna\", který měl premiéru v září roku 2007, kde hrála po boku Leighton Meester a Taylor Momsen. Rok poté si znovu zahrála roli Bridget v pokračování filmu \"Sesterstvo putovních kalhot 2\", který získal pozitivní ohlas, stejně jako jeho první díl. V roce 2009 hrála menší roli Gabrielly DiMarco v romantické komedii s názvem \"New Yorku, miluji Tě!\".\n\nVe filmu \"Soukromé životy Pippy Lee\" si zahrála mladší verzi hlavní postavy a získala uznání kritiků. V říjnu 2009 začala natáčet scény pro film \"Město\", ve kterém si zahrála po boku Bena Afflecka. Film měl premiéru 17. září 2010.\n\nV roce 2011 si zahrála Carol Ferris ve filmu \"Green Lantern\", kde se seznámila s Ryanem Reynoldsem, kterého si o rok později vzala. Film vydělal přes 212 milionů dolarů po celém světě, ale byl považován za velké zklamání.\n\nDíky své kráse byla Blake Lively v roce 2011 zvolena časopisem \"AskMen\" první z 99 nejkrásnějších žen světa a stejný rok se stala také tváří kampaně \"Mademoiselle\" pro značku Chanel.\n\nV roce 2012 přišla role ve filmu \"Divoši, \"ve kterém si zahrála po boku Taylora Kitsche, Aarona Johnsona,Salmy Hayek a Johna Travolty.\n\nV říjnu 2013 se stala tváří značky L'Oréal. Ten samý měsíc byla obsazena do role Adaline Bowmanové ve filmu \"Věčně mladá (The Age of Adaline).\"\n\nV roce 2016 si zahrála v hororovém snímku \"Mělčiny\". Snímek byl kritiky hodnocen pozitivně, obzvlášť její výkon. V roce 2017 se připojila k obsazení filmu \"Nebezpečná laskavost\". Ke konci roku 2017 bylo oznámeno, že si zahraje hlavní ženskou postavu ve filmovém zpracování stejnojmenné novely \"The Rhytm Section\". Film bude mít premiéru dne 22. února 2019.\n\nV roce 2007 se v Hollywoodu začalo povídat o tom, že Blake chodí se svým kolegou ze seriálu \"Super drbna\" Pennem Badgleym. V květnu 2008 poprvé promluvili o svém vztahu, dvojice se ale v září roku 2010 po třech letech rozešla.\n\nPři natáčení filmu \"Green Lantern \"se seznámila s Ryanem Reynolsem, kterého si v roce 2012 vzala. 27. prosince 2014 se jim narodila dcera James, 30. září 2016 pak dcera Inez. V květnu 2019 oznámili, že spolu čekají třetí dítě. Na začátku října 2019 se jim narodila třetí dcera.\n\n"}
{"id": "676949", "url": "https://cs.wikipedia.org/wiki?curid=676949", "title": "Fidelio", "text": "Fidelio\n\nFidelio (z latiny \"fidelis\" = věrný), je osvobozovací opera o dvou dějstvích německého skladatele Ludwiga van Beethovena (Op. 72). V původní verzi měla dějství tři a jmenovala se Leonora. Skladatel ji později několikrát přepracoval. Libreto napsali Joseph Sonnleithner, Stephan von Breuning a Georg Fridrich Treitschke. Předlohou jim byla opera \"Léonore ou L’amour conjugal\" (Leonora aneb manželská láska) z roku 1798, jejíž libreto napsal Jean Nicolas Bouilly a hudbu složil Pierre Gaveaux. Bouillyho libreto bylo ovšem také podkladem pro operu Ferdinanda Paëra \"Leonora (1804),\" a pro dílo Johanna Simona Mayra \"L’amor coniugale (1805).\"\n\nPůvodní tříaktová verze opery měla premiéru v Divadle na Vídeňce ve Vídni dne 20. listopadu 1805. Následujícího roku ji Stephan von Breuning úpravou libreta zkrátil na dvouaktovou verzi. Po dalších změnách libreta provedených Georgem Friedrichem Treitschkem vznikla finální verze, poprvé uvedená ve vídeňském Kärntnertortheater dne 23. května 1814. \"Fidelio\" je jediná Beethovenova opera.\n\nLibreto, zčásti s mluvenými dialogy, vypráví příběh Leonory, kterak v přestrojení za vězeňského dozorce jménem Fidelio zachrání svého manžela, politického vězně Florestana před smrtí v žaláři. Bouillyho scénář, příběh osobní oběti, hrdinství a konečného triumfu, vyhovoval Beethovenově estetickému a politickému cítění. Základní téma boje za svobodu a spravedlnost, zrcadlící dobová politická hnutí v Evropě, bylo typickým pro Beethovenovo střední tvůrčí období. Mezi nejznámější čísla opery patří „Vězeňský sbor“ (\"O welche Lust\"), óda na svobodu zpívaná sborem politických vězňů, Florestanova vize Leonory, přicházející jako anděl, který ho zachrání, a scéna, ve které se nakonec záchrana odehrává. Finále oslavuje Leonořinu statečnost střídajícími se zpěvy sólistů a sboru.\n\nLudwig van Beethoven pracoval na svém díle od roku 1803, zároveň se skicami ke 4. symfonii, ke 4. klavírnímu koncertu a k Trojkoncertu. Kladl na toto dílo obrovský důraz, několikrát ho přepracoval. Dokonce pro každé přepracování vytvořil novou předehru. První dvě zpracování opery odborná kritika nepřijala příliš pozitivně, až třetí přepracování bylo při premiéře, kterou si skladatel dirigoval sám, přijato bouřlivým potleskem.\n\nBouillyho libreto bylo však také podkladem pro operu Ferdinanda Paëra, \"Leonora\" (1804) a pro dílo Simona Mayra, \"L’amor coniugale\" (Manželská láska) z roku 1805. Jméno pochází ze Shakespearovy romance Cymbelin, kde královská dcera Imogen má v mužském převleku rovněž jméno Fidelio a stejně jako v Beethovenově opeře překonává všechny překážky a zachovává věrnost svému muži, kterého král Cymbelin poslal do vyhnanství.\n\nBeethoven měl komponovat operu na objednávku barona Petra von Brauna (1758–1819), který v té době působil jako ředitel divadla Theater an der Wien. Původně začal komponovat podle libreta Emanuela Schikanedera na operu \"Vesta's Feuer\" (Vestin oheň). Složil však jen jednu scénu (čtyři výstupy) a potom libreto Schickanederovi vrátil. Později se rozhodl složit operu v žánru \"osvobozovací opery\" \"(opéra à sauvetage)\", která byla ve Francii oblíbená během Francouzské revoluce koncem 18. a na počátku 19. století, a ve které je hlavní hrdina konfrontován se smrtelným nebezpečím a posléze zachráněn. V ní Beethoven viděl možnost vyjádřit záchranou nevinného hrdiny zásady politické svobody, spravedlnosti a bratrství, namířené proti každé tyranii. Libreto od Jeana Nicolase Bouillyho pro operu \"Léonore ou L'amour conjugal\", které bylo podkladem pro Beethovenovo Fidelio, údajně vycházelo z pravého příběhu madame de Tourraine, která v převlečení za muže osvobodila svého manžela z jakobínského zajetí v Tours. Za první osvobozovací opery jsou považovány \"Les rigueurs du cloître\" (Drsnost kláštera) Henriho Montana Bertona z roku 1790 a Cherubiniho \"Lodoiska\" z roku 1791. Nejslavnějším příkladem je ale \"Fidelio.\"\n\nNěmecký překlad Bouillyho libreta dostal Beethoven od svého přítele Josepha Sonnleithnera někdy v roce 1803, kdy pravděpodobně vznikají první skici. Apoteóza manželské lásky a věrnosti a idea spravedlnosti a všelidského bratrství musely Beethovena okamžitě oslovit. Příběh velkého hrdinství, příběh o ženě, která pro záchranu svého manžela svede neohrožený boj se zlosynem a závěrečný triumf spravedlnosti nad zlem, to byla témata, která souzněla s tehdejší politickou situací a bojem za svobodu i s Beethovenovými životními názory. Toto poselství opery je hudebně vyjádřeno s takovým mistrovstvím, že dodnes oslovuje diváky.\n\nSonnleithner v podstatě zachoval Bouillyho francouzský originál, který doplnil o další výstupy, jako jsou kvartet ve věznici, obě finále nebo pěvecká čísla s Pizarrem (ten je u Bouillyho mluvenou rolí). Původní dvouaktové libreto Sonnleithner upravil na dějství tři. Celé třetí dějství se odehrávalo ve vězeňské kobce.\n\nHlavní práce na opeře probíhaly po celý rok 1804. Beethoven popsal čtyři skicáře (dochovaly se druhý a třetí), které dokládají skladatelův zápas o hudební podobu díla. Pracoval velmi pomalu. Cesta od hudebních nápadů k zápisu na notový papír trvala dlouho a pak následovala další nekonečná cesta za dokonalým vyjádřením hudební myšlenky. Například árie Leonory \"Komm, Hoffnung\" má ve skicáři osmnáct různých začátků. V polovině roku 1805 byla opera dokončena a koncem léta 1805 začaly v divadle zkoušky. Premiéra se pak uskutečnila po několikerých odkladech a zásahu cenzury 20. listopadu 1805 v divadle Theater an der Wien.\n\nI když skladatel operu pojmenoval jako Leonora, konala se premiéra tříaktové první verze s titulem \"Fidelio oder Die eheliche Liebe.\" Nový titul si vedení divadla vynutilo z obavy před záměnou s Paërovou operou. Hrála se s předehrou č. 2 a pod taktovkou Ignaze von Seyfried. Opera propadla a po dvou reprizách byla stažena z repertoáru.\n\nV souladu s původními záměry Beethovena byla pak přejmenována na \"Leonora\" a na naléhání přátel skladatel provedl několik úprav. Operu zkrátil do verze o dvou dějstvích, Roccova árie o zlatě a melodram Rocca a Leonory byly vynechány a řada čísel byla zkrácena. Druhá verze byla hrána s předehrou č. 3 pod názvem \"Leonore oder Der Triumph der ehelichen Liebe (\"Leonora nebo Triumf manželské lásky). Premiéru měla 29. března 1806 rovněž v divadle Theater an der Wien. Opera však neměla očekávaný úspěch a navíc se Beethoven pohádal s baronem von Braunem o výši podílu na čistém příjmu ze vstupného a po první reprize 10. 4. 1806 si partituru odnesl domů. Tam ji měl uloženou až do roku 1814.\n\nZačátkem roku 1814 požádali tři pěvci z divadla Theater am Kärntnertor Beethovena, aby svolil k provedení Fidelia na jejich benefičním představení. Skladatel souhlasil, ovšem s tím, že partituru znovu přepracuje. Nové libreto dostal koncem března 1814. Vytvořil je Georg Friedrich Treitschke (1776–1842), který upravil původní Sonnleithnerův a Breuningův text. Vrácena byla Roccova árie o zlatě z první verze 1805 a Florestanovu árii Treitschke na skladatelovo přání rozšířil o vizi nadcházející svobody. Děj se stal napínavějším, tragické osudy hlavních postav byly zesíleny a změněna byla také finále obou dějství. Základní myšlenka díla, totiž Leonořin šlechetný čin, byla tím povýšena na porážku tyranie a celého jejího systému. O velkém skladatelově úsilí při práci na této třetí verzi opery svědčí jeho dvacetpětistránkový skicář. Premiéra třetí verze, přejmenované opět na \"Fidelio,\" se konala 23. května 1814 v divadle Theater am Kärntnertor. Předehru do premiéry skladatel nestihl dokončit, proto byla opera hrána s předehrou k jeho baletu \"Stvoření Prométheovo, opus 44\" z roku 1801. Podle jiných zdrojů byla tehdy hrána Beethovenova předehra ke hře \"Ruinen von Athen.\"\n\nPři repríze o tři dny později, 26. května 1814, se opera hrála již s novou předehrou \"Fidelio-Ouvertüre\". Na programu k představení (Theaterzettel) bylo napsáno, že při tomto představení bude poprvé hrána nová předehra, která chyběla při premiéře.\n\nCelkem existují čtyři předehry. První z nich pravděpodobně nebyla nikdy hrána. Byla myšlena pro představení v Praze, ke kterému však nedošlo. Druhá se hrála při premiéře první (tříaktové) verze opery. Třetí předehra, \"die Große Leonoren-Ouvertüre\" (velká předehra k \"Leonoře\"), se jevila Beethovenovi jako příliš rozsáhlá. Na popud Gustava Mahlera je tato předehra již tradičně hrána před posledním obrazem pro vyplnění pauzy před přechodem do finále. Naproti tomu dirigent Ferenc Fricsay ji nechával hrát až na konci opery, jako její dramatický závěr. Čtvrtou předehru, \"die Fidelio-Ouvertüre\" (předehra k Fideliu) napsal Beethoven pro konečnou verzi opery a uvádí se jí tedy dnešní \"Fidelio\".\n\nPrvní tři předehry byly Beethovenem označeny jako \"Leonoren-Ouvertüren\" (předehry k Leonoře).\n\n\nCharakter opery je označován za symfonický a Beethovenův přístup k lidskému hlasu za instrumentální. Partitura představuje jakýsi smíšený operní žánr. Opera začíná jako typický singspiel, lehčí formou hudebního dramatu s mluvenými dialogy a komickými prvky. Tento její charakter je obzvláště patrný v prvních scénách, kdy je popisován maloburžoazní svět žalářníka Rocca. Rozhovory však bývají v moderním nastudování často zkráceny.\n\nÁrie Rocca, Marzelliny a Jaquina v prvním jednání však naznačují, že o lehký singspiel nepůjde. Znějí spíše zpěvně, jednoduše a zdánlivě vesele. Kvartet, který pak zpívají s Leonorou, je již hudebním vrcholem opery. Doprovod viol a cell účinek tlumeného zpěvu ještě umocňuje. Na jedné straně singspiel, lidově znějící melodie, lyrické výstupy, které vyžadují spíše mozartovskou interpretaci a na straně druhé scény takřka wagnerovské, ve kterých Beethoven své pěvce nikterak nešetří a pro jejichž party je potřeba mít velký dramatický potenciál, obrovský rozsah a volumen. V prvním jednání  je také jedna z nejslavnějších a nejdojemnějších scén opery, totiž \"vězeňský sbor\".\n\nVe scéně, ve které Fidelio a Rocco vykopávají Florestanovi hrob, jejich rozhovor orchestr hudebně podmalovává a tím jej současně vysvětluje. Tato forma se nazývá melodram. Hudba, která zaznívá během rozhovoru Leonory a Florestana, je zřetelně ovlivněna Beethovenovým symfonickým duchem, přičemž bere málo ohledů na osobitost lidského hlasu. To občas způsobuje zpěvákům velké obtíže. Hudební podbarvení dialogů je po počátečních scénách stále pronikavější a vzrušenější, zejména v arii Pizarra o pomstě. Charakter Pizzara je zde trefně charakterizován ostrými rytmickými kontrasty, disonantními akordy a překvapivými modulacemi. Od této árie, která následuje po idylickém tercetu (\"skladba pro tři sólové hlasy\") Rocca, Marceliny a Leonory, se už jakákoli lehkost, nezávazný tón opery vytratí a následuje tragicko-heroický styl. Oběma velkým áriím, Leonory v prvním jednání a Florestana ve druhém jednání předcházejí delší recitativy.\n\nZa zmínku stojí i začlenění kontrafagotu do operního orchestru. Přebírá zde i sólové úlohy (hrobový duet).\n\nNedlouho po skončení druhé světové války a po pádu nacismu poznamenal dirigent Wilhelm Furtwängler v Salzburgu (1948): \"Manželská láska Leonory se jeví modernímu člověku vyzbrojenému realismem a psychologií, nenapravitelně abstraktní a teoretickou ... Nyní, když politické události v Německu vrátily pojetí lidské důstojnosti a svobody svůj původní význam, je to právě tato opera, která nám díky Beethovenově hudbě dává útěchu a odvahu ... Jistě, Fidelio není operou v tom smyslu, jak jsme na ni zvyklí, a ani Beethoven není skladatelem hudby pro divadlo nebo dramaturgem. On je o hodně víc, je komplexním hudebníkem a nadto i světcem a vizionářem. To, co nás znepokojuje, není fyzický dopad, ani skutečnost uvěznění. Každý film by mohl vytvořit stejný efekt. Ne, tady je to hudba, je to samotný Beethoven. Právě tato nostalgie po svobodě to je to, co nás přivádí k slzám. Jeho Fidelio je víc mší než operou. City, které vyjadřuje, pocházejí ze sféry posvátné a hlásají náboženství humanity, které nám nikdy nepřipadalo tak krásné a potřebné, jako právě dnes, po tom všem co jsme prožili. Právě toto je podstatou nevšední síly této jedinečné opery... Bez ohledu na jakýkoli historický kontext ... horoucí poselství Fidelia se nás hluboce dotýká. Uvědomujeme si, že pro nás Evropany, i pro všechny ostatní, bude tato hudba provždy zosobněním apelu na naše svědomí.\"\n\nObsazení při premiéře druhé verze dne 29. března 1806 bylo stejné jako při první verzi 20. listopadu 1805, pouze roli Florestana ztělesnil Joseph August Röckel. Stejně i při jediné repríze 10. dubna 1806.\n\nDěj se odehrává koncem osmnáctého století ve španělském státním vězení poblíž Sevilly v době španělského krále Karla III.\n\nNa nádvoří státní věznice před bytem žalářníkovým se hašteří hezká dcera žalářníkova Marcelina s vrátným Jaquinem, Dříve ho měla ráda, ale od půl roku, co nastoupil do služby u žalářníka Rocca mladý Fidelio, nechce o něm už vědět. Není divu, že se jí Fidelio líbí, je mladý, hezký jako panenka, ochotný a poslušný. Proto si získal i přízeň Rocca, který mu dokonce je ochoten dát Marcelinu za manželku. Jenže Fidelio z toho nemá vůbec radost, ani když mu Rocco ukazuje Marcelinino velké věno. Vyprošuje si jen dovolení, aby směl místo Rocca donášet stravu vězňům. Rocco, starý a unavený, chce napřed požádat guvernéra věznice Pizzara o dovolení. Zatím však má guvernér důležitější věci na starosti. Dostal varovný dopis, že co nevidět přibude na prohlídku věznice sám státní ministr. Pizzario, jenž neoprávněně již dva roky vězní v nejhlubší cele svého osobního nepřítele Florestana, o kterém se ministr domnívá, že je již dávno mrtev, rozhoduje se k rychlému odstranění nepohodlného vězně vraždou. Ví, že se při tom neobejde bez pomoci Roccovy, snaží se Rocca proto k hanebnému činu přemluvit i uplatit, ale marně. Přikazuje mu alespoň vykopat hrob přímo ve Florestanově cele v místě staré cisterny. Vraždu hodlá provést pak sám. Smlouvání Pizzara s Roccem vyslechl tajně Fidelio a velkým vzrušeným monologem, ve kterém prozradí, že pátrá po jednom z vězňů, odsuzuje Pizzarovo bídáctví. Na to vyprosí u Rocca pro vězně malé ulehčení – alespoň krátký pobyt na vzduchu, pod jasným sluncem. Bledí, vychrtlí, vycházejí vězňové na vězeňský dvůr a do sadu, ale po chvíli, jakmile je zahlédne Pizzaro, musí být hnáni zpět. Jen odkaz na slavnostní den králova svátku Rocca zachrání před Pizzarovým vztekem. Rocco dosahuje i Pizzarova souhlasu, aby mu Fidelio směl pomoci s vykopáním hrobu. Fidelio je vzrušen; mezi vězni nepoznal žádnou známou tvář. Bude snad tajemný vězeň z nejhlubší kobky, týraný hladem už dva roky a nyní odsouzený k smrti, ten, kterého hledá?\n\nV úplné tmě a vlhku hluboké kobky naříká jakýsi stín na své utrpení. Zmožen hladem usne, právě když vchází Rocco se svým rozechvělým pomocníkem, Fideliem. Oba začnou kopat hrob při slabém svitu lampy, která nedovoluje rozeznat tvář vězně. Teprve když hluk vězně probudil ze mdlobného spánku, poznává Fidelio, že vězeň je skutečně onen muž, po kterém pátrá a kvůli němuž vstoupil do služeb Roccových. Vyprošuje mu od Rocca trochu vína a kousek chleba. Vděčný Florestan vzkazuje své pozdravy do Sevilly své choti Leonoře. Konečně je hrob vykopán a Rocco dává znamení Pizzarovi, aby vstoupil. Pizzaro, zahalen do pláště, zuřivý nenávistí k tomu, kdo chtěl kdysi odhalit jeho bídácké činy, odkrývá zpupně svou tvář. Když Florestan ani teď, ač zbídačelý a ubohý, před ním necouvá a zahrne jej svým opovržením, napřahuje naň Pizzaro svou dýku. Vtom však vrhne se ze svého úkrytu Fidelio, zadrží Pizzarovu ruku, vyhrožuje mu revolverem a prohlásí se za Leonoru, Florestanovu choť. v okamžiku největšího napětí zazní hlahol trub na znamení, že do pevnosti přišel státní ministr. Florestan s Leonorou osamějí v kobce ve chvíli horoucího štěstí.\n\nJasné slunce září na zámecké náměstí, kde lid očekává vězně, propuštěné na ministrův rozkaz z vězení. Přichází i Florestan s Leonorou a ministr s dojetím vítá známého bojovníka za pravdu i vzácnou jeho ženu, statečnou Leonoru. Káže spoutat Pizzara a kyne Leonoře, aby sama sňala Florestanova pouta. Leonora spojí ještě též ruce Marceliny a Jaquina, oddává se pak svému štěstí po boku Florestana, uprostřed jásajícího lidu, který velebí její obětavost.\n\nPremiéra první verze se konala 20. listopadu 1805 v divadle Theater an der Wien. Druhá verze měla premiéru ve stejném divadle dne 29. března 1806. Konečná verze pak měla premiéru 23. května 1814 ve vídeňském divadle Theater am Kärntnertor. Premiéra první verze se u obecenstva setkala jen s vlažným přijetím a teprve třetí verze opery byla úspěšná. K rychlému rozšíření opery v zahraničí přispěla německá sopranistka Wilhelmine Schröder-Devrient, která v roce 1822 převzala roli Leonory. Tou dopomohla Richardu Wagnerovi k takovému zážitku z poslechu opery, že mu podle jeho vlastních slov výrazně přispěla v dalším uměleckém vývoji.\n\nCelé dílo bylo publikováno až roku 1826 a všechny tři verze jsou známé jako Beethovenův Opus 72.\n\nPrvní představení mimo Vídeň se uskutečnilo 21. listopadu 1814 v Praze s obnovením ve Vídni 3. listopadu 1822. Dále následovaly Riga (1818), Petrohrad (1819), Paříž (1829), Londýn (1832), Moskva (1842), Marseille 1844), New York (1856), Řím (1886),Turín (1927), Madrid (1893), Katalánsko (1921), Milano (1927).\n\nVe dvouaktové verzi byla opera představena v Londýně 18. května 1832 v Divadle Jejího Veličenstva a v New Yorku 9. září 1839 v divadle Park Theatre.\n\nVýznamné datum inscenační historie je inscenace Gustava Mahlera v roce 1904, který založil tradici, podle níž se hraje předehra číslo tři před posledním obrazem opery pro vyplnění pauzy před přechodem do finále.\n\nFidelio byl prvním kompletním operním projektem Artura Toscaniniho, který byl v prosinci 1944 vysílán v USA přes NBC Symphony Orchestra, se sólisty z Metropolitní opery. Později byl vydán hudebním vydavatelstvím RCA Victor na LP a CD.\n\nFidelio byla také první opera provedená v Berlíně po skončení druhé světové války. Deutsche Oper ji v září 1945 uvedla pod vedením Roberta Hegera v tehdy jediném nepoškozeném divadle Theater des Westens. V té době spisovatel Thomas Mann poznamenal: \"Kolik apatie bylo potřeba\" [mezi hudebníky a diváky], \"aby poslouchali Fidelia v Himmlerovském Německu, aniž by si zakryli tváře a utekli ze sálu!\"\n\nDne 5. listopadu 1955 byla po desetileté poválečné rekonstrukci slavnostně otevřena Vídeňská státní opera. Bylo to symbolicky k odsunu vojsk USA, Velké Británie, Francie a Sovětského svazu a k završení obnovy suverenity Rakouska v květnu 1955. Na programu byla osvobozovací opera Fidelio, dirigoval Karl Böhm. Rakouská státní televize ORF vysílala toto zahajovací představení jako jeden ze svých prvních přímých přenosů.\n\nPremiéra Fidelia v Semperoper v Drážďanech se konala za režie Christine Mielitz dne 7. října 1989 při příležitosti čtyřicátého (a posledního) výročí založení Německé demokratické republiky. Představení se časově překrývalo s demonstracemi na hlavním vlakovém nádraží. Potlesk po \"Vězeňském sboru\" na dlouhou dobu představení přerušil, protože se v jeho závěru objevili členové sboru na jevišti v běžném oblečení, jakoby právě z této demonstrace přišli. O čtyři týdny později, dne 9. listopadu 1989, pád Berlínské zdi signalizoval konec režimu východního Německa.\n\nV Česku byla německá premiéra druhé verze 24.11.1814 ve Stavovském divadle a nastudoval ji Carl Maria von Weber. Po českém překladu a rukopisných úpravách ji pak provedl Bedřich Smetana 21. ledna 1870 v Prozatímním divadle v Praze.\n\nV Národním divadle se opera poprvé objevila 2. prosince 1887 pod taktovkou Adolfa Čecha. Následovala řada nových nastudování (všechna v češtině) v letech 1900, 1906, 1913. 1917, 1921, 1935, 1944, 1946, 1951, 1952, 1965, 1968, 1976 a 1988. Poslední inscenace Národního divadla se konala 10. listopadu 1989 v nastudování Zdeňka Košlera. V Novém německém divadle v Praze se opera hrála v letech 1888, 1911, 1923, 1925 a 1932.\n\nK dalšímu provedení Beethovenovy opery v Praze došlo 9. 10. 1993 ve Státní opeře Praha v nastudování hostujícím rakouským dirigentem Peterem Schottnerem. Tehdy ale pod názvem \"Leonora\", aby bylo zdůrazněno, že jde o původní verzi z roku 1805. Zatím poslední provedení Fidelia mělo premiéry ve Stavovském divadle v Praze 22. a 23. 9. 2018.\n\nOpera se také hrála v Národním divadle Brno v letech 1927, 1935, 1953, 1967, 1976 a 2002.\n\nOpera se také hrála v Národním divadle Moravskoslezském v letech 1925, 1936, 1951, 1952, 1964, 1971 a 1990.\n\n\n\n\n\n\n\n\n"}
{"id": "676950", "url": "https://cs.wikipedia.org/wiki?curid=676950", "title": "DSV", "text": "DSV\n\nDSV a. s. je původně dánská, dnes nadnárodní transportní a logistická společnost nabízející celosvětově mezinárodní nákladní dopravu (silniční, leteckou, námořní) a logistické služby. Od jejího založení v roce 1976 deseti nezávislými dánskými přepravci razantně expandovala, především díky řadě strategických akvizic konkurenčních společností.\n\nHlavní sídlo má společnost v dánské Kodani a zastoupení ve více než 70 zemích světa.\nCelosvětově zaměstnává přibližně 22 tisíc zaměstnanců a spolupracuje s dalšími partnery a agenty po celém světě . DSV je zapsána na seznamu NASDAQ OMX Copenhagen (Kodaňská obchodní burza) a zahrnuta do indexu OMXC20 jako jedna z 20 nejvíce obchodovaných akcií .\n\nSpolečnost se dělí na tři divize: DSV Road (silniční přeprava), DSV Air & Sea (letecká a námořní přeprava) a DSV Solutions (logistika a skladování). Její největší aktivity spočívají v evropské silniční (kamionové) síti, následované leteckou a námořní přepravou a stále rostoucím pan-evropským logistickým servisem. V roce 2010 dosáhla společnost obratu 5,9 miliard euro (výroční zpráva).\n\nV České republice mají divize DSV zastoupení jako DSV Road a.s. a DSV Air & Sea s.r.o.\n\nBěhem času společnost DSV uskutečnila 38 akvizic pro posílení společnosti. K nejvýznamnějším patřily koupě firem Samson Transport (1997), DFDS Dan Transport (2000), Bachmann (2004), Frans Maas (2006) a ABX Logistics (2008).\n\n\nV roce 1976 deset nezávislých dopravců založilo \"De Sammensluttede Vognmænd af 13-7 1976 A/S\" (Spojení dopravci z 13-7 1976). Z tohoto jména vzešla zkratka DSV, která se používá dodnes, i když název společnosti prodělal několik změn.\nPo akvizici společnosti DFDS Dan Transport Group A/S v roce 2000 pokračovaly společné obchodní aktivity pod názvem DFDS Transport, zatímco mateřskou organizací zůstala De Sammensluttede Vognmænd af 13-7 1976 A/S, jejíž název byl r. 2003 formálně zkrácen na DSV A/S. Po akvizici společnosti Frans Maas r. 2006 změnily transportní a logistické aktivity společnosti název z DFDS Transport na DSV, aby byl vytvořen jednotný globální brand a zamezilo se případným nejasnostem.\n\n"}
{"id": "676955", "url": "https://cs.wikipedia.org/wiki?curid=676955", "title": "TobyMac", "text": "TobyMac\n\nKevin Michael „Toby“ McKeehan (* 22. října 1964, Fairfax, Virginie), profesně známý jako tobyMac, je producent a skladatel oceněný cenou Grammy. Byl člen křesťanského tria DC Talk, se kterým pracoval mezi lety 1989 a 2000. S manželkou Amandou má pět dětí.\n\nZáznam z koncertu vydaný na DVD jako Alive and Transported získal cenu Grammy v roce 2009.\n\nBěhem sólové kariéry vydal čtyři studiová alba.\n\n\n\n\n"}
{"id": "676957", "url": "https://cs.wikipedia.org/wiki?curid=676957", "title": "Josef Bonaventura Piter", "text": "Josef Bonaventura Piter\n\nJosef Bonaventura Piter OSB (5. listopadu 1708, Třebechovice pod Orebem – 15. května 1764, Rajhrad) byl český benediktinský kněz, probošt rajhradského kláštera, archivář a historik, který shromáždil veliké množství písemného materiálu ke starším českým i moravským dějinám.\n\nPocházel z chudé chalupnické rodiny, ale jeho strýc, františkán z Hostinného, se ho ujal a naučil ho latinsky, takže mohl získat místo zpěváka v chlapeckém sboru broumovského kláštera. Přitom současně studoval humanitní obory a roku 1728 vstopil do benediktinského řádu v Břevnově, kde přijal jméno Bonaventura. Zde samostatně studoval filosofii a teologii a roku 1733 byl vysvěcen na kněze. Byl farářem v Břevnově a v Polici i učitelem resp. profesorem v Broumově a v Břevnově. Od roku 1742 byl představeným konventu v Polici nad Metují a od roku 1746 knihovníkem a archivářem benediktinského řádu v českých zemích se sídlem v Broumově. V této funkci si získal rozsáhlé a hluboké vědomosti z historie a zejména z diplomatiky. Roku 1756 byl vyslán do Vídně hájit zájem svého kláštera ve sporu s pražským arcibiskupem. Ve Vídni se spřátelil s řadou významných učenců a na přímluvu dvorní archiváře A. Taulova z Rosenthalu se stal „c. k. českým historiografem“, což znamenalo přístup do císařské knihovny a dvorního archivu. Marie Terezie jej jmenovala svým zpovědníkem a prosadila jeho volbu proboštem rajhradského kláštera (25. května 1756), jímž byl až do své smrti roku 1764. Praktické starosti a povinnosti spojené s klášterem mu zabíraly mnoho času, přesto se Pitter snažil pracovat i v historii. Zemřel po dvouleté nemoci 15. května 1764.\n\nPitter byl mezi prvními českými historiky, kteří se věnovali hlavně shromažďování a kritice pramenů. Jeho nesmírně rozsáhlá sbírka, která zůstala v rukopisu v Rajhradě, obsahovala jednak nejstarší české kroniky, za druhé sbírku listin k dějinám českých a moravských klášterů a konečně kroniky moravských klášterů od 11. do 14. století. Zejména tu část, kterou opisoval sám, všichni čeští historikové vysoko cenili a obdivovali Pittrovu pracovitost a pečlivost.\nPřipravil dvě velké edice, jak českých historických vyprávěcích pramenů (\"Scriptores rerum bohemicarum\"), tak i sbírky opisů listin k starším dějinám Moravy (\"Monasticon Moraviense diplomatico-historico-chronologicum\") a staročeského slovníku (\"Dictionarium Vetero-Bohemicum\"). Tato díla ovšem zůstala nevydána, ale stala se základem, na něž navazovaly další generace historiků (bezprostředně zejména piarista Gelasius Dobner).\n\nNaproti tomu tiskem vydané Pittrovy spisy mají menší význam:\n\n\n"}
{"id": "676958", "url": "https://cs.wikipedia.org/wiki?curid=676958", "title": "Frýdlantské okresní dráhy", "text": "Frýdlantské okresní dráhy\n\nFrýdlantské okresní dráhy (německy \"Friedländer Bezirksbahn\", zkratka FBB, česky FOD) byla železniční společnost provozující místní dráhy v okolí Frýdlantu. Vznikla 4. března 1903, tedy v období, kdy Rakousko-Uherský stát a země s pomocí zákonů o lokálních drahách podporovaly výstavbu těchto tratí vedoucích často do okrajovějších regionů.\n\nPůvodním koncesionářem tratí byl frýdlantský okresní výbor. Finanční zajištění projektu umožnily dvě německé firmy, a sice banka z Darmstadtu a stavební firma Herrmana Bachsteina z Berlína (ta stavěla trať z Raspenavy do Bílého Potoka).\n\nPozději, až po zahájení provozu na všech tratích, se konsorcium přeměnilo na akciovou společnost (roku 1904). Frýdlantským výběžkem už před výstavbou místních drah procházela hlavní trať Jihoseveroněmecké spojovací dráhy z Liberce přes Frýdlant do tehdejšího Německa. Ve stanici Raspenava tak odbočovala první z tratí postavených touto společností – Raspenava - Bílý Potok, jež byla otevřena v 3. května 1900. V létě téhož roku (25. srpna 1900) byla otevřena dnes už zrušená úzkorozchodná trať s v Česku atypickým rozchodem 750 mm, která vedla z Frýdlantu přes Heřmanice a státní hranici s napojením na německé úzkorozchodné tratě v okolí Žitavy. Byl to tedy jediný úzkorozchodný železniční přechod na českém území. Roku 1902 (dne 2. srpna) byla zahájena doprava na poslední trati společnosti – Frýdlant v Čechách – Jindřichovice pod Smrkem, kde byl další hraniční přechod do Německa, který je dnes už také zaniklý.\n\nNa rozdíl od mnohých jiných lokálkových společností si tato firma zajišťovala provoz sama. K roku 1924 tak zaměstnávala 85 lidí a měla celkem 9 vlastních lokomotiv (6 normálního rozchodu, 3 úzkorozchodné). V čele společnosti byla správní rada ve složení:\n\nPřes státní garance se však firma brzy dostala do hospodářských potíží. Úzkorozchodná trať byla ve ztrátě prakticky celou dobu existence FBB, od roku 1908 se již v potížích ocitla celá společnost, která spadla k roku 1919 do otevřené krize, která vyústila v zestátnění provozu roku od 1. ledna 1925 – tedy spolu s celou řadou dalších malých lokálkových společností. Společnost však nadále existovala a její situace se dále zhoršovala s hospodářskou krizí ve 30. letech. Po smrti hlavního akcionáře dochází k předání jeho akcií státu. Již jen formálně existující společnost zaniká úplným zestátněním až 30. prosince 1948.\n\n"}
{"id": "676964", "url": "https://cs.wikipedia.org/wiki?curid=676964", "title": "Řád Karla III.", "text": "Řád Karla III.\n\nŘád Karla III. (: \"Real y Distinguida Orden Española de Carlos III\") je vysoké španělské vyznamenání a řád, založené roku 1771 králem Karlem III. Řád je udělován za zásluhy o Španělsko.\n\nŘád má pět tříd - velkokříž s řetězem, velkokříž, komtur s hvězdou, komtur a rytíř. Současným velmistrem řádu je Filip VI. Španělský.\n\nSymbolem řádu je zlatý, modře smaltovaný maltézský kříž s kuličkami na koncích, přičemž mezi rameny kříže jsou zlaté lilie. Uprostřed je medailon s Pannou Marií v modrém plášti.\n\n"}
{"id": "676967", "url": "https://cs.wikipedia.org/wiki?curid=676967", "title": "Jan Antonín Otto Minquitz z Minquitzburgu", "text": "Jan Antonín Otto Minquitz z Minquitzburgu\n\nJan Antonín Otto svobodný pán Minquitz z Minquitzburgu (8. června 1734, Hustopeče nad Bečvou – 12. února 1812, Olomouc) byl český římskokatolický kněz, kanovník a prelát olomoucké kapituly a v roce 1778 rektor C. k. univerzity v Olomouci.\n\nOlomouckým kanovníkem se stal roku 1748, studoval na jezuitské univerzitě v Olomouci a v letech 1752-1756 na římském Germanicu, kde získal i doktorát teologie. Roku 1757 byl vysvěcen na kněze, pak působil ve farní správě (Mohelnice). Měl vůdčí slovo v jednání o rozdělení olomoucké diecéze, po němž byl zvolen děkanem olomoucké kapituly a generálním vikářem diecéze.\n\n"}
{"id": "676968", "url": "https://cs.wikipedia.org/wiki?curid=676968", "title": "Ministerstvo národní bezpečnosti (Československo)", "text": "Ministerstvo národní bezpečnosti (Československo)\n\nMinisterstvo národní bezpečnosti (MNB) bylo specializované ministerstvo existující v Československu v letech 1950–1953. Dle vlastní definice mělo plnit „\"úkoly národní bezpečnosti, které dosud příslušely ministerstvu vnitra a které na Slovensku byly vykonávány prostřednictvím pověřence vnitra\"“. Zaniklo opětovným sloučením s ministerstvem vnitra.\n\nDo pole působnosti ministerstva patřily všechny nevojenské ozbrojené složky: veřejná bezpečnost (policie), státní bezpečnost (tajná policie), pohraniční stráž (která právě na začátku 50. let prodělala díky budování neprostupných hranic podstatný rozvoj) a od roku 1952 i vězeňská služba.\n\nPísemný materiál vzniklý v rámci složek ministerstva národní bezpečnosti (a ministerstva vnitra) shromažďuje Archiv bezpečnostních složek.\n\nMinisterstvo vzniklo vládním nařízením číslo 48 z 23. května 1950. Důvodem bylo přejímání sovětských vzorů, kde obdobné ministerstvo státní bezpečnosti existovalo od roku 1946. Dalším důvodem mohla být snaha oslabit málo tvrdého ministra vnitra Václava Noska, jemuž po vzniku MNB zbyla v podstatě jen správní agenda. Prvním ministrem se stal Ladislav Kopřiva, jemuž bylo k 1. září 1950 podřízeno 47 185 příslušníků různých bezpečnostních složek.\n\nRoku 1951 se na ministerstvu uskutečnily rozsáhlé čistky, které měly prokázat propojení bezpečnostních složek s údajným spiknutím uvnitř KSČ. Popraveni byli náměstek Karel Šváb a velitel StB Osvald Závodský, s nímž bylo v rámci údajné trockisticko-sionistické skupiny „Závodský a spol.“ organizované Rudolfem Slánským odsouzeno k mnohaletým žalářům několik dalších osob z ministerstva.\n\nČistky zasáhly především StB. Posloužily ke zbavení se nepohodlných lidí (předválečných komunistů, interbrigadistů, mladých intelektuálů, předúnorových příslušníků,…) – těch samostatných, aktivních a vzdělaných. Pro totalitní moc byli takoví lidé rizikem. Od února 1948 byli naopak systematicky přijímáni lidé na základě oddanosti straně a třídního původu. Postupně tak zcela převládli příslušníci dělnické a rolnické třídy, kteří měli být „\"zárukou správného uplatňování represivní funkce diktatury proletariátu\"“.\n\nOd 1. září 1952 bylo k ministerstvu připojeno i vězeňství, do té doby náležející pod ministerstvo spravedlnosti. Byla zřízena \"Správa nápravných zařízení MNB\". Ten samý rok vznikla i \"Vnitřní stráž\", specializovaný vojenský útvar.\n\nMinisterstvo zaniklo 14. září 1953 sloučením s ministerstvem vnitra, nově přeorganizovaným dle rad sovětských poradců. Důvodem sloučení ministerstev byla snaha KSČ lépe ovládat StB. Činnost StB se však nějak výrazně nezměnila, pouze organizační struktura byla jiná. Novým ministrem vnitra se stal 14. září Rudolf Barák, ke dni 15. listopadu 1953 mělo jeho ministerstvo 99 793 příslušníků.\n\n\n\n\n"}
{"id": "676969", "url": "https://cs.wikipedia.org/wiki?curid=676969", "title": "Ministerstvo národní bezpečnosti", "text": "Ministerstvo národní bezpečnosti\n\nMinisterstvo národní bezpečnosti (MNB) je název pro tyto úřady:\n\n\n"}
{"id": "676972", "url": "https://cs.wikipedia.org/wiki?curid=676972", "title": "Krymsko-kavkazská oblast", "text": "Krymsko-kavkazská oblast\n\nKrymsko-kavkazská oblast je geologicky a geomorfologicky vyčleněné území Alpsko-himálajského systému, které z pohledu českého geomorfologického členění přibližně odpovídá provincii. Leží na rozhraní Evropy a Asie, do Evropy zasahuje svou krymskou částí (Krymské hory a Kerčský poloostrov), zatímco Kavkaz a Předkavkazí už řadíme do Asie.\n"}
{"id": "676973", "url": "https://cs.wikipedia.org/wiki?curid=676973", "title": "Ludvík I. Flanderský", "text": "Ludvík I. Flanderský\n\nLudvík I. Flanderský ( \"Louis de Dampierre, Louis de Nevers, Louis de Crécy\", nizozemsky \"Lodewijk van Crécy\", 1304 – 26. srpna 1346 Kresčak) byl hrabě z Flander, Nevers a Rethelu. Během svého života se opakovaně snažil o vypořádání se vzpourami ve Flandrech a zemřel na francouzské straně v bitvě u Kresčaku.\n\nByl synem Ludvíka z Nevers a Jany z Rethelu. Po matce zdědil rethelské hrabství a roku 1322 se stal nástupcem svého děda flanderského hraběte Roberta III. V létě roku 1320 sňatkem s Markétou, dcerou francouzského krále Filipa V. zpečetil mírovou smlouvu s Francií a přerušil tradiční flanderské spojenectví s anglickou korunou. Roku 1325 mu Karel IV. pomohl ze zajetí vlastních pánů a v srpnu roku 1328 mu Filip VI. v bitvě u Casselu dopomohl k opětovnému získání flanderského hrabství. Následovala konfiskace majetku vzbouřenců. Poklid nevydržel dlouho, následovalo další povstání pod vedením Jakuba z Artevelde.\n\nRoku 1339 hrabě odešel hledat pomoc na francouzský dvůr, snažil se zamezit spojenectví svých zemí s Anglií a o sedm let později našel v bitvě u Kresčaku svou smrt.\n\nByl pohřben v Bruggách, nástupcem se stal syn Ludvík z Male.\n\n"}
{"id": "676974", "url": "https://cs.wikipedia.org/wiki?curid=676974", "title": "Paul Oskar Kristeller", "text": "Paul Oskar Kristeller\n\nPaul Oskar Kristeller (22. května 1905, Berlín – 7. července 1999, New York, USA) byl americký historik německého původu, jeden z největších znalců a autorit v oblasti renesančního myšlení a autor významných spisů týkajících se renesančních děl. Napsal více než 200 knih a článků, získal mnohá ocenění v Evropě a USA.\n\nNarodil se v Berlíně v roce 1905 v bohaté německé židovské rodině. Dobré postavení rodiny mu sice umožnilo studium na kvalitních univerzitách, ale po nástupu nacismu byl jako Žid donucen opustit svou zem a působit na území jiných států.Co se týká jeho rodičů, tak otce, který zemřel na infarkt, nikdy nepoznal. Matka se po jeho smrti vdala za ředitele továrny Heinricha Kristellera, se kterým měl P. O. Kristeller dobré vztahy. Heinrich Kristeller ho také mimo jiné podporoval při jeho studiích a měl na něj dobrý výchovný vliv. Co se týká vlastního soukromého života P. O. Kristellera, tak do manželského svazku vstoupil jednou a to v roce 1939 s Němkou působící v USA - Edith Lind Lewinnek.\n\nSvá studia začal úspěšně v roce 1914 na vyhlášeném Mommsenově gymnáziu v rodném Berlíně, kde získal mnoho znalostí v oblasti klasických autorů filosofie. V roce 1923 pokračoval ve vysokoškolském studiu nejprve v Německu, později v Itálii a nakonec přesídlil do Spojených států. V Německu studoval filosofii a klasickou filologii v Heidelbergu, kde svá studia uzavřel prací o Plótínovi a kde také navštěvoval přednášky Edmunda Husserla a Karla Jasperse. Následovala studia ve Freiburgu. Letní semestr 1926 strávil v Marburgu, kde navštěvoval přednášky Martina Heideggera, u něhož také později psal svou habilitační práci.\n\nPo nástupu nacismu 1933 skončila léta úspěšného vzdělávání na německých universitách. Odešel do Itálie, kde získal podporu od Giovanniho Gentile, bývalého ministra školství, který mu pomohl získat místo na \"Scuola normale Superiore\" v Pise, která byla považována za jednu z nejelitnějších univerzit v Itálii. V Pise vzrostl jeho zájem o renesanční filosofii a publikoval zde první ze svých prací: \"Supplementum Ficinianum: Marsilii Ficini Philosophi Platonici Opuscula Inedita et Dispersa\" (1937) a monografii \"The philosophy of Marsilio Ficino\" (1943). I přes svou úspěšnou činnost na univerzitě v Pise byl Paul Oskar Kristeller po zavedení Mussolinových rasistických zákonů donucen opět změnit své působiště. Za pomoci Giovanniho Gentila se mu podařilo získat post na univerzitě Yale v USA.\n\n1939 odešel do Spojených států. V USA nejdříve krátce přednášel na univerzitě Yale a poté na Columbijské univerzitě, kde působil mezi lety 1939 a 1976. Během své badatelské činnosti na Columbijské univerzitě se mimo jiné zabýval Aristotelem, renesančním aristotelismem a scholastikou, kdy toto zkoumání završil v roce 1955 vydáním publikace \"Klasikové renesančního myšlení\" (The Classics of Renaissance Thought), 1961 pak následně vydáním publikace \"Renaissance Thought: the classic, scholastic, and humanist strains\". V roce 1965 publikoval \"Iter Italicum\", které lze považovat za jeho klíčovou práci. V této práci došel P.O. Kristeller k mnoha významným poznatkům získaných z primárních zdrojů, objevu některých renesančních rukopisů a jejich zkoumání.\nBěhem svého působení v USA se stal také součástí různých uskupení a zájmových skupin souvisejících s renesančním myšlením jako \"Renaissance society of USA\", \"Catalogus Translationum et Commentariorum\" nebo prezidentem \"Medieval academy\".\nSvá díla vydával v podobě monografií, přednáškových cyklů např.: \"Renesanční koncepce člověka\" (Renaissance Concepts of Man) anebo časopisecky ve vydáních těchto časopisů \"Studies in the Renaissance\", \"Journal of the History of Philosophy\" anebo \"Journal of the Philosophy\".\n\nZemřel ve svém Manhattanském domě v New Yorku v úctyhodném věku 94 let.\n\nKristellerův zájem o renesanční filosofii byl do značné míry ovlivněn kontakty s významnými filosofy jakými byli Edmund Husserl, Karp Jaspers, Heinrich Rickert anebo Martin Heidegger. Přednášky fenomenologa Edmunda Husserla, které ho příliš nezaujaly, navštěvoval v době svého studia ve Freiburgu, s Karlem Jasperesem a jeho existencialismem se dostal do kontaktu v době svého pobytu v Heidelberku. Největší vliv na něj však měly návštěvy přednášek Heideggerových v době studií v Marburgu a pozdější psaní habilitační práce týkající se problematiky filosofie Marsilia Ficina u Heideggera na univerzitě ve Freiburgu.\n\nVe svých pracích se zabývá vztahem renesančního a středověkého myšlení, scholastikou, Aristotelem, humanismem, renesanční filosofií a jejími nejvýznamnějšími představiteli jako Francesco Petrarca, Lorenzo Valla, Marsilio Ficino, Giovanni Pico della Mirandola, Pietro Pomponazzi anebo Francesco Patrizi.\n\nJedna z publikací P.O. Kristellera vydaná nejprve v roce 1964, později roku 1986 vyšla její doplněná německá verze. Tato publikace je shrnutím Kristellerovy celoživotní badatelské činnosti, jelikož jako jedna z mála knih týkajících se obecně renesančních myslitelů, je dostupná i těm, kteří se filosofií příliš nezabývají. Tato publikace je jakýmsi exkurzem do italské renesanční filosofie a shrnutím myšlenek významných renesančních filosofů. V publikaci se objevuje osm nejvýznamnějších myslitelů: Francesco Petrarca, Lorenzo Valla, Marsilio Ficino, Giovanni Pico della Mirandola, Pietro Pomponazzi, Bernardino Telesio, Francesco Patrizi a Giordano Bruno. Publikace vyšla jako shrnutí přednáškového cyklu P.O. Kristellera ze Stanfordovy univerzity. http://www.kosmas.cz/knihy/133518/osm-filosofu-italske-renesance/\n\n\n\n\n\n\n"}
{"id": "676975", "url": "https://cs.wikipedia.org/wiki?curid=676975", "title": "Nižší programovací jazyk", "text": "Nižší programovací jazyk\n\nNižší programovací jazyk (též nízkoúrovňový programovací jazyk) je v informatice označení pro programovací jazyk, který poskytuje malou nebo žádnou abstrakci od toho, jak funguje procesor počítače. Označení „nižší“ odkazuje na velmi malý nebo žádný rozdíl mezi daným programovacím jazykem a strojovými instrukcemi procesoru (resp. jeho instrukční sadou). Proto bývají nízkoúrovňové programovací jazyky označovány jako „těsně spjaté s hardwarem“.\n\nNižší programovací jazyk může být snadno převeden do strojového kódu procesoru. Jsou typicky považovány za jednoduché, avšak za obtížněji osvojitelné, protože je pro jejich efektivní používání nutné seznámit se s technickými detaily fungování hardware. Programy napsané v nižším programovacím jazyce mohou být rychlé a mít jen malé nároky na paměť (např. Volkov Commander). Ekvivalentní programy napsané ve vyšším programovacím jazyce jsou typicky pomalejší a mají větší paměťové nároky, avšak oddělují sémantiku počítačové platformy od zápisu programu, což by mělo zjednodušit jeho vývoj.\n\nNižší programovací jazyky jsou často rozdělovány na \"první generaci\" a \"druhou generaci\".\n\nPrvní generace programovacích jazyků, nebo také \"1GL\", je strojový kód. Je to jazyk, který dokáže mikroprocesor zpracovat přímo, bez předchozího překladu. Psaní programů ve strojovém kódu vyžaduje velkou pozornost ohledně spousty detailů, které vyšší programovací jazyky zvládají automaticky. Programátoři si musí pamatovat nebo vyhledávat číselné kódy pro každou instrukci, kterou chtějí použít. Proto se v dnešní době programy ve strojovém kódu téměř nepíší. Z tohoto důvodu druhá generace poskytuje abstraktní vrstvu nad strojovým kódem.\n\nPříklad: Funkce v 32bitovém kódu procesorů x86 pro výpočet \"n\"-tého prvku Fibonacciho posloupnosti:\n\nDruhá generace programovacích jazyků, nebo také \"2GL\", je jazyk symbolických instrukcí neboli assembler. Je považován za druhou generaci programovacího jazyka, ačkoli to není nativní jazyk mikroprocesoru. Programátor musí rozumět jak jedinečné architektuře mikroprocesoru, tak i jeho \"registrům\" a \"instrukční sadě\". Tyto jednoduché instrukce jsou překládány přímo do strojového kódu.\n\nPříklad: Ten samý kalkulátor Fibonacciho posloupnosti, jako v příkladu nahoře, ale v jazyku symbolických instrukcí pro x86, využívající MASM syntaxi:\n\nProgramovací jazyk C je často považován za nízkoúrovňový, avšak na rozdíl od výše uvedených jazyků je nezávislý na počítačové platformě. Poskytuje pouze nízkoúrovňový přístup k operační paměti a programové konstrukce, které je snadné přímo převést do strojového kódu procesorů.\n\n"}
{"id": "676980", "url": "https://cs.wikipedia.org/wiki?curid=676980", "title": "Přírodopis", "text": "Přírodopis\n\nPřírodopis je souborné označení pro skupinu přírodních věd, které přímo zkoumají živou a neživou přírodu. V praxi je využití tohoto pojmu velmi široké a jeho významové chápání se v průběhu času vyvíjí. Termín přírodopis je obvykle chápaný jako podřazený termínu přírodověda. Oproti přírodovědě zahrnuje pouze vědy, které přímo popisují živou a neživou přírodu na Zemi (vynechává astronomii a geografii) a dále vynechává vědy pomocné, jako jsou fyzika a chemie.\n\nPřírodopis zahrnuje následující vědy:\n\nCharakteristika předmětu přírodopis se vlivem změn v osnovách pro základní školy stále vyvíjí, v současné době si mohou jeho náplň stanovit jednotlivé školy samy. Předmět je vyučován na druhém stupni jako součást vzdělávací oblasti \"Člověk a příroda\", která zčásti navazuje na vzdělávací oblast \"Člověk a jeho svět\" vyučovanou na 1. stupni. Nahrazuje předmět \"přírodověda\", od kterého se oddělují mimo jiné i fyzika a chemie.\n\nPřírodopis je vyučován v 6. až 9. ročníku s obvyklou dotací 2 vyučovacích hodin týdně ¹) a zahrnuje 8 následujících okruhů:\n\n\n\"Rámcový vzdělávací program pro základní vzdělávání\" (RVP ZV) oproti dřívějším osnovám nestanovuje jako stěžejní část vzdělávacího procesu učivo, ale tzv. očekávané výstupy. Těmito výstupy je myšlena činnost, kterou žák prokáže zvládnutí obsahu předmětu.\n\n"}
{"id": "676987", "url": "https://cs.wikipedia.org/wiki?curid=676987", "title": "Michael Grabner", "text": "Michael Grabner\n\nMichael Grabner (* 5. října 1987) je rakouský lední hokejista, který působí v National Hockey League, kde hraje za tým Arizona Coyotes.\n\nVyrůstal ve Villachu, kde se učil hrát hokej v místním klubu VSV EC a začal nastupovat v rakouské lize. Jako sedmnáctiletý odešel do Kanady, dostal šanci v Canadian Hockey League v týmu Spokane Chiefs. Hned úvodu svého působení si zlomil klíční kost s část sezóny vynechal. Prosadil se jako střelec, ve své druhé a třetí sezóně v juniorské lize vstřelil 36 resp. 39 gólů. V roce 2006 byl draftován v prvním kole týmem Vancouver Canucks. Další tři sezóny ale působil především na farmě Vancouveru v AHL, v NHL dostal šanci až v ročníku 2009/2010. I když jeho část pro zranění vynechal, prožil vcelku úspěšný start a vstřelil dokonce svůj první hattrick v utkání proti Anaheim Ducks. Přesto byl během draftu 2010 vyměněn do týmu Florida Panthers. Za ten však neodehrál žádné utkání, před startem sezóny 2010/2011 poté co se neprosadil do prvního týmu, byl umístěn na listinu volných hráčů, odkud si jej vybrali New York Islanders. V New Yorku strávil úspěšnou sezónu, stále jako nováček si připsal sérii šesti utkání se vstřeleným gólem a byl jmenován nováčkem měsíce únor. Sezónu zakončil se ziskem 34 gólů a 18 asistencí a byl nominován na Calder Memorial Trophy pro nejlepšího nováčka NHL.\n\nV juniorské reprezentaci si zahrál na mistrovství světa do 18 let v roce 2004 divize I, kde jako šestnáctiletý vstřelil tři góly, o rok později hrál na mistrovství světa do 20 let. V seniorské reprezentaci Rakouska hrál na kvalifikačním turnaji pro Zimní olympijské hry 2010, na postup do hlavního turnaje olympiády však s týmem nedosáhl.\n\n\n"}
{"id": "676993", "url": "https://cs.wikipedia.org/wiki?curid=676993", "title": "Arnulf z Met", "text": "Arnulf z Met\n\nArnulf z Met (570 nebo 582, Lay-St-Christophe – mezi lety 640 až 643, Remiremont) byl biskup v Metách.\n\nArnulf byl zprvu majordomem franského krále Chlotara II. a vychovatelem králova syna Dagoberta I. Jeho vlastní syn Ansegisel se oženil s Beggou, dcerou Pipina Staršího, takže byl úzce spjat se vznikem rodu Karlovců. Arnulfova manželka vstoupila do kláštera v Trevíru, Arnulf sám byl zvolen biskupem v roce 614. Roku 627 odstoupil z biskupského úřadu a dožil zbytek života ve Vogézách, kde jeho přítel sv. Romarica založil klášterní komunitu Remiremont. Po příchodu do kláštera se věnoval péči o malomocné. Po smrti byly jeho ostatky přeneseny do kostela sv. Arnulfa v Metách. Dnem jeho svátku je 18. červenec.\n\nMezi jeho potomky patří například Karel Veliký.\n\n"}
{"id": "676999", "url": "https://cs.wikipedia.org/wiki?curid=676999", "title": "Jakub Mareš", "text": "Jakub Mareš\n\nJakub Mareš (* 26. ledna 1987, Teplice) je český fotbalový útočník či záložník a bývalý mládežnický reprezentant, od sezóny 2019/2020 hráč Teplic. Mimo Česko působil na klubové úrovni na Slovensku. Jeho fotbalovým vzorem je Zlatan Ibrahimović. Je ženatý, s manželkou má syna Jakuba (* 2017).\n\nS fotbalem začínal v týmu FK Teplice, jehož je odchovanec. Svoji ligovou premiéru v dresu mužstva si odbyl 10. dubna 2005 ve 22. kole v souboji s celkem SFC Opava (výhra 1:0), na hřiště přišel v 90. minutě namísto Pavla Verbíře. Poprvé v lize za Teplice skóroval v zápase 15. kola ročníku 2007/08 proti klubu Bohemians 1905, když v osmé minutě zvyšoval na konečných 2:0.\n\nSvé první branky v sezoně docílil 3. 8. 2008 v souboji s Dynamem České Budějovice a podílel se na vysokém domácím vítězství 4:0. Následně se trefil proti Baumitu Jablonec, když v 71. minutě vsítil první branku střetnutí. Teplice nakonec porazily svého soka na jeho hřišti v poměru 2:0. Potřetí a počtvrté skóroval v duelech s Tescomou Zlín (remíza 1:1) a celkem Bohemians Praha (výhra 1:0). Svého pátého přesného střeleckého zásahu se dočkal proti klubu SK Kladno v 68. utkání 27. kola hraného 10. května 2009, Teplice vyhrály 2:1. S týmem došel na jaře 2009 až do finále Poháru ČMFS, v němž Teplice porazily na neutrální půdě na pražském Stadionu Evžena Rošického mužstvo 1. FC Slovácko 1:0. Během roku si připsal celkem 24 ligových zápasů.\n\nNa podzim 2009 se s teplickým klubem představil ve 4. předkole – play-off Evropské ligy UEFA 2009/10 proti izraelskému celku Hapoel Tel Aviv FC, se kterým po prohře 1:2 a remíze 1:1 vypadl.\n\nSvoji první branku v ročníku dal v souboji čtvrtého kola proti týmu Bohemians Praha (výhra 3:1), prosadil se ve 29. minutě. Podruhé v sezoně rozvlnil síť soupeřovy brány 31. 8. 2009 v duelu s klubem 1. FC Brno (výhra 3:2), když minutu před koncem zvyšoval na 3:1. Následně skóroval dvakrát v souboji s celkem 1. FK Příbram (výhra 3:0), trefil se ve 34. a v 60. minutě. Celkem v ročníku 2009/10 odehrál v lize 13 utkání.\n\nPoprvé v sezoně se střelecky prosadil proti Příbrami ve 2. kole hraném 25. července 2010, na hřiště přišel jako střídající hráč a v 87. minutě snížil na konečných 1:2. Své další branky docílil v sedmém kole v souboji s Baníkem Ostrava, když ve 47. minutě rozhodl o vítězství Teplic jediným gólem střetnutí. Potřetí a počtvrté skóroval proti týmu FK Mladá Boleslav, utkání skončilo remízou 3:3. Následně se střelecky prosadil 14. 11. 2010 v 16. kole v odvetě s Příbramí. Mareš v 17. minutě otevřel skóre zápasu, který nakonec skončil nerozhodně v poměru 1:1. Šestý gól dal v 18. minutě v souboji s Dynamem České Budějovice (remíza 2:2). Posedmé skóroval v odvetném střetnutí s Baníkem Ostrava, když v 71. minutě zvyšoval na konečných 4:0. Během roku nastoupil k 28 ligovým utkáním.\n\nPřed sezonou 2005/06 odešel na rok hostovat do mužstva MFK Ústí nad Labem. Během tohoto angažmá ve druhé lize odehrál celkem 19 zápasů, v nichž se jednou střelecky prosadil.\n\nV červenci 2006 jeho kroky vedly na hostování do Slovácka. Premiéru v dresu tohoto klubu si připsal 5. srpna 2006 ve druhém kole v souboji s Mladou Boleslavi, na hrací plochu přišel v 71. minutě namísto Pavla Malcharka. Slovácko podlehlo soupeři doma 0:2. Za rok si připsal celkem 14 střetnutí v nejvyšší soutěži.\n\nV létě 2011 zamířil na hostovat do Sparty Praha, smlouva na půl roku obsahovala i opci na případný přestup. S \"letenským\" celkem se představil v předkolech Evropské ligy UEFA 2011/12, kde Sparta postoupila přes klub FK Sarajevo z Bosny a Hercegoviny (výhry 5:0 a 2:0) do čtvrtého předkola – play-off proti rumunskému týmu FC Vaslui, se kterým vypadla po prohře 0:2 a výhře 1:0.\n\nLigový debut v dresu Sparty si odbyl v prvním kole hraném 31. 7. 2011 v souboji s Českými Budějovicemi (výhra 4:2), na hřiště přišel pět minut před konci zápasu a vystřídal Libora Sionka. Svůj první přesný střelecký zásah zaznamenal ve 4. kole v souboji s mužstvem FC Hradec Králové, pražský celek díky jeho brance ze 17. minuty zvítězil doma v poměru 1:0. Podruhé za Spartu skóroval proti Viktorii Žižkov (výhra 4:1). Na podzim 2011 odehrál 12 ligových utkání, nastoupoval rovněž za druholigovou rezervu.\n\nV zimním přestupovém období sezony 2011/12 odešel za cca 10 milionů Kč z Teplic na přestup do Mladé Boleslavi, s jejímž vedením uzavřel kontrakt do léta 2015.\n\nSvoji ligovou premiéru v dresu Mladé Boleslavi si odbyl 19. února 2012 v 17. kole proti Baníku Ostrava (výhra 2:1), na hřiště přišel v 90. minutě místo Jana Chramosty. První ligový gól v mladoboleslavském celku si připsal v souboji se Sigmou Olomouc (prohra 2:3), prosadil se i v následujícím 25. kole hraném 15. dubna 2012 při vítězství 3:1 nad klubem Bohemians 1905. Potřetí skóroval 29. 4. 2012 z penalty do sítě Dukly Praha, Mladá Boleslav zvítězila na půdě soupeře 2:1. Během půl roku nastoupil v lize ke 13. střetnutím.\n\nNa podzim 2012 s mladoboleslavským celkem postoupil přes tým Thór Akureyri z Islandu (výhry 3:0 a 1:0) do třetího předkola Evropské ligy UEFA 2012/13, v němž Boleslav nepostoupila po dvou prohrách 0:2 přes nizozemské mužstvo FC Twente.\n\nSvoji první ligovou branku dal v souboji s Dynamem České Budějovice (výhra 3:2), trefil se v 57. minutě a snižoval na 1:2. Následně otevíral skóre zápasu v 56. minutě 13. kola proti Spartě Praha, svému bývalému zaměstnavateli. Utkání nakonec skončilo remízou 1:1. Potřetí v ročníku vsítil gól ve 21. kole hraném 29. března 2013 z pokutového kopu ve střetnutí se Slováckem (výhra 2:0), když proti své bývalému celku otevřel ve 21. minutě skóre zápasu. V sezoně 2012/13 se s Mladou Boleslaví probojoval do finále českého poháru proti Baumitu Jablonec. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Celkem v sezoně odehrál 28 ligových střetnutí.\n\nV srpnu 2013 jeho kroky vedly na hostování s opcí do Dukly Praha. Svoji ligovou premiéru v dresu mužstva si odbyl 31. 8. 2013 v 7. kole v souboji s Příbramí (výhra 2:0), na hřišti pobyl do 66. minuty. Poprvé za Duklu skóroval ve 13. kole, kdy jedinou branku z 64. minuty zápasu rozhodl o výhře pražského celku. Následně se trefil do sítě Teplic, svého bývalého zaměstnavatele a podílel se na vítězství 3:1. Potřetí se střelecky prosadil ve 24. kole v souboji s Jabloncem (výhra 4:1), když v první minutě otevřel skóre střetnutí. Během ročníku 2013/14 si na své konto připsal 20 utkání v lize.\n\nPřed sezonou 2014/15 Dukla uplatnila předkupní právo a po podpisu dvouleté smlouvy získala Mareše natrvalo. V 18. kole hraném 27. února 2015 se trefil poprvé v sezoně, když v 83. minutě souboje se Slovanem Liberec (výhra 3:1) zvyšoval na 3:0. Následně skóroval v duelu 30. kola proti Baníku Ostrava, když deset minut před koncem srovnal na konečných 1:1. Během roku odehrál v 27 ligových střetnutí.\n\nSvůj první gól v ročníku zaznamenal proti Mladé Boleslavi, zápas nakonec skončil remízou 2:2. V následujícím 25. kole skóroval ve 43. a v 73. minutě v souboji s Jabloncem, Dukla vyhrála doma vysoko 6:1. Počtvrté vsítil branku 30. dubna 2016 proti Příbrami (remíza 2:2), když se prosadil ve 33. minutě. V sezoně 2015/16 si připsal celkem 25 utkání v lize.\n\nV létě 2016 po skončení kontraktu s Duklou odešel jako volný hráč (zadarmo) na Slovensko do klubu MFK Ružomberok, jehož \"áčko\" vedl z pozice hlavního trenéra Norbert Hrnčár.\n\nLigový debut v dresu Ružomberoku si odbyl 16. 7. 2016 v 1. kole slovenské nejvyšší soutěže v souboji s Tatranem Prešov (výhra 1:0), odehrál 75 minut. První střelecký zásah v ružomberském dresu zaznamenal v následujícím kole proti týmu MŠK Žilina, ale pouze snižoval na konečných 2:3. V rozmezí 5.–8. kola skóroval čtyřikrát, když dal dvě branky do sítě Slovanu Bratislava (prohra 2:3) a po jednom zásahu zaznamenal do sítí týmů AS Trenčín (prohra 1:3) a MFK Zemplín Michalovce (výhra 4:0). Pošesté v ročníku se trefil v devátém kole hraném 17. září 2016, kdy se svým gólem z 82. minuty podílel na vítězství 6:1 nad ViOnem Zlaté Moravce – Vráble. Svoji sedmou branku zaznamenal v 19. kole v souboji s mužstvem FK Senica, Ružomberok porazil soupeře na domácí půdě v poměru 2:1. Poosmé se trefil 1. 3. 2017 v odvetě se Zemplínem Michalovce (výhra 3:1), když v 70. minutě zvyšoval na 2:0. V rozmezí 25.–28. kola skóroval pětkrát, když dal po jednom gólu proti Spartaku Trnava (výhra 1:0), Slovanu Bratislava (výhra 2:1) a Trenčínu (prohra 1:2), dvakrát skóroval do sítě Michalovců (výhra 3:1). Svoji čtrnáctou branku dal 27. května 2017 v posledním 33. kole v souboji s klubem FC DAC 1904 Dunajská Streda, když ve 36. minutě zvyšoval na konečných 2:0. Během roku odehrál 31 ligových střetnutí, v nichž zaznamenal 14 gólů a stal se stejně jako Rangelo Janga (AS Trenčín) a Michal Škvarka (MŠK Žilina) třetím nejlepším střelcem soutěže. Ružomberku rovněž pomohl ke konečnému třetímu místu v tabulce a návratu do pohárové Evropy. Dostal se i do nejlepší jedenáctky Fortuna ligy 2016/17.\n\nV červnu 2017 přestoupil do Slovanu Bratislava a s vicemistrem z ročníku 2016/17 uzavřel kontrakt na dva roky. První soutěžní utkání za Slovan absolvoval 23. června 2017 na Městském fotbalovém stadionu Miroslava Valenty v Uherském Hradišti v rámci 1. ročníku Česko-slovenského Superpoháru proti Fastavu Zlín. V zápase vstřelil za přispění teče Róberta Matejova vedoucí branku, ale Zlín dokázal vyrovnat a v penaltovém rozstřelu strhnout vítězství na svou stranu. 6. 7. 2017 vstřelil hattrick v odvetě prvního předkola Evropské ligy UEFA 2017/18 proti arménskému celku FC Pjunik Jerevan, Slovan zvítězil vysoko 5:0 a i díky výhře 3:1 z prvního utkání postoupil do dalšího kola. Ve druhém předkole \"belasý\" narazili na tým Lyngby BK z Dánska, s nímž po prohrách 0:1 a 1:2 vypadli.\n\nPremiéru v lize za Slovan si odbyl 23. 7. 2017 v úvodním kole v souboji s Tatranem Prešov, když odehrál 77 minut a třemi brankami se výraznou měrou podílel na vítězství 5:1 na hřišti soupeře. Svůj čtvrtý přesný zásah zaznamenal ve 3. kole proti Senici (remíza 1:1), trefil se ve druhé minutě. V následujícím zápase otevřel v 53. minutě skóre střetnutí s Dunajskou Stredou (remíza 1:1). Pošesté v sezoně se trefil do sítě mužstva FK Železiarne Podbrezová, Slovan porazil soupeře doma v poměru 4:1. Následně skóroval v osmém a devátém kole, kdy dal po jednom gólu do sítě Ružomberoku (výhra 2:1) a Zemplínu Michalovce (výhra 3:1). Podeváté a podesáté se trefil ve 12. kole hraném 14. října 2017 v odvetě s Tatranem Prešov (výhra 3:2), prosadil se v 67. a 77. minutě. Svoji jedenáctou branku v ročníku zaznamenal o čtrnáct dní později v odvetném souboji proti Senici (remíza 2:2), když ve 33. minutě zvyšoval z pokutového kopu na 2:0. Následně se trefil v 18. kole proti Trenčínu, ve 27. minutě vyrovnal na konečných 1:1. Celkem nasázel v dresu Slovanu 12 branek v 18 ligových zápasech. V ročníku 2017/18 se Mareš částečně podílel na vítězství ve slovenském poháru, jehož zisk \"belasý\" obhájily z předešlé sezony.\n\nZačátkem února 2018 podepsal smlouvu na dva a půl roku s polským prvoligového klubem Zagłębie Lubin, kde působil i jeho krajan Martin Nešpor. V týmu měl nahradit polského střelce Jakuba Świerczoka, který odešel do Ludogorce Razgrad.\n\nAktuální k 28. květnu 2018\nOd svých 16 let působil v mládežnických reprezentačních výběrech České republiky.\n\nByl také součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaném v Kanadě získal stříbrné medaile, když ve finále podlehl Argentině 1:2. Mareš se gólově prosadil v osmifinále proti Japonsku, kde vyrovnával v 77. minutě z pokutového kopu na 2:2. Zápas dospěl do prodloužení, které rozhodnutí nepřineslo. Penaltový rozstřel ČR zvládla poměrem 4:3 a postoupila do čtvrtfinále proti Španělsku.\n\n"}
{"id": "677002", "url": "https://cs.wikipedia.org/wiki?curid=677002", "title": "Benild", "text": "Benild\n\nBenild nebo Benildus, původním jménem Pierre Romançon (13. červen 1805, Thuretu Francie – 13. srpen 1862) byl salesiánský řeholník, člen Kongregace školských bratří svatého Jana de la Salle a pedagog.\n\nDo noviciátu vstoupil roku 1825 a o jeho vzdělání pečovali bratři řádu v Římě. Záhy po absolvování škol se stal představeným komunity a školy v Puy-de-Dôme. Jeho činnost je s ohledem na počet získaných noviců mezi Benildovými studenty považována za úspěšnou . Později sám založil a vedl školu ve městě Saugues. Zemřel po vleklé skryté nemoci v roce 1862. V roce 1967 byl svatořečen Pavlem VI. Dnem jeho svátku je 13. srpen.\n"}
{"id": "677007", "url": "https://cs.wikipedia.org/wiki?curid=677007", "title": "Zaříkávač koní (film)", "text": "Zaříkávač koní (film)\n\nZaříkávač koní (v originálu \"The Horse Whisperer\") je americké romantické drama z roku 1998 společnosti Touchstone Pictures, které bylo natočeno podle stejnojmenné předlohy Nicholase Evanse. Film režíroval Robert Redford, který zde ztvárnil také titulní roli zaříkávače koní Toma a byl i spoluproducentem snímku. Hlavní ženskou roli vytvořila Kristin Scott Thomasová a ve vedlejší roli si zde zahrál i novozélandský herec Sam Neill. Hrála zde také mladá Scarlett Johanssonová, kterou právě tento film dostal mezi známé osobnosti. Ve filmu si také poprvé zahrála, i když menší roli kamarádky Grace Judith, mladá herečka Kate Bosworthová. Naopak roli v tomto filmu odmítla známá Natalie Portmanová, která v té době hrála v divadle Broadwayi.\n\nFilm zaznamenal úspěch a získal nominaci na Oscara za píseň \"A Soft place to fall\".\n\nMladá třináctiletá dívka Grace McLaean žije v New Yorku, její otec pracuje jako právník, maminka Annie McLean je šéfredaktorkou významného časopisu. Grace je jedináček, má ráda koně a věnuje se ve volném čase jezdectví, její zámožní rodiče jí pořídili jezdeckého koně Pilgrima. Grace si s ním jednoho dne společně se svou nejlepší kamarádkou Judith vyjede na zimní projížďku. Po cestě ale kůň s Judith zničehonic uklouzne na zasněženém svahu, noha se jí zasekne ve třmenu a jezdkyně i kůň se po zamrzlém svahu svezou na blízkou silnici. Grace se Judith marně pokouší vyprostit ze třmenu a odtáhnout ze silnice pryč, když v tom je srazí projíždějící nákladní kamion, který na namrzlé vozovce dostane při prudkém brzdění smyk. Její kamarádka Judith i její kůň při tom společně zahynou. Pilgrim se vzepne proti kamionu, aby Grace chránil a je při tom velmi těžce zraněn. Vážné zranění utrpí i Grace. Oba přežijí, Grace má zmrzačené nohy, pravou nohu jí musí po převozu do nemocnice vrtulníkem amputovat. Těžce raněného Pilgrima se nakonec podaří veterinářům s vypětím všech sil chytit a zachránit, nicméně po vyléčení jsou s ním velké problémy. Grace je na tom také psychicky velice špatně, odmítá chodit mezi zdravé děti do školy, navíc jí těžce poznamená její setkání s Pilgrimem. Její zoufalá matka Annie poté začne studovat všechny dostupné materiály o koních, jezdectví, dostizích, léčení koní, veterinární medicíně apod. Snaží se své nemocné dceři za každou cenu pomoci. Nakonec se v jednom odborném časopise dočte o zázračném muži v Montaně, který prý dovede koně zkrotit a spravit jejich poraněnou zvířecí duši. Annie se nejprve snaží Toma telefonicky přemluvit, aby za nimi přijel do New Yorku, což ale Tom kategoricky odmítne. Nezbývá jí než se za ním, i s Pilgrimem a s nešťastnou invalidní dcerou, vydat do Montany. Pilgrima naloží do speciálního přívěsu za terénní automobil a vydají se společně na dlouhou cestu do míst, kde zaříkávač Tom Booker (Robert Redford) pracuje na bratrově rodinné dobytkářské farmě. Zatímco je Pilgrim i přes počáteční problémy čím dál hodnější, Tom si Grace nakloní a pomůže jí a ochrání ji před tím, aby se změnila a zcela zahořkla, Annie si zde musí také vyřešit svůj komplikovaný vztah k nemocné dceři. Tom společně s Annie prožívá krásné chvíle, Annie opět začne jezdit na koni a obdivuje krásy venkovského života a místní divoké podhorské přírody. Tom s Annie se postupně sblíží a zamilují se do sebe. Annie i Grace (obě dvě) se velmi spřátelí i s Tomovou početnou rodinou (3 malí synovci, bratr, švagrová, matka). Tom ukáže Annie, navyklé na rušný velkoměstský život, krásy svobodného života na podhorské dobytkářské farmě. Blíží se ale uzdravení koně a na farmu v Montaně nečekaně přijíždí Annin manžel a otec Grace Robert. Grace společně s Tomem Pilgrima definitivně vyléčí a Grace na něm opět začne jezdit. Annie ale musí volit vážné životní dilema mezi dvěma milovanými muži, nakonec si uvědomí, že aby udržela rodinu, musí vztah s šaramantním a laskavým zaříkávačem koní Tomem ukončit. I když ji to velmi bolí, učiní tak co nejšetrněji aby Tomovi nezpůsobila bolest, protože takto přišel již o svou bývalou manželku-violoncellistku. Navrhne mu proto, aby se společně naposledy projeli na koni. Když ale Tom koně přivede, je Annie i s Pilgrimem pryč a Tom vidí v ujíždějícím autě.\n\nCelkově tržby dosáhly trojnásobku původního rozpočtut, i tržby v samotné USA jej převýšily.\n\n"}
{"id": "677008", "url": "https://cs.wikipedia.org/wiki?curid=677008", "title": "Ministerstvo státní bezpečnosti", "text": "Ministerstvo státní bezpečnosti\n\nMinisterstvo státní bezpečnosti je název pro tyto úřady:\n\n\n"}
{"id": "677014", "url": "https://cs.wikipedia.org/wiki?curid=677014", "title": "Karl-Gerät", "text": "Karl-Gerät\n\nKarl-Gerät bylo samohybné dělo (moždíř) používané německou armádou za druhé světové války. \n\nJeho nejtěžší náboj měl ráži 60 cm a vážil 2 170 kg. Dostřel nejlehčího náboje (1 250 kg) byl něco přes 10 km. Každý moždíř byl doprovázen jeřábem, těžkým podvalníkem a několika upravenými tanky pro přepravu munice.\n\nJedná se o 600mm moždíř lafetovaný na pásovém podvozku (Selbstfahrlafette). Hmotnost sestavy činila 139/154 t. Moždíř měl zadní nabíjení s využitím horizontálního klínového závěru. Kvůli kompenzaci zpětného rázu bez použití rydel střelba vyžadovala minimální elevaci 50°. Hmotnost náboje (projektilu) činila 2 t, úsťová rychlost 240 m/s, účinný dostřel cca 4 km.\n\nVzhledem k rychlosti pojezdu 6–7 km/h a značnému opotřebení pásů a pojezdových kol podvozku (měrné zatížení 1,5 kg/cm²) se pro transport využívalo kolejového přepravníku tvořeného párem pětinápravových podvozků spojených výložníkem, na který se za pomoci výkonné hydrauliky a několika jeřábů zavěsil celý kanón i s podvozkem.\n\nV ojedinělých případech bylo pro přepravu využíváno kolových podvalníků Culemeyer. Pro rozložení byl zapotřebí 35t jeřáb, který nebyl součástí výzbroje baterie. Dílčí části tvořil podvozek, hlaveň se závěrným ústrojím, lafeta a náměrný mechanismus a nabíjecí soustrojí přepravované společně s oběma brzdovratnými mechanizmy. Celková hmotnost soupravy tahač + valník + podvozek většinou překračovala maximální nosnost mostů, takže před každým mostem musel podvozek děla sjet z podvalu, přejet most po vlastní ose (i tak se mnohdy pohyboval na hranici maximálního zatížení) a za mostem zase najet na valník. k tomu sloužil speciálně zkonstruovaný skládací nájezd přepravovaný na samostatném nákladním voze. Díky všem těmto problémům – i přes relativně vysokou konstrukční rychlost tahače SdKfz 8 – se doba přepravy počítala na dny a někdy i týdny.\n\nPro transport munice se využívalo modifikace podvozku PzKpfw IV s označením SdKfz. 161, který byl schopen přepravit naráz 4 náboje a pro snadnější manipulaci s municí byl vybaven 6t jeřábem, nebo podvalníků Culemeyer, které uvezly až 10 nábojů.\n\nTěchto moždířů bylo do léta 1941 vyrobeno celkem 6 ks (některé prameny uvádějí 7) a první čtyři (Adam, Eva, Thor a Odin) byly přiděleny k 833. \"schwere Artillerie-Abteilung\" dislokované v Bergenu pod velením pplk. Schmidta. 1. baterii (Adam a Eva) velel kpt. Messmann, 2. baterii (Thor a Odin) velel pplk. Rudt.\n\nDělostřeleckou baterii tvořila dvě děla, osm 12 t polopásových vozů SdKfz 8, osm podvalníků Culemeyer, dva transportéry munice SdKfz. 161, osm náklaďáků a několik osobních aut a motocyklů a cca 160 mužů.\n\nMoždíře Thor a Odin Němci použili na východní frontě při obléhání Sevastopolu.\n\n"}
{"id": "677022", "url": "https://cs.wikipedia.org/wiki?curid=677022", "title": "Anna Saská (1437)", "text": "Anna Saská (1437)\n\nAnna Saská (7. března 1437, Míšeň – 31. října 1512, Neustadt an der Aisch) byla rodem saská princezna a sňatkem braniborská kurfiřtka.\n\nAnna byla druhou dcerou z osmi dětí saského kurfiřta Fridricha II. (1412–1464) a jeho manželky Markéty Habsburské (1416/7–1486), dcery rakouského vévody Arnošta Habsburského, zvaného \"Železný\".\n\nAnna se provdala 12. listopadu roku 1458 v Ansbachu za budoucího kurfiřta Albrechta III. Achilla Braniborského (1414–1486), který se s ní oženil rok po smrti své první ženy Markéty Bádenské († 24. října 1457). Pro ještě užší spojení rodu Wettinů a Hohenzollernů zahrnovala manželská smlouva také sňatek Annina bratra Albrechta s dcerou Albrechta Achilla z prvního manželství Uršulou; k tomuto sňatku však nakonec nedošlo a Albrecht Achilles provdal Uršulu za syna českého krále Jiřího z Poděbrad, minstrberského knížete Jindřicha Staršího, zatímco Albrecht III. Saský se oženil s Jiříkovou dcerou Sidonií.\n\nZ manželství Anny a Albrechta Achilla vzešlo třináct potomků:\n\nJako \"Wittum\" (prostředky připsané nevěstě při uzavření sňatku pro případ jejího ovdovění) byly pro Annu určeny panství a hrad Hoheneck, Leutershausen a Colmberg. Anna se svým sňatkem stala macechou čtyřem dětem Albrechta Achilla z prvního manželství s Markétou Bádenskou. V roce 1470 se Albrecht Achilles, který až dosud vládl ve všech franských državách Hohenzollernů, stal braniborským kurfiřtem. V roce 1473 spoluschválila Anna zákon, jímž se stala Braniborská marka nedělitelnou, což znamenalo, že Albrechtův syn z prvního manželství Jan Cicero se stane braniborským kurfiřtem, kdežto oba Annini synové zdědí společně Franky.\n\nAlbrecht Achilles ustanovil ve svém testamentu, že Anna dostane důchody a sídelní právo v Neustadtu an der Aisch, Erlangenu, Dachsbachu, Liebenowu a Baiersdorfu, zeměpanská svrchovanost však měla náležet jejich synům. Anna přežila svého manžela o 26 let a sídlila většinou v Neustadt an der Aisch, kde si držela poměrně bujný dvůr.\n\nZemřela 31. října roku 1512 a byla pohřbena v klášteře v Heilsbronnu, kde si již kolem roku 1502 nechala zřídit hrobku.\n\n\n"}
{"id": "677036", "url": "https://cs.wikipedia.org/wiki?curid=677036", "title": "YJ-83", "text": "YJ-83\n\nJing-ťi-83 (YJ-83) (v kódu NATO CSS-N-8 Saccade) je čínská nadzvuková protilodní střela, která je vylepšením střely YJ-2 (C-802). Její exportní označení je C-803.\n\nStřela existuje ve verzích pro vypuštění z letadel, vrtulníků, ponorek, lodí i z pozemních nosičů. Za letu ji pohání proudový motor, pozemní a námořní verze startuje pomocí pomocného raketového motoru na tuhé pohonné látky. V takovém případě má střela délku 6,4 m, rozpětí 1,2 m, průměr 0,64 m a hmotnost 715 kg (letecká verze má délku 5,3 m a hmotnost 555 kg). Dosah střely je 180 km, v případě jejího vypuštění z letounu dokonce 250 km. Rychlost je až 1,5 M. Bojová hlavice obsahuje 165 kg výbušniny. Navádění zajišťuje pasivní/aktivní radar, přičemž je možné provádět korekce cíle pomocí datalinku.\n"}
{"id": "677039", "url": "https://cs.wikipedia.org/wiki?curid=677039", "title": "Notora", "text": "Notora\n\nNotora ( , ) je řeka v Jakutské republice v Rusku. Je dlouhá 308 km. Plocha povodí měří 7440 km².\n\nÚstí zleva do Aldanu (povodí Leny).\n\nZdrojem vody jsou dešťové a sněhové srážky. Průměrný roční průtok vody ve vzdálenosti 37 km od ústí činí 7 m³/s. Zamrzá v říjnu, promrzá až do dna v prosinci a rozmrzá v květnu. Nejvyšších vodních stavů dosahuje od května do července. I v dalších měsících před zamrznutím pak může docházet k povodním.\n\nÚdolím prochází silnice Jakutsk – Usť-Maja.\n"}
{"id": "677041", "url": "https://cs.wikipedia.org/wiki?curid=677041", "title": "Josef Čapek (rozcestník)", "text": "Josef Čapek (rozcestník)\n\nJméno a příjmení Josef Čapek nese řada osobností:\n\n"}
{"id": "677047", "url": "https://cs.wikipedia.org/wiki?curid=677047", "title": "Markéta Burgundská (1382)", "text": "Markéta Burgundská (1382)\n\nMarkéta Burgundská ( \"Marguerite de France, Marguerite de Bourgogne\", nizozemsky \"Margaretha van Frankrijk \", 1310 – 9. května 1382) byla hraběnkou z Flander, Rethelu, Nevers, Artois a Burgundska z dynastie Kapetovců.\n\nByla druhou dcerou francouzského krále Filipa a Johany, dcery Oty Burgundského. V létě roku 1320 byla jejím sňatkem s Ludvíkem, vnukem flanderského hraběte zpečetěna mírová smlouva s Flandrami a přerušeno tradiční flanderské spojenectví s anglickou korunou. Ludvík po matce zdědil rethelské hrabství a roku 1322 se stal nástupcem svého děda. Příbuzenský vztah s francouzskými králi mu nejednou pomohl při snaze o potření opakovaných vzpour bohatých flanderských měst.\n\n"}
{"id": "677050", "url": "https://cs.wikipedia.org/wiki?curid=677050", "title": "Generace Y", "text": "Generace Y\n\nGenerace Y je pojem, který se poprvé objevil v srpnu 1993 v časopisu Advertising Age. Popisoval generaci dětí, kterým bylo v době vydání článku 11 a méně let; tedy děti narozené po roce 1982. Protože děti narozené po roce 1982 maturovaly v roce 2000 a později, vžilo se pro ně také označení \"mileniálové.\" Dnes už často označuje i generaci narozenou mezi lety 1974 (respektive 1975) až 2004. \n\nGenerace Y se chápe jako následovník generace X a generace MTV. Kromě označení \"mileniálové\" si vysloužila i další názvy. Například internetová generace (\"iGen\"). Získala také mnohá označení na základě klíčových události a trendů, které se jí týkají. Další názvy jsou \"Echo Boomers\" (děti narozené generaci Boom Generation), \"Net Generation\" (1. generace, která od dětství používá ICT) nebo \"Generation 9/11\" (všechny děti, kterým bylo v době útoků z 11. září 2001 mezi 10 a 20 lety)\".\" \n\nGenerace Y jsou většinou děti rodičů narozených v poválečných letech, tzv. baby boomers.\n\nV současnosti jsou ekonomicky aktivní, požadují vyšší životní úroveň a chtějí být více zodpovědní za sociální jistoty, důraz kladou i na osobní uplatnění, zároveň se velice zajímají o svůj osobní život (partnerské a rodinné vztahy), což je v rozporu s předchozí generací X, která tyto hodnoty kladla na spodní příčky žebříčku hodnot. Zástupci generace Y chtějí naplno využít všech možností, které jim otevřená společnost nabízí, ale zároveň kvůli tomu odmítají obětovat osobní život. V pracovním životě proto začínají požadovat flexibilní pracovní dobu i místo zaměstnání, používají rozličné prostředky moderní komunikace atd. Jsou komunikativní, přes internet vytvářejí virtuální komunity a jsou otevření novým myšlenkám.\n\nPodle Jaroslavy Rezlerové z personální agentury Manpower CZ by do roku 2025 měla generace Y tvořit převážnou část populace v produktivním věku.\n\nPodle studie publikované ve vědeckém časopise \"Journal of Management\" se příslušníci generace Y více zaměřují na volný čas, práci berou jen jako snadný způsob, jak zaplatit účty. Méně hledají práci dle „smyslu“, ale více cílí na vysoké finanční i společenské uznání.\n\n\n"}
{"id": "677052", "url": "https://cs.wikipedia.org/wiki?curid=677052", "title": "Nadace Mezinárodní potřeby", "text": "Nadace Mezinárodní potřeby\n\nNadace Mezinárodní potřeby je registrovaná nestátní nezisková organizace. Zároveň je křesťanskou mezicírkevní organizací. \n\nNadace byla založena v roce 1995 a později zapsána podle zákona o nadacích č. 227/1997 Sb. v nadačním rejstříku, vedeném Krajským soudem v Ústí nad Labem, pobočka Liberec, oddíl N, vložka 68. Nyní je nadace zapsána v nadačním rejstříku u Krajského soudu v Hradci Králové, oddíl N, vložka 231.\n\nNadace Mezinárodní potřeby je členem Asociace veřejně prospěšných organizací ČR, České evangelikální aliance, Křesťanské misijní společnosti a mezinárodní organizace International Needs.\n\nÚčelem nadace je podpora neziskových projektů s křesťanskými kořeny, které usilují o všestrannou veřejně prospěšnou činnost v ČR i v zahraničí.\n\nNadace má dva hlavní programy:\n\nNadace podporuje i další křesťanské aktivity a uskutečňuje rozvojovou pomoc v chudých zemích světa.\n\n"}
{"id": "677056", "url": "https://cs.wikipedia.org/wiki?curid=677056", "title": "Elektronický mailing list", "text": "Elektronický mailing list\n\nElektronický mailing list je speciální použití elektronické pošty, které umožňuje šíření informací mnoha uživatelům internetu. Je podobný tradičnímu mailing listu (seznamu jmen s adresami), který mohou používat organizace pro zasílání publikací svým členům nebo zákazníkům, ale většinou se tím myslí čtyři věcí: seznam e-mailových adres, lidé (přihlášení uživatelé), kteří přijímají zprávy na těchto adresách, informace (e-mailové zprávy), které se na tyto adresy posílají, a adresa mailing listu, což je jedna e-mailová adresa, která v případě, že na ni přijde zpráva od některého z oprávněných odesílatelů, přepošle kopie této zprávy všem přihlášeným uživatelům mailing listu.\n\nTento softwarový systém má dvě základní použití: jako newsletter pro jednosměrné rozesílání zpráv a jako e-mailová konference pro vzájemnou komunikaci mezi skupinou přihlášených uživatelů. E-mailová konference pak může být uzavřená nebo otevřená a moderovaná (cenzurovaná) nebo nemoderovaná.\n\nE-mailové konference jsou obvykle plně nebo částečně automatizované pomocí speciálního software pro správu mailing listů a hlavní adresy, které jsou nainstalovány na serveru schopném přijímat e-mail. Příchozí zprávy odeslané na hlavní adresu jsou zpracovány softwarem, a v závislosti na jejich obsahu, jsou zpracovány interně (v případě zpráv obsahujících příkazy určený pro samotný software), nebo jsou distribuovány na všechny e-mailové adresy přihlášené do seznamu adresátů. V závislosti na software, mohou existovat další adresy určené za účelem zasílání příkazů.\n\nE-mailové zprávy zaslané z e-mailové adresy člena konference na určitou e-mailovou adresu jsou automaticky rozesílány všem členům (abonentům), kteří jsou registrování v příslušné diskusní skupině, tj. fakticky přidání do mailinglistu. Je-li konference nastavena jako moderovaná, osoba nebo osoby s právem moderátora mohou rozhodovat o přijímání (registraci) členů konference a o jejich vylučování, popřípadě může být rozesílání jednotlivých zpráv podmíněno jejich souhlasem. Někdy lze pomocí e-mailů i měnit některá nastavení systému. V některých systémech je možné například slučovat všechny zprávy z jednoho dne do jedné zprávy, dočasně zastavit či trvale odhlásit odběr zpráv atd. V typické e-mailové konferenci je seznam oprávněných odesílatelů shodný se seznamem adresátů, ale i toto může být nastaveno odlišně.\n\nMnohé servery pro poštovní konference mají speciální e-mailovou adresu, na kterou účastníci (nebo ti, kteří chtějí být účastníky) mohou posílat příkazy na server, které plní následující funkce: přihlášení, odhlašování, dočasné zastavení odesílání zpráv se na ně, nebo mění dostupné preference. Společný formát pro zasílání těchto příkazů je poslat e-mail, který obsahuje pouze příkaz následovaný jménem mailing listu. Příklady: \"subscribe anylist\" nebo \"subscribe anylist Jan Novák\". Některé servery umožňují uživatelům vykonávat tyto funkce přes webové uživatelské rozhraní.\n\nVětšinu mailing list serverů je možné nastavit, aby předávaly zprávy účastníkům konkrétní poštovní konference buď jednotlivě v pořadí jak jsou doručeny serveru nebo ve formě přehledu, v níž všechny zprávy přijaté za konkrétní den jsou sloučeny do jednoho e-mailu, který je odeslán účastníkům jednou denně. Některé e-mailové konference umožní jednotlivým účastníkům se rozhodnout, jak se upřednostňují dostávat zprávy ze seznamu serveru (jednotlivě nebo ve formě přehledu).\n\nJedním typem mailing listu je oznamovací mailing list, který se používá především jako jednosměrný zdroj informací a zpráva na něj může být odeslána jen některými účastníky. Často se tento typ nazývá newsletter. Newslettery a propagační mailing listy jsou používané v různých odvětvích, jako součást přímých marketingových kampaní.\n\nDalším typem elektronického seznamu adres je diskusní list (e-mailová konference), do kterého může přispívat každý účastník. Účastník používá diskuzní mailing list, aby posílal zprávy všem ostatním účastníkům, kteří mohou odpovědět v podobným způsobem. Tímto se uskutečňuje diskuse a výměna informací. E-mailové konference tohoto typu mají obvykle určené téma (například politika, vědecké diskuse, soutěže o nejlepší vtip), a téma může sahat od extrémně úzkého až po velmi široké. V tomto jsou diskuzní mailing listy podobné jako Usenet diskuzní skupiny a sdílejí stejný odpor ke zprávám, které jsou mimo téma (anglicky \"offtopic\"). Termín diskusní skupina zahrnuje jak tyto typy mailing listů, tak i Usenet diskusní skupiny.\n\nVýhodou e-mailové konference oproti webovým prostředím, jako je chat nebo diskusní fórum, je širší dosah (jsou uživatelé, například v zaměstnaneckých sítích, kteří mohou používat elektronickou poštu, ale nemají přístup k internetovým webovým stránkám). Další výhodou mohou být specifické možnosti archivace (snadnější možnosti třídit, řadit, promazávat či přeposílat došlé zprávy), snadnější možnost automatizovaného stahování atd. Doručené zprávy může mít příjemce více ve své moci, než na webové diskusi, kde technicky připadá v úvahu dodatečná změna, smazání nebo skrytí vložených příspěvků nebo může časem celý archiv zaniknout. Základní funkci rozesílání zpráv podle zadaných pravidel však dnes zvládne prakticky každý poštovní server i poštovní klient pomocí nastavení pravidel pro zpracování zpráv. Specializované weby však mohou užívání usnadnit, propojit výhody e-mailových konferencí s výhodami webového prostředí a nabízet například webový katalog konferencí či možnost prohlížet si příspěvky, zaregistrovat se či přispívat do konference prostřednictvím webu. Provozovatel často získává finance na provoz, případně i na zisk pomocí reklam připojovaných ke zprávám, podobně jako free-mailové služby.\n\nNejznámějším českým webem specializovaným na e-mailové konference byla Pandora.cz, kterou v roce 1999 spustil jako Mobil server s. r. o. (Patrick Zandl a Petr Mitošinka) jako službu, která do té doby na českém internetu chyběla, na přelomu let 2000 a 2001 byl podnik s celým portfoliem úspěšných projektů prodán dceřiné společnosti MAFRA a. s. Provoz serveru Pandora.cz byl nenávratně ukončen 1. prosince 2013. Ze světově známých stojí za zmínku například Google Groups nebo Yahoo! Groups.\n\nVe všech typech mailing listů je potřeba mít opatření proti spamu. Diskuzní listy často vyžadují, aby každá zpráva byla schválena moderátorem, předtím než je odeslána zbytku přihlášených uživatelů. Společnosti, které posílají reklamní newslettery spolupracují s distributory mailů, kteří jsou na whitelistu, kteří souhlasí se standardy a vysokými pokutami do poskytovatelů internetových služeb v případě opt-in stížností uživatelů. Výměnou za jejich dodržovaní a souhlas s pokutami, e-maily poslané whitelisted společnostmi nejsou blokovány spamovými filtry, které mohou často zastavit legitimní e-maily.\n\nNěkteré mailing listy jsou otevřené pro všechny, kteří se chtějí k nim připojit. Jiné vyžadují schválení vlastníkem mailing listu, aby bylo možné se k mailing listu připojit. Připojení k mailing listu se nazývá „přihlášení“ a jeho opuštění se nazývá „odhlášení“.\n\nArchív mailing listu je sbírka starých zpráv z jedné nebo více elektronických konferencí. Takové archívy často zahrnují vyhledávání a indexovací funkce. Mnohé archívy jsou přímo spojené s mailing listem, ale některé organizace, jako je Gmane, shromažďují archívy z více e-mailových konferencí hostované v různých organizacích, a tak jedna zpráva odeslána do jednoho populární mailing listu může skončit v mnoha různých archívech. Gmane mělo archívy více než 9000 e-mailových konferencí (informace z 16. ledna 2007). Některé známé freewarové programy pro shromažďování archivy konferencí jsou Hypermail, MHonArc a FUDforum.\n\n\n"}
{"id": "677077", "url": "https://cs.wikipedia.org/wiki?curid=677077", "title": "Orechovo-Zujevo", "text": "Orechovo-Zujevo\n\nOrechovo-Zujevo (Орехово-Зуево) je ruské město ležící v Moskevské oblasti na řece Kljazmě asi 90 km východně od Moskvy v nadmořské výšce 120 metrů. Město má přes 120 000 obyvatel a proslavilo se hlavně jako centrum textilního průmyslu.\n\nPrvní písemná zmínka o Zujevu pochází z roku 1209, tehdy se ještě jmenovalo Voloček Zujev (\"voloček\" je název místa, kde byly lodě přetahovány po souši z jedné řeky do druhé). Orechovo bylo založeno roku 1647. V roce 1797 založil místní rolník Sava Morozov textilní manufakturu, která se v průběhu 19. století stala jednou z nejdůležitějších továren Ruska a z dynastie Morozovů udělala milionáře. Město se vyznačovalo vysokou životní úrovní, jako jedno z prvních v Rusku mělo nemocnici, kino, telefonní spojení, veřejný park či sportovní stadion. Zároveň zde bylo středisko ruského dělnického hnutí - v lednu 1885 vstoupilo 8000 Morozovových zaměstnanců do stávky proti snižování platů v důsledku hospodářské krize, kterou až po deseti dnech potlačilo šest kozáckých setnin; dělníci však dosáhli zlepšení pracovních podmínek. V červnu 1917 byly obce Orechovo a Zujevo spolu s nedalekými Nikolským a Dubravkou spojeny do jednoho celku a povýšeny na město.\n\nOrechovo-Zujevo je významné průmyslové město. Vedle bavlnářského kombinátu (jehož význam v postsovětské éře dost poklesl) jsou zde podniky zpracovávající sklo a umělé hmoty, Orechovo-Zujevo je také důležitý železniční uzel. Město má umělecko-průmyslovou školu, vlastivědné muzeum, divadlo, sportovní halu, v poslední době bylo vystaveno několik supermarketů. Partnerským městem Orechova-Zujeva je německá Postupim.\n\nV Orechovu-Zujevu a nedalekých Petuškách dlouho žil spisovatel Venědikt Vasiljevič Jerofejev. Dalšími významnými rodáky jsou herec Viktor Suchorukov, gymnastka Anna Pavlovová nebo klavírista Jakov Flier.\n\n"}
{"id": "677081", "url": "https://cs.wikipedia.org/wiki?curid=677081", "title": "Mr. Brownstone", "text": "Mr. Brownstone\n\nMr. Brownstone je hard-rocková píseň od skupiny Guns N' Roses. Vyšla na jejím debutovém albu \"Appetite for Destruction\", které je dnes považováno za kultovní v oblasti hard-rockové hudby. Autory písně jsou kytaristé skupiny Slash a Izzy Stradlin. Skladba nevyšla jako singl celosvětově (na rozdíl od jiných hitů z Appetite for Destruction), ale pouze ve Velké Británii (společně se skladbou \"It’s so easy\"). Celosvětově pak Mr. Brownstone vyšel pouze jako B-strana, a to nejen k \"It’s so easy\" ale také k nejznámějšímu hitu skupiny \"Welcome to the Jungle\".\n\nNápad napsat \"Mr. Brownstone\" dostali Izzy a Slash při návštěvě Izzyho tehdejší přítelkyně Desi. Při posezení v Desině bytě se oba muzikanti a dívka vzájemně svěřovali se svými problémy týkajícími se závislosti na heroinu. Poté Slash a Izzy začali improvizovaně vymýšlet text o \"panu Brownstonovi\", který měl tuto drogu představovat (\"Mr. Brownstone\" byl rozšířený slangový termín pro heroin). Poté se pokusili na slova vymyslet vhodný hudební základ. Text oba přinesli zpěváku Axlu Rosovi napsaný na nákupní tašce, neboť u sebe neměli k dispozici nic jiného.\n\nPrvní sloka vypovídá o nezřízeném životě kapely v jejích začátcích. V refrénu se poté objevuje \"Mr. Brownstone\", který zpěvákovi \"nedá pokoj\". V dalších slokách jsou zmíněny problémy se závislostí spojené, jako např. stupňující se návyk nebo neschopnost zvyknout si na pravidelný denní režim. V závěru zpěvák vyslovuje přání a odhodlání se své závislosti zbavit.\n\nJihokorejský student Čo Sung-hui, který spáchal v dubnu 2007 vraždu 32 studentů ve Virginii, pojmenoval jednu ze svých divadelních her ,Mr. Brownstone“. Tuto hru napsal jako školní práci. Hlavní postavou je právě pan Brownstone, který ubližuje trojici nezletilých. V textu hry jsou použity i fráze z písně.\n\n\"Mr. Brownstone\" je součástí programu koncertů Guns N‘ Roses už od jednoho z prvních vystoupení z 1986. Většinou bývá skladba hrána v úvodu vystoupení. Na festivalu Rock am Ring 2006, z něhož koluje na internetu neoficiální bootleg ve vysoké kvalitě, byl nasazen jako intro skladba.\nZpěvák Axl Rose při koncertních vystoupeních vkládá do čtvrtého verše pravidelně slovo ,fucking“ (cause worryin's a waste of my fuckin‘ time). Je možné, že toto slovo obsahoval už původní text Slashe a Izzyho, ale nakonec se ho skupina rozhodla na studiové nahrávce vypustit (na příslušném místě v textu nahrávky je znatelná mezera), neboť právě na Mr. Brownstone podepsala skupina první smlouvu s vydavatelstvím Geffen.\n"}
{"id": "677092", "url": "https://cs.wikipedia.org/wiki?curid=677092", "title": "Aerovagon", "text": "Aerovagon\n\nAerovagon, Aeromotovagon nebo Aerodrezina byla experimentální konstrukce železničního vozidla v dobách raného komunistického Ruska. Měl být určen pro přepravu sovětských vládních činitelů. Princip stroje pochází z Německa, z roku 1917 a po německé lokomotivě \"Dringos\" z roku 1919 je další konstrukcí kolejového vozidla poháněného leteckou vrtulí, tj. kombinuje principy železničního a leteckého inženýrství.\n\nKonstrukce ruského konstruktéra – samouka Valeriana Abakovského, pocházejícího z Lotyšska, kombinovala drážní vozidlo, tedy drážní podvozek, na němž byl umístěn letecký motor s dvoulistou tlačnou vrtulí, která udělovala stroji dopředný pohyb, a kabinu pro cestující. Stroj dokázal vyvinout rychlost až 140 km/h, což jej v té době řadilo k vysokorychlostním a měl být určen k provozu na hlavních tratích.\n\nPři zkouškách 24. července 1921 byla provedena jízda z Moskvy do Tuly, které se účastnili i soudruzi z Německa, celkem 24 osob. Při návratu do Moskvy však došlo k nehodě u Serpuchova, kdy při vysoké rychlosti stroj vykolejil a zřítil se ze svahu. Při této nehodě zahynulo všech šest účastníků zpáteční jízdy: John Freeman, Oskar Heilbrich, John William Hewlett, Fjodor Sergejev, Otto Strupat a sám Abakovskij (ve věku 25 let). Všichni byli pohřbeni u Kremelské zdi v Moskvě.\n\nTento stroj předběhl kolejový zepelín (1929), americký M-497 Black Beetle (1966) a později sovětský turbojet ER-22 (1970); všechny uvedené stroje představují kombinaci železničního vozidla a leteckého motoru.\n\n\n"}
{"id": "677130", "url": "https://cs.wikipedia.org/wiki?curid=677130", "title": "Cunard Line", "text": "Cunard Line\n\nCunard Line je britsko-americké rejdařství se sídlem v Carnival House v Southamptonu. Je součástí korporace Carnival Corporation & plc. Už více než století jde o největšího přepravce přes severní Atlantik.\n\nV roce 1839 získal kanadský obchodník Samuel Cunard jako první povolení na převážení pošty přes Atlantik a o rok později založil společnost British and North American Royal Mail Steam Packet Company a se čtyřmi parníky operoval na trase Liverpool-Halifax-Boston. Během příštích 30 let držely jeho lodě většinu času Modrou stuhu za nejrychlejší přeplutí Atlantského oceánu. V 70. letech však Cunard předstihli jeho rivalové White Star Line a Inman Line. Aby mohla bojovat s konkurencí a navýšit svůj kapitál, byla firma v roce 1879 přeorganizována a stala se Cunard Steamship Company, Ltd.\n\nV roce 1902 se White Star Line připojila k americkému sdružení International Mercantile Marine Co. a britská vláda poskytla Cunardu půjčky a dotace na výstavbu dvou velkých parníků, aby byla společnost opět konkurenceschopná. Byly to lodě \"Mauretania\", která držela Modrou stuhu v letech 1909–1929, a \"Lusitania\", která byla ovšem v roce 1915 potopena, což byl jeden z důvodů vstupu USA do první světové války. Ke konci 20. let se Cunard musel potýkat s další konkurencí v podobě nových velkých německých, francouzských a italských parníků. Po vypuknutí Velké hospodářské krize byla firma přinucena zastavit stavbu nového velkého parníku, \"Queen Mary\". V roce 1934 jí proto vláda poskytla půjčku na dokončení \"Queen Mary\" a vybudování \"Queen Elizabeth\", ale podmínkou bylo sloučení s konkurenční White Star Line a vznik nové společnosti Cunard-White Star Ltd. Cunard vlastnil dvě třetiny této společnosti, ale v roce 1947 nakonec odkoupil podíl White Star Line a v roce 1950 bylo jméno změněno zpět na Cunard Line.\n\nBěhem druhé světové války sloužily některé lodi společnosti pro Royal Navy. Tehdejší ministerský předseda Winston Churchill odhadl, že jen \"Queen Mary\" a \"Queen Elizabeth\" pomohly válku urychlit nejméně o rok. Po válce se Cunard opět stal největším přepravcem přes Atlantik a během 50. let zajišťovalo přepravu do USA a Kanady 12 jeho lodí. Po roce 1958 přestala transatlantická lodní doprava profitovat kvůli nástupu letecké dopravy, proto Cunard v roce 1968 tyto pravidelné linky zrušil a soustředil se na výletní plavby a transatlantické plavby pro rekreanty. Původní lodě nahradila nová \"Queen Elizabeth 2\". Od roku 1998 je Cunard součástí Carnival Corporation & plc a o pět let později byla \"Queen Elizabeth 2\" nahrazena \"Queen Mary 2\". Kromě ní má Cunard ještě další dvě lodě, \"Queen Victoria\" a \"\"Queen Elizabeth\"\".\n\nV roce 1756 začala britská vláda posílat na pravidelné měsíční plavby poštovní brigy z Falmouthu do New Yorku. Kromě pošty mohlo na těchto lodích plout ještě několik cestujících, ale žádný náklad. V roce 1818 začala společnost Black Ball Line provozovat pravidelnou linku New York – Liverpool se svými klipry, čímž začala novou éru, kdy americké poštovní lodě dominovaly na severoatlantských linkách a která trvala až do zavedení parníků na tyto linky. Britský parlament se v roce 1836 rozhodl pro provozování poštovních linek soukromými společnostmi, aby zůstaly konkurenceschopné. Za přidělování licencí zodpovídala admiralita. Kontrolorem se v dubnu 1837 stal průzkumník a dobrodruh Sir William Edward Parry. Za Nové Skotsko žádal Joseph Howe parlament o provozování poštovních linek do Halifaxu. Po příjezdu do Londýna v květnu 1838 začal Howe jednat o podnikání se svým přítelem Samuelem Cunardem, který vlastnil loď a do Londýna jezdil na obchodní cesty. Cunard a Howe byli partneři, Howe dokonce dlužil Cunardovi 300 liber (dnes asi 21 724 liber). Zatímco se Cunard vrátil do Halifaxu, aby navýšil kapitál, Howe pokračoval v jednáních. Po kanadských povstáních v roce 1837 došli v Londýně k závěru, že by linky do Halifaxu byly užitečné pro armádní účely.\n\nV listopadu toho roku vypsal Parry konkurz na provozování měsíčních poštovních linek do Halifaxu s parníky o výkonu 300 koňských sil. Společnost Great Western Steamship Company, která tentýž rok o něco dříve zprovoznila novou linku Bristol-New York, nabídla za 45 000 liber měsíční poštovní službu na lince Bristol-Halifax-New York se třemi loděmi o výkonu 450 koní. Společnost British and American Steam Navigation Company žádnou nabídku nepodala, ale St. George Steam Packet Company, která vlastnila parník \"Sirius\", nabídla za 45 000 liber měsíční plavby na trase Cork-Halifax a za 65 000 měsíční službu na trase Cork-Halifax-New York. Admiralita však odmítla obě nabídky, protože žádná ze společností nebyla schopná tuto službu zprovoznit dostatečně brzy.\n\nCunard, který byl v Halifaxu, se o nabídce dozvěděl až po vypršení lhůty. Vrátil se tedy do Londýna a začal jednat s admirálem Parrym, který byl jeho dobrý přítel od dob, kdy Parry o dvacet let dříve sloužil v Halifaxu jako důstojník. Cunard mu nabídl plavby každé dva týdny od 20. května 1840. Ačkoli Cunard v té době žádnou loď nevlastnil, byl investorem na parníku \"Royal William\" a vlastnil uhelné doly v Novém Skotsku. Cunardův hlavní mecenáš byl Robert Napier, dodavatel parních motorů pro Royal Navy. Znal se také s vysoce postavenými politiky na Novém Skotsku, což po tamějších povstáních, kdy bylo třeba přeorganizovat podporu, přišlo Londýnu vhod.\nPřes protesty společnosti Great Western přijal Parry v květnu 1839 Cunardovu nabídku servisu se třemi parníky na trase Liverpool-Halifax s rozšířením do Bostonu a dodatečnými plavbami do Montrealu za 55 000 Liber. Tato roční částka byla později zvýšena na 81 000 Liber kvůli připojení nové čtvrté lodě, přičemž odjezdy z Liverpoolu byly v zimě každý měsíc a po zbytek roku každé dva týdny. Parlament prošetřil argumenty ve stížnosti Great Westernu a podpořil rozhodnutí admirality. Napier a Cunard sháněli další investory, podpořili je například podnikatel James Donaldson, Sir George Burns a David MacIver. V květnu 1840 těsně před odjezdem první lodě založili British and North American Royal Mail Steam Packet Company s počátečním kapitálem 270 000 liber, který byl později navýšen na 300 000 liber (v roce 2011 to bylo 21 239 138 liber), z toho Cunard dal 55 000 liber. Burns měl na starosti stavbu nových lodí, MacIver každodenní povinnosti a Cunard byl „první z rovných“ ve společnosti. Po smrti MacIvera v roce 1845 převzal všechny jeho závazky na dalších 35 let jeho mladší bratr Charles.\nV květnu 1840 provedl přímořský kolesový parník \"Unicorn\" první plavbu společnosti do Halifaxu a dodatečnou do Montrealu. O dva měsíce později první ze čtyř parníků třídy Britannia vyplul z Liverpoolu a o 12 dní a 10 hodin později při průměrné rychlosti 8,5 uzlů (15,7 km/h) doplul do Halifaxu a poté pokračoval do Bostonu. Později byla objednána stavba nových dvou parníků, z nichž jeden měl nahradit loď \"Columbia\", která ztroskotala poblíž Nového Skotska a potopila se beze ztráty na životech. V roce 1848 zvýšila britská vláda dotaci na 156 000 liber, a proto mohl Cunard zdvojnásobit četnost plaveb. Dále si objednal čtyři nové parníky na přímou linku do New Yorku.\n\nUž od počátku se Cunardovy lodě vyznačovaly červeným komínem se dvěma nebo třemi vodorovnými pásy a černým vrškem, za což byl odpovědný s největší pravděpodobností Napier. Ve svých loděnicích v Glasgow už tuto kombinaci použil na soukromou parní jachtu Thomase Asshetona Smithe \"Menai\". Její renovovaný model v dopravním muzeu v Glasgow tento fakt potvrzuje.\n\nCunardův důraz na bezpečnost byl jedním z rozhodujících faktorů úspěšných začátků firmy. První dva pokusy o transatlantickou plavbu totiž selhaly. Parník \"President\" společnosti British and American Steam Navigation ztroskotal při bouři a \"Great Britain\" společnosti Great Western najel na mělčinu kvůli chybě v navigaci. Cunardovy rozkazy důstojníkům a kapitánům zněly: „Vaše loď je naložena, vezměte ji, na rychlosti nezáleží, jeďte svou vlastní cestou, doplujte s ní bezpečně, vraťte se s ní bezpečně – bezpečnost je vše, co je vyžadováno.“ Především pravidelné kontroly Charlese MacIvera přispěly k dobrým výsledkům v této oblasti.\n\nV roce 1850 zprovoznily americká Collins Line a britská Inman Line nové transatlantické linky. Americká vláda podporovala Collins Line většími částkami, než dostával Cunard. Inman Line zase ukázala, že parníky s železným trupem poháněné šrouby mohou profitovat i bez dotací. Tato společnost také jako první přepravovala cestující v prostorách v trupu. Obě tyto firmy potkalo v roce 1854 velké neštěstí. O rok později začal Cunard Collins Line konkurovat, když vybudoval parník s železným trupem \"Persia\", který následně získal Modrou stuhu na trase Liverpool-New York, kterou zvládl za 9 dní a 16 hodin s průměrnou rychlostí 13,11 uzlů (24,28 km/h).\n\nBěhem Krymské války poskytl Cunard 11 lodí pro armádní účely. Do roku 1856 byla každá britská transatlantická linka zrušena kromě Cunardovy poštovní Liverpool-Halifax. Zatímco zisky Collinsu díky zákazu konkurenčních linek nejprve vzrůstaly, později utrpěl těžkou ránu, když přišel o dva parníky. Cunard se tak stal hlavním přepravcem cestujících v salónové třídě a v roce 1862 si objednal novou loď \"Scotia\", poslední kolesový parník, který získal Modrou stuhu. Inman přepravil vůbec nejvíce pasažérů díky úspěchu kajut v trupech lodí. Kvůli konkurenceschopnosti zprovoznil Cunard s těmito typy parníků novou linku Liverpool-New York. Postupně nahradil i zbylé tři dřevěné parníky na poštovní lince do New Yorku.\n\nPo smrti Cunarda v roce 1865 se na jeho místo dostal Charles MacIver. Konzervativní firmě však zůstala neochota ke změnám, a proto ji snadno předběhla konkurence přizpůsobivější novým technologiím. V roce 1866 Inman začal budovat lodě poháněné šroubem po vzoru Cunardovy \"Scotie\". Cunard odpověděl rychlým parníkem se stejným pohonem \"Russia\", po které následovaly ještě dva větší. V roce 1871 se oběma společnostem postavil nový rival, White Star Line se svými parníky třídy Oceanic. Tito lamači rekordů také měli úspornější motory a kromě toho nastavily nový standard luxusu se svými jídelními salóny uprostřed lodi a dvakrát většími kajutami. Inman stihl své lodě ještě přebudovat, ale Cunard za oběma rivaly zaostal. V průběhu sedmdesátých let byly jeho lodě na transatlantických linkách nejpomalejší.\nV roce 1867 šla transatlantická poštovní služba opět do konkurzu. Společnosti Cunard, Inman a německá Norddeutscher Lloyd měly každá jednu ze tří týdenních poštovních linek do New Yorku, přičemž čtrnáctidenní do Halifaxu nyní připadla Inmanu. Cunard i nadále dostával dotace 80 000 liber (5 165 840 liber v roce 2011), zatímco NDL a Inman byly placené pouze za přepravu pošty. O dva roky později bylo toto přeorganizováno a Cunard podepsal kontrakt na přepravu pošty dvakrát týdně do New Yorku na 7 let s roční dotací 70 000 liber. Inman podepsal podobný kontrakt na přepravu třikrát týdně a dotace 35 000 liber.\n\nKrach na vídeňské burze v roce 1873 zapříčinil pětiletý úpadek lodní dopravy, který postihl i tři hlavní transatlantické konkurenty. V roce 1876 kontrakty vypršely a pošta zrušila společnostem jejich dotace. Podle nových kontraktů pošta platila jen podle hmotnosti přepravených zásilek a Cunard se musel vzdát jedné linky ve prospěch White Star Line. Každé úterý, čtvrtek a sobotu odplula loď jedné ze tří firem s poštou z Liverpoolu do New Yorku.\n\nKvůli navýšení kapitálu byla v roce 1879 British and North American Royal Mail Steam Packet Company přeorganizována na veřejnou akciovou společnost Cunard Steamship Company, Ltd. Pod novým šéfem Johnem Burnsem (1839–1900), synem zakladatele George Burnse, si společnost objednala stavbu čtyř nových parníků počínajících \"Servií\", první osobní lodí s elektrickým osvětlením všech prostor. V roce 1844 také odkoupila nového držitele Modré stuhy, parník \"Oregon\", od rejdařství Guion Line, které potřebovalo splatit dluhy vůči loděnicím. Ten rok také nechala postavit další držitele rekordů, parníky \"Etrutia\" a \"Umbria\", schopné plout rychlostí 19,5 uzlů (36,1 km/h). Nově získaná vedoucí pozice Cunardu od roku 1887 se začala otřásat, když konkurenti představili nové parníky poháněné dvěma šrouby. V roce 1893 Cunard postavil ještě rychlejší parníky, držitele modré stuhy, \"Campanii\" a \"Lucanii\". Tyto lodě dosahovaly rychlosti 21,8 uzlů (40,4 km/h).\n\nKrátce poté, co si Cunard znovu vydobyl svou převahu na transatlantických linkách, se objevili noví konkurenti. Začalo to koncem 60. let, kdy měly některé německé firmy parníky téměř stejně rychlé, jako byly ty britské z Liverpoolu. V roce 1897 získal Modrou stuhu parník rejdařství Norddeutscher Lloyd \"Kaiser Wilhelm der Grosse\" s průměrnou rychlostí 22,5 uzlů (41,7 km/h) a byl následován dalšími. Než aby soupeřila se svými konkurenty v rychlosti, postavila White Star Line lodě zvané Velká čtyřka, které vynikaly především v luxusu a které začaly hodně profitovat. V roce 1902 se připojila ke sdružení International Mercantile Marine, co. (IMM), které mělo vysoký kapitál a vlastnilo American Line včetně Inman Line a jiných. IMM také mělo uzavřené obchodní smlouvy s Hamburg America Line a Norddeutscher Lloyd.\nBěhem tzv. éry \"Dreadnought\" byla britská prestiž na vrcholu. Vláda dotovala Cunard částkou 150 000 liber ročně a k tomu mu poskytla půjčku 2,5 milionu liber (199 milionů liber v roce 2011) na stavbu dvou velkých parníků, držitelů Modré stuhy, \"Mauretania\" a \"Lusitania\" s maximální rychlostí 26 uzlů (48,2 km/h). V roce 1904 zavedl Cunard novou linku Fiume-New York se zastávkami v Itálii a na Gibraltaru. Další rok nechal postavit dvě lodě, které měly přímo konkurovat White Star Line na trase Liverpool-New York. V roce 1911 odkoupil společnost Thompson Line a o pět let později pohltil Royal Line.\n\nAby nezaostaly, i White Star Line a Hamburg America Line si objednaly každá tři luxusní parníky. White Star Line parníky třídy Olympic o rychlosti 21,5 uzlů (39,8 km/h) a Hamburg America Line parníky Třídy Imperator o rychlosti 22,5 uzlů (41,7 km/h). Všechny byly větší a luxusnější, ale ne tak rychlé jako \"Mauretania\" a \"Lusitania\". Cunard ještě postavil další loď, \"Aquitanii\" o rychlosti 24 uzlů (44,4 km/h), čímž zkompletoval své trio. Tuto novou očekávanou konkurenci však narušila série neštěstí. Parník White Star Line \"Titanic\" se během své první plavby po srážce s ledovcem potopil a jeho sesterská loď \"Britannic\" a Cunardova \"Lusitania\" byly potopené ve válce. Trojici parníků německé Hamburg America Line pak získali spojenci jako součást válečných reparací.\n\nV roce 1917 si Cunard postavil nové sídlo v Liverpoolu. Neoklasicistní Cunard Building byla poslední z tzv. Three Graces. Toto sídlo Cunard používal až do 60. let.\n\nPo válce začal Cunard budovat jako náhradu za ztracené parníky 11 nových lodí. Southampton nahradil Liverpool jako hlavní britskou destinaci tříloďové linky do New Yorku. Jako náhradu za potopenou \"Lusitanii\" získal parník \"Imperator\", který přejmenoval na \"Berengaria\". V roce 1926 měl Cunard větší flotilu než před válkou a jeho hlavní konkurent White Star Line byl v úpadku a sdružení IMM ho odprodalo.\n\nI přes úpadek transatlantické lodní dopravy v roce 1929 postavili Němci, Italové a Francouzi nové velké lodě. Německý \"Bremen\" získal Modrou stuhu s průměrnou rychlostí 27,8 uzlů (51,5 km/h), Italský \"Rex\" ho překonal průměrem 28,9 uzlů (53,5 km/h) a francouzská \"Normandie\" to završila přeplutím Atlantiku v roce 1937 za méně než čtyři dny rychlostí 30,58 uzlů (56,63 km/h). Proto si Cunard v roce 1930 objednal loď, která se měla vyrovnat aspoň prvním dvěma zmíněným parníkům a která měla plout na trase Southampton-New York. Práce na trupu pod označením 534 však byla zastavena kvůli špatné ekonomice.\n\nV roce 1934 byla White Star Line na pokraji krachu. Britský poslanec David Kirkwood se zasadil o to, že britská vláda půjčila Cunardu 3 miliony liber na dokončení trupu 534 a dalších pět milionů na druhou loď, pokud se Cunard sloučí s White Star Line s cílem opětovného nastartování britské ekonomiky. Sloučení proběhlo a vznikla nová firma Cunard White Star, Ltd, kde Cunard vlastnil přibližně dvě třetiny kapitálu.\n\nNově vzniklá společnost tak měla až příliš mnoho lodí, proto ty starší prodala do šrotu. To se týkalo \"Mauretanie\" a lodí White Star Line \"Olympic\" a \"Homeric\". V roce 1936 byl \"Majestic\", který patřil White Star Line, odstaven a nahrazen dokončeným trupem 534, teď už pojmenovaným \"Queen Mary\". Ta v roce 1938 při průměrné rychlosti 30,99 uzlů (57,39 km/h) získala Modrou stuhu. Jako další byly postaveny lodě \"Queen Elizabeth\" a menší druhá \"Mauretania\". Ta byla používána na transatlantických linkách, když byla některá z předchozích dvou lodí odstavena v suchém doku. \"Berengaria\" byla v roce 1938 po sérii požárů prodána do šrotu.\nBěhem druhé světové války sloužily \"Queen Mary\" a \"Queen Elizabeth\" jako transportní lodě a Winston Churchill řekl, že pomohly válku nejméně o rok urychlit. Ačkoli hlavní čtyři lodě Cunardu (\"Queen Mary\", \"Queen Elizabeth\", \"Mauretania\" a \"Aquitania\") z války vyvázly bez poškození, mnoho menších lodí bylo ztraceno. \"Lancastria\" i \"Laconia\" byly potopeny s velkými ztrátami na životech.\nV roce 1947 Cunard odkoupil podíl White Star Line a společnost se tak jmenovala už jen Cunard Line. Společnost nechala postavit pět nákladních lodí a dvě nákladní s ubytováním pro cestující. \"Caronia\" byla dokončena v roce 1949 a o rok později dosloužila \"Aquitania\". Cunard byl v dobré pozici, aby využil vzrůstající poptávku po transatlantické přepravě během 50. let. V té době představil nový slogan: „Dostat se tam je polovina zábavy.“ S novými parníky obsluhoval linky do New Yorku a Kanady. Loď bývalé White Star Line \"Britannic\" z roku 1929 sloužila až do roku 1960.\n\nV roce 1960 vláda sjednala s Cunardem stavbu nového projektu s označením Q3, lodi s hrubou prostorností 75 000 BRT, která měla nahradit \"Queen Mary\". V plánu bylo ustanoveno, že vláda poskytne finance na většinu nákladů. Kolem plánu se v červnu 1961 vedly diskuse kvůli vzrůstající popularitě letecké přepravy přes Atlantik. Po dohodnutém pozměnění plánu měla být nová loď menší, ale nakonec byla vybudována \"Queen Elizabeth 2\" o prostornosti 70 300 BRT, která sloužila od roku 1969.\n\nDeset let od zahájení letecké transatlantické přepravy už byla většina tradičních námořních linek zrušena. V roce 1965 byla odstavena \"Mauretania\", o dva roky později i \"Queen Mary\" a \"Caronia\" a v roce 1968 i \"Queen Elizabeth\". Další dvě lodě byly prodány. Cunard zkusil přizpůsobit své odjezdy sledováním odletů letadel a podařilo se mu dohodnout spolupráci s aerolinkami British Overseas Airways Corporation za vzniku BOAC-Cunard Ltd, ale v roce 1966 se toto spojení rozpadlo.\n\nV roce 1971, kdy byl Cunard odkoupen konglomerátem Trafalgar House, operoval s osobními a nákladními loděmi, hotely a letovisky. Jeho nákladní flotila čítala 42 lodí ve službě a 20 objednaných. Vlajkovou osobní lodí byla \"Queen Elizabeth 2\". Trafalgar získal další dvě lodě a vlastnil většinu nákladních lodí. Během války o Falklandy sloužily \"Queen Elizabeth 2\" a \"Cunard Countess\" jako lodě pro transport jednotek zatímco nákladní loď \"Atlantic Conveyor\" byla potopena střelou Exocet.\n\nV roce 1983 Cunard získal Norwegian America Line a její dvě lodě. Tentýž rok se Trafalgar pokusil získat rejdařství P&O, které bylo založeno ve stejném roce jako Cunard, ale nakonec od svého záměru odstoupil. V roce 1988 Cunard koupil společnost Ellerman Lines a jeho flotilu lodí. O několik let později se rozhodl zanechat přepravování nákladu a soustředit se jen na výletní lodě. V letech 1989–1991 rozprodal všechny své nákladní lodě až na \"Atlantic Conveyor\", kterou vlastnil až do roku 1996. V roce 1994 odkoupil od Royal Viking Line parník Royal Viking Sun.\n\nV polovině 90. let se Cunard potýkal s problémy. Ocitl se pod nátlakem, když \"Queen Elizabeth 2\" během první plavby v roce 1994 potkalo kvůli nedokončené renovaci několik defektů. Cestujícím musel na stížnostech vyplatit 13 milionů dolarů. Poté, co se roku 1995 ocitl ve ztrátě 25 milionů dolarů, se Trafalgar rozhodl najít nového výkonného ředitele, který by společnost zbavil problémů. V roce 1996 byl Trafalgar House získán norským konglomerátem Kværner, který zkoušel Cunard prodat. Když se ale nenašel žádný kupec, rozhodl se Kværner do Cunardu investovat a získat znovu jeho ztracenou reputaci.\n\nV roce 1998 byl Cunard prodán konglomerátu Carnival Corporation za 500 milionů dolarů. Příští rok získal Carnival zbývající akcie za 205 milionů dolarů. Každá ze společností Carnivalu se soustředila na jinou oblast a Cunard se měl opět stát tradiční britskou luxusní značkou. Pod sloganem „Pokrok od roku 1840“ se ve své kampani snažil propagovat eleganci a mystičnost cestování přes oceán. Z původních lodí mu zůstaly jen \"Queen Elizabeth 2\" a \"Caronia\". Společnost se nyní soustředila na nový projekt \"Queen Mary\" s cílem vybudovat novou loď na transatlantické plavby.\n\nV roce 2001 byl Carnival největší společností ve svém oboru následován Royal Caribbean Cruises Ltd. a P&O Princess Cruises, které vznikly rozdělením původní P&O. Když se tyto dvě společnosti chtěly opět sloučit, snažil se Carnival na poslední chvíli získat P&O Princess Cruises, což se mu nakonec povedlo. Po sloučení Carnival přesunul sídlo Cunardu do města Santa Clarita v Kalifornii.\n\nPo otevření Carnival House v roce 2009 v Southamptonu byla část výkonných činitelů Cunnardu přesunuta zpět do Británie pod Carnival UK. Po vzniku této britské pobočky měl nyní Carnival plc. přímou kontrolu nad všemi svými britskými zájmy včetně Cunardu.\n\nV roce 2004 byla 36 let stará \"Queen Elizabeth 2\" nahrazena novou \"Queen Mary 2\". \"Caronia\" byla prodána a \"Queen Elizabeth 2\" ještě sloužila do roku 2008, kdy byla vyřazena. V roce 2007 svoji flotilu rozšířil o \"Queen Victoria\", která má na palubě malé muzeum historie Cunardu, a nakonec v roce 2010 dalším parníkem z třídy Vista, \"Queen Elizabeth\".\n"}
{"id": "677136", "url": "https://cs.wikipedia.org/wiki?curid=677136", "title": "Uršula Braniborská (kněžna)", "text": "Uršula Braniborská (kněžna)\n\nUršula Braniborská (25. září 1450 – 25. listopadu 1508, Vratislav) byla rodem braniborská princezna a sňatkem minstrberská a olešnická kněžna a kladská hraběnka.\n\nUršula byla nejstarším a nejmilejším ze čtyř dětí braniborského kurfiřta\nAlbrechta III. Achilla (1414–1486) z jeho prvního manželství s Markétou Bádenskou (1431–1457).\n\nPrincezna je považována za jednu z nejvýraznějších obětí sňatkové politiky 15. století. Nejprve byla v roce 1458 zaslíbena saskému vévodovi Albrechtu III., po zrušení tohoto zasnoubení byl dalším adeptem sňatku Albrechtův starší bratr Arnošt Saský, toto zasnoubení však bylo zrušeno rovněž. Další kandidát ženitby byl minstrberský kníže Jindřich I. Starší (1448–1498), syn českého krále Jiřího z Poděbrad. V roce 1466 prohlásil papež Pavel II. toto zasnoubení jako \"„rouhavé spojení s kacířem“\" a Uršula byla spolu se svým otcem uvržena do klatby. Také vztahy Braniborska a císaře Fridricha III. Habsburského byly kvůli uzavření tohoto manželství obtížnější. Jiří z Poděbrad a Albrecht Achilles nato uzavřeli spojenectví proti všem odpůrcům tohoto manželství.\n\nUršula se poté sama tajně, bez vědomí svého otce, zasnoubila s \"Rudolfem III. von Sulz\", lankrabětem z Klettgau. Po papežském zrušení tohoto závazku se přece konečně provdala 9. února roku 1467 v Chebu za minstrberského knížete jindřich I. Staršího. Roku 1471 byla s tím spojená klatba Uršuly a jejího otce zrušena.\n\nZ manželství Uršuly a Jindřicha se narodilo osm dětí:\n\n\n\n\n"}
{"id": "677137", "url": "https://cs.wikipedia.org/wiki?curid=677137", "title": "Turistická značená trasa 3953", "text": "Turistická značená trasa 3953\n\nTuristická značená trasa 3953 byla zeleně vyznačená trasa ze Zákup k záhořínské kapli sv. Františka z Assisi vytvořená Klubem českých turistů o délce 11 km východně od České Lípy. Jejími nejznámějšími objekty na trase jsou zámek v Zákupech a Svojkov s Modlivým dolem a skalním hradem Svojkov. Cestou se nabízí několik dalekých výhledů na Zákupskou pahorkatinu i České středohoří. Rozcestníky po trase jsou doplněny tabulkou hlavního sponzora značení Lesy České republiky. Mezi začátkem a koncem trasy byl výškový rozdíl 140 metrů. Trasa byla později prodloužena až do Sloupu v Čechách.\n\nZačátek trasy je u železniční zastávky Zákupy (260 m. n.m.) na katastru Zákupy č.790 567. Odtud vede podél trati na Liberec Nádražní ulicí do středu města na náměstí Svobody s morovým sloupem a radnicí. Přes křižovatku vede i cyklotrasa 3045. V Zákupech je i naučná stezka, ale s touto zelenou se nestýká. Na náměstí se zelená trasa zatočí doleva Borskou ulicí k zámku Zákupy (1,5 km), mine jej směrem po silnici na Nový Bor až na křižovatku silnic s možností odbočení na Brniště. Zelená z křižovatky odbočuje doleva, o 100 metrů dále odbočuje do lesa. Pokračuje přes Mariánskou výšinu na její vrchol Oboru (výška 371 m. n.m.) až do osady Nový Šidlov (5 km, 290 m. n.m.), administrativní součásti Zákup (katastr Šidlov 790 659).\nOdtud vede do obce Svojkov (8 km) kolem kostela, kde se napojuje v dalších 2 km na mezinárodní pěší dálkovou trasu, červenou E10.\n\nV obci je souběžně vedena i cyklotrasa 3062 a silnice ze Zákup do Sloupu v Čechách. Ve Svojkově (katastr Svojkova 761 214) je od restaurace zvané Zámeček odbočka k nedaleké zřícenině hradu Svojkov, zelená spolu s evropskou červenou odbočují doprava k Modlivému dolu (9,5 km). Z někdejší křížové cesty na této části zelené zůstaly jen zbytky. V jeho blízkosti jsou Svojkovské skály s řadou pískovcových věží a horolezeckých terénů. Za ním je rozcestí Sedlo pod Slavíčkem (440 m.- n.n.), kde červená odbočuje na vrchol kopce Slavíček a pak ke skalnímu hradu Sloup, zatímco zelená pokračuje dál k severu do cíle u Záhořínské kaple (11km ve výšce 400 m. n.m.). Zelená zde končila, později byla prodloužena až do Sloupu. Turisté mohou také pokračovat dál na sever po žluté trase vedoucí od Sloupu v Čechách na kopec Ortel.\n\nV Zákupech popisovaná cesta prochází městskou památkovou zónou, kde cennými objekty viditelnými z trasy jsou na náměstí morový sloup (barokní Sousoší Nejsvětější Trojice z roku 1708), budova radnice z roku 1867 a budova někdejší klášterní školy Boromejek. Cesta poté podchází státní zámek Zákupy z 17. století, sídlem Habsburků, který je zařazen i s hospodářským dvorem mezi národní kulturní památky. Sousední anglická a francouzská zahrada je cenná i svými (poškozenými) balustrádami.\n\nZelená v poslední své třetině prochází Svojkovem, kde je ze zelené krátká odbočka na zříceniny skalního svojkovského hradu a prochází pak kolem do skal vytesaného poutního místa Modlivého dolu. \n\nCesta začíná u stanice Zákupy na železniční trati z České Lípy do Liberce (Trať 086). Jinde na trase železniční zastávka není. Je možné využít autobusových linek ČSAD Česká Lípa, které mají své zastávky u zelené trasy v Zákupech, Svojkově a v Sloupu v Čechách.\n\n"}
{"id": "677146", "url": "https://cs.wikipedia.org/wiki?curid=677146", "title": "Adyča", "text": "Adyča\n\nAdyča ( nebo ) je řeka v Jakutské republice v Rusku. Je dlouhá 715 km. Plocha povodí měří 89 800 km². Na horním toku se nazývá Borong () a na dolním toku Adyačči ().\n\nPramení na východním svahu hřbetu Čerského a teče v široké dolině. Ústí zprava do Jany.\n\nZdrojem vody jsou dešťové a sněhové srážky. Průměrný roční průtok vody činí 485 m³/s. Zamrzá v říjnu, v zimě promrzá až do dna na 1 až 4,5 měsíce a rozmrzá na konci května. Jsou pro ni charakteristická obrovská náledí.\n"}
{"id": "677153", "url": "https://cs.wikipedia.org/wiki?curid=677153", "title": "Goodbye Girl", "text": "Goodbye Girl\n\nGoodbye Girl je třetí sólové studiové album frontmana hudební skupiny Bread Davida Gatese. Písně 1-4, 6 a 7 byly vydány už na dvou jeho dřívějších albech.\n\n"}
{"id": "677155", "url": "https://cs.wikipedia.org/wiki?curid=677155", "title": "Amsterdam shop", "text": "Amsterdam shop\n\nAmsterdam shop je síť obchodů v České republice, která prodávala legálně drogy. Jeden z nich je ve Stodolní ulici v Ostravě, další jsou v Olomouci, Praze a dalších městech. Tyto prodejny nabízely na prodej syntetické drogy do 22. dubna 2011, kdy byl vládou Česka vydán seznam zakázaných návykových látek. Prodejny Amsterdam shop nabízely tyto drogy jako sběratelské předměty, a tím obcházely zákon. \n\nMajitel Artur Slawomir Kamedula byl odsouzený ke dvěma letům vězení za šíření toxikomanie, Amnestie Václava Klause jej zbavila zbytku trestu.\n\n"}
{"id": "677157", "url": "https://cs.wikipedia.org/wiki?curid=677157", "title": "Simon Pegg", "text": "Simon Pegg\n\nSimon Pegg, vlastním jménem Simon John Beckingham (* 14. února 1970, Gloucester, Anglie, Spojené království) je britský herec-komik a scenárista.\n\nPochází z rodiny jazzového hudebníka Johna Heryho Beckinghama, matka Rosemary byla státní zaměstnankyní.\nPo studiích anglické literatury na Stratford Upon Avon College studoval na Universitě v Bristolu.\n\nMezi jeho nejvýznamnější účinkování patří role ve filmech \"Soumrak mrtvých\", \"Jednotka příliš rychlého nasazení\" nebo sitcom \"Spaced\" z roku 1999. V roce 2009 ztvárnil postavu Montgomeryho Scotta ve snímku \"Star Trek\", kterou si zopakoval i v následujících filmech \"\" (2013) a \"\" (2016).\n\nJeho hlavní práce vznikly ve spolupráci s Nickem Frostem, Jessicou Hynesovou, Dylanem Moranem a Edgarem Wrightem.\n\nPatří mezi nejlepších přátele herce Davida Schwimmera, se kterým pracoval \"Bratrstvu neohrožených\" nebo na snímku \"Nula od nuly pojde\", jeho velkým kamarádem je i Nick Frost.\n\nV roce 2008 si zahrál hlavní roli ve snímku \"Jak se zbavit přátel a zůstat úplně sám\" po boku Kirsten Dunstové.\n\nOd 23. července 2005 je ženatý s Maureeu McCann, stal se i kmotrem dcery Gwyneth Paltrow.\n\n\n"}
{"id": "677158", "url": "https://cs.wikipedia.org/wiki?curid=677158", "title": "UDBA", "text": "UDBA\n\nUDBA (UDBA nebo UDSA, později SDB nebo SDS) je zkratka označující tajnou policii působící ve Socialistické federativní republice Jugoslávie. Bosensky zkratka znamenala\" Uprava državne bezbjednosti\", srbsky \"Uprava državne bezbednosti\", chorvatsky \"Uprava državne sigurnosti\", makedonsky \"Управа за државна безбедност\", slovinsky \"Uprava državne varnosti\". UDBA byl používána jako nástroj kontroly státní mocí. V pozdější době byla UDBA složena ze šesti více či méně nezávislých organizací tajné policie, každá pro jednu ze šesti jugoslávských federálních republik. Organizace byly koordinovány centrálním federálním úřadem.\n\nUvádí se, že UDBA byla zodpovědná za „eliminaci“ několika desítek nepřátel státu v rámci Jugoslávie i na mezinárodní úrovni (odhaduje se asi 200 atentátů a únosů). Cíle a metody eliminace byly různé; z dob druhé světové války byl cílem ustašovský (fašistický) vůdce Nezávislého státu Chorvatsko Ante Pavelić a velitel lágrů Vjekoslav Luburić (ve Španělsku a Argentině), později členové extrémní chorvatské emigrace jako například Bruno Bušić.\n\n\nUDBA tvořila hlavní část jugoslávských zpravodajských služeb v letech 1946–1991, a byl primárně zodpovědná za vnitřní bezpečnost státu. Od roku 1946 UDBA prodělala řadu bezpečnostních a zpravodajských změn způsobené aktuálními otázkami v té době, včetně boje proti gangům, ochrany hospodářství. Byl aněkolikrát reorganizována, roce 1945 a 1946, například, UDBA byla organizována podle okresů. V oblasti vnitřní bezpečnosti byl kladen důraz na kolektivismus, bratrství, sociální harmonii, věrnost a toleranci vůči osobám s různými názory. Odchylka od tohoto souboru hodnot se stala okamžitým problémem pro bezpečnostní služby.\n\nPozději bylo použití síly byla zmírněno, a když proces \"decentralizace moci lidu\" začal, u zpravodajské a bezpečnostní služby došlo k dalšímu reorganizaci tak, aby došlo k decentralizaci moci a zvýšení efektivity. Reorganizace řešily i otázky týkající se působnosti federace (bezpečnostní stav, přeshraniční dopravy, zahraničních občanů, pasy, zavádění a rozšiřování zahraničního tisku, a federální občanství).\n\nUDBA se mimo jiné zaměřovala na pronásledování chorvatských emigrantů, především příslušníků chorvatského hnutí Ustaša, byť některé případy vražd ustašovských válečných zločinců jsou dodnes nevyjasněny, jako například vražda velitele ustašovského koncentračního tábora v Jasenovaci Vjekoslava Luburiće. Ten byl zavražděn Ilijou Stanićem roku 1969 ve Španělsku. Stanić byl často označován za agenta UDBA, nejspíše však v době vraždy agentem nebyl, stal se jím však později. Známá je rovněž vražda chorvatského disidenta a vlastence Bruno Bušiće v Paříži roku 1978. UDBA takto zlikvidovala nejméně 70 chorvatských disidentů a nepohodlných Titově komunistickému režimu. Rekordním byl zřejmě rok 1981, kdy UDBA zavraždila minimálně 10 chorvatských vlastenců a disidentů ve Francii, Německu a Švýcarsku.\n\nV letech 1963–1974 se bezpečnostní zpravodajské služby zabývaly řadou domácích a zahraničních politických událostí. V Jugoslávii docházelo k politické konfrontaci a demonstracím v Bělehradě v Chorvatsku, intervenci skupiny nacionalistů (Radusa, 1972), a oživení nacionalismu v Kosovu, Srbsku, Makedonii a Slovinsku. Nejvýznamnější událostí v zahraničí byla invaze vojsk Varšavské smlouvy do Československa v roce 1968.\n\nPo rozpadu Jugoslávie organizace UDBA i nadále pokračovala v činnosti jako státní bezpečnostní služba Svazové republiky Jugoslávie.\n"}
{"id": "677165", "url": "https://cs.wikipedia.org/wiki?curid=677165", "title": "Čestné pohřebiště na Ústředním hřbitově v Brně", "text": "Čestné pohřebiště na Ústředním hřbitově v Brně\n\nČestné pohřebiště na Ústředním hřbitově v Brně je pohřebiště z 2. světové války, zbudované v poválečném období a upravené na přelomu 70. a 80. let. Nalézá se na ulici Jihlavská ve Štýřicích v městské části Brno-střed.\n\nJe to pohřebiště rumunských spojeneckých vojsk a účastníků domácího odboje z období 2. světové války, postavené v letech 1945-1946 jako součást Ústředního hřbitova v Brně. V letech 1979–1980 byla provedena jeho rekonstrukce.\n\nUprostřed pohřebiště stojí pilíř se sochou vojína a mezi kolumbáriem s urnami sovětských důstojníků a přístupovým schodištěm se nachází hromadné hroby vojáků. Nad nimi jsou dva protilehlé monumenty z pohledového betonu s reliéfní výzdobou od Miloše Axmana. V dolní části pohřebiště stojí 39 m vysoký zkosený betonový pylon. Při rekonstrukci sem byla umístěna také těžká vojenská technika a tanky, které ale byly koncem roku 1991 odstraněny.\n\nOd roku 1989 je pohřebiště dle nařízení vlády č. 171/1998 Sb. národní kulturní památkou České republiky. Pietní akty se zde konají v den výročí osvobození Brna (26. dubna) a v prvních květnových dnech.\n\n"}
{"id": "677171", "url": "https://cs.wikipedia.org/wiki?curid=677171", "title": "Želva diamantová", "text": "Želva diamantová\n\nŽelva diamantová (\"Malaclemys terrapin\"), též želva démantovitá je jediným zástupcem rodu \"Malaclemys\".\n\nJejí karapax je šedý s tmavými a někdy i žlutými skvrnami. Hlavu a krk pokrývají černé skvrnky na šedém, šedozeleném nebo i fialovém podkladu. Samci jsou menší než samice. Zimu přečkává na dně v bahně.\n\nTento druh popsal Johann David Schoepf roku 1793.\n\nPatří mezi dravce, je to převážně masožravec. Stravu jí tvoří mořské ryby, mořští měkkýši, korýši, garnáti a také výhonky rostlin. Ve stravě musí být dostatek vitaminů a minerálních látek.\n\nPáří se hned po probuzení z hibernace v noci nebo v časných ranních hodinách. Páří se vždy ve vodě. Vejce klade od května do června. Obvykle snáší 5 - 12 vajec. Inkubační doba je v přírodě 60 - 90 dní. Při chovu v zajetí je inkubační doba 61 - 68 dní při teplotě 30 °C v inkubátoru. Mláďata mají délku asi 3 cm.\n\nVhodným biotopem jsou pro ni slané močály a pobřežní vody Atlantského oceánu. Vyskytuje se na jihu a východě Spojených států amerických, ve státech Massachusetts, Florida, Texas a na pobřeží Mexického zálivu.\n\nTento druh býval považován za delikatesu, a proto byl téměř vyhuben. Vzhledem k tomu patří mezi ohrožené druhy na Rhode Island a ve státě Massachusetts.\n\n"}
{"id": "677172", "url": "https://cs.wikipedia.org/wiki?curid=677172", "title": "Magnum (zmrzlina)", "text": "Magnum (zmrzlina)\n\nZnačka Magnum od britsko-holandské společnosti Unilever byla na světový trh uvedena v roce 1987. Nanuky Magnum byly původně prodávány ve třech variantách: vanilková zmrzlina na dřívku v čokoládové krustě, vanilková zmrzlina na dřívku v bílé čokoládě a vanilková zmrzlina na dřívku v čokoládové krustě s mandlemi.\n\nOd roku 1987 se nabídka zmrzlin Magnum rozšířila o další kombinace příchutí zmrzliny, druhy čokolády a přísady. Magnum se postupem času stalo jednou z vedoucích světových značek zmrzlin. Na celém světě se ho každoročně prodá zhruba miliarda kusů.\n\nV České republice se nanuky Magnum začaly prodávat okolo roku 1993 spolu s dalšími zmrzlinami značky Algida, která rovněž patří pod společnost Unilever. Původně se v ČR prodávaly tři druhy: \"Magnum Classic, Magnum Whit\"e a \"Magnum Almond\". Receptura nanuků Magnum je stejná v celé Evropě, tedy s použitím rostlinných tuků.\n\nNové druhy nanuků Magnum kombinují různé příchuti zmrzliny, oříšků, čokoládových polev a dalších přísad. V roce 1996 byla na trh uvedeno „Magnum Double Chocolate“, „Double Caramel“ se začal prodávat o čtyři roky později a v roce 2002 byl zahájen prodej nanuků „Magnum Yoghurt Fresh“ a „Magnum Intense“. V roce 2010 je celosvětově uvedeno na trh „Magnum Gold?!“, které obsahuje zmrzlinu s madagaskarskou vanilkou a krémovým karamelovým vírem. V roce 2011 byla na český, slovenský a maďarský trh uvedena zmrzlina „Magnum Mléčná čokoláda & lískový oříšek“. Mléčná čokoláda nanuku obsahuje 36 % kakaa, které pochází z kakaových bobů, jež se pěstují na farmách Rainforest Alliance Certified v Ghaně.\n\nNabídka nanuků Magnum obsahuje i další druhy (např. Magnum Mint, Magnum Mayan mystica, Magnum Ecuador dark). Jejich nabídka se v různých zemích liší.\n\n"}
{"id": "677173", "url": "https://cs.wikipedia.org/wiki?curid=677173", "title": "Silvestr Bláha", "text": "Silvestr Bláha\n\nDivizní generál Ing. Silvestr Bláha (31. prosince 1887 Zvole – 6. listopadu 1946 v Praze) byl český voják a odbojář, který působil jako přednosta Vojenské kanceláře prezidenta republiky po boku T.G. Masaryka a Edvarda Beneše.\n\nMaturitu složil na Vyšší reálce v Novém Městě na Moravě, vzdálené od Zvole asi 12 km. V roce 1905 odešel studovat do Prahy na Vysoké učení technické na stavební odbor.\n\nManželství uzavřel s Adélou Hartmanovou, která byla původem z Německa. Manželství bylo bezdětné. Adéla zemřela v Praze 8.1.1975.\n\nKdyž si splnil povinnosti prezenční služby v rakousko-uherské armádě u dělostřeleckého pluku v Krakově, odešel v roce 1912 jako stavební inženýr státních služeb do Dalmácie, kde pracoval na různých drobných stavbách až do vypuknutí první světové války.\nPo mobilizaci nastoupil službu u samostatného pevnostního dělostřeleckého praporu v Přemyšlu. Zde byl také dne 22. března 1915 zajat ruskou armádou. Dva roky se pohyboval po zajateckých táborech a poté vstoupil jako dobrovolník do Československého vojska na Rusi. Jako prostý vojín byl zařazen do střeleckého pluku 8 „Slezského“. Krátce na to absolvoval důstojnický kurz v Borispoli.\nV říjnu 1917 odjel s prvním transportem dobrovolníků k Československým legiím do Francie. Velel francouzské rotě a od srpna 1918 byl velitelem 11. roty 21. Československého střeleckého pluku, s ním prošel válečné tažení na západní frontě v Alsasku, Champagne a Arden, zejména boje u Terronu. Domů se vrací v hodnosti majora ve funkci velitele praporu.\n\nPo návratu do vlasti jej však čeká zase fronta. Zúčastnil se bojů na Těšínsku a na Slovensku bojoval s Maďary u Zvolena a Levic.\n\nV lednu 1919 velel kombinované brigádě v severním úseku Těšínska, poté se stal zástupcem vrchního velitele operujících vojsk.\nMezitím byl major Bláha povýšen do hodnosti podplukovníka a koncem srpna 1919 přidělen zahraničnímu oddělení prezídia ministerstva národní obrany. V lednu následujícího roku byl ustanoven náčelníkem Československé vojenské mise ve Francii a současně prvním vojenským atašé pro Francii, Belgii, Velkou Británii a Švýcarsko. V letech 1925–1929 velel 33. pěšímu pluku „Doss Alto“ v Chebu. Dnem 30. května 1927 úspěšně ukončil kurz pro vyšší velitele při Válečné škole v Praze a potom následuje vrchol jeho kariéry.\nDne 28. února 1928 byl ustanoven přednostou Vojenské kanceláře prezidenta republiky, tuto funkci zastával až do Mnichovské kapitulace. Krátce nato byl v roce 1929 povýšen na brigádního generála. Od jara 1932 byl současně náčelníkem Vojenského ústavu vědeckého a jedním z předních československých vojenských teoretiků. Jako vojenský teoretik Silvestr Bláha upozorňoval na hrubé nedostatky čs. vojenské doktríny. Od jara 1932 zastával funkci náčelníka Vojenského ústavu vědeckého. Prokázal rozsáhlou vědeckou a publikační činnost v oblasti Československé vojenské teorie.\nNa divizního generála byl povýšen 1. 7. 1934.\n\nDíky tomu, že se ve třicátých létech kriticky vyjadřoval k situaci v armádě, byly jeho vztahy s částí generality kolem Jana Syrového nepřátelské. A to mělo vliv v období po abdikaci prezidenta Beneše, a proto i ve svých 52 letech Bláha odchází z armády.\n\nS nacistickou okupací se nesmířil. Pro své exponované postavení u prezidenta dr. E. Beneše a publikační činnost byl známý mezi širokou veřejností a získal doklady o tom, že Němci sledují jeho činnost a hlídají ho.\n\nPo válce byl generál opět zařazen do služby, ale pro příliš demokratické smýšlení, vyšší věk a zdravotní problémy byl dán do výslužby. Krátce poté, před svými devětapadesátými narozeninami 6. 11. 1946 v Praze zemřel.\n\nGenerál udržoval spojení s odbojem a v době Pražského povstání působil jako pobočník generála Vedrala. V odbojové činnosti byli zapojeni i jeho švagrové – letci, bratři Hamšíkovi.\n\n\n\nDne 12. října 2008 došlo ke slavnostnímu odhalení pamětní desky diviznímu generálovi Ing. Silvestru Bláhovi na budově Základní školy ve Zvoli nad Pernštejnem.\n\n\n"}
{"id": "677180", "url": "https://cs.wikipedia.org/wiki?curid=677180", "title": "Národní historický park Nez Perce", "text": "Národní historický park Nez Perce\n\nNárodní historický park Nez Perce je tvořen z osmatřiceti památek na území států Idaho, Montana, Oregon, Washington, které jsou spjaty s indiánským kmenem Nesperků. Památky připomínají historii, kulturu a příběhy těchto původních obyvatel. Sídlo parku se nachází v idažském Spaldingu.\n\n\n"}
{"id": "677194", "url": "https://cs.wikipedia.org/wiki?curid=677194", "title": "Alabama (řeka)", "text": "Alabama (řeka)\n\nAlabama ( ) je řeka protékající státem Alabama na jihovýchodě USA. Je přibližně 502 km dlouhá od soutoku zdrojnic k soutoku s řekou Tombigbee, přičemž od pramenů delší zdrojnice Coosy měří 1064 km. Povodí má rozlohu 106 000 km².\n\nVzniká soutokem Coosy a Tallapoosy, které pramení v jižních výběžcích Appalačského pohoří. Protéká Přimexickou nížinou. Po soutoku s řekou Tombigbee vytváří řeku Mobile, která ústí do zálivu Mobile v Mexickém zálivu Atlantského oceánu.\n\nZdrojem vody jsou dešťové srážky. Nejvyšších vodních stavů dosahuje na jaře. Průměrný roční průtok vody činí 1790 m³/s.\n\nNa obou zdrojnicích byly vybudovány významné přehradní nádrže. Vodní doprava je možná od Montgomery až do námořního přístavu Mobile na pobřeží Mexického zálivu.\n\n"}
{"id": "677199", "url": "https://cs.wikipedia.org/wiki?curid=677199", "title": "The Circle (album, Bon Jovi)", "text": "The Circle (album, Bon Jovi)\n\nThe Circle je jedenácté studiové album americké hard rockové hudební skupiny Bon Jovi, vydané v říjnu roku 2009.\n\n\n"}
{"id": "677200", "url": "https://cs.wikipedia.org/wiki?curid=677200", "title": "Čerwuiš", "text": "Čerwuiš\n\nČerwuiš Piošád Mendoza, počeštěný Červíček, byl synem náčelníka indiánského kmene Čamakoko z vnitrozemí Paraguaye, kterého přivezl do Prahy počátkem roku 1908 český cestovatel, botanik a etnograf Alberto Vojtěch Frič.\n\nIndiánský kmen byl decimován podivnou chorobou způsobující zesláblost. Krvácející vředy v konečníku nebylo pro nedokonalé lékařské přístroje odborníků v Jižní Americe možno podrobněji vyšetřit. Proto také z tohoto důvodu byl Čerwuiš převezen do Evropy na diagnostikování. Ukázalo se, že nemoc zapříčinili dosud neznámí střevní parazité (měchovec \"Ancylostoma duodenale\") a k léčbě stačilo použít silné laxativum. Frič Čerwuiše také používal jako demonstrační pomůcku při přednáškách. Indián v Praze pobyl až do roku 1909, kdy odjel spolu s Albertem předat léky kmeni Čamakoko (Chamacoco). Po návratu do vlasti měl trvalé problémy přizpůsobit se zpětně domorodému způsobu života.\n\nJeho příběh byl zachycen v tvorbě různých autorů\n\n\n"}
{"id": "677201", "url": "https://cs.wikipedia.org/wiki?curid=677201", "title": "VŠSK MFF Praha", "text": "VŠSK MFF Praha\n\nVSK MFF UK Praha, z.s . je sportovní klub úzce spolupracující s Matematicko – fyzikální fakultou UK. Od svého založení v roce 1962 byl součástí Matematicko – fyzikální fakulty UK. Sportování ve VSK probíhá mimo rámec povinné tělesné výchovy a je určeno především pro studenty MFF, kteří projeví zájem aktivně se zapojit do činnosti v některém oddílu. Klub sdružuje celkem 13 sportovních oddílů.\n\nDlouhodobě se klub zaměřoval především na volejbal. Specifikou klubu je pak oddíl lodních sportů, který zajišťuje činnost kanoistiky a veslování. Kanoistika je zaměřena především na divokou vodu. Ve veslování pak klub dosáhl významných úspěchů včetně medailových umístění na Mistrovství republiky a dalších závodech. Oddíl založil bývalý juniorský reprezentant ve veslování a předseda klubu v letech 2015 - 2019 Martin Kozák.\n\n"}
{"id": "677203", "url": "https://cs.wikipedia.org/wiki?curid=677203", "title": "Bierbruck", "text": "Bierbruck\n\nBierbruck, Bierbruck zu Christelschlag, také Bierbrücke, česky Můstek byla osada na prachatické větvi Zlaté stezky, někdejší součást obce Křišťanovice. V blízkosti osady přecházela Zlatá stezka řeku Blanici (dnes těmito místy probíhá silnice II/141 z Volar do Prachatic). Pod osadou se na řece nacházel mlýn, jehož zbytky jsou dosud patrné.\n\nNa samém sklonku druhé světové války osadou procházel pochod smrti ze ženského koncentračního tábora Helmbrechts. Odpoledne 4. května 1945 byla kolona napadena hloubkovým letcem, při útoku byla jedna z dozorkyň zabita. Některým vězeňkyním se podařilo ve zmatku náletu uprchnout a skrýt se v blízkém lese. Všechny uprchlice byly pochytány, dvanáct z nich bylo týž den zastřeleno. Další ženy byly zavražděny v noci a druhý den, celkem zde zahynulo 22 žen, které byly zahrabány pod hromadou hnoje u zemědělské usedlosti nedaleko hřbitova ve Volarech.\n\nTěla zemřelých byla 14. května 1945 exhumována a ženy pohřbeny na židovském hřbitově ve Volarech.\n\nOsada byla vysídlena v květnu 1946, dodnes se zachovala jediná chalupa.\n\n"}
{"id": "677206", "url": "https://cs.wikipedia.org/wiki?curid=677206", "title": "Fort Vancouver", "text": "Fort Vancouver\n\nFort Vancouver bylo středisko s obchodem s kožešinou z devatenáctého století, které se nachází na břehu řeky Columbia a sloužilo jako regionální sídlo Hudson Bay Company pro území, které se později stalo známé jako země Oregon. Středisko nese své jméno po britském mořeplavci Georgi Vancouverovi a leží na severním břehu Columbie, kde se dnes nachází město Vancouver, tedy nedaleko Portlandu. Dnes se zde nachází replika střediska v plném měřítku, která je otevřena veřejnosti jako Národní historická památka Fort Vancouver.\n\nStředisko bylo založeno v roce 1824, kdy zdejší region pojmenovaný Společností Hudsonova zálivu jako \"Columbijský kraj\" (podle řeky Columbia) byl obydlován jak Brity, tak Američany, jak bylo uvedeno v anglo-americké dohodě v roce 1818. Britské zájmy reprezentovala právě Společnost Hudsonova zálivu, která vlastnila exkluzivní právo na většinu půdy, na které dnes leží západní Kanada. Aby mohla společnost obhajovat své zájmy při břehu řeky Columbie, chtěla založit regionální sídlo na severním břehu řeky, které mělo plně nahradit starší středisko Fort Astoria, které leželo na jižním břehu veletoku a nebylo příliš příhodné pro obchod s pevninou. \n\nDůležitou postavou při zakládání střediska byl George Simpson, ale prvním ředitelem se stal doktor John McLoughlin, později známý také jako „otec Oregonu“, který svou pozici držel po dvaadvacet let. Proti zájmům společnosti totiž pomáhal americkým osadníkům s ubydlením v oblasti a v roce 1846 tedy odešel založit město Oregon City. Devatenáct let strávil ve středisku také James Douglas, který byl do roku 1834 vrchním účetním střediska, než byl povýšen na vrchního obchodníka. \n\nKdyž Simpson vybral místo, na kterém bude středisko postaveno, stal se dolní tok řeky Columbie \"de facto\" hranicí mezi britskou a americkou půdou. Místo, které vybral, se nacházelo na protějším břehu od toho, při kterém se do Columbie vlévá řeka Willamette, na rovné půdě, odkud byl snadný přístup k řece, a takřka na hranici údolní nivy. \n\nMísto bylo také vybráno díky dobrému přístupu k úrodné půdě, jelikož Simpson chtěl, aby se pevnost dokázala zásobovat sama, jelikož distribuce potravy byla drahá. V době, kdy středisko vyprodukovalo až příliš potravin, část z nich byla rozeslána po ostatních střediscích v oblasti a část byla exportována na Havajské ostrovy nebo na Aljašku, která v té době patřila Rusku. Okolí střediska bylo známé jako \"La Jolie Prairie\" („krásná prérie“) nebo \"Belle Vue Point\" („místo krásného výhledu“).\n\nStředisko bylo zásobováno loděmi z Pacifiku nebo pozemským York Factory Expressem, což byla cesta spojující zdejší oblast s faktorií York Factory. Cesta byla odvozena z původního tahu Severozápadní společnosti mezi střediskem Fort Astoria, které leželo na ústí Columbie do oceánu, a střediskem Fort William, které leželo na břehu Hořejšího jezera.\n\nPo sloučení Severozápadní společnosti se Společností Hudsonova zálivu zužitkoval britský parlament zákony Horní Kanady tak, že dal sloučené společnosti právo vynutit si všechnu Brity vlastněnou půdu v Columbijském kraji a v zemi prince Ruprechta. Doktor McLaughlin toto právo využíval, ale zachovával klid a mír s původními obyvateli a snažil se také sjednávat pořádek u amerických osadníků.\n\nV roce 1825 existovaly dva oddíly York Factory Expressu, čímž každé jaro opouštěl jeden konec spojení právě jeden oddíl. Oddíly se pak minuly uprostřed pevniny. Každý oddíl se skládal ze čtyřiceti až sedmdesáti mužů se dvěma až pěti speciálními loďkami zvanými \"bateaux\", což je francouzsky „loď“.\n\nV porovnání s ostatními cestovateli byly tyto loďky celkem rychlé. Záznam z roku 1839 tvrdí, že vzdálenost urazily za tři měsíce a deset dní, což je v průměru téměř 40 kilometrů denně. Muži převáželi na cestě do střediska zásoby a na zpáteční cestě kožešinu, ať už lodí nebo na koni. Pro kratší vzdálenosti mezi regionálními středisky byly dokonce používány batohy. Součástí nákladu byly také spisy o stavu potřebných zásob a prodaných kožešin atd. od doktora McLoughlina i od ostatních ředitelů středisek, které se nacházeli po cestě.\n\nSpeciální yorské lodě, jak se také říká loďkám \"bateaux\", vyhovovaly úkolům York Factory Expressu více než obvyklé kánoe z březového dřeva, pro které byly řeky amerického Severozápadu příliš nebezpečné. V roce 1820 je zaměstnanec Společnosti Hudsonova zálivu Joe McKay popsal jako „vyrobené z borového prkna, téměř deset metrů dlouhé, skoro dva metry široké uprostřed, s ostrými konci a bez kýlu - pohybovaly se podle okolností pomocí pádel nebo vesel“. Indiáni byli obvykle placeni za to, že jim pomáhali dostat se přes vodopády nebo nesplavné peřeje.\n\nOd západu k východu vypadala cesta York Factory Expressu takto: proti proudu řeky Columbie kolem středisek Fort Nez Perces, Fort Okanogan a Fort Colville až k Boat Encampmentu, kde se nyní nachází Kinbasketské jezero. Dále přes Athabasský průsmyk do Jasperu, odtud po proudu řeky Athabasca k Fort Assiniboine, dále po souši k Fort Edmonton. Odtamtud po proudu řek North Saskatchewan a Saskatchewan k Winnipežskému jezeru, dále přes Norway House po řece Nelson. Nakonec se dostává po řece Hayes do York Factory na pobřeží Hudsonova zálivu.\n\nZboží, zásoby a pošta, které byly takto přepravovány přes pevninu mezi York Factory a Fort Vancouver, byly distribuovány lodí každý rok, jelikož se společnost snažila omezit počet katastrofálních havárií. Kožešiny prodané za přikrývky, tabák a průmyslové zboží byly převáženy zpět na zásobovacích lodích. Kožešiny byly také prodávány do Číny za čínské zboží, než se dostaly zpět do Anglie. Mezitím se kožešiny z York Factory prodaly v Londýně na každoročním kožešinovém trhu. Tak to šlo až do roku 1846, kdy půda, na které středisko stálo, padla do rukou Američanům.\n\nStředisko bylo dobře zabezpečené. Ochranné palisády byly 230 metrů dlouhé, 140 metrů široké a asi šest metrů vysoké. Ve středisku se nacházelo zhruba čtyřicet budov, včetně ubytování, skladů, školy, knihovny, lékárny, kaple, kovárny a velké průmyslové továrny. Za hradbami stála ještě další budova a rozkládala se zde pole, zahrady, ovocné sady, loděnice, lihovar, koželužna, pila a mlékárna. Rezidenční vesnice, ve které žili zaměstnanci a jejich rodiny, byla známá jako Kanaka Village, jelikož zde pracovalo mnoho Havajanů. Fort Vancouver byla tedy daleko největším neindiánským osídlením západně od Velkých planin. Obyvatelstvo se skládalo především z frankofonních Kanaďanů a Métisů, žili zde ale také Angličané, Skotové, Irové, Havajané a mnoho původních obyvatel, především Irokézové a Kríjové. Obvyklým jazykem, kterým se zde mluvilo, byla kanadská francouzština. Obchodování a vyjednávání s okolím ale bylo prováděno v pidžinovém jazyce Chinook Jargon, který obsahuje mimo jiné elementy různých indiánských jazyků, angličtiny, francouzštiny a havajštiny. Úředním jazykem byla přesto angličtina.\n\nStředisko bylo dlouho centrem aktivity na americkém Severozápadě. Každý rok sem doplula jedna transoceánská loď z Londýna a jedna dodávka York Factory Expressu z York Factory. Zásoby a zboží byly také získávány při obchodech s kožešinou. Fort Vancouver se stala pojmem v obchodě s kožešinou a její vliv sahal od Havajských ostrovů po Skalnaté hory a od Aljašky po Kalifornii.\n\nObčas středisko změnilo svou ekonomickou aktivitu a také začalo exportovat zemědělské potraviny z farem společnosti, společně s lososy, dřevem, a dalšími produkty. Tyto exporty otevřely trh s ruskou Aljaškou, s Havají a s mexickou Kalifornií. Společnost Hudsonova zálivu sloveso pro tyto účely pobočky na aljašské Sitce, v havajském Honolulu a v kalifornské Yerba Bueně, ze které se vyvinulo San Francisco. Vrcholu středisko dosáhlo, když kontrolovalo 34 poboček, 24 přístavů, šest lodí a šest stovek zaměstnanců. \n\nSpolečnost Hudsonova zálivu, která ovládala obchod s kožešinou na většině území, které Američané nazvali zemí Oregon, nejprve nepodporovala americké osidlování oblasti, protože překáželo lukrativním obchodům. I tak už v roce 1838 přicházeli přes Skalisté hory osadníci, jejichž počet se každým rokem zvyšoval. Mnoho se jich vydalo na cestu ze St. Louis, odkud následovali docela přímou, ale náročnou Oregonskou stezku. Pro mnoho osadníků bylo středisko poslední zastávkou pro zakoupení zásob před začátkem nového usídlení.\n\nSimpson si později uvědomil, že americké osidlování oblasti vyřeší otázku nad územím Oregonu, které bylo dosud obydlené jak Američany, tak Brity, a založil tedy zemědělskou společnost Pugets Sound Agricultural Company. Účelem společnosti bylo jednoduše podpořit britské osídlení na pacifickém pobřeží Severní Ameriky. Společnost měla sídlo ve Fort Nisqually, nedaleko dnešní Olympie, kde produkovala mléko, chovala dobytek a rozvinula zemědělskou půdu. \n\nSir George Simpson pak přijal Alexandera Rosse, aby na pobřeží Tichého oceánu přivedl přes Skalnaté hory skupinu osadníků z Red River Colony (kolonie rozkládající se mezi Winnipežským a Hořejším jezerem), která bude ubytována na statcích společnosti. Ross se ale bál, že je pro tak obtížnou cestu už příliš starý a tak úkolem pověřil mladšího Jamese Sinclaira.\n\nV roce 1841 tedy James Sinclair vedl skupinu téměř dvou set osadníků z Red River Colony do Columbijského kraje, za účelem udržení tamního území pod britskou kontrolou. Britští lovci, obchodníci a osadníci nejprve postupovali po proudu řeky Red, pak se dostali přes Winnipežské jezero a pokračovali proti proudu řeky Saskatchewan do Fort Edmonton, odkud pokračovali jihozápadně. Pak překročili Americké kontinentální rozvodí ve Skalnatých horách přes Sinclairův průsmyk (nedaleko dnešních Radium Hot Springs) a pak sjeli řeky Kootenay a Columbia až k Fort Vancouver. Cesta byla delší než Oregonská stezka, ale zato byla snadnější. Po příjezdu osadníků ještě chvíli trvalo, než jim doktor McLoughlin zařídil ubytování na farmách společnosti. Místo toho se snažil ubytovat je ve Willamettském údolí, kde žili američtí osadníci a kde mohli získat půdu zadarmo.\n\nPři velké migraci roku 1843 přijelo do oblasti po Oregonské stezce sedm set až tisíc amerických osadníků.\n\nV roce 1846 doktor McLoughlin rezignoval na post ředitele střediska a založil město Oregon City ve Willamettském údolí. Ještě ve stejný rok byla podepsaná dohoda o zdejším území mezi Brity a Američany, kteří se dohodli na hranicích na 49. severní rovnoběžce, čímž byla Fort Vancouver na americkém území. Přestože dohoda zajišťovala Společnosti Hudsonova zálivu, že může nadále provozovat středisko a mít přístup k úžině Juana de Fucy, Pugetově zálivu a řece Columbii, ale dohoda společnosti vůbec nenahrávala, středisko se stalo prodělečným a brzy také zavřeným.\n\nV roce 1849 postavila americká armáda Columbijské kasárny (\"později Vancouverovy kasárny\"), které stály šest metrů nad střediskem, asi dva kilometry od řeky a byly více než kilometr dlouhé.\n\nZatímco Společnost Hudsonova zálivu dále využívala středisko, každý rok ubývalo kožešiny a přibývalo osadníků. Americká armáda se navíc dostávala do konfliktů se zákazníky společnosti. V té době se zde odehrávaly Indiánské války a v pevnosti byli ubytovaní známí válečníci Ulysses S. Grant, Philip Sheridan, Arthur MacArthur, Jr. nebo George Crook. Společnost opustila středisko až v červnu 1860, kdy přemístila všechny své operace severně od hranic. Americká armáda ihned přejmenovala celé místo na Fort Columbia, než bylo změněné zpět na Fort Vancouver. Armáda využívala bývalé středisko pro bydlení a jako sklad, zatímco počet obyvatel stále kolísal. Nejméně zde žilo 51 lidí v roce 1861. Při americké občanské válce zde sídlily části 1. oregonské kavalerie a 1. regimentu washingtonských dobrovolných pěšáků. Většina pevnosti shořela ve velkém požáru v roce 1866.\n\nPoté byla pevnost přestavěna tak, že se v ní nacházely dvě kasárny, jedna na každé straně cvičiště.\n\nSedm kládových a čtyři hrázděné budovy sloužily jako bydliště pro úředníky. Pevnost byla nadále aktivní a pro první světovou válku byla rozšířena a přejmenována na Vancouverovy kasárny. Při válce zde sídlila Divize jedlové produkce pod vedením plukovníka Brice Disqua. V meziválečném období zde mezi lety 1936 a 1938 sídlila 5. pěší divize, kterou vedl pozdější náčelník americké armády George Catlett Marshall. Nakonec ve druhé světové válce sloužila pevnost jako vypravovací území pro přístav v Seattlu. V té době byla její rozloha 12,2 km² a její kapacita činila 250 úředníků a 7 295 poddůstojnických osob. V roce 1946 byla pevnost zavřena a také byly vytvořeny první plány na ochranu území.\n\nDíky své důležitosti v dějinách Spojených států byla pevnost v červnu 1948 jmenována americkou národní památkou. V červnu 1961 bylo změněno její označení na americkou národní historickou památku. V roce 1996 bylo 1,5 km² rozlehlé území okolo pevnosti, do kterého patřila i vesnice Kanaka Village, Columbijské kasárny a břeh řeky Columbie, jmenováno národní historickou rezervací, kterou spravuje správa národních parků. Turisté mohou pevnost navštívit, také je místem známým pro velké ohňostroje, které při dni nezávislosti v roce 2008 trvaly 31 minut a vybuchlo zde na 5 440 světlic, čímž bylo nejspíš největším ohňostrojem západně od řeky Mississippi.\n\nV roce 2007 byl jako součást projektu Confluence postaven půdou pokrytý most přes dálnici Lewise a Clarka, který spojuje památku s řekou Columbií.\n\nMezi významné zrekonstruované budovy pevnosti patří:\n"}
{"id": "677209", "url": "https://cs.wikipedia.org/wiki?curid=677209", "title": "Nová antikapitalistická levice", "text": "Nová antikapitalistická levice\n\nNová antikapitalistická levice (NAL) vznikla koncem roku 2009 na základě výzvy ke sjednocení radikální levice adresované vedle radikálně levicové veřejnosti také Socialistické solidaritě (SocSol), Socialistické organizaci pracujících (SOP), Socialistické alternativě Budoucnost (SAB) a Skupině revoluční mládeže REVO.\n\nJejí vznik byl inspirován Novou antikapitalistickou stranou (NPA) ve Francii, od které si také propůjčila své logo.\n\nIdeologicky se Nová antikapitalistická levice vymezuje jako antikapitalistická. To znamená, že se neomezuje na jeden z radikálně levicových směrů. Vymezuje se naopak jako alternativa k parlamentní levici (ČSSD, KSČM).\n\nNová antikapitalistická levice se na jaře 2010 rozhodla zahájit proces své registrace jakožto politického hnutí.\n\nNAL pořádá každoročně Antikapitalistický kemp a snaží se podporovat lidi bez domova. Od dubna 2010 pak provozuje též Antikapitalistickou právní poradnu. Vydává časopis Nová levice.\n\n"}
{"id": "677211", "url": "https://cs.wikipedia.org/wiki?curid=677211", "title": "Mats Zuccarello Aasen", "text": "Mats Zuccarello Aasen\n\nMats André Zuccarello Aasen (* 1. září 1987, Oslo) je norský hokejový útočník, který hraje v severoamerické National Hockey League (NHL) za klub Minnesota Wild. Předtím působil v Norsku a Švédsku.\n\nVyrůstal v Groruddalenu na východním okraji Osla. Má italský a norský původ. Hokej začal hrávat jako pětiletý chlapec v klubu Hasle-Løren, později jako junior působil v týmu Vålerenga Ishockey, kde si jej vyhlédlo mužstvo IK Frisk Asker.\n\nDo norské ligy vstoupil v dresu IK Frisk Asker, za které odehrál celkově tři sezóny. Ve své druhé a třetí sezóně se stal třetím nejproduktivnějším hráčem ligy. V ročníku 2007/2008 dopomohl týmu do finále norské ligy, kde je však porazili Storhamar Dragons. V roce 2008 podepsal smlouvu se švédským týmem MODO Hockey hrajícím nejvyšší švédskou ligu. V první sezóně byl se 40 body třetím nejlepším hráčem v klubovém bodování. Následující rok se ještě zlepšil - s 64 body byl nejproduktivnějším hráčem celé ligy a získal Zlatou helmu, cenu pro nejužitečnějšího hráče dle hlasování samotných hokejistů. V létě 2010 podepsal jako volný agent dvouletou smlouvu s týmem National Hockey League (NHL) New York Rangers. Začal v American Hockey League (AHL), kde nastupoval za farmářský tým Connecticut Whale (tým se později přejmenoval na Hartford Wolf Pack), po zranění Mariána Gáboríka byl v prosinci 2010 povolán do prvního týmu Rangers. Stal se tak sedmým Norem, který nastoupil v NHL. V první sezóně odehrál celkově 42 utkání v základní části a jedno v play-off s bilancí 6 gólů a 17 asistencí. Dne 1. dubna 2011 byl vrácen zpět na farmu do Connecticutu.\n\nDne 1. června 2012, podepsal smlouvu na dva roky s týmem Metallurg Magnitogorsk v ruské Kontinentální hokejová liga (KHL). Avšak, po výluce v sezóně 2012/13 se vrátil zpět do NHL.\n\nNa konci sezóny 2012/13 podepsal opět kontrakt na jeden rok v hodnotě 1,15 miliónů dolarů. Sezóna 2013/14 se ukázala jako zlomová sezóna pro Zucarella. Stanovil své kariérní bodové maximum v gólech, tak jako i v asistencích a pomohl se tak Rangers dostat do finále Stanley Cupu, kde však prohráli s Los Angeles Kings 4:1 na zápasy. Zucarello byl prvním norským hokejistou, který se zúčastnil finále o Stanley Cup.\n\nDne 22. července 2014, souhlasil Zucarello s jednoroční smlouvou s Rangers v hodnotě 3,5 miliónů dolarů.\n\nV průběhu sezóny 2014/15 se Zucarello dohodl na čtyřroční smlouvě v hodnotě 18 miliónů dolarů, která mu ročně přinese 4,5 miliónů dolarů a sahá až do sezóny 2018/19. Skončil pátý v bodovaní týmu, hrál velkou úlohu ve formaci spolu s Rickem Nashem, i díky tomu Rangers získali President’s Trophy, pro nejlepší tým základní části. Těsně po zahájení play-off byl trefen pukem do hlavy od jeho vlastního spoluhráče, kapitána Ryana McDonagha. Posléze bylo zjištěné, že utrpěl otřes mozku a s největší pravděpodobností bude chybět týmu po zbytek play-off, ale kdyby Rangers pokračovali v play-off nadále, tak by mohl být Zucarello k dispozici v případě, že by Rangers postoupili až do finále. Avšak, prohráli v rozhodujícím sedmém zápase ve finále východní konference proti Tampě Bay Lightning, a tak pro ně sezóna skončila.\n\nNa začátku sezóny 2015/16 měl rychlý start po návratu, hned se stal nejvíce bodujícím hráčem svého mužstva. Dne 30. října 2015 zaznamenal svůj prvý hattrick v NHL proti Torontu Maple Leafs. Byl finalistou ucházející se o trofej Bill Masterton Memorial Trophy, udělovanou za oddanost a věrnost hokeji.\n\nZa Norsko odehrál po dvou šampionátech juniorů do 18 i 20 let, za seniory nastoupil na mistrovství světa v letech 2008, 2009, 2010 a 2016.\n\nReprezentoval norský tým i na dvou zimních olympijských hrách v kanadském Vancouveru 2010 a v ruském Soči 2014.\n\nZucarello reprezentoval Výběr Evropy na Světovém poháru v roce 2016.\n\n\n"}
{"id": "677214", "url": "https://cs.wikipedia.org/wiki?curid=677214", "title": "TKb 1479", "text": "TKb 1479\n\nTKb 1479 je normálněrozchodná parní lokomotiva vyrobená v berlínském závodě Schwartzkopff v roce 1878 pro magdebursko-halberstadtskou železniční společnost v Prusku, u které nesla jméno „Königstein“. Od roku 1883 byla v majetku pruských královských drah a jezdila postupně pod jmény „Magdeburg“ 1455, „Altona“ 1663 a „Berlin“ 1479. V letech 1901–1971 byla v provozu v cukrovaru ve Wierzchosławicích (dnešní Polsko), nadále jako „Berlin“ 1479. Poté byla vyřazena a pomalu chátrala. V roce 1992 byla rekonstruována zaměstnanci depa v Suché Beskidzké.\n\nV dnešní době se lokomotiva Tkb 1479 nachází ve skanzenu v Chabówce, jedná se o nejstarší dochovanou lokomotivu v Polsku a pravděpodobně i nejstarší zachovanou lokomotivu z produkce Schwartzkopff.\n\n"}
{"id": "677224", "url": "https://cs.wikipedia.org/wiki?curid=677224", "title": "Latgalsko", "text": "Latgalsko\n\nLatgalsko (; ; ; ) je jedním ze čtyř kulturně-historických lotyšských regionů zmíněných v lotyšské ústavě.\n\nNachází se ve východní části státu severně od řeky Daugavy. Na severozápadě sousedí s Vidzemskem (\"Vidzeme\"), na jihozápadě se Sélskem (\"Sēlija\"), na jihu s Litvou, na jihovýchodě s Běloruskem a na východě s Ruskem. Region se rozkládá na území o rozloze 14 547 km², což představuje 22,5 % z celkové rozlohy Lotyšska. Severní část Latgalska pokrývají nížiny (Východolotyšská a Mudavská), které směrem k jihu přechází v Latgalskou a Augšzemskou vysočinu. Nejvyšší bod na území Latgalska, Lielais Liepu kalns, leží ve výšce 289 m n. m.. Latgalsko se spolu s litevským Aukštaitskem někdy nazývá pobaltskou zemí jezer, neboť se jich v této oblasti nachází více než 2 000. V regionu byly vyhlášeny tři chráněné krajinné oblasti: Augšzeme, Augšdaugava a Daugavas loki. Pro Latgalsko je charakteristická značná rozmanitost přírodních a klimatických podmínek, která jej odlišuje od zbytku Pobaltí. Panuje zde výrazně kontinentální klima s tuhými zimami a mohutnou sněhovou přikrývkou.\n\nObyvatelstvo tvoří převážně Latgalci, podskupina Lotyšů. Zatímco ve zbytku Lotyšska dominuje u obyvatel lotyšské národnosti luteránské vyznání, většina Latgalců se hlásí k církvi římskokatolické. Je tomu tak proto, že na rozdíl od ostatních lotyšských zemí bylo Latgalsko dlouho (v letech 1561/1621–1772) součástí Republiky obou národů. Kvůli odlišnému vývoji také Latgalci mluví specifickým dialektem – latgalštinou.\n\nDruhou největší etnickou a jazykovou skupinou jsou Rusové, kteří tvoří 39 % obyvatelstva (2011). Dále zde žijí menšiny Poláků (6,8 %) a Bělorusů (4,9 %).\n\nPři sčítání v roce 2011 žilo v Latgalsku 301 593 obyvatel, což je o něco více než polovina oproti stavu před druhou světovou válkou. Další vlna vylidňování přišla po rozpadu Sovětského svazu.\n\nTradičním kulturním centrem je město Rēzekne, největším městem a průmyslovým centrem je Daugavpils.\n\nV současné Lotyšské republice už nejsou historická území samosprávnými celky ani stupni státní správy. Odráží je pouze struktura soudní moci. Sídlem Latgalského oblastního soudu je Rēzekne.\n"}
{"id": "677233", "url": "https://cs.wikipedia.org/wiki?curid=677233", "title": "Jacob van Ruisdael", "text": "Jacob van Ruisdael\n\nJacob Isaakszoon van Ruisdael nebo také Ruysdael [\"röjsdál\"] (asi 1628 Haarlem – 10. března 1682 tamtéž) byl nizozemský barokní malíř – krajinář a grafik.\n\nNarodil se v rodině malíře a učil se nejprve u svého otce a strýce Salomona. Jeho nejstarší datovaná práce pochází z roku 1645. Roku 1648 byl přijat do cechu malířů svatého Lukáše v Haarlemu a roku 1659 získal občanství města Amsterodamu. 1668 byl svědkem při svatbě malíře M. Hobbemy. Zdá se, že za svého života nebyl příliš úspěšný a roku 1681 byl na žádost menonitů, k nimž snad patřil, pořijat do městského chudobince v Haarlemu, kde o rok později zemřel.\n\nRuisadel maloval hlavně klidné lesní krajiny, stromy, pohledy na vzdálená města, mořské pobřeží a horské motivy. Z jeho kreseb a leptů se zachovalo jen velmi málo, jsou však dnes vysoce ceněny.\n\n\n"}
{"id": "677237", "url": "https://cs.wikipedia.org/wiki?curid=677237", "title": "Nikodémovo evangelium", "text": "Nikodémovo evangelium\n\nNikodémovo evangelium je jeden z novozákonních apokryfů, ve kterém vystupují Josef Arimatijský, člen nejvyšší rady sanhedrinu a člen velerady farizejů Nikodém společně s apoštolem Jidášem a soudcem Pilátem. Jako očití svědkové a vykonavatelé líčí vlastní zážitky příběhu utrpení, Ukřižování a Zmrtvýchvstání Ježíše Krista. Kniha se skládá z prologu, v němž se k autorství zápisků a k jejich volnému překladu z hebrejštiny do řečtiny hlásí jeden ze sedmdesáti Kristových učedníků, Ananiáš z Damašku, z první části o 16 kapitolách a z druhé části o 11 kapitolách.\n\nPrvní část pochází nejdříve ze 2. století a nejpozději z počátku 4. století, protože o ní referuje již roku 325 církevní historik Eusebius z Caesarey. Pod titulem Pilátova akta Josef z Arimatie popisuje poslední dny Ježíšova života od jeho zajetí přes soud až po ukřižování.\n\nDruhá část (\"Descensus ad infernos\") popisuje události od sestupu Ježíše do pekla, spoutání Satana a záchranu duší až po zmrtvýchvstání. Jako svědkové zázraků v ní vystupují dva Kristem zachránění hříšníci, Karinus a Leucinus. Tato část byla sepsána snad řecky v průběhu 5.–6. století.\n\n"}
{"id": "677238", "url": "https://cs.wikipedia.org/wiki?curid=677238", "title": "Pramen (obraz)", "text": "Pramen (obraz)\n\nPramen je obraz od Jeana Augusta Dominiqua Ingrese z roku 1856. Zobrazuje mladou dívku, která stojí nad pramenem a na rameni má džbán, z něhož silným proudem teče voda. Alegorické zpodobnění je zde pouhou záminkou k vytvoření nesmírně půvabného aktu a krajina se skalou tvoří pouhý doplněk. Ingresovi se podařilo geniálně spojit figuru s prostorem a zároveň ukázat půvabný ženský akt. Kdyby však žena v této póze stála, dlouho by se neudržela, ostatně i nádoba by byla za okamžik prázdná..\n\nJiž ve své době to byl obraz nesmírně populární a chválu na něj pěl hlavně Théophile Gautier. Póza tohoto aktu zaujala i malíře jako Bouguereaua nebo Picassa.\n"}
{"id": "677239", "url": "https://cs.wikipedia.org/wiki?curid=677239", "title": "Holubinka zlatá", "text": "Holubinka zlatá\n\nHolubinka zlatá (\"Russula aurata\" Pers. 1796) je houba z čeledi holubinkovité.\n\n\nKlobouk má 3-8 cm široký, v mládí je polokulovitý, ale časem se rozkládá a uprostřed tvoří menší vmáčklinku, rozložený. Zbarvení klobouku může mít v mnoha odstínech zlato-červených tónů.\n\nZespodu klobouku jsou husté, bledě smetanové, pak máslově žluté lupeny se zažloutlým ostřím. Houba pokračuje nožičkou 4-8 cm dlouhou a 1-1,8 cm širokým třeněm.\n\nVýtrusy jsou bezbarvé, s amplyoidní, ostnitou až hřebínkatou ornamentikou, skoro kulovité, 7,5-10 x 6-8,5 μm velké.\nDužina pod pokožkou je zlatožlutá.\n\nJe jedlá. Má velmi mírnou chuť, jejž svou nepronikavou vůní nespáchá v pokrmu moc velké nuance v kořeněnosti jídla.\n\nHolubinka roste nehojně od července do října na kyselých podkladech v listnatých nebo smíšených lesích. Nejčastěji ji nalezneme v teplejších lokalitách pod duby, lískami nebo buky.\n\nDíky své výrazné červenohnědé barvě klobouku a sytě citronově žlutým zbarvením lupenů a dužiny ji nelze zaměnit za žádný jiný druh holubinky.\n\n"}
{"id": "677243", "url": "https://cs.wikipedia.org/wiki?curid=677243", "title": "Superliga Española de Hockey Hielo 2010/2011", "text": "Superliga Española de Hockey Hielo 2010/2011\n\nSezóna 2010/2011 byla 37. sezonou Španělské ligy ledního hokeje. Vítězem ligy se stal tým CH Jaca.\n\n\n\n"}
{"id": "677244", "url": "https://cs.wikipedia.org/wiki?curid=677244", "title": "Cedrorestes", "text": "Cedrorestes\n\nCedrorestes (\"Obyvatel Cedrové hory\", podle názvu souvrství Cedar Mountain) byl rodem středně velkého hadrosauroidního dinosaura, žijícího v období spodní křídy (asi před 125 miliony let) na území dnešního Utahu (USA). Typový druh \"C. crichtoni\" byl popsán týmem amerických paleontologů v roce 2007. Přesné rozměry tohoto ornitopodního dinosaura není možné z dochovaného fosilního záznamu odvodit. Jeho délka se však zřejmě pohybovala kolem 6 metrů.\n\n\"Cedrorestes\" je popsán na základě materiálu, označeného jako \"DMNH 47994\", sestávající z částečně dochované fosilní kostry. Mohlo by jít o vývojově nejprimitivnějšího známého hadrosaurida. Jediný dnes známý druh je \"C. crichtoni\". Druhové jméno bylo vybráno na počest spisovatele Michaela Crichtona, autora románu Jurský park.\n\n"}
{"id": "677245", "url": "https://cs.wikipedia.org/wiki?curid=677245", "title": "Skanzen kolejových vozidel v Chabówce", "text": "Skanzen kolejových vozidel v Chabówce\n\nSkanzen kolejových vozidel v Chabówce ( ) se od roku 1993 nachází v Chabówce u Rabky Zdroje.\n\nSkanzen se nachází v bývalém depu z 1944, ve kterém mohlo být deponováno asi 80 lokomotiv. V roce 1976 byly parní lokomotivy nahrazeny elektrickými. V roce 1986 bylo započato shromažďování historických vozidel a zařízení v depu v Suché Beskidzké. Odtud byly sbírky v roce 1993 přestěhovány do slavnostně otevřeného skanzenu v Chabówce.\n\nMuzeum má ve své sbírce 51 lokomotiv (z nichž osm je provozních), 25 osobních vozů, 55 nákladních vozů, 5 sněžných pluhů a další zařízení. Sbírku dohromady tvoří 135 železničních vozidel různých druhů. Skanzen příležitostně vypravuje zvláštní historické vlaky, které jezdí po trasách:\n\nOd roku 2005 se v Chabówce koná \"Parowozjada\" - velká přehlídka parních lokomotiv. \n\n\n\n\n\n\n\n\n\n\n\n\n"}
{"id": "677246", "url": "https://cs.wikipedia.org/wiki?curid=677246", "title": "Harcovník", "text": "Harcovník\n\nHarcovník (případně je, zejména pro období napoleonských válek, užíváno i označení tirailleur, pocházející z francouzštiny) je historické označení pro příslušníka vojska, ať již pěchoty či jezdectva, operujícího mimo hlavní formaci vlastních sil, v rozptýleném, nepravidelném tvaru; v případě pěchoty například v předsunuté rojnici, anebo na křídlech, a znepokojující síly nepřítele před jejich střetem s hlavním seskupením. \n\nV rytířské době se za harcovníky označovali rytíři pohybující se před hlavním tělesem armády a vyhledávající samostatné souboje s nepřátelskými oponenty ještě před zahájením hlavní bitvy.\n\nV období antiky a středověku působili jakožto harcovníci typicky oddíly lehké pěchoty, nevybavené zbrojí a vyzbrojené mechanickými střelnými, případně vrhacími zbraněmi. Jako příklad mohou posloužit například římští velites anebo středověcí prakovníci.\n\nV průběhu válek 18. a zejména počátku 19. století sehrávali rozptýlení harcovníci vybavení palnými zbraněmi důležitou roli v bitvách, když jejich rojnice kryly hlavní seskupení vlastních vojsk, ať již zformovaných v linii či útočících v koloně, s cílem rozrušit palbou nepřátelské a současně ochránit vlastní formace před narušením harcovníky nepřítele. Kromě specializovaných jednotek lehké pěchoty existovaly i oddíly (např. v síle roty) lehké pěchoty v rámci pluků řadové pěchoty, a existovala snaha vycvičit všechny oddíly tak aby byly schopny působit jak v roli pěchoty řadové, tak i lehké.\n\nBritská pěchota tohoto období, využívající taktiku odvráceného svahu, rozmisťovala vyčleněné rozptýlené harcovníky na svahu přivráceném k nepříteli, aby zachytili jeho první nápor a včas upozornili hlavní seskupení na nepřátelský útok.\n\nVzhledem k rozvoji palných zbraní a vývoji vojenské taktiky, dělení na lehkou pěchotu operující v rojnicích, a pěchotu těžkou, útočící v sevřených formacích, zaniklo, a s tím i existence jednotek specializovaných pro boj v rozptýleném tvaru, nyní představujícím standardní bojovou taktiku pěchoty.\n\nFrancouzská armáda od druhé poloviny 19. století jako \"tirailleury\" označovala pěchotní jednotky složené z domorodého obyvatelstva kolonií - například \"Tirailleurs algériens\" (alžírští střelci) a \"Tirailleurs sénégalais\" (senegalští střelci).\n\n\n"}
{"id": "677247", "url": "https://cs.wikipedia.org/wiki?curid=677247", "title": "Radek Hurčík", "text": "Radek Hurčík\n\nRadek „Hurvajs“ Hurčík (* 14. leden 1969, Teplice, Československo) je český rockový bubeník, člen skupiny Kabát, v niž je hráčem na bicí již od roku 1986. Krátce působil v teplické skupině Motorband. Původně je vyučený zámečník s maturitou.. Ve skupině Kabát je autorem také písně \"„Zase jsem na mol“\", kterou sám nazpíval i složil. \n\nZámečník s maturitou.\n"}
{"id": "677256", "url": "https://cs.wikipedia.org/wiki?curid=677256", "title": "Jive Records", "text": "Jive Records\n\nJive Records je newyorské hudební vydavatelství, založené v roce 1977 Clivem Calderem. U této společnosti vydávali svá alba například hudební skupiny Bowling for Soup, Apocalyptica nebo Bullet for My Valentine, Hot Chelle Rae a hudebníci Buddy Guy nebo Charlie Wilson.\n"}
{"id": "677260", "url": "https://cs.wikipedia.org/wiki?curid=677260", "title": "Prsten lásky", "text": "Prsten lásky\n\nPrsten lásky (v německém originále Der Liebesring) je jednoaktová romantická opera českého skladatele Jana Nepomuka Škroupa na libreto německého básníka Hermanna Theodora von Schmida. Premiéru měla v pražském Stavovském divadle dne 18. prosince 1861.\n\nJan Nepomuk Škroup (stejně jako jeho bratr František) psal řadu hudby pro divadlo, zejména příležitostné skladby a hudby k činohrám. V žánru opery však uvedl svá díla až ve zralém věku. Jeho jinošské dílo, opera \"Elfriede\" na německé libreto (1828), zůstala neprovedena, další opera \"Švédové v Praze\" na český text (1845) čekala na provedení přes dvacet let. První operou J. N. Škroupa, která se dostala na jeviště jeho domovské scény, Stavovského divadla, byl proto jednoaktový \"Prsten lásky\". Libreto Hermanna Theodora von Schmida, na námět pověsti o Karlu Velikém zaznamenaném Petrarcou, získalo roku 1857 cenu spolku německých hudebníků Deutsche Tonhalle, poprvé je roku 1860 zhudebnil Ernst Krähmer a poté řada dalších skladatelů (Franz Mair, Richard Genée, Carl Witting, Friedrich Baumfelder). Z českých skladatelů napsal operu na stejné libreto i František Zdeněk Skuherský. Měla premiéru již 26. února 1861 v Innsbrucku a Prozatímní divadlo ji uvedlo v češtině pod názvem \"Lora\" v roce 1868.\n\nŠkroupova opera byla poprvé uvedena 18. prosince 1861; protože se jednalo o jednoaktovku, byla hrána ve spojení s „tklivohrou“ (Rührstück, plačtivé drama) \"Der Spielwaarenhändler\". Při premiéře sklidila „dobrý úspěch“, skladatel byl vyvoláván. Podle dobové německé kritiky nabízelo cenou poctěné libreto řadu vděčných momentů, ale také nástrah, které skladatel jen zčásti překonal. Česká kritika vyčítala českému skladateli německé libreto. Na repertoáru se aktovka J. N. Škroupa neudržela.\n\nPřed svým příbytkem sedí chudý a počestný rybář Klas s dcerou Lorou a jejím nastávajícím Hennem a spravují sítě (introdukce a tercet \"Nun steigt die Dämmerung kühlend nieder\"). Zítra se mají Lora a Henno stát manželi. Ženich své nevěstě vyznává lásku, ale také chce od ní slyšet, zda jej má skutečně ráda a zda mu bude věrnou ženou. Loru takové otázky den před svatbou urážejí (duet \"Wo willst du hin?\" s ariosy \"Du bist es, die ich lieb' und ehre\" a \"Wie bin ich Arme zu beklagen!\"). Jestli o ní Hanno pochybuje, je ještě čas svatbu zrušit. Hanno se omlouvá; a už přicházejí vesničané blahopřát mladému páru (sbor \"Laßt erklingen Liedeslaut\"). Klaus je vítá. Mezi příchozími je i vychloubačný převozník Geißlin, který připomíná místní pověru (recitativ \"Ihr werthen Freunde, Nachbarn, seid gegrüßt!\" a romance \"Der Kaiser Karl hatt' einmal ein Lieb\").\n\nZa dávných časů upadl císař Karel pro ztrátu své milenky do těžké, život ohrožující trudnomyslnosti. Aby jej uzdravil, vhodil biskup Turpin prsten lásky, talisman této královské vášně, na dno jezera. I čarodějka, jejímž dílem byla tajemná síla prstenu, byla za trest vypovězena a musí pobývat tak dlouho v hlubině jezera, dokud ji nevysvobodí nevěsta, která prsten nalezne a použije jej správným způsobem. Od té doby je ve vsi, která leží na břehu zmíněného jezera a která je dějištěm příběhu, lidový obyčej, že každá nevěsta musí v předvečer své svatby veslovat na loďce po jezeře a z úlovků své rybářské sítě potom může hádat, jaký má být její budoucí osud.\n\nPo odchodu vesničanů vše utichne a setmí se. K jezeru náhodně zabloudí na lovu pán zdejší země, kníže Bohemund (recitativ a árie \"Sieh' da – zum dunklen Seegestad'… Ha wie des Waldes Odem\"). Současně se vrací Lora ze své plavby přes jezero, při níž skutečně nalezla onen prsten na ploutvi chycené ryby. Ačkoli svého ženicha Hanna vřele miluje, přece nedokáže odolat tomu, aby kouzlo prstenu nepodrobila zajímavé zkoušce a nasadila si jej. Přítomný kníže k ní vzplane ihned vášní (duet \"Hier bin ich! Gott sei Dank, daß es mir gelang… Komm', o komm an die heiße verlangende Brust\"). Klečícího před Laurou jej naleznou Klaus, Hanno a ostatní vesničané, ale i náhodně přišedší Bohemundova nevěsta, princezna Isaura. Bez ohledu na námitky ohromených vesničanů i budoucího tchána, prosby a zapřísahání Hannovy i Isauřiny výčitky odloží kníže všechny ohledy na své postavení a bez okolku označí Loru za budoucí panovnici. A to tím spíše, že Lora s tím vypadá srozuměna (scéna s kvintetem a sborem \"Was seh' ich – soll ich meinen Augen Trau'n?... Nun ist mein Los entschieden\").\n\nPrincezna Isaura se snaží Loru přesvědčit o tom, jak nešťastný je život ve městě a u dvora, ale tyto argumenty rybářskou dceru nepřesvědčí – ostatně Isauře samotné, jak se zdá, její postavení svědčí (recitativ a duet \"Mein schönes Kind, hör' einen Augenblick… Sei klug mein Kind und laß dir rathen\"). Teprve když osamí, začne o situaci přemýšlet: pomyšlení na život v bohatství, z nějž by mohla prospívat i svému otci a celé vesnici, ji láká, současně jí ale svírá srdce pomyšlení na věrného Hanna (scéna a árie \"Sieh da, ich bin allein… Wie floß mein leben leise… O seliges Entzücken\").\n\nHanno je nešťasten. Navíc kníže není jediný, kdo podlehl moci prstenu; i starý Geißlin se přichází ucházet o Loru (recitativ s Hennovou písní \"Wie stand mein liebend Hoffen\" a tercetem \"Hab' dich als Kind auf den Armen getragen\"). Proti dotěrnému sousedovi zakročí Hanno s kuráží, před svým zeměpánem však musí volky nevolky ustoupit.\n\nBohemund se vrací se slavnostním průvodem, aby odvedl rybářskou dceru na knížecí hrad (sbor \"Lasset die fröhlichen Lieder erschallen\"). Ale předchozí scéna přivedla Loru k rozhodnutí zprostit se kouzla, které jí začíná být nepříjemné, a nadále za svůj osud děkovat jen sama sobě. Když jí kníže podává ruku, vyprosí si Lora ještě čas na rozmyšlenou – chce vědět, kdo ji miluje skutečně pro ni samu. Odhodí prsten zpět do jezera a očekává svého budoucího ženicha.\n\nScéna se náhle mění. Knížeti padají šupiny z očí a jeho láska uhasíná tak rychle, jak vzplála; Geislin nahlíží své poblouznění a jen Hanno zůstává věrný. Bohemund a princezna jsou šťastni stejně tak jako vesničané a jako hrdinové opery, kteří navíc požívají i knížecí velkomyslnosti. Ale šťastny jsou i kouzelné moci, neboť rusalka vynořující se z vln jezera zvěstuje, že Lora správným využitím svého nálezu staré kouzlo zrušila (finále \"Prinzessin – wie?… Vernehmt mir erst…\" s melodramem rusalky \"Nimm meinem Dank, du einfach kindlich Herz\" a sborem \"Wohl und, des Himmels Walten\").\n\n\nLibreto \"Der Liebesring\" na Google Books\n"}
{"id": "677265", "url": "https://cs.wikipedia.org/wiki?curid=677265", "title": "Greatest Hits (album, Bon Jovi)", "text": "Greatest Hits (album, Bon Jovi)\n\nGreatest Hits je kompilační album americké hard rockové hudební skupiny Bon Jovi, vydané v říjnu roku 2010.\n\n\n\n"}
{"id": "677270", "url": "https://cs.wikipedia.org/wiki?curid=677270", "title": "Chorlogín Čojbalsan", "text": "Chorlogín Čojbalsan\n\nChorlogín Čojbalsan (8. února 1895 – 26. ledna 1952 Moskva; ) byl komunistický vůdce Mongolské lidové republiky od 30. let 20. století do své smrti v roce 1952.\n\nNarodil se v rodině chudých aratů a byl dán na výchovu do buddhistického kláštera, odkud ve třinácti letech utekl a živil se jako noční hlídač. V roce 1912 odešel do Urgy, kde pracoval jako poslíček a přitom navštěvoval kurzy ruštiny, aby se mohl stát překladatelem. V roce 1914 odešel dokončit své studium do Irkutska, kde byl až do revoluce v roce 1917.\n\nRevoluce a následné uchopení moci bolševiky v listopadu 1917 měly na mladého Čojbalsana veliký vliv. Brzo začal být politicky aktivní, vstoupil do revolučního kroužku a poté společně se Soliinem Danzanem a Damdinem Süchbátarem v Urze založil Mongolskou lidovou stranu (MLS), později přejmenovanou na Mongolskou lidovou revoluční stranu (MLRS). V létě 1920 byl v čele delegace, která přijela požádat Leninovu vládu o pomoc proti bělogvardějcům a japonským interventům. V listopadu téhož roku již organizoval s pomocí Moskvy lidovou revoluční armádu.\nTím se počíná období sovětské nadvlády nad Mongolskem.\n\nPo uchopení moci komunisty se stal v červenci 1921 členem vlády a současně zástupcem vrchního velitele Mongolské lidové revoluční armády. V letech 1923 – 24 studoval Vojenskou akademii v Moskvě a po smrti Süchbátára se roku 1924 stal vrchním velitelem armády a v letech 1928 – 30 předsedou Prezidia Malého churalu. Od roku 1930 pak byl postupně ministrem zahraničí, výživy a zemědělství a místopředsedou vlády. V roce 1939 se stal předsedou vlády a zúčastnil se sovětsko-japonské války jako velitel Mongolské lidové revoluční armády v hodnosti maršála. Zahraniční politiku své země zcela podřídil Stalinově vůli a z Mongolska učinil prakticky přívěsek Sovětského svazu.\n\nŘíkalo se mu „mongolský Stalin“. MLRS vedl v letech 1939–1952, zároveň v těchto letech působil jako premiér Mongolska. Jeho vláda patří v dějinách Mongolska k jedné z nejkrutějších, od poloviny 30. let nechal vyvraždit mnoho lámů a zničit mnoho klášterů. K tomuto účelu sestavil speciální komisi, která mezi zářím 1937 a dubnem 1939 vynesla rozsudek nad 25 824 podezřelými, z nichž bylo 20 474 popraveno a 5343 vyhnáno nebo uvězněno. Byly prováděny masové represe proti potenciálním odpůrcům, zejména buddhistickým mnichům. Jen v letech 1937-42 bylo zavražděno na 17 tisíc mnichů a zničeno 746 klášterů. Odpor proti násilné kolektivizaci byl zlomen až počátkem 30. let s pomocí sovětské NKVD. Čojbalsan nechal dle Stalinova vzoru vyvraždit starou revoluční gardu a poté provedl čistku v armádě, které padlo za oběť až 80 procent vyšších důstojníků. Celkový počet obětí mongolského diktátora se odhaduje na 100 tisíc lidí. Maršál Čojbalsan svůj vzor nepřežil, zemřel 26. ledna 1952 a byl balzamován v mauzoleu v Ulanbátaru.\n\nČojbalsan je jednou z nejdiskutovanějších osobností období mongolské revoluce. Na jedné straně je odsuzován za krutost, masové vraždy odpůrců a destrukci tradiční kultury, zároveň však bývá považován za hrdinu, který udržel státní samostatnost a nezávislost Mongolska, zatímco většina ostatních národů střední Asie, jako Ujgurové, Kyrgyzové, Turkméni, Kazaši aj., byla připojena k Čínské lidové republice nebo k Sovětskému svazu.\n\n"}
{"id": "677271", "url": "https://cs.wikipedia.org/wiki?curid=677271", "title": "Come Taste the Band", "text": "Come Taste the Band\n\nCome Taste the Band je desáté studiové album anglické rockové hudební skupiny Deep Purple, vydané v roce 1975. Jde o první album, na kterém se nepodílí první kytarista Ritchie Blackmore. Na tomto albu ho již nahradil Tommy Bolin.\n\n"}
{"id": "677277", "url": "https://cs.wikipedia.org/wiki?curid=677277", "title": "Pevnost na Rýně", "text": "Pevnost na Rýně\n\nPevnost na Rýně je československý film z roku 1962. Jde o propagandisticky podané psychologické drama, odehrávající se mezi zajatými spojeneckými generály během druhé světové války. Film režiroval Ivo Toman, v hlavních rolích se objevil Karel Höger, Bohumil Šmída, Wilhelm Koch-Hooge, Radovan Lukavský, Oldřich Velen. Ve filmu hráli i zahraniční herci, které následně dabovali čeští herci.\n\nDo opevněného hradu kdesi na Rýně je jako zajatec přivezen americký generál (Bohumil Šmída) – děj filmu se odehrává tak, aby divák vnímal a prožíval postup spojeneckých vojsk při obsazování Itálie a s ním i amerického generála, který má „\"ryze materiální názory\"“ (jako Američan). Při příchodu se spolu s ostatními vysokými důstojníky, kteří jsou ubytováni odděleně od zajatých prostých vojáků dozví, že 10 těchto vojáků má být na příkaz velitele pevnosti (Wilhelm Koch-Hooge) popraveno. Generálové vyhlásí hladovku. Každý den hladovky postupně sledujeme osudy francouzského generála (obětoval syna – mohl ho vyměnit s arabskými partyzány, ale odmítl), nizozemského admirála (Karel Höger) – zapojil se do odboje, ale než aby popravil svého bývalého přítele za kolaboraci, raději se nechal zajmout. Britský generál odmítá inzulín – hrozí mu smrt do 5 dnů. Ačkoliv kvůli němu někteří generálové chtějí od hladovky ustoupit, americký generál je přesvědčí, že musí vytrvat a velitel ustoupí. Uvádí, že je to jako partie pokeru – umět blufovat a tím vyhrát. Čtvrtý den velitel skutečně ustoupí, čestným slovem slíbí, že vojáci nebudou popraveni a generálové hladovku ukončí. Krátce poté jsou ale vojáci popraveni. Někteří generálové chtějí nějakým způsobem protestovat, ale jsou umlčeni argumentem, že hladovka nebyla kvůli životům těch 10 vojáků, ale proto, aby generálové měli pro dobu po válce kladné svědectví zajatých vojáků, že i oni za ně bojovali, že jim osudy prostých vojáků nebyly lhostejné. V závěru filmu je v New Yorku slavnostně přivítána delegace západoněmecké armády, která přijela navázat lepší spolupráci ve společném boji proti komunismu. V čele delegace je bývalý velitel pevnosti na Rýně. V americkém týmu je i generál, který byl před 15 lety jeho zajatcem a mohl by na jeho válečný zločin upozornit. Německý generál se k němu bez bázně hlásí, americký se opět zachová jako hráč pokeru, s nehybnou tváří prohlásí, že „to bylo dávno“.\n"}
{"id": "677279", "url": "https://cs.wikipedia.org/wiki?curid=677279", "title": "Rainald z Dasselu", "text": "Rainald z Dasselu\n\nRainald z Dasselu (kolem 1120 – 14. srpna 1167 u Říma) byl říšský kancléř (1156–1159), kolínský arcibiskup (od 1159) a rádce císaře Fridricha Barbarossy. Rainald zasahoval výrazně do Barbarossovy politiky zejména v době papežského schizmatu, kde proti sobě byli zvoleni papežové Alexandr III. a Viktor IV. Prosazoval myšlenku na to, že papež jakožto římský biskup má být jmenován římským císařem, podílel se na prosazení konceptu „imperium sacrum“ (svatá říše). Po smrti císařem podporovaného papeže Viktora IV. prosadil v roce 1164 (bez vědomí císaře) volbu nového papeže Paschala III. Zemřel při velké malarické epidemii, která v roce 1167 zdecimovala Barbarossovo vojsko u Říma.\n"}
{"id": "677290", "url": "https://cs.wikipedia.org/wiki?curid=677290", "title": "Ondřej Škoch", "text": "Ondřej Škoch\n\nOndřej Škoch (* 8. dubna 1979, Praha, Československo) je český zpěvák, baskytarista, kytarista, hudební skladatel a producent. V letech 2001–2017 byl členem hudební skupiny Chinaski, kde hrál na baskytaru, kytaru a zpíval. Vystudoval konzervatoř Jaroslava Ježka v Praze v oborech jazzová kytara a kompozice. Dále působí jako producent a skladatel reklamní, symfonické, scénické a písňové tvorby. Jeho vzory z baskytaristů jsou Tony Levin, Flea nebo Marcus Miller, z kytaristů Mike Stern, Pat Metheny nebo Joe Pass. Inspiraci hledá také u U2, Petera Gabriela, u skupiny Queen a skupiny Faith No More.\n\nProjekt Nitky je založen na zhudebnění básní Bohuslav Reynek a Suzanne Renaud v překladu a přebásnění Alice Škochové. Písně nahrála v tehdejším studiu Manon record šestičlenná skupina hudebníků (Ondřej Škoch – autor hudby, kytara, zpěv; Mařenka Tichá – violoncello; Petr Tichý – kontrabas; Vít Nermut – housle; Štěpán Škoch – soprán a tenor saxofon, příčná flétna; Jan Linhart – zobcová flétna, perkuse). Booklet CD vytvořil Jan Fabík na základě grafik malířky Jany Švábové.\n\nŠest let vznikaly nové překlady básní Suzanne Renaud, které se staly základem pro novou desku Ondřeje Škocha s názvem První Sníh. V hudbě se propojují různé styly – od intimních poloh blízkých chansonu přes široké spektrum etno zvuků staré Indie až po elektrojazz. Ke spolupráci na CD byli přizváni přední jazzoví hudebníci, Jan Linhart (bicí) a Petr Tichý (kontrabas). Dále David Lanštof (bicí a perkuse) a dechový multiinstrumentalista a producent Štěpán Škoch, v jehož studiu All Senses Production byla deska v letech 2010–2011 nahrána. Produkce desky se ujal Darek Král, skladatel divadelní hudby a autor hudebního projektu Maya, který na desku zároveň nahrál klavír a klávesy. Speciálním hostem na albu První sníh jsou zpěvačky Tereza Hálová a Radka Kysilková. Booklet CD vytvořil grafik Jan Fabík, který zpracoval malby malířky Jany Švábové. Různorodost zaměření hudebníků, kteří se do projektu zapojili, se promítá do celkového vyznění desky.\n\nOd roku 2012 je Ondřej Škoch spoluzakladatelem podpůrného projektu pro kapely a interprety s názvem Music Cluster. Projekt podpořil například kapely Mrakoplaš, Maya, Narcotic Field, Bob Fliedr, Milada Karez, Sirkyskon, Magnetikum, Eva Matějovská nebo SanSet.\n\nCD Prší na Habry je v pořadí třetím a posledním projektem, který představuje zhudebněné básně francouzské básnířky Suzanne Renaud v překladu Alice Škochové. Album pokračuje v linii žánrové různorodosti předchozí desky První sníh, přichází však s výrazným speciálním hostem ovlivňujícím celkové vyznění desky, kterým je slovenská písničkářka Zuzana Homolová.\n\n\"„Na desce jsem začal pracovat krátce po odchodu z kapely Chinaski. Promítly se do ní události posledního roku. Každá ze skladeb vypráví příběh, a proto je deska něco jako mozaika prožitků a výpovědí. Tomu odpovídá i pestrost hudebních stylů,“\" popisuje Ondřej Škoch. Album Řekni napořád začalo vznikat v létě 2018 a Škoch si k jeho realizaci pozval své hudební kolegy a přátele. Producenta Jiřího Maška, ex Chinaski dechovou sekci tvořenou Štěpánem Škochem a Petrem Kužvartem, zpěvačku Báru Polákovou, hráče na dechové nástroje Davida Ebena, jazzového klavíristu Ondřeje Kabrnu, kontrabasistu Petra Tichého a bubeníky Jana Linharta a Antonína Jínu. Album bylo natočeno ve studiích All Senses Production a Good Day Records.\n\nAutorem textů písní je Alice Škochová. „\"Není to poprvé, co na desce spolupracuji s Alicí. Nejdřív vždy přijde text, který mě inspiruje k melodii. Stejně tomu bylo i na Řekni napořád, ovšem s jedinou výjimkou. Text a hudbu k titulní skladbě jsme psali prakticky zároveň, aniž bychom o tom věděli,“\" doplnil Ondřej Škoch. Album obsahuje 12 autorských písní včetně dvou čistě instrumentálních skladeb. O grafickou podobu bookletu se postarali Lucie Loosová, Kateřina Fairaislová, Monika Myslivečková a Jáchym Grohman.\n\nNa křtu CD zaznělo celé album Řekni napořád a také průřez tvorby Ondřeje Škocha z období, kdy působil v kapelách Chinaski, Nitky nebo Manon. Písně zazněly včetně smyčcového kvartetu a vokálního doprovodu v podání 17 členné kapely. Pozvání přijali muzikanti a hudební kolegové David Eben, Marpo, Eva Matějovská a Petr Hanzlík, ti vystoupili jako hosté večera. Vybrané písně doprovodil farní sbor Schola sv. Václava.\n\nAlbum vyšlo pod hlavičkou vydavatelství Good Day Records a k dostání je v digitální podobě na iTunes, Spotify, Deezer a v prodejní síti Bontonland.\n\n"}
{"id": "677297", "url": "https://cs.wikipedia.org/wiki?curid=677297", "title": "Jean Broc", "text": "Jean Broc\n\nJean Broc (16. prosince 1771, Montignac, Dordogne, Francie – 1850, Łopatyn, Království haličsko-vladiměřské, Rakouské císařství) byl francouzský malíř, žák Jacquese-Louise Davida. Většina jeho děl je v současnosti ztracená.\n"}
{"id": "677306", "url": "https://cs.wikipedia.org/wiki?curid=677306", "title": "Lada Priora", "text": "Lada Priora\n\nLada Priora je osobní automobil ruské automobilky AvtoVAZ. Vyrábí se řady VAZ 2170, VAZ 2171, VAZ 2172, která nahradila ve výrobním programu VAZ 2110, VAZ 2111 a VAZ 2112. Sériová výroba začala v roce 2007 a roku 2009 se model stal nejprodávanějším vozem na ruském trhu. Ceny v České republice v dubnu 2011 začínaly na 219.900 Kč.\n\nStandardní motorizaci tvoří vpředu napříč uložený benzínový 72 kW motor o objemu 1,6 l, který pohání kola přední nápravy. Maximální rychlost pro karosářskou variantu VAZ 2170 činí 183 km/h a zrychlení 0-100 je udáváno 11,3 s. Poslední vůz Lada Priora vyjel z linky v červenci 2018. Byl nahrazený modelem Lada Vesta.\n"}
{"id": "677317", "url": "https://cs.wikipedia.org/wiki?curid=677317", "title": "1942 v hudbě", "text": "1942 v hudbě\n\nTento článek obsahuje události související s hudbou, které proběhly v roce 1942.\n\n\n"}
{"id": "677319", "url": "https://cs.wikipedia.org/wiki?curid=677319", "title": "GAZ-2330", "text": "GAZ-2330\n\nGAZ-2330 Tigr je ruský terénní automobil určený především pro potřeby vojáků a policie. Tiger je vyráběn skupinou GAZ od roku 2005.\nRusy byl původně vyvíjen od roku 1998 na základě objednávky ministerstva obrany SAE. Poprvé byl Tiger (v arabštině \"Nimr\") představen na mezinárodním veletrhu zbraní IDEX v Spojených arabských emirátech v roce 2001, poté však došlo k ukončení spoluprávce se SAE a firma GAZ pokračovala ve vývoji samostatně. Výroba první 96 ks pro Ruské ozbrojené složky byla spuštěna v roce 2005. Oficiální výroba a prodej civilní verze byl pak zahájen v roce 2007. V roce 2010 prošel tento automobil modernizací. Nové vozidlo s označením Tigr-M bylo vybaveno dodatečným pancéřováním, ochranou při použití chemických, biologických a nukleárních zbraní a nově i dieselovými motory YaMZ s typovým označením 534 a 536, které nahradily dříve používané americké šestiválce Cummins B-180 a B-215. Tyto ruské motory najdeme jak ve vojenských, tak i v civilních verzí Tigru-M. Pro civilní trh je navíc volitelně k dispozici i motor Iveco v emisní třídě EURO5. Na výběr je mezi automatickou a ručně řazenou převodovkou. Kromě toho Tigr-M disponuje modernizovaným brzdovým systémem, předehřevem motoru, novým systémem ventilace, vylepšenými uzávěrkami diferenciálů, jsou dispozici nové možnosti rozmístění sedadel v interiéru, volitelně je dostupná i přídavná pneumatická brzda.\n\nTigr je v konfiguraci pro přepravu osob schopen pojmout až 10 pasažérů, pancéřování odolá střelám do ráže 7,62 mm, střepinám granátů a také ochrání posádku před následky výbuchů menších nástražných výbušných zařízení a min.\n"}
{"id": "677327", "url": "https://cs.wikipedia.org/wiki?curid=677327", "title": "Delta blues", "text": "Delta blues\n\nDelta blues (pojmenovaný podle delty řeky Mississippi) je jedním z nejstarších stylů bluesové hudby. Mezi jeho hlavní představitele patří, mimo jiné, i John Lee Hooker, Robert Johnson, Charley Patton, Big Jack Johnson, Tommy Johnson nebo Son House.\n\n"}
{"id": "677330", "url": "https://cs.wikipedia.org/wiki?curid=677330", "title": "Ivan Měrka", "text": "Ivan Měrka\n\nIvan Měrka (* 15. května 1926, Košice) je český violoncellista, hudební historik, pedagog a publicista.\n\nNarodil se v české rodině na Slovensku, které musela se vznikem Slovenského státu opustit. V roce 1939 přesídlil do Ostravy, kde počínaje rokem 1941 začal na tehdejším „Ústavu hudby a zpěvu“ studovat hru na violoncello a zpěv. Po maturitě na gymnáziu složil v roce 1945 státní zkoušku nutnou k výuce hry na violoncello. Od roku 1946 studoval hudební vědu a filozofii na Filozofické fakultě Masarykovy univerzity v Brně, studium zakončil roku 1952 doktorátem. Od roku 1948 studoval současně i na nově vzniklé Janáčkově akademii múzických umění v Brně u Václava Černého hru na violoncello, absolutorium složil roku 1953. Hrát se učil také u známých violoncellistů Karla Pravoslava Sádla a Bohuslava Herana.\nNedlouho po složení maturitní zkoušky začal hrát na violoncello v Ostravském rozhlasovém orchestru, kde byl zástupcem koncertního mistra. Po absolutoriu na brněnské JAMU byl v létech 1953 až 1960 koncertním mistrem orchestru opery Národního divadla moravskoslezského v Ostravě, současně od roku 1953 do 1956 hrál a byl dramaturgem v Ostravském komorním orchestru. Od roku 1960 byl po osm let koncertním mistrem Janáčkovy filharmonie Ostrava.\n\nV roce 1953 založil Ostravské kvarteto jehož členem byl 35 let a vystoupil s ním v 15 zemích s více než 2000 koncerty. Od roku 1946 působil po 10 let i jako komorní a operní pěvec, v rozhlase, na koncertech i v divadle (např. Vítek v Daliboru, Pinkerton v Madame Butterfly).\n\nAutorsky se podílel na stovkách hudebních rozhlasových pořadů, televizních scénářů a živě moderoval stovky výchovných koncertů. Kronikářským způsobem zaznamenával události v hudebním životě Ostravska. Vyhledával a připravoval k vydání málo známé nebo zapomenuté skladby např. Antonína Rejchy, Jana Tomáše Kuzníka nebo Vojtěcha Jírovce.\n\nOd roku 1953 vyučoval na Janáčkově konzervatoři v Ostravě po dobu 55 let, z toho byl 3 roky ředitelem. Tři roky byl asistentem, deset let odborným asistentem a v roce 1993 se habilitoval jako docent violoncellové hry na JAMU v Brně.\n\nPomáhal zakládat mezinárodní hudební soutěž pro mladé hudebníky Beethovenův Hradec a od roku 1968 byl celých 41 let stálým předsedou poroty Heranovy violoncellové soutěže v Ústí nad Orlicí.\n\nKromě stovek programových brožur ke koncertům nebo operním představením a mnoha almanachů Janáčkovy konzervatoře a hudebního festivalu Janáčkovy Hukvaldy, se zapsal do historie knihou \"Violoncello: dějiny, literatura, osobnosti\" vydanou v roce 1995. Kniha je věnována podrobnému soupisu existující violoncellové literatury a zabývá se historii samotného nástroje. Obsahuje také přehled starších českých i zahraničních violoncellistů s uvedením základních životopisných údajů.\n"}
{"id": "677334", "url": "https://cs.wikipedia.org/wiki?curid=677334", "title": "Rozhodnutí 1", "text": "Rozhodnutí 1\n\nRozhodnutí 1 (\"v angl. originále Pilot\") je pilotní epizoda amerického seriálu Útěk z vězení, která ve Spojených státech debutovala 29. srpna 2005. Režíroval ji renomovaný režisér Brett Ratner a scénář napsal tvůrce seriálu Paul Scheuring. Epizoda nedosáhla vysokých ohodnocení jen v USA, ale také v ostatních zemích.\n\nV dílu se diváci seznámí s oběma protagonisty, kterými jsou Michael Scofield a Lincoln Burrows. Burrows byl odsouzen k trestu smrti za vraždu Terrence Steadmana, bratra americké viceprezidentky, kterou nespáchal. Každý pokus o zpoždění trestu je rychle odmítnut, jelikož je případ politicky významný a zajímají se o něj federální agentury. Michael Scofield se tedy dostává do vězení, kde je uvězněn jeho bratr, za účelem osvobodit ho. \n\nDíl začíná v tetovacím salónu, kde si Michael Scofield nechává udělat tetování, ve kterém je zašifrován plán vězení Fox River, kde je neprávem uvězněn jeho bratr Lincoln Burrows. Po dokončení uměleckého díla se vrací do svého bytu, kde z okna strhá všechny ústřižky novin a různé papíry, ze kterých vstřebával důležité informace. Poté vyhazuje svůj pevný disk do řeky Chicago. Další den jde navštívit banku, kam si vezme dvě pistole a z jedné z nich vystřelí, aby mohl být obviněn z ozbrojené loupeže.\n\nPřípad se dostává k soudu, kde Michaela obhajuje bývalá Lincolnova přítelkyně Veronica Donovan. Ta je, stejně jako soudkyně, překvapená tím, že Michael vůbec nevzdoruje a souhlasí s pětiletým trestem, který si odpyká ve Fox River, jelikož má právo být uvězněn blízko domova. \n\nVe Fox River se Michael seznamuje nejprve s hlavním dozorcem Bradem Bellickem a pak ho dají do cely s Fernandem Sucrem, který je z Portorika. Hned v prvních chvílích v cele spatří na vlastní oči vraždu, což ho celkem vystraší. Sucre mu při první vycházce na čistý vzduch ukáže všechno, co je důležité a Michael se také ujistí, že je jeho bratr Licoln v pořádku, ale na samotce. Jediná cesta, jak s ním mluvit, je dostat se do skupiny pracovní terapie, kterou vede italský mafián John Abruzzi.\n\nZatímco Sucre řeší s Michaelem problémy se svou láskou Maricruz, kterou dopisem žádá o ruku, Lincolnův syn L. J. Burrows se dostává do problémů, když ho chytí policie při rozvozu marihuany. Michael má krátce poté problémy s tím, dostat se do skupiny pracovní terapie, ale na Abruzziho vyrukuje s tím, že ví, kde se skrývá Otto Fibonacci, který má svědčit v případu, který je pro italskou mafii důležitý. Abruzzimu to nedá sice vědět přímo, ale dá mu papírovou labuť origami, kterou také zaslal, společně s fotografií Fibonacciho, do mafiánské restaurace, jejíž šéf je s Abruzzim ve styku.\n\nMichaela také čeká první návštěva doktorky Sary Tancredi, kterou potřebuje, jelikož součástí jeho plánu je průchod ordinací. Předstírá tedy, že trpí cukrovkou, díky čemuž musí doktorku často navštěvovat. Tajní agenti Paul Kellerman a Danny Hale se zatím dozvídají, že biskup McMorrow, který je přítelem guvernéra Franka Tancrediho (shodou okolností otce doktorky), má něco proti Burrowsově popravě.\n\nVe vězeňské kapli se po kázání konečně setkávají Lincoln a Michael, což staršího bratra poměrně překvapuje. Jejich přítelkyně Veronica se začíná chovat podezřele a málem se dostává do menší hádky s přítelem Sebastienem, se kterým se má vdát. Zpět v cele si Michaela předvolá ředitel věznice Henry Pope, což podle Sucreho nevypadá dobře. Pope ale chce po Scofieldovi, o němž ví, že je stavebním inženýrem, aby mu pomohl se stavbou dřevěného modelu Taj Mahalu, který chce věnovat své ženě ke čtyřicátému výročí. Michael ale nabídku odmítá, čímž zjevně ředitele rozzuří. \n\nMichaela jede do věznice navštívit Veronica, která už přišla na to, že Michael chce zachránit svého bratra. Agenti Kellerman a Hale jdou také na návštěvu, ale jejich hostitelem je biskup McMorrow, kterému po snaze přemluvit ho pohrozí zvýšením daní. Abruzzi se po telefonu dozvídá o tom, že Fibonacci je naživu a také o papírové origami, která byla přiložena v dopise. Zatímco Michael se seznamuje s Charlesem Westmorelandem, o kterém si myslí, že je D. B. Cooper, Abruzzi k němu přichází s párem tvrdých hochů a chce informace o Fibonaccim. Následná potyčka, do které se zaplete i ostřelovač z hlídací věže, ale přiměje Abruzziho vzít Michaela do své pracovní skupiny. \n\nO potyčce se dovídá samozřejmě i ředitel Pope, který chce Michaela poslat na samotku. Ten ale jako reakci nabízí své služby při stavbě modelu Taj Mahalu. Pope tedy jeho nabídku přijímá. Tajným agentům dochází v noci trpělivost a tak se rozhodnou, že si to s biskupem vyřídí po svém a tak McMorrowa zastřelil agent Kellerman a Veronice, která se to ráno dovídá, dochází, že vraždu Lincoln nespáchal.\n\nLicolna navštěvuje jeho syn L. J., krátce po svém zločinu, kterého zřejmě moc nelituje a tak se ho otec snaží umravnit. Sucreho navštěvuje jeho přítelkyně Maricruz, jejíž první slova mu potvrzují, že se může se svou snoubenkou po odchodu z vězení oženit. Je tu ale problém s jistým Hectorem, který má o Maricruz také zájem, zatím se ale nejedná o nic velkého. Doktorka Sara Tancredi u Michaela zatím zpozorovala hypoglykémii, kterou vyvolává inzulin u pacientů, kteří netrpí cukrovkou. Michaela tedy čekají testy a tak potřebuje sehnat PUGNAC, což je blokátor inzulinu. Prodat mu ho má Benjamin Miles Franklin, známý také jako C-Note, který je hlavním pašerákem vězení. Michaela také čeká první pracovní terapie, jejíž konec využívá k tomu, aby svému bratrovi ukázal plán vězení, který má na sobě vytetovaný.\n"}
{"id": "677338", "url": "https://cs.wikipedia.org/wiki?curid=677338", "title": "Rodičovský příspěvek", "text": "Rodičovský příspěvek\n\nRodičovský příspěvek je dávka státní sociální podpory, která je obvykle čerpána během rodičovské dovolené. Její výše se vypočítává z tzv. vyměřovacího základu, celkově dávka nesmí přesáhnout 70 % předchozího výdělku a zároveň 300 tisíc Kč. Rodičovský příspěvek je určen pro rodiče, který osobně celodenně řádně pečuje o dítě, které je v rodině nejmladší. V danou chvíli na ni má nárok vždy pouze jen jeden z rodičů, v jejím pobírání se však mohou střídat. Podmínkou pro vyplacení dávky je trvalé bydliště v ČR. Žádost o vyplácení příspěvku rodič podává na odboru sociálních věcí úřadu práce, pod nějž svým bydlištěm spadá.\n\nRodičovský příspěvek plynule navazuje na peněžitou pomoc v mateřství. Pokud ovšem na ni rodič neměl nárok, může si o rodičovský příspěvek požádat již ode dne narození dítěte. V takovém případě si ale nemá možnost zvolit některou z variant a bude dávku automaticky čerpat ve čtyřleté variantě.\n\nV době čerpání rodičovského příspěvku může rodič pracovat, ale musí přitom zajistit řádnou celodenní péči o dítě jiným způsobem, než jeho umístěním do mateřské školy. Dítě sice může MŠ navštěvovat, ale pravidla takovéto návštěvy jsou určena zákonem.\nDítě nesmí rodič dávat do MŠ na dobu delší než 46 hodin měsíčně. Výjimky se vztahují pouze na situace, kdy je dítě určitým způsobem zdravotně postižené a v omezeném čase navštěvuje například léčebně rehabilitační zařízení nebo mateřskou školu.\n\nPokud se v rodině narodí další dítě, nárok na rodičovský příspěvek u staršího dítěte zaniká, bez ohledu na to, jestli byla celková částka rodičovského příspěvku vybrána\n\nExistují tři druhy čerpání rodičovského příspěvku, a to 2, 3 nebo 4 roky. Délku je možné měnit i v průběhu čerpání a odvíjí se od ní také výše rodičovského příspěvku. Jeho maximální výše se stanovuje podle denního vyměřovacího základu. Když je 70 % 30násobku vyměřovacího základu méně nebo rovno 7 600 Kč, je i rodičovský příspěvek 7 600 Kč (rodičům vícerčat 11 400 Kč). Pokud přesahuje 7 600 Kč, výši rodičovského příspěvku si stanovuje sám rodič. Příspěvek však nesmí přesáhnout částku 11 500 Kč. Výši rodičovského příspěvku lze měnit až jedenkrát za čtvrtletí. Od roku 2013 je výše rodičovského příspěvku 220 tisíc Kč v případě narození jednoho dítěte. Pokud se Vám narodí dvojčata, případně trojčata, máte nárok na částku 330 tisíc korun. V roce 2020 je v návrhu zákona zvýšení rodičovského příspěvku u jedno dítěte na 300 tisíc Kč a u vícerčat na 450 tisíc Kč, návrh zákona ještě čeká na schválení. \n\n"}
{"id": "677339", "url": "https://cs.wikipedia.org/wiki?curid=677339", "title": "Kecky", "text": "Kecky\n\nKecky jsou tenisky s gumovou podešví a plátěným svrškem. Vyvinuty byly v roce 1830 anglickou firmou Liverpool Rubber Company jako plážová obuv. Český název jim dala americká značka Keds, jejíž kecky se do Čech dostaly společně s humanitární pomocí, kterou na české území shazovala americká letadla během druhé světové války.\n\nPůvodně šlo o boty pro sportovní vyžití bohatší vrstvy. Celosvětovému zájmu se tenisky začaly těšit až s příchodem druhé světové války, kdy se plátno a guma staly kvůli nedostatku kvalitních materiálů alternativou ke složitě vyráběným koženým botám.\n\nMezi značky kecek patří Converse All-Stars nebo Keds, masově se vyrábějí také neznačkové kopie především v Číně. Technicky mezi ně patří i cvičky alias jarmily.\n\n"}
{"id": "677345", "url": "https://cs.wikipedia.org/wiki?curid=677345", "title": "Uršula Braniborská (vévodkyně)", "text": "Uršula Braniborská (vévodkyně)\n\nUršula Braniborská (17. října 1488, Berlín – 18. září 1510, Güstrow) byla rodem braniborská princezna a sňatkem meklenburská vévodkyně.\n\nUršula byla nejmladší dcera braniborského kurfiřta Jana Cicera (1455−1499) z jeho manželství s Markétou Saskou (1449−1501), dcerou saského vévody Viléma III.\n\nUršula se provdala 16. února roku 1507 za meklenburského vévodu Jindřicha V. (1479–1552). Z jejich manželství vzešli tři potomci:\n\nZemřela v necelých dvaadvaceti letech věku 18. září 1510, krátce po narození svého třetího dítěte, tři roky po uzavření sňatku. Uršula a posléze i její syn Magnus byli jako poslední zemřelí pochováni v pohřební kapli chrámu v Bad Doberan.\n\n\n"}
{"id": "677347", "url": "https://cs.wikipedia.org/wiki?curid=677347", "title": "Uršula Braniborská", "text": "Uršula Braniborská\n\nUršula Braniborská může být:\n\n"}
{"id": "677349", "url": "https://cs.wikipedia.org/wiki?curid=677349", "title": "British Journal of Photography", "text": "British Journal of Photography\n\nBritish Journal of Photography je nejstarší vydávaný fotografický časopis. Kromě fotografií otiskuje rozsáhlé články, profily fotografů, analýzy a technické recenze.\n\nZačal vycházet v Liverpoolu v roce 1854 jako měsíčník pod názvem \"Liverpool Photographic Journal\". Od roku 1857 vycházel jako čtrnáctideník, nejprve pod názvem \"Liverpool and Manchester Photographic Journal\", v roce 1859 pak jako \"Photographic Journal\". Od roku 1860 nese současný název \"British Journal of Photography\". Od roku 1864 byl vydáván jako týdeník, od března 2010 vychází opět měsíčně.\n\n"}
{"id": "677352", "url": "https://cs.wikipedia.org/wiki?curid=677352", "title": "Seznam mostů v Českých Budějovicích", "text": "Seznam mostů v Českých Budějovicích\n\nToto je seznam mostů v Českých Budějovicích. V současnosti se na území města nachází cca 145 mostů\n\n\n\n\n\n\n\n\n\n\n\n\nMilan Binder, Jan Schinko, Českobudějovické zkratky, aneb Encyklopedie mostů, můstků, lávek a tunelů. 2008, ISBN 978-80-903636-7-0\n"}
{"id": "677354", "url": "https://cs.wikipedia.org/wiki?curid=677354", "title": "Okres Nidzica", "text": "Okres Nidzica\n\nOkres Nidzica (polsky \"Powiat nidzicki\") je okres v polském Varmijsko-mazurském vojvodství. Rozlohu má 960,7 km² a v roce 2005 zde žilo 33 949 obyvatel. Sídlem správy okresu je město Nidzica.\n\nMěstsko-vesnická:\n\nVesnické:\n"}
{"id": "677355", "url": "https://cs.wikipedia.org/wiki?curid=677355", "title": "Éric Dazé", "text": "Éric Dazé\n\nÉric Dazé (* 2. července 1975 v Montréalu, Québec) je bývalý kanadský hokejový útočník.\n\nS juniorským hokejem začínal v sezóně 1990/1991 v lize QAHA v týmu Laval Regents kde strávil celou sezónu a v následujícím ročníku odehrál v Regents celou sezónu v lize QAAA. V sezóně 1992/93 se připojil k týmu Hull Olympiques (QMJHL) kde odehrál 55 zápasů a v závěru sezóny byl vyměněn do týmu Beauport Harfangs kde dohrál sezónu a v týmu strávil následující dvě sezóny. 1993 byl draftován do NHL ve 4.kole (celkově 90.) týmem Chicago Blackhawks (tým získal draft výměnou za Dominika Haška do týmu Buffalo Sabres za Stephane Beauregard).V týmu mu nedělal problém zapadnou do hlavního kádru Blackhawks kdy se ve druhé sezóně ukázal jako výborný střelec ve druhém ročníku kdy vstřelil 30 branek v NHL jako nováček a byl jmenován do NHL All-Rookie Teamu v roce 1996. Mezi ročníky 1996 až 2003 vstřelil více než 20 branek. V sezóně 2003/04 odehrál jenom 19 zápasů kdy musel zbytek sezóny vynechat a jít na operaci zad. Jeho poslední zápas v kariéře, odehrál v sezóně 2005/06 proti týmu Anaheim Ducks ve kterým jsi připsal dva záporné body za pobyt na ledě. Svůj oficiální konec hráčské kariéry oznámil 20. března 2010.\n\n\n\n"}
{"id": "677364", "url": "https://cs.wikipedia.org/wiki?curid=677364", "title": "Rodičovská dovolená", "text": "Rodičovská dovolená\n\nRodičovská dovolená patří v Česku do skupiny důležitých osobních překážek v práci a slouží k prohloubení péče o dítě. Zaměstnavatel je povinen ji na žádost zaměstnance poskytnout matce dítěte hned po skončení mateřské dovolené nebo otci dítěte hned po narození dítěte. Její rozsah je určen požadavkem zaměstnance, povinnosti zaměstnavatele k němu však končí, jakmile dítě dosáhne věku tří let. Během trvání rodičovské dovolené může rodič, který ji čerpá, pobírat rodičovský příspěvek. Ten lze rozložit až na čtyři roky.\n\nVznik rodičovské dovolené je v ČR pevně spojen s mateřskou dovolenou, kterou zde mohou ženy čerpat od roku 1950. Tehdy dosahovala délky 18 týdnů a až strach o nízkou porodnost přinesl její další prodloužení. Nastalo v roce 1964, kdy se délka mateřské dovolené zvedla na 22 týdnů a v roce 1968 na 26 týdnů. Pokud žena porodila vícerčata nebo byla svobodnou matkou, dovolená se jí prodloužila dokonce na 35 týdnů. V té době byla také zavedena tzv. další mateřská dovolená do 1 roku stáří dítěte, v roce 1970 do 2 let a v roce 1980 do 3 let stáří dítěte. \n\nZ další mateřské dovolené se po roce 2000 stala rodičovská dovolená. Dávky spojené s mateřskou a rodičovskou dovolenou byly nejprve přiznávány jen ženám. Od poloviny 80. let je však výjimečně získali i osamělí muži, např. vdovci. \n\nK zrovnoprávnění došlo však teprve 1. října 1990, ale až 1. ledna 2001, kdy byla přijata novela Zákoníku práce, která se týkala rodičovské dovolené, měl zaměstnavatel povinnost muže uvolnit na rodičovskou dovolenou. \n\nOproti jiným zemím patří Česká republika v délce a dávkách k těm štědřejším. USA zpravidla neposkytují finanční náhradu za péči o dítě, ačkoliv některé země federace alespoň částečně upravily kompenzaci výdělku. Přesto se tam může žena pojistit a pobírat 100% náhradu platu po dobu 6 týdnů. Oficiální délka mateřské dovolené je 12 týdnů. \n\nAnglosaský model spoléhá na to, že se rodina zaopatří vlastními silami. Stát přispívá pouze sociálně slabším. \n\nFrancie má velmi propracovanou síť jeslí, školek a dalších pečovatelských center. Rodič tam má na výběr, jestli se starat o dítě sám, nebo starost přenechat soukromé či státní instituci. Mateřská dovolená má u prvního a druhého dítěte délku 16 týdnů, u třetího a dalšího až 26 týdnů. Příspěvek v mateřství se rovná průměrné čisté denní mzdě. Rodičovská dovolená může trvat až do 3 let dítěte, rodičovská příspěvek však jen po dobu 6 měsíců. \n\nRakousko má 16 týdnů dlouhou mateřskou dovolenou se 100% náhradou platu. Rodičovská dovolená může být poté čerpána až do 2 let dítěte, minimálně však 3 měsíce. Pokud se do péče zapojí oba rodiče, mohou využít i bonusové týdny dovolené. \n\nV Německu je Elterngeld („rodičovský příspěvek) vyplácen 14 měsíců, ale jeden rodič jej může pobírat minimálně 2 a maximálně 12 měsíců. Zbytek je proplacen jen tehdy, když se rodiče prohodí. Podobný model funguje i ve Švédsku. Ve Finsku má rodičovská dovolená délku 26 týdnů s 80% náhradou mzdy a může jí čerpat kterýkoliv z rodičů. \n\nS poskytnutými až 156 týdny rodičovské dovolené sice není Česká republika unikát, ale stále existují země (především rozvojové země v Africe a Asii, popřípadě Švýcarsko), kde se absence v práci po skončení mateřské dovolené netoleruje.\n\nRodičovskou dovolenou poskytuje rodičům zaměstnavatel a rodičovský příspěvek jsou dávky od státu, které slouží jako náhrada příjmu během čerpání rodičovské dovolené. Nárok na rodičovskou dovolenou mají nejen ženy, ale také muži. Ženy po skončení mateřské dovolené (28 týdnů nebo 37 v případě narození vícerčat), muži po narození dítěte. Jedinou podmínkou je, aby rodič po celý kalendářní měsíc celodenně a řádně pečoval o nejmladší dítě, na které rodičovský příspěvek pobírá. Celodenní péče je splněna i za podmínek, že rodič pracuje a péči o dítě přenechá jiné zletilé osobě. Pokud nemá rodič nárok na peněžitou pomoc v mateřství, má nárok na rodičovský příspěvek ihned po narození dítěte. Rodičovská dovolená trvá do věku tří let dítěte, ale rodičovský příspěvek lze rozložit až na 4 roky. \n\nOd roku 2018 platí, že:\n\n\nOchrana zaměstnance a rodiče na trhu práce je spojena s rodičovskou dovolenou pouze do věku 3 let dítěte. Po tuto dobu má rodič speciální ochranu na trhu práce. \n\nPovinnosti zaměstnavatele po tuto dobu: \n\n\nPozor, tyto povinnosti platí pouze tehdy, má-li rodič se zaměstnavatelem uzavřenou smlouvu na dobu neurčitou. V opačném případě, smlouva na dobu určitou, platí ochranná lhůta jen po dobu platnosti této smlouvy. Zaměstnavatel není povinen smlouvu na dobu určitou prodloužit. \n\nNa rodičovské dovolené smí rodič pracovat, přičemž se může vrátit na původní pozici a k původnímu zaměstnavateli nebo může nastoupit do nové práce, najít si brigádu nebo začít podnikat. Jediná podmínka je, že musí být zajištěn dostatečný dohled nad dítětem a děti do dvou let nesmí být v mateřské školce nebo jeslích déle než 46 hodin měsíčně. Do věku 3 let dítěte může také rodič kdykoliv práci znovu přerušit a vrátit se na rodičovskou dovolenou.\n\n\n"}
{"id": "677372", "url": "https://cs.wikipedia.org/wiki?curid=677372", "title": "Střídavé napětí", "text": "Střídavé napětí\n\nStřídavé napětí je takové elektrické napětí, které v čase mění svou polaritu. Graficky znázorněné na osciloskopu může mít různé tvary:\n\nV běžné elektrické rozvodné síti se používá střídavé napětí sinusového průběhu. Velikost napětí v síti se udává pomocí efektivní hodnoty. U trojfázových rozvodů se udává velikost efektivního sdruženého napětí (tj. napětí mezi fázemi).\n"}
{"id": "677375", "url": "https://cs.wikipedia.org/wiki?curid=677375", "title": "Dar'á", "text": "Dar'á\n\nDar'á ( ) je město na jihozápadním okraji Sýrie blízko hranice s Jordánskem. Leží asi 100 kilometrů na jih od Damašku na dálnici Damašek-Ammán.\n\nJedná se o starobylé město, neboť je zmíněno už v hieroglyfických záznamech egyptského faraona Thutmose III. z let 1490–1436 před naším letopočtem.\n\nDo dnešní doby zůstaly ve městě některé historické památky: Je tu římský amfiteátr a mešita z doby Umajjovců a Ajjúbovců.\n\nDar'á je místo, kde v roce 2011 začala syrská občanská válka – proto se mu někdy říká \"kolébka revoluce.\" Ve vleklých pouličních bojích ale bylo do roku 2013 značně poničeno a žádná ze stran zatím město úplně nedobyla. 12. července 2018 obsadila povstalci ovládanou část města Syrská arabská armáda.\n"}
{"id": "677378", "url": "https://cs.wikipedia.org/wiki?curid=677378", "title": "Rozbočovač", "text": "Rozbočovač\n\nRozbočovač je specializované elektrotechnické zařízení (přístroj) určené pro rozbočování signálu na menší počet signálů (cca 2-4). Může se jednat o:\n"}
{"id": "677382", "url": "https://cs.wikipedia.org/wiki?curid=677382", "title": "Promulgační list", "text": "Promulgační list\n\nPromulgační list je obecné označení úředního oznamovatele, v němž se, podle povahy a kompetencí vydávajícího úřadu či subjektu, zveřejňují například zákony, mezinárodní smlouvy a jiné důležité právní předpisy, úřední usnesení, rozhodnutí, opatření nebo oznámení (sdělení). Promulgace je slovo přejaté z latiny, které znamená veřejné vyhlášení, prohlášení či oznámení. Jako oficiální a předem stanovená publikace právního předpisu je nutnou podmínku jeho platnosti.\n\nObsah a názvy státních promulgačních listů jsou v jednotlivých zemích stanoveny různě. Běžnějšími českými obecnými označeními pro promulgační list jsou například výrazy \"úřední list\", \"věstník\" nebo \"sbírka\", jejichž použití je však omezeno víceméně nahodile vzniklou tradicí, pro které z promulgačních listů bylo které z těchto označení stanoveno jako jejich název. Pro promulgační média nestátních organizací se používají i různá jiná označení (například hlasatel, oznamovatel, v katolické církvi Acta Curiae atd.). \n\nPromulgační listy mívají především státy pro zveřejňování zákonů a dalších právních předpisů, případně i oznámení. Mnohdy vydává stát více promulgačních listů, každý pro jiné typy dokumentů (např. Sbírka zákonů a nařízení, Sbírka zákonů, Úřední list, Sbírka mezinárodních smluv a jiné). Existují a existovaly i mnohé tematické či resortní věstníky či věstníky různých státních úřadů, soudů či jiných organizací, například Obchodní věstník, Cenový věstník, Věstník dopravy, sbírky judikátů (např. Sbírka soudních rozhodnutí a stanovisek) atd. \n\nÚzemní samosprávné celky v rámci státu mohou mít uloženu povinnost vydávat vlastní věstníky (např. kraje v Česku), nebo mohou publikovat své předpisy v celostátním věstníku (např. Sbírka zákonů ČSSR sloužila i pro předpisy národních republik). Obce v České republice nemají povinnost vydávat své věstníky, nicméně musí zajistit zveřejnění svých vyhlášek a nařízení vyvěšením na úřední desce obecního úřadu po dobu 15 dnů a trvale je zpřístupnit u obecního úřadu; předpisy hlavního města Prahy a krajů se na úředních deskách musí vyhlašovat, pouze pokud nabývají účinnosti dříve než 15 dní po vyhlášení. Právní předpisy obcí v České republice se číslují pořadovými čísly v rámci kalendářního roku, avšak (s výjimkou Prahy) se neseskupují do částek. \n\nSvé věstníky mají i mnohé mezinárodní organizace, obchodní společnosti, spolky, církve a jiné organizace.\n\nPromulgační listy členských států Evropské unie:\n\n\nPromulgační listy jiných zemích:\n\n\n"}
{"id": "677386", "url": "https://cs.wikipedia.org/wiki?curid=677386", "title": "Speculum (žánr)", "text": "Speculum (žánr)\n\nSpeculum (česky zrcadlo) tvořilo žánr především středověké literatury. Šlo o příručky, kompendia či oborové encyklopedie. Tyto knihy vyjmenovávaly idealizované ctnosti, nebo byly kompendii znalostí. Často nacházíme toto slovo v názvech právních kodexů, ale i v nadpisech politických traktátů a návodů k příkladnému chování. \n\n"}
{"id": "677394", "url": "https://cs.wikipedia.org/wiki?curid=677394", "title": "Markéta Bádenská", "text": "Markéta Bádenská\n\nMarkéta Bádenská (1431 – 24. října 1457, Ansbach) byla rodem bádenská markraběnka a sňatkem braniborská markraběnka.\n\nNarodila se jako dcera bádenského markraběte Jakuba I. Bádenského a jeho manželky Kateřiny Lotrinské.\n\nV roce 1446 se v Heilsbronnu provdala za braniborského markraběte Albrechta III. Achilla. Z jejich manželství vzešlo šest dětí – tři synové a tři dcery\n\nDva starší Markétini synové však zemřeli jako nemluvňata a jen třetí z nich, nejmladší ze všech šesti dětí, dosáhl dospělosti a stal se dědicem trůnu. Dcery nicméně všechny dosáhly věku na vdávání a Uršula a Anna byly provdány do blízkých panovnických rodů. Dcera Markéta však se po zasnoubení s falckrabětem Kašparem von Zweibrücken těžce roznemohla a jen těsně unikla smrti; po uzdravení pak, s otcovým souhlasem, vstoupila do kláštera v Hofu, kde se stala abatyší.\n\nMarkéta zemřela v Ansbachu roku 1457 ve věku 26 let, dva roky po narození svého posledního dítěte, záhy poté, co její manžel získal kromě markrabství Brandenburg-Ansbach rovněž markrabství Brandenburg-Kulmbach. Zemřela ještě předtím, než se její manžel stal braniborským kurfiřtem (1470), nikdy tedy nebyla braniborskou kurfiřtkou.\n\nJiž rok po její smrti se její manžel znovu oženil, a to s Annou Saskou, dcerou saského kurfiřta Fridricha II. a mělo s ní dalších třináct dětí.\n\n"}
{"id": "677415", "url": "https://cs.wikipedia.org/wiki?curid=677415", "title": "Chameleon (počítačová hra)", "text": "Chameleon (počítačová hra)\n\nChameleon je akční počítačová hra ve stylu stealth. Vyvinulo ji studio Silver Wish Games a v roce 2005 ji pro Windows vydala společnost Cenega Czech. Hlavním hrdinou je bývalý agent CIA, jehož cesta za osobní pomstou zavede do různých zemí světa.\n\nVýchozí je pohled z třetí osoby, ale je možno přepnout do pohledu vlastních očí. Ve hře lze libovolně ukládat. Hra nabízí velkou rozmanitost misí a prostředí. Mise samy jsou většinou lineární. Je použit starší engine (LS3D engine), grafika je ale propracovaná a detailní.\n\nRecenze srovnávají hru s hrami \"Splinter Cell\", \"Max Payne\" nebo \"Hitman\" a kritizují její někdy slabou umělou inteligenci.\n\nTato hra údajně vyšla jen v Česku, Polsku a Rusku. \n\n"}
{"id": "677418", "url": "https://cs.wikipedia.org/wiki?curid=677418", "title": "Cessna 177 Cardinal", "text": "Cessna 177 Cardinal\n\nCessna 177 Cardinal je lehký, čtyřsedadlový letoun, který měl nahradit model 172 Skyhawk od stejného výrobce. Byl představen v roce 1967 a vyráběn v letech 1968-1978.\n\nCessna 177 Cardinal byla navržena v polovině šedesátých let 20. století jakožto „futuristický nástupce Cessny 172“. Výsledný letoun měl oproti svému předchůdci implementovány modernější technologie, například konzolové křídlo s laminárním profilem.\nCardinal byl (do představení modelu 210, jehož laminární křídlo je pochází právě z Cessny 177) jediný model společnosti Cessna, který má pevný podvozek a křídla bez vzpěr zároveň.\n\nModel Cessna 177 Cardinal byl představen v roce 1967 s motorem o výkonu 150 koní (112 kW). Jedním z cílů návrhářů nové Cessny bylo navrhnout takovou konstrukci letounu, aby měl pilot jasný výhled do zatáčky. V modelu 172 je pilot usazen v takové pozici, že mu při zatáčce křídlo na příslušné straně cloní výhled do zatáčky. V Cessně Cardinal je sedadlo pilota umístěno před náběžnou hranou křídel, což vyřešilo rozhled, ale vedlo k posunutí těžiště příliš dopředu.\n\nSpolu s posunutím sedadla pilota však návrháři z Cessny zamýšleli použít, namísto šestiválcového motoru O-300 Continental (který se nachází v modelu 172), výrazně lehčí čtyřválcový Lycoming O-320. Došlo také k implementaci plovoucí výškovky, čímž došlo ke zlepšení ovladatelnosti v nízkých letových rychlostech, což také přispělo ke správnému vyvážení letounu.\n\nModel 177 Cardinal byl původně navržen jako plná náhrada modelu 172, jehož výroba měla být ukončena, nicméně marketingové oddělení společnosti Cessna rozhodlo o pokračování výroby staršího modelu, a tak vznikla separátní výrobní řada 177.\n\nBrzy po doručení prvních Cardinalů zákazníkům bylo hlášeno několik případů, ve kterých se letoun choval poněkud „netypicky“ ve srovnání s předešlými Cessnami. Jejich počet přiměl společnost Cessna k „Operaci Cardinal Rule“, což byl seznam 23 instrukcí na úpravu řídících ploch, jejichž provedení problém eliminovalo.\n\nLetoun Cessna 177 Cardinal byl, se svým motorem o výkonu 150 koní (112 kW), považován za poddimenzovaný – to změnil model 177A.\n\nNovější verze Cessny Cardinal, Cessna 177A, byla uvedena na trh v roce 1969. Byla poháněna stejným motorem jako původní verze, avšak s vyšším výkonem – 180 koní (135 kW). Tato modifikace zařadila (cenou a významem) letoun 177A někam mezi Cessnu 172 a 182. Přidaný výkon zvýšil cestovní rychlost o 11 uzlů (20 km/h).\n\nVerze 177B byla představena rok po modelu 177A, v roce 1970. Obsahovala především malé úpravy, například pozměněný profil křídla a vrtuli s konstantními otáčkami. Verze 177B byla o 66 kg těžší než předchozí verze a její maximální vzletová váha se zvýšila z 1067 kg na 1135 kg.\n\nV roce 1978 Cessna představila luxusní verzi letounu 177B, model Cessna Cardinal Classic. Měla kožené čalounění, stolek pro cestující sedící na zadních sedadlech a 28-voltový elektrický systém.\n\nPosledním modelem výrobní řady 177 byla Cessna 177RG Cardinal RG, která měla zatahovací podvozek. Cessna jej začala vyrábět v roce 1971 jakožto přímého konkurenta letounům Piper PA-28-200R Cherokee Arrow a Beechcraft Sierra. Model 177RG obdržel zcela nový motor Lycoming IO-360 o výkonu 200 koní (150 kW), který kompenzoval navýšení váhy letounu o 136 kg způsobené vyšší hmotností zatahovacího podvozku.\n\nPřidaný výkon a dokonalejší linie modelu 177RG zvýšily cestovní rychlost na 146 uzlů (270 km/h), což je o 22 uzlů (41 km/h) více než u verze 177B. Letadel Cessna 177RG bylo vyrobeno 1543, přičemž toto číslo zahrnuje i kusy vyrobené francouzskou společností Reims Aviation jako letouny Reims F177RG.\n\nV současnosti jsou oba modely (177 i 177RG) považovány za velice žádané, především kvůli velkým dveřím, umožňující snadný nástup do letadla, kvůli solidnímu výkonu, aktivním skupinám vlastníků a atraktivnímu vzhledu letounu.\n\nModel 177 poskytuje pilotům mnohem lepší výhled dopředu než starší 172 díky strmějšímu sklonu čelního skla a křídlům, která jsou usazena více dozadu. Fakt, že Cessna 177 Cardinal nemá křídlové vzpěry, z letounu činí výborný prostředek pro letecké snímky.\n\n\n\n"}
{"id": "677422", "url": "https://cs.wikipedia.org/wiki?curid=677422", "title": "Candida (rod)", "text": "Candida (rod)\n\nCandida (česky Kandida) je rod kvasinek. Řada kandid je komenzály, některé však mohou být i příčinou onemocnění. V důsledku poškození vaginální mikroflóry může dojít k přemnožení kandid a rozvoji tzv. mykotické vulvovaginitidy. Vážné kandidové infekce se poměrně často vyskytují u nemocných s poškozeným imunitním systémem jako tzv. oportunní infekce.\n\n"}
{"id": "677444", "url": "https://cs.wikipedia.org/wiki?curid=677444", "title": "Džerba (řeka)", "text": "Džerba (řeka)\n\nDžerba ( , ) je řeka v Jakutské republice v Rusku. Je 320 km dlouhá. Povodí má rozlohu 8 780 km².\n\nVzniká soutokem řek Kjujech-Ottooch a Mas-Turuchtaach. Teče po východním okraji Středosibiřské pahorkatiny na jih. Je to levý přítok Leny.\n\nZdrojem vody jsou dešťové a sněhové srážky.\n"}
{"id": "677457", "url": "https://cs.wikipedia.org/wiki?curid=677457", "title": "Green River", "text": "Green River\n\nGreen River může znamenat:\n\n\n"}
{"id": "677468", "url": "https://cs.wikipedia.org/wiki?curid=677468", "title": "Green (řeka)", "text": "Green (řeka)\n\nGreen je název několika řek:\n\n"}
{"id": "677486", "url": "https://cs.wikipedia.org/wiki?curid=677486", "title": "Kultura kulovitých amfor", "text": "Kultura kulovitých amfor\n\nKultura kulovitých amfor je archeologická kultura spadající do středního eneolitu. Podle kalibrovaných radiokarbonových dat je datována do doby mezi léta 3300/3200 až 2900/2800. Kultura kulovitých amfor dostala svůj název podle charakteristického typu keramické nádoby, kterým je amfora s téměř kulovitým či vakovitým tělem, s užším válcovitým hrdlem s 2–8 oušky nacházejícími se pod hrdlem a typickým bohatým zdobením na hrdle a plecích. Jako samostatný kulturní celek byla rozpoznána na konci 19. století. U Česku byla z počátku uváděna jako součást tzv. skupiny nordické a označována za keramiku meklenbursko-braniborskou, vyznačující se právě kulovitými nádobami s válcovitým hrdlem, zdobené vytlačovaným ornamentem, jejíž lid osídloval vrchy a ostrožny nad řekami.\n\nPodle T. Wiślańského vznikla kultura kulovitých amfor na základě kontaktů mezi složkami podunajskými, které tvořily epilineární a lengyelské prvky, s megalitickým a mezolitickými skupinami na území dnešního Meklenburska, Braniborska, Pomořan, Velkopolska, Kujav a částečně Mazovska. Nedlouho po svém vzniku vytvořila řadu regionálních skupin, které se šířily jižním, ale i východním směrem a zabraly oblast od Posálí přes Poodří a Povislí až ke střednímu Dněpru. Na jihu zasahovala do Čech, na Moravu, do Malopolska, Haliče a Moldavska, na severu sahala až k Jutskému poloostrovu. Můžeme ji najít na severoněmeckých ostrovech včetně Rujany, v Pomoří a Pobaltských republikách. Vzhledem k tomu, že se kultura kulovitých amfor až na výjimky vyskytuje tam, kde se dříve vyvíjely jednotlivé lokální skupiny kultury nálevkovitých pohárů, domnívají se někteří badatelé, že se kultura kulovitých amfor vyvíjela s přispěním právě této kultury. V Čechách a na Moravě je prvkem nesporně cizorodým a na jejím vývoji v Čechách se podílely dvě větve kultury kulovitých amfor, a to západní a slezská. Západní větev kultury kulovitých amfor postupovala proti proudu Labe ze saského Polabí do severozápadních a středních Čech, slezská větev pronikla do východní části země Poodřím na Opavsko a na Moravu. Nálezy západní skupiny kultury kulovitých amfor máme ve středních, severních, jihozápadních a západních Čechách. Keramiku lidu kultury kulovitých amfor nalézáme v Čechách také na řivnáčských a bošáckých sídlištích. Nálezy z řivnáčských sídlišť mohou dokládat fyzickou přítomnost nositelů kultury kulovitých amfor, ale také importy typického zboží (hlavně keramiky), či jeho imitaci. Slezská větev kultury kulovitých amfor se vyskytuje v českém Slezsku zvláště na Opavsko, na Moravě v okolí Olomoucka a na jevišovických sídlištích na jihozápadní Morava.\n\nNálezy kultury kulovitých amfor jsou známy jak z nížinných sídlišť tak i z výšinných opevněných areálů. Lid kultury kulovitých amfor osídloval převážně vhodné polohy k zemědělství blízko vodních toků. Z území Čech známe nemnohé doklady nížinných sídlišť kultury kulovitých amfor, např. Lovosice – Schwarzenberská cihelna, Hrdlovka – Velký fírek, Kopisty, Dolní Zálezly. Z Moravy a Slezska jsou známa nížinná sídliště z Vávrovic, Opavy-Palhance, Kateřinek a Slavonína.\n\nHrobové nálezy KKA jsou dosud známy jen z území Čech. Těla zemřelých byla ukládána do hrobů ve skrčené poloze. V hrobech je uložena většinou jedna kostra vzácněji i více. Není však znám případ samostatného pohřbu ženy nebo dítěte. Na území Čech se nalézají jen ojedinělé pohřby. Předpokládá se že šlo o pohřby náčelníků \n\nV Blšanech na Lounsku byl objeven dvojhrob, ve kterém byl pohřben starý muž ve skrčené poloze na pravém boku. Vedle něj byla kostra malého dítěte uložená ve skrčené poloze na levém boku hlavou obrácenou k muži. U hlavy muže stála amfora a bermundský koflík. Jedna amfora se také nalézala u jeho nohou.\n\nV Předměřicích nad Labem ve 2,5 metru hlubokém hrobě ležela na pravém boku skrčená kostra starého muže. Jako milodar byly přiloženy amfora, džbán a čtyři lebky rozprostřené kolem amfory. Dvě patřily starším mužům a dvě starším chlapcům.\n\nVe slezské větvi kultury kulovitých amfor jsou rozeznávány nejméně dvě vývojové fáze a to starší bez šňůrové ornamentace a mladší s bohatou šňůrovou ornamentací.\n\nPodrobněji byla zpracována jen keramika západní větve, keramika slezské větve je velmi torzovitá a její členění zatím nebylo podrobněji zpracováno. Výzdoba se vyskytuje výhradně na hrdle a plecích. Na hrdle má plošný charakter a je tvořena z různých kombinací kolků, vpichů a otisků šňůry tvořící dekory kosočtverců a trojúhelníků. Dekor plecí připomíná třásně, použití výzdobných technik je podobné jako u hrdel nádob. Na užitkových tvarech je výzdoba omezena na pupky, plastické lišty, linie nehtových záseků oddělující hrdlo od plecí. U slezské větve je příznačné bohaté zdobení otisky šňůry. Příznačné jsou různé obloučkovité motivy nebo motiv do sebe vkládaných krokvic. Výjimečně se vyskytuje rytá výzdoba.\n\nAmfory\n\nMísy\n\nHrnce\n\nDžbány\n\nKoflíky\n\nBubny\n\nKeramický inventář KKA doplňují: cívka s plnou hřídelí (Opava-Palhanec) a tyčkovitý idol (Opava).\n\n\n\n\n"}
{"id": "677493", "url": "https://cs.wikipedia.org/wiki?curid=677493", "title": "Chameleon (rozcestník)", "text": "Chameleon (rozcestník)\n\nSlovo chameleon má více významů:\n\n\n\n\n\n\n"}
{"id": "677494", "url": "https://cs.wikipedia.org/wiki?curid=677494", "title": "Jozef Horák", "text": "Jozef Horák\n\nJozef Horák, pseudonymy Ivan Mráz, Ján Adam, Ján Adamov, Jožo H. Tepliansky (30. ledna 1907, Banská Štiavnica-Štefultov – 11. června 1974, Prešov) byl slovenský spisovatel-prozaik, dramatik, básník, redaktor, literární teoretik, tvůrce čítanek a učebnic, autor literatury pro děti a mládež, kulturní a osvětový pracovník.\n\nNarodil se v rodině horníka Jána Horáka a jeho manželky Kataríny jako jedno z jejich čtyř dětí. Otec mu zemřel v roku 1914 v 1. světové válce a o rodinu se potom starala pouze matka, která zemřela v roce 1923. Studoval na gymnáziu v Banské Štiavnici, později na učitelském ústavu. Působil lako učitel v Teplé, v letech 1946-1948 působil jako lidověvýchovný referent v Matici slovenské v Martině, kde se také stal redaktorem dětského časopisu Slniečko a redigoval edice Most a Kvety. Po odchodu z Matice slovenské působil od roku 1953 jako ředitel na škole ve\nSvatém Antonu, později v Podsitnianské a v letech 1964-1967 v Banské Štiavnici. Zemřel 11. června 1974 v Prešově, pochován byl v Banské Štiavnici.\n\nJeho beletristická díla čerpají z banskoštiavnického prostředí, odkud sám pocházel. Napsal téměř čtyři desítky knížek. Debutoval v roce 1927 básní \"Ecce!\" v regionálním periodiku Hlasy spod Sitna, sbírkou pověstí \"Sitniansky vartár\". 1856\n\n\n\n\n\n\n\n"}
{"id": "677496", "url": "https://cs.wikipedia.org/wiki?curid=677496", "title": "Belgická liga ledního hokeje 2010/2011", "text": "Belgická liga ledního hokeje 2010/2011\n\nSezóna 2010/2011 byla 89. sezonou belgické ligy ledního hokeje. Vítězem ligy se stal tým White Caps Turnhout. 89. ročníku belgického šampiónátu se zúčastnili jen kluby White Caps Turnhout a HYC Herentals.\n\n"}
{"id": "677497", "url": "https://cs.wikipedia.org/wiki?curid=677497", "title": "Green (přítok Ohia)", "text": "Green (přítok Ohia)\n\nGreen ( ) je řeka ve státě Kentucky na východě USA. Je 449 km dlouhá. Povodí má rozlohu 24 400 km².\n\nPramení v západní části Předappalačské planiny a protéká převážně rovinatou krajinou, v níž silně meandruje. Ústí zleva do Ohia v povodí Mississippi.\n\nPrůtok vody silně kolísá od 4 až 5 m³/s do 3000 až 6000 m³/s během letních lijáků.\n\nKoryto řeky je splavněno zdymadly, což umožňuje vodní dopravu říčních lodí do vzdlenosti 320 km od ústí. V údolí středního toku řeky se u vesnice Mammoth Cave nachází Mamutí jeskyně.\n"}
{"id": "677510", "url": "https://cs.wikipedia.org/wiki?curid=677510", "title": "HK CSKA Sofia", "text": "HK CSKA Sofia\n\nHK CSKA Sofia je hokejový klub ze Sofie, který hraje Bulharskou hokejovou ligu. Klub byl založen roku 1948. Jejich domovským stadionem je Winter palace of Sports.\n\n"}
{"id": "677513", "url": "https://cs.wikipedia.org/wiki?curid=677513", "title": "Metallurg Pernik", "text": "Metallurg Pernik\n\nMetallurg Pernik byl hokejový klub z Perniku, který hrával Bulharskou hokejovou ligu. Klub byl založen roku 1957. Jejich domovským stadionem je Zimní stadion Metalurg.\n\n"}
{"id": "677519", "url": "https://cs.wikipedia.org/wiki?curid=677519", "title": "Iceberg Sofia", "text": "Iceberg Sofia\n\nIceberg Sofia byl hokejový klub v Sofii, který byl účastníkem Bulharské hokejové ligy. Klub byl založen roku 2001. Jeho domovským stadionem byl Zimní stadion sportů.\n"}
{"id": "677524", "url": "https://cs.wikipedia.org/wiki?curid=677524", "title": "HC Etro 92 Veliko Tarnovo", "text": "HC Etro 92 Veliko Tarnovo\n\nHC Etro 92 Veliko Tarnovo byl hokejový klub z Veliko Tarnovo, který hrával Bulharskou hokejovou ligu. Klub byl založen roku 1992. Jejich domovským stadionem byl Zimní stadion Veliko Tarnovo.\n\n"}
{"id": "677533", "url": "https://cs.wikipedia.org/wiki?curid=677533", "title": "Čtyři slunce", "text": "Čtyři slunce\n\nČtyři slunce (2012) je film Bohdana Slámy. Jde o rodinné drama z prostředí malého českého města.\n\nFilm byl vybrán do soutěže na festivalu Sundance.\n\nÚstřední písničku nahrála Vypsaná fiXa.\n\nNa Cenách české filmové kritiky získal film ocenění za nejlepší scénář a za ženský herecký výkon ve vedlejší roli pro Kláru Melíškovou. Byl nominován i na dalších 6 kategorií (nejlepší film, režie, kamera, mužský herecký výkon v hlavní roli pro Jaroslava Plesla, mužský herecký výkon ve vedlejší roli pro Karla Rodena a ženský herecký výkon v hlavní roli pro Annu Geislerovou). Klára Melíšková získala také Českého lva a film byl nominován na dalších 11 cen (nejlepší film, režie, scénář, kamera, střih, zvuk, hudba, výtvarné řešení, ženský herecký výkon v hlavní roli pro Annu Geislerovou, mužský herecký výkon v hlavní roli pro Jaroslava Plesla a mužský herecký výkon ve vedlejší roli pro Karla Rodena).\n\nNatáčecích dní mělo být přes třicet (od dubna do června 2011), natáčení probíhalo v Miroticích.\n\n\n"}
{"id": "677534", "url": "https://cs.wikipedia.org/wiki?curid=677534", "title": "Luca Sbisa", "text": "Luca Sbisa\n\nLuca Sbisa (* 30. ledna 1990) je švýcarský profesionální hokejista, hrající National Hockey League za tým Vancouver Canucks.\n\nJe italsko-švýcarského původu, narodil se ve městě Ozieri na Sardinii. Když mu byl rok, odstěhoval se s rodiči do Oberägeri ve Švýcarsku, kde se později dostal k hokeji.\n\nVe Švýcarsku hrával za EV Zug, v nejvyšší švýcarské lize však stihl odehrát jen několik utkání v sezóně 2006/2007. V létě 2007 byl draftován do Western Hockey League a v další sezóně hrál v této juniorské soutěži za Lethbridge Hurricanes. O rok později byl draftován do NHL dokonce v prvním kole (z celkově 19. místa) týmem Philadelphia Flyers. V první polovině sezóny 2008/2009 odehrál za Flyers 39 utkání a krátce se objevil i v play-off. Byl považován za jednoho z perspektivních hráčů Philadelphie, v roce 2009 ale byl vyměněn spolu s Joffrey Lupulem a právou volby v prvních kolech draftu 2009 a 2010 za Chrise Prongera a Ryan Dingla. Jeho novým týmem se stali Anaheim Ducks. Následující sezónu ale strávil především ve WHL, za první tým Anaheimu odehrál jen 8 utkání. V sezóně 2010/2011 se prosadil výrazněji, zaznamenal 2 góly a 9 asistencí a podepsal s týmem nový čtyřletý kontrakt v hodnote 8,7 milionů USD.\n\nZa švýcarský národní tým hrál na Zimních olympijských hrách 2010, nominován byl i na mistrovství světa 2011.\n\n"}
{"id": "677537", "url": "https://cs.wikipedia.org/wiki?curid=677537", "title": "Green (přítok Colorada)", "text": "Green (přítok Colorada)\n\nGreen ( ) je řeka ve státech Utah, Colorado a Wyoming na západě USA. Je 1180 km dlouhá. Povodí má rozlohu 116 500 km².\n\nPramení v pohoří Wind River Range. Převážně protéká po dnech hlubokých horských soutěsek a jen místy se dolina rozšiřuje. Je pravým přítokem Colorada.\n\nNejvyšších vodních stavů dosahuje na jaře a v létě. Průměrný roční průtok vody na dolním toku u města Green River činí přibližně 200 m³/s, maximální přibližně 2000 m³/s a minimální přibližně 10 m³/s.\n\nNa řece byly vybudovány vodní elektrárny a přehradní nádrže, z nichž je největší Strawberry. V povodí řeky je největší naleziště ropných břidlic na světě.\n"}
{"id": "677541", "url": "https://cs.wikipedia.org/wiki?curid=677541", "title": "Operační program Lidské zdroje a zaměstnanost", "text": "Operační program Lidské zdroje a zaměstnanost\n\nOperační program Lidské zdroje a zaměstnanost (OP LZZ) je jedním ze tří programů, které jsou v letech 2007 – 2013 financovány z Evropského sociálního fondu (strukturální fond). Jeho koordinaci má na starosti Ministerstvo práce a sociálních věcí ČR. Program podporuje především projekty zaměřené na snižování nezaměstnanosti, profesní vzdělávání, začleňování sociálně vyloučených obyvatel zpět do společnosti a zvyšování kvality veřejné správy. Na program je vyčleněno celkem 2,16 miliardy EUR, z toho je hrazeno 15 % ze státního rozpočtu ČR.\n\nTato oblast je zaměřena především na předcházení nezaměstnanosti prostřednictvím podpory investic do lidských zdrojů ze strany podniků a organizací. To znamená, že se podporuje například rozvoj odborných znalostí a další profesní vzdělávání zaměstnanců, tvorba nových vzdělávacích programů. Na aktivity v rámci zvýšení adaptability zaměstnanců a zaměstnavatelů je v letech 2007 – 2013 vyčleněno celkem 525,4 milionů EUR.\n\nTato oblast je zaměřena na prevenci nezaměstnanosti a zlepšení přístupu k zaměstnání. To znamená, že se podporují rekvalifikace, zprostředkování zaměstnání nebo nové formy zaměstnání pro skupiny lidí znevýhodněných na trhu práce. Do těchto skupin patří například dlouhodobě nezaměstnaní, mladí lidé a lidé nad 50 let. Na zlepšení aktivní politiky na trhu práce je v letech 2007 – 2013 vyčleněno celkem 605,8 milionů EUR.\n\nTato oblast je zaměřena na pomoc osobám ohroženým sociálním vyloučením nebo přímo osobám sociálně vyloučeným. To znamená, že se podporuje začleňování těchto osob do společnosti, jejich odborné vzdělávání, prevence sociálního vyloučení (např. formou poskytování sociálních služeb), poradenské programy, které by sociálně vyloučené osoby motivovaly při vyhledávání zaměstnání. V rámci této aktivity jsou podporovány rovněž aktivity zaměřené na rovné příležitosti žen a mužů na trhu práce a sladění pracovního a rodinného života. Zvláštní pozornost je věnována příslušníkům romských komunit, migrantům a dalším skupinám z odlišného sociokulturního prostředí. Na sociální integraci a podporu rovných příležitostí je v rámci OP LZZ vyčleněno celkem 398,6 milionů EUR.\n\nTato oblast je zaměřena na posilování institucionální kapacity a efektivnosti veřejné správy a veřejných služeb. To znamená, že se podporuje například vzdělávání a rozvoj lidských zdrojů ve veřejné správě (vzdělávání v oblastech informačních technologií, projektového a procesního managementu, v komunikačních schopnostech apod.). Vytváření nových strategií podporuje zlepšení kvality, efektivnosti a transparentnosti veřejné správy a veřejných služeb. To vše vede ke snižování administrativní zátěže a boji proti korupci. Na zkvalitnění služeb veřejné správy je v letech 2007 – 2013 vyčleněno celkem 195,1 milionů EUR. \n\nTato oblast je zaměřena na posilování mezinárodní spolupráce ve všech výše uvedených oblastech. Podporuje se obecně výměna zkušeností mezi členskými státy v otázkách týkajících se lidských zdrojů a zaměstnanosti. V rámci OPLZZ je na mezinárodní spolupráci vyčleněno 39 milionů EUR. \n\nPoskytovatelé sociálních služeb, vzdělávací a poradenské organizace, zaměstnavatelé, orgány státní správy, kraje, obce, svazky obcí a jejich asociace, orgány služeb zaměstnanosti, nestátní neziskové organizace apod.\n\n\n"}
{"id": "677542", "url": "https://cs.wikipedia.org/wiki?curid=677542", "title": "Lorňon", "text": "Lorňon\n\nLorňon ( \"lorgnette\"), také Lornět, Lorgnet, Lorgneta, Lorněta, Lorgnon, jsou mono nebo častěji binokulární brýle s delší šikmou rukojetí, určené především pro příležitostné prohlížení nebo krátké čtení, také jako módní doplněk oděvu nošený na řetízku.\nPůvod lorňonu sahá do 15. století do skupiny prvních brýlí, kdy bylo třeba příležitostně nahlížet do textů knih pomocí čoček vybroušených z čirého berylu nebo skla. Zhotovovaly se jak s držadlem, tak bez něj. Zvláštním typem byly nůžkové brýle, jejichž pevné držadlo je uprostřed a drží se před obličejem. \nAngličan George Adams ideu lorňonu technicky zdokonalil kolem roku 1770. Nejpopulárnější byly v 19. století, především pak ve Francii a ve Švýcarsku, kde se skládací lorňony montovaly do pouzdérka s miniaturními hodinkami s tlačítkem a pérkem. Po designovém vylepšení Robertem Betell Batem roku 1825 se lorňony používaly také jako šperk či oděvní doplněk. Vrchol módní obliby lorňon zaznamenal v letech 1870 - 1920. \n\nZ českých politiků užíval lorňon například Albín Bráf, ze spisovatelů Svatopluk Čech. Zámožné a vzdělané ženy často dávaly lorňonu přednost před klasickými brýlemi. V českých filmových komediích meziválečné doby se lorňon stal atributem komické osoby (např. Růžena Šlemrová. \nObroučky a rukojeť bývaly z rohoviny, celuloidu, oceli, mědi, zlaceného stříbra, někdy ze zlata, s výzdobou z perleti, slonoviny či drobných drahých kamenů. \nSkládací lorňony mají uprostřed pant, montovaly se jako součást šatlény do pouzdérka s miniaturními hodinkami, se stiskacím tlačítekm na pérko. \n\nLorňon se nosil a nosí se dosud na maškarních plesech a často i v opeře.\n\n\n"}
{"id": "677544", "url": "https://cs.wikipedia.org/wiki?curid=677544", "title": "Hydrotropismus", "text": "Hydrotropismus\n\nHydrotropismus je druh tropismu, růstový pohyb rostlinných orgánů vyvolaný nestejnoměrnou vlhkostí prostředí. Voda není tak silný směrový podnět, jako gravitace pro gravitropismus, světlo pro fototropismus,nebo dotyk pro thigmotropismus. Voda se snadno pohybuje v půdě a půdní vlhkost se neustále mění, takže rozdíly ve vlhkosti půdy nejsou tak stabilní.\n\n(\"hydro\" = voda; \"tropism\" = na vůli nezávislá orientace organismu, která se týká ohýbání nebo směřování růstu jako pozitivní nebo negativní odpovědi na podnět.\n\nHydrotropismus kořenů rostlin je především jev popisovaný u laboratorních rostlin, pěstovaných ve vlhkém vzduchu, spíše než v půdě. Jeho ekologický význam u rostlin rostoucích v půdě je nejasný, protože je tak málo prozkoumán hydrotropismus výzkumem u kořenů rostlin rostoucích v půdě. Nedávný objev rostliny, která postrádá hydrotropismus může snad pomoci objasnit jeho roli v přírodě . Hydrotropismus může mít význam u rostlin pěstovaných v podmínkách změněné gravitace .\n\n\nVzrostný vrchol některých parazitických rostlin vykazuje pozitivní hydrotropismus ke kvetoucím rostlinám (např. kokotice).\n\n\n"}
{"id": "677547", "url": "https://cs.wikipedia.org/wiki?curid=677547", "title": "Marie Francouzská (1404)", "text": "Marie Francouzská (1404)\n\nMarie Francouzská ( \"Marie de France\", 18. září 1344, Saint-Germain-en-Laye – 15. října 1404) byla vévodkyně z Baru, milovnice iluminovaných rukopisů a sběratelka kuriozit. Společně s bratrem Janem z Berry a bratrancem Joštem Lucemburským se podílela na objednávce díla \"Historie o Meluzíně\" z pera Jana z Arrasu.\n\nNarodila se jako jedno z mnoha dětí budoucího francouzského krále Jana a Bony, dcery českého krále Jana Lucemburského. V říjnu roku 1364, krátce po otcově smrti, byla bratrem Karlem provdána za svého vrstevníka Roberta, od roku 1354 povýšeného na vévodu z Baru, s nímž trávila dětství a dospívání na francouzském dvoře. Pro uzavření sňatku byl nutný papežský dispenz.\n\nBěhem manželovy časté nepřítomnosti Marie energicky spravovala panství, podporovala umělce a básníky a často se topila v dluzích. Zemřela po dlouhé nemoci na podzim 1404 a byla pohřbena v rodinné nekropoli v kostele sv. Maxima v Bar-le-Duc.\n\n"}
{"id": "677550", "url": "https://cs.wikipedia.org/wiki?curid=677550", "title": "Vendeta (film, 2011)", "text": "Vendeta (film, 2011)\n\nVendeta (2011) je filmový debut Miroslava Ondruše.\n\nDěj filmu se odehrává během tří hodin. Pomsta proti sobě postaví Pochmana (Ondřej Vetchý) s Mazurou (Oldřich Kaiser), do děje zasáhnou také dva policisté (Igor Chmela a Marek Taclík).\n\nNatáčení začalo 7. března 2011, probíhalo v Praze a okolí a trvalo 20 dní.\n\nScénář začal Ondruš promýšlet začátkem roku 2008, psát začal na jaře 2008, první verzi měl hotovou za necelé tři měsíce. Poslední scéna filmu byla původně plánována jinak, ale na daném místě nemohl štáb točit a tak ji autor přepsal několik hodin před natáčením. K angažování Ondřeje Vetchého do hlavní role autora přesvědčil jeho výkon v Činoherním klubu v inscenaci \"Pan Polštář\". Oldřich Kaiser v původním termínu na konci roku 2010 nemohl, pak ale bylo natáčení odloženo a tak roli získal.\n\n\n"}
{"id": "677556", "url": "https://cs.wikipedia.org/wiki?curid=677556", "title": "Ståhlberg", "text": "Ståhlberg\n\nPříjmení Ståhlberg nebo Stahlberg má více nositelů:\n\n"}
{"id": "677565", "url": "https://cs.wikipedia.org/wiki?curid=677565", "title": "Skřipec (optická pomůcka)", "text": "Skřipec (optická pomůcka)\n\nSkřipec, též cvikr, je typ binokulárních brýlí, bez nožiček, které se spínají na kořen nosu. Býval často vázán s řetízkem, neboť se mnohdy stávalo, že upadl. Nosili ho převážně muži střední a vyšší společenské třídy, ženy výjimečně – dávaly přednost spíše lorňonu. Pokud byla vybrána špatná velikost, mohlo být nepříjemné ho nosit na delší dobu. Často se připínal k oděvu, nebo měl speciální uchycovací mechanismus k uchu či vlasům. Přestože byl používán v Evropě již v 15., 16., a 17. století, moderní typ se objevil až v roce 1840 a dosáhl svého vrcholu popularity kolem 1880 - 1900. Později, kolem roku 1930, byl rozšířen zejména mezi seniory. V poslední době se stal populárním zejména v souvislosti s filmem Matrix, v němž nosil cvikr Morpheus.\n\n"}
{"id": "677567", "url": "https://cs.wikipedia.org/wiki?curid=677567", "title": "Mistrovství světa v krasobruslení 2011", "text": "Mistrovství světa v krasobruslení 2011\n\nMistrovství světa v krasobruslení 2011 v Moskvě se konalo v aréně Megasport s kapacitou 14 126 diváků mezi 24. dubnem až 1. květnem 2011 ve čtyřech kategoriích muži, ženy, taneční páry a sportovní dvojice. Šampionát se uskutečnil tři měsíce po mistrovství Evropy. Českou republiku reprezentovali muži Michal Březina a Tomáš Verner, sportovní dvojice Klára Kadlecová – Petr Bidařa a taneční pár Lucie Myslivečková – Matěj Novák.\n\nPůvodně se mělo mistrovství konat v japonském Naganu, později bylo dějiště přesunuto do Tokia s termínem 21. – 27. března 2011 v hale Yoyogi National Gymnasium pod patronací pořádající Japonské bruslařské federace. Po ničivém zemětřesení a tsunami v Tóhoku 11. března 2011 bylo nejdříve odloženo a později za nové místo konání vybráno ruské hlavní město Moskva.\n\n22. března 2011 Mezinárodní bruslařská unie (ISU) oznámila, že se o konání přeloženého šampionátu uchází šest míst:\n\n\n24. března 2011 ISU sdělila, že za nové dějiště zvolila Moskvu a Megasport arénu.\n\nMistrovství se mohli zúčastnit závodníci z členských zemí Mezinárodní bruslařské federace, kteří dosáhli minimální věkové hranice 15 let k 1. červenci 2010.\n\nKaždá země mohla automaticky vyslat jednoho závodníka do každé kategorie. Na dva či tři závodníky v konkrétní kategorii získala nárok podle bodů, které vzešly z umístění na minulém mistrovství světa.\n\nNásledující země mohly nasadit dva či tři závodníky v příslušných kategoriích:\n\n\"Moskevský čas = UTC+4\" \n\n\n\nMistrovství světa vysílá veřejnoprávní program ČT4. Komentuje Miroslav Langer.\n\nOlympijská vítězka z roku 2010 Kim Ju-na vyhrála krátký program, Miki Andová se v něm umístila na druhém místě. Andová poté vyhrála volné jízdy a podruhé se stala mistryní světa, premiérový titul získala v roce 2007. Kim Ju-na skončila celkově o méně než bod na druhém místě, což pro ni představuje zisk páté medaile z této události. Bronz si odvezla Carolina Kostnerová. Obhájkyně titulu Mao Asadaová dojela na šesté příčce.\n\n"}
{"id": "677575", "url": "https://cs.wikipedia.org/wiki?curid=677575", "title": "Slow Motion", "text": "Slow Motion\n\nSlow Motion je třinácté a zatím poslední studiové album progresivní rockové hudební skupiny Supertramp, vydané v roce 2002.\n\n\n"}
{"id": "677578", "url": "https://cs.wikipedia.org/wiki?curid=677578", "title": "Robert Robinson", "text": "Robert Robinson\n\nSir Robert Robinson OM, PRS, FRSE (13. září 1886 Derbyshire, Anglie – 8. února 1975 Great Missenden, Buckinghamshire, Anglie) byl anglický organický chemik, který v roce 1947 získal Nobelovu cenu za chemii za výzkum antokyanů a alkaloidů.\n\nStudoval na Manchesterské univerzitě. V roce 1912 se stal profesorem čisté a aplikované organické chemie na Univerzitě v Sydney. Od roku 1930 byl profesorem chemie na Oxfordské univerzitě. Je po něm pojmenována laboratoř Liverpoolské univerzity (laboratoř Roberta Robinsona).\n\n"}
{"id": "677580", "url": "https://cs.wikipedia.org/wiki?curid=677580", "title": "Sam Harris", "text": "Sam Harris\n\nSam Harris (* 1967) je americký spisovatel literatury faktu, neurovědec, filozof a ředitel nadace Project Reason, jejímž je také spoluzakladatelem. Získal Ph.D. v neurovědě z Kalifornské univerzity v Los Angeles a B.A. ve filosofii na Stanfordově univerzitě. Podporuje vědecký skepticismus a je autorem knih \"The End of Faith\" (2004; česky doslova \"Konec víry\"), \"Letter to a Christian Nation\" (2006; česky doslova \"Dopis křesťanskému národu\"), \"The Moral Landscape\" (2010; česky doslova \"Morální krajina\") a \"Lying\" (2011; česky doslova \"Lhaní\").\n\nJe známým současným kritikem náboženství spolu s evolučním biologem Richardem Dawkinsem, filosofem Danielem Dennettem a spisovatelem Christopherem Hitchensem. Stejně jako oni je členem hnutí nový ateismus. Napsal několik článků do periodik jako je \"The Huffington Post\", \"Los Angeles Times\", \"The Washington Post\", \"The New York Times\", \"Newsweek\" nebo i do vědeckého časopisu \"Nature\". Zabývá se v nich islámem, křesťanstvím a náboženstvím všeobecně.\n\nNěkolikrát přednášel na univerzitách jako je Caltech, Kalifornská univerzita v San Diegu, Stanfordova univerzita, Tuftsova univerzita a Harvardova univerzita a objevil se v několika televizních pořadech (rozhovor s ním dělal např. Bill Maher nebo Bill O'Reilly). Objevil se také v dokumentárním filmu \"The God Who Wasn't There\" z roku 2005.\n\nUž od dětství se zajímal o náboženství, ale vyrostl v sekulární rodině, která o Bohu mluvila málokdy. V roce 2004 se oženil s Annakou Harrisovou, spoluzakladatelkou Project Reason a editorkou vědeckých publikací.\n\nStudoval angličtinu na Stanfordově univerzitě, ale předčasně školu ukončil. Přiznal se, že jako student experimentoval s extází a díky zážitkům po její konzumaci se začal zajímat o spiritualitu a psychologii. Poté, co opustil Stanford, odcestoval do Asie, kde studoval meditaci s hinduistickými a buddhistickými učiteli. O jedenáct let později se vrátil do Stanfordu a udělal si titul B.A. (Bachelor of Arts) ve filosofii. V roce 2009 získal Ph.D. v neurovědě na Kalifornské univerzitě v Los Angeles za výzkum nervové podstaty víry.\n\n\nNeurověda:\n"}
{"id": "677589", "url": "https://cs.wikipedia.org/wiki?curid=677589", "title": "Rudolf Krzák", "text": "Rudolf Krzák\n\nRudolf Severin Krzák (6. dubna 1914, Bernartice, Rakousko-Uhersko – 22. dubna 2004, Poděbrady, Česká republika) byl československý voják a příslušník výsadku Silica-South.\n\nRudolf Krzák se narodil 6. dubna 1914 v Bernarticích. Otec Severin byl vyučený řeznický tovaryš, matka Antonie, rozená Vondrášová, byla v domácnosti. Měl dva bratry a dvě sestry. Po absolvování obecné a měšťanské školy nastoupil na gymnázium v Českých Budějovicích, kde v roce 1934 odmaturoval. Základní vojenskou službu vykonal v Trenčíně a v Žilině, kde byl postupně povýšen na desátníka aspiranta. Poté vystudoval Školu pro důstojníky v záloze v Trenčíně. V letech 1936 až 1937 studoval na Vojenské akademii v Hranicích, kterou ukončil v hodnosti poručíka. Nastoupil službu v Mostě, dále sloužil v Kremnici, Lučenci a Topolčanech. Propuštěn do zálohy byl 15. března 1939 z funkce pobočníka velitele praporu v Českých Budějovicích.\n\nV roce 1939 odešel do společně s Rudolfem Hrubcem do Polska a odtud do Francie. Podepsal závazek do Cizinecké legie a následně sloužil v Dellysu a Oranu u Senegalských střelců. Po vypuknutí války byl v Agde prezentován do československé zahraniční armády. V řadách 1. a poté 3. pěšího pluku se zúčastnil bojů o Francii. Po kapitulaci Francie byl, již v hodnosti poručíka, 12. července 1940 evakuován do Velké Británie. \n\nVe Velké Británii sloužil na velitelských funkcích do února 1941, kdy byl zařazen na exilové MNO nejprve jako šifrovací důstojník a od května 1942 k Zvláštní skupině D při MNO. Od 19. září 1941 do 18. července 1944 postupně absolvoval základní sabotážní kurz, parakurz, zpravodajský kurz a dále kurz ovládání Euriky a S-Phone. 12. srpna 1944 se přesunul do Itálie.\n\nSpolečně se dvěma britskými vojáky byl vysazen mezi italské partyzány. Jeho úkolem bylo získávat slovenské vojáky a české příslušníky Vládního vojska k dezerci a organizovat jejich přesun k československé zahraniční armádě ve Francii. Tento úkol ale nemohl splnit, neboť oddíly Vládního vojska byly přesunuty z hor do nížin. Připojil se tedy k italským partyzánům, se kterými operoval v prostoru Metollo Castello. \n\nV prosinci 1944 se vrátil zpět do Velké Británie. Do března 1945 sloužil jako velící důstojník příslušníků připravovaných výsadkových skupin (sám v té době od 8. ledna do 20. února prodělal sabotážní kurz a parakurz). 28. března byl odeslán do Košic. Jako náčelník štábu 5. pěšího praporu 3. samostatné brigády se dostal do Prahy.\n\nBěhem heydrichiády ztratil celou rodinu. Otec, matka, sestry a jeden bratr byli nacisty vyvražděni za pomoc výsadkové skupině Intrasitive.\n\nOd konce války se při MNO zabýval úřední likvidací parašutistické složky odboje. 23. července byl povýšen na kapitána, 27. srpna potom do hodnosti majora. Od 31. října 1945 začal studovat Vysokou školu válečnou, v prosinci téhož roku se oženil (z manželství se narodili syn a dcera). Od 1. listopadu 1946 začal pracovat na Hlavním štábu čs. branné moci, v roce 1947, již v hodnosti podplukovníka generálního štábu. stál u zrodu první výsadkové jednotky v československé armádě. a od 1. září 1948 se stal náčelníkem štábu Velitelství výsadkových vojsk.\n\n17. listopadu 1949 byl, společně s velitelem výsadkových vojsk brigádním generálem Karlem Palečkem zatčen a na začátku roku 1950 odsouzen za velezradu, nedovolené ozbrojování a sabotáž Košického vládního programu k 9 letům odnětí svobody. Trest si odpykával na Borech, propuštěn z výkonu trestu byl v roce 1952.\n\nPo propuštění z vězení pracoval jako dělník u geodézie. V roce 1968, poté, co byl rehabilitován nastoupil na MNO. Z MNO byl ale v roce 1970 propuštěn a až do odchodu do důchodu pracoval na dělnických profesích. \n\nPo listopadu 1989 vykonával funkci výkonného tajemníka Čs. obce legionářské. V roce 1993 mu byl udělen titul inženýra, 8. května 1993 byl povýšen do hodnosti generálmajora. Mnoho let svého života bojoval o spravedlivé ocenění příslušníků zahraničních armád. \n\nZemřel 22. dubna 2004, pohřben byl 11. května do rodinného hrobu v Bernarticích.\n\n\n\n"}
{"id": "677596", "url": "https://cs.wikipedia.org/wiki?curid=677596", "title": "UTair Aviation", "text": "UTair Aviation\n\nUtair (: Авиакомпания ЮТэйр), patří spolu se společnostmi Aeroflot, Rossiya, S7 a Ural Airlines k největším leteckým společnostem v Rusku. Je členem skupiny UTair Group, která podniká v široké oblasti leteckých služeb - v provozu letů a letišť, údržbě, financování, výcviku a pod. Utair Aviation se zabývá přepravou osob, dopravou nákladů a patří rovněž největším světovým provozovatelům vrtulníků. Její pobočky se nacházejí v různých zemích, například na Slovensku.\n\nPůvod společnosti je možné vysledovat až k začátkům provozu civilních letů v povodí západosibiřského veletoku Ob, z letiště v Ťumeni v roce 1934. Následující rozvoj souvisel také s mohutnou těžbou ropy a zemního plynu a budování technické infrastruktury v této nedostupné oblasti. Roku 1967 bylo ustanoveno regionální řízení Aeroflotu, které se v roce 1991 transformovalo na společnost Ťumeňaviatrans (Тюменьавиатранс). V letech 2001, 2002 a 2010 získala společnost několik prestižních cen \"Křídla Ruska\" v různých vyhlašovaných kategoriích. V roce 2002 byla společnost přejmenována na UTair. Na přelomu let 2010/2011, v souvislosti s likvidací Moscow Airlines, získal UTair práva na mnoho jejich linek a získal i flotilu zánovních letounů Boeing 737-800.\n\nSpolečnost provozuje značně rozsáhlou síť linek, převážně do destinací v Rusku a Společenství nezávislých států. Jejich počet je 64 \n\n10. března 2007 havaroval při pokusu o přistání na samarském letišti letoun Tupolev Tu-134. V mlze, po chybě řídícího i posádky, dosedl stroj mimo dráhu a po ztrátě podvozků klouzal několik set metrů po zmrzlé půdě, až nakonec skončil bez křídla a rozlomený na několik kusů. Zahynulo 6 osob, 26 bylo zraněno. Jednalo se o pravidelné mezipřistání na letu č. 471 ze Surgutu do Bělgorodu, na palubě se nacházelo 57 osob.\n\n2. dubna 2012 havaroval v ranních hodinách, bezprostředně po vzletu ze sibiřského letiště v Ťumeni turbovrtulový letoun ATR 72 s 39+4 lidmi na palubě. Po dopadu na zasněžený terén se letoun rozlomil a vzňal, 31 osob zahynulo na místě, ostatní vážně ranění byli převezeni do nemocnice. S ohledem na meteorologické podmínky je jednou z vyšetřovacích verzí námraza na letounu. Let číslo UT 120 směřoval do Surgutu.\n\n1. září 2018 v noci při pokusu o přistáni sjel z dráhy Boeing 737-800 v Soči.\n"}
{"id": "677598", "url": "https://cs.wikipedia.org/wiki?curid=677598", "title": "Silnice II/295", "text": "Silnice II/295\n\nSilnice II/295 je krkonošská silnice II. třídy spojující silnici II/293 se Špindlerovým Mlýnem. Délka silnice je asi 25 kilometrů.\n\nSilnice II/295 začíná na křižovatce s II/293 v severní části obce Studenec zvané Na Špici. Silnice II/293 zde pokračuje rovně směrem na Jilemnici, ale silnice II/295 odbočuje doprava směrem na Vrchlabí přes obec Dolní Branná. V obci Dolní Branná u obecního úřadu silnice III/2953 odbočuje doprava směrem na Hostinné. O několik metrů dál před železničním přejezdem odbočuje silnice III/2954. Na obou křižovatkách silnice II/295 pokračuje přímo směr Vrchlabí. Za oběma křižovatkami se silnice II/295 kříží s železniční tratí 040. U benzínové pumpy Benzina na kruhovém objezdu na okraji Vrchlabí se silnice kříží se silnicí I/14. Silnice II/295 zde pokračuje na druhém výjezdu z kruhového objezdu směrem na Strážné a Špindlerův Mlýn po vrchlabském obchvatu. Od vrchlabského obchvatu je nutné mít v zimních měsících sněhové řetězy. Za obchvatem v místní části Hořejší Vrchlabí silnice III/2956 odbočuje doprava do kopce po tzv. „Kamenné cestě“ přes Strážné k lomu až do obce Lánov. Silnice II/295 pokračuje podél řeky Labe proti proudu až do Špindlerova Mlýna, kde silnice II/295 končí.\n\nV březnu 2015 začala rozsáhlá rekonstrukce silnice II/295 mezi Studencem a Vrchlabím, prováděná v rámci státní dotace na rozšíření závodu Škoda Auto ve Vrchlabí. V prosinci 2015 byl zprovozněn rekonstruovaný úsek ze Studence do Dolní Branné, jehož součástí je nově zřízený stoupací pruh a úprava směrových poměrů v úseku mezi Studencem a Zálesní Lhotou.\n"}
{"id": "677601", "url": "https://cs.wikipedia.org/wiki?curid=677601", "title": "King Charles španěl", "text": "King Charles španěl\n\nKing Charles španěl je málopočetné psí plemeno původem z Anglie. King Charles španěla je snadné zaměnit s kavalírem King Charles španělem, který je velice podobný jak vzhledem, tak povahou, avšak jedná se o dvě různá plemena.\n\nPrvní zmínky o tomto plemeni pocházejí z 15. století,kdy doprovázel anglickou šlechtu pes, který se velmi tomuto plemeni podobal. Jeho přítomnost ve šlechtických sídlech dokazují četné vyobrazení na dobových malbách. King Charles španěl dostal své jméno podle anglického krále Karla I., o kterém se tradovalo, že se svým psům věnuje víc než vladaření.\n\nPlemeno vyobrazené na obrazech však bylo větší a mělo protáhlejší čumák, tak vypadalo ještě dlouho, ale postupně se kvůli novým módním trendům křížilo s plochonosími mopsy, časem, když tato móda přešla, se někteří nadšenci do tohoto plemene rozhodli, že vytvoří přesnou kopii psů z těchto obrazů — a tak vznikl kavalír king charles španěl. King charles španěl se tedy nezměnil, jen vytvořil novou variantu. Dlouhou dobu ale tato dvě plemena splývala v jedno, a tak byla oficiálně rozdělena v roce 1945.\n\nBlenheim (BH) zvaný také \"Blenheim spaniel\": Základ je čistě bílý s kaštanově červenými skvrnami. Široká lysina se kaštanově červeným znakem (korunkou) uprostřed lebky, která je velmi ceněná a dodává celkovému výrazu na efektu.\n\nBlack and Tan (BT) zvaný také \"King Charles spaniel\": Základ tvoří bohatá lesklá čerň s mahagonově-třislovým pálením na tvářích, hrudníku, podsazení uší, nohách, pod ocasem, se zářivými znaky nad očima. Bílá skvrna na hrudníku je nežádoucí.\n\nRuby (RU) zvaný také \"Ruby spaniel\": Čistě sytá červená barva, bílá skvrna na hrudi je nežádoucí.\n\nTricolor (TR) zvaný také \"Princ Charles spaniel\": Základ je bílý s černými skvrnami, které jsou dobře rozdělené po těle. Tříslové pálení bývá na lících, podsazení uší, pod ocasem se zářivými tříslovými znaky nad očima. Na čele a mezi očima je široká bílá lysina.\n\nMalý pes skoro obdélníkovitého formátu, malý, lehký s delší a krásně zářící srstí.Lebka je v poměru k tělu rozměrná a těžká, dobře vyklenutá a mohutná nad očima. Nos je černý, velmi krátký s široce rozevřenými nozdrami a prohnutý směrem nahoru k lebce. Stop je dobře zřetelný mezi lebkou a nosem. Čenich je čtvercový, široký, hluboký a otočený správně nahoru. Pysky jsou přesně sevřené. Dolní čelist je široká, skus jde spíše do předkusu, jazyk by neměl vyčnívat. Líce jsou dobře vyplněné pod očima a nejsou propadlé. Oči jsou velké a tmavé a položené daleko od sebe. Uši jsou nízko nasazené, velmi dlouhé a dobře osrstěné. Krk je středně dlouhý, vztyčený. Hřbet je krátký a rovný, hrudník široký a hluboký. Ocas by nikdy neměl být nesen nad hřbetem. Přední končetiny jsou krátké a rovné. Lopatky jsou vzadu dobře uložené. Lokty jsou blízko hrudníku, nejsou vybočené ani vbočené. Zadní končetiny jsou dostatečně osvalené, čímž dají pozitivní pohon pohybu. Kolenní klouby jsou dobře zaúhlené. Hlezenní klouby jsou vymezené a správně spuštěné. Hlezna jsou při pohledu zezadu rovná a nevytočená. Tlapky jsou sevřené, dobře vyplněné a osrstěné, prsty s dobrými klouby. Drápky a prostřední polštářky můžou být navzájem srostlé (tzv. kopýtko). Srst je dlouhá, rovná, hedvábná, nikdy není kudrnatá, jen mírné zvlnění je povolené. Hodně osrstěné jsou uši, nohy a ocas. Na rozdíl od kavalírů se ocas u Kingů občas kupíruje.\n\nVysoce si cení přítomnosti svého pána a své rodiny. Jako každý pejsek špatně snáší samotu King je smečkové nekonfliktní plemeno a nejlépe je jim ve smečce s dalšími psy, tak snáší samotu mnohem lépe. Velmi dobře se snáší s jinými psy a zvířaty. Doma je velmi klidný, venku v přírodě naopak živý a temperamentní, někdy s loveckými pudy. Vzájemný vztah s kingem je třeba založit na oboustranné toleranci a otevřenosti. Štěká velmi málo, kingové jsou tiché plemeno. King miluje svoji rodinu a je velmi náklonný i k cizím lidem. Někdy se k cizím lidem chová odměřeně, ale po čase si na ně navykne a nechá se pohladit.\n\nSrst tohoto plemene není náročná na údržbu. Stačí jednou dvakrát týdne vykartáčovat. Větší pozornost věnujte srsti na hrudníku a na uších. Psa je také občas dobré dle potřeby vykoupat. Doporučujeme použít kvalitní speciální šampon s přísadou jojobového oleje, určený pro psy, který je vhodný i pro jejich citlivou pokožku. Po koupání je důležité srst dobře vysušit, stejně jako po příchodu z procházky, na které pes zmokl. Nijak se neupravuje stříháním ani trimováním. Čištění uší by se mělo u tohoto plemene stát pravidlem.\n\n"}
{"id": "677604", "url": "https://cs.wikipedia.org/wiki?curid=677604", "title": "Benediktinská konfederace", "text": "Benediktinská konfederace\n\nBenediktinská konfederace je volné sdružení 20 benediktinských kongregací, vytvořené papežem Lvem XIII. v roce 1893. Řídí se zákoníkem Lex Propria. Opati a převoři klášterů konfederace se scházejí každé 4 roky na kongresu opatů v Římě, kde volí opata primase, který však nemá přímou moc nad všemi kongregacemi.\n\n"}
{"id": "677608", "url": "https://cs.wikipedia.org/wiki?curid=677608", "title": "François-Édouard Picot", "text": "François-Édouard Picot\n\nFrançois-Édouard Picot nebo také Francois-Édouard Picot (17. říjen 1786 – 15. března 1868, Paříž) byl francouzský neoklasicistní malíř.\n\n"}
{"id": "677616", "url": "https://cs.wikipedia.org/wiki?curid=677616", "title": "Fenylmethylamin", "text": "Fenylmethylamin\n\nFenylmethylamin (CHCHNH), také benzylamin je organická sloučenina, patří mezi aminy. Je podobný anilinu. Je běžným prekurzorem v organické syntéze.\n\nFenylmethylamin se připravuje hydrogenací benzonitrilu.\nPoužívá se jako zdroj amoniaku, \"N\"-alkylací vzniká sloučenina, ze které se poté uvolňuje amoniak:\n\nCHNH + 2 RBr → CHCHNR + 2 HBr\nCHCHNR + H → CHCH + RNH.\n\nV první fázi se používá kyselina bromovodíková nebo jiná podobná kyselina.\n"}
{"id": "677619", "url": "https://cs.wikipedia.org/wiki?curid=677619", "title": "Nedělník", "text": "Nedělník\n\nNedělník je periodikum vycházející v neděli.\n\nČeské nedělníky:\n\nBritské nedělníky:\n\nNěmecké nedělníky:\n\n"}
{"id": "677624", "url": "https://cs.wikipedia.org/wiki?curid=677624", "title": "Věstník právních předpisů kraje", "text": "Věstník právních předpisů kraje\n\nVěstník právních předpisů kraje je promulgační list, ve kterém české kraje zveřejňují své právní předpisy a některé další dokumenty. Promulgační list hlavního města Prahy se nazývá Sbírka právních předpisů hlavního města Prahy.\n\nPro každý z krajů je vydáván samostatný věstník, jehož název je tvořen podle jednotného vzoru daného zákonem o krajích a obsahuje název daného kraje, například \"Věstník právních předpisů Středočeského kraje\". Každý kraj vydává své věstníky v tištěné podobě v částkách číslovaných postupně v rámci kalendářního roku, číslované jsou i zveřejněné právní předpisy, a to podobným způsobem jako ve Sbírce zákonů.\n\nZpůsob vydávání a zpřístupňování upravil § 10 zákona č. 129/2000 Sb., o krajích (krajské zřízení). Novelou účinnou od 1. ledna 2003 byla úprava změněna a přesunuta do § 8 odst. 6 až 8 téhož zákona. Podstatnou změnou bylo zejména to, že možnost zveřejňovat věstník způsobem umožňujícím dálkový přístup byla změněna na povinnost.\n\nZveřejňují se v nich jak obecně závazné vyhlášky, tak nařízení. Tyto právní předpisy pak nabývají své platnosti dnem vyhlášení, což je den rozeslání tištěné částky konkrétního věstníku, který je vždy uveden v záhlaví. Od tohoto dne se pak počítá i 15 dnů, po jejichž uplynutí daný právní předpis nabyde účinnosti, pokud není v naléhavém obecném zájmu stanovena účinnost dřívější (nejdříve ale dnem vyhlášení) nebo pokud není stanovena účinnost pozdější. Dále se ve věstníku uveřejňují rozhodnutí týkající se pozastavení účinnosti právních předpisů kraje a nálezy Ústavního soudu, které se týkají zrušení právních předpisů kraje nebo jejich částí nebo zrušení rozhodnutí o pozastavení jejich účinnosti, počet členů zastupitelstva, který má být volen, veřejnoprávní smlouvy uzavřené obcemi a rozhodnutí ministerstva vnitra ve věcech změn rozsahu výkonu přenesené působnosti obecními úřady obcí s rozšířenou působností.\n\nVěstníky musí být ze zákona každému veřejně přístupné, a to na příslušném krajském úřadu (v Praze na Magistrátu hl. m. Prahy), na obecních úřadech obcí v daném kraji (v Praze na úřadech městských částí) i na Ministerstvu vnitra. Krom toho jsou věstníky krajů zveřejňovány i způsobem umožňujícím dálkový přístup, a to na internetu.\n\nZnámou chybou zákona je, že nestanoví, komu a na čí náklady přísluší povinnost zveřejňovat věstníky na obecních úřadech a na ministerstvu vnitra, tj. zejména zda náklady na tisk a rozesílání má hradit kraj, který věstník vydává, nebo úřad, u nějž mají být přístupné. Rovněž se objevují pochybnosti o tom, zda formulace, že na úřadě musí být věstník přístupný, musí být vykládána tak, že musí být přístupná tištěná podoba a nestačí zpřístupnění pomocí internetu. Královéhradecký kraj zveřejňuje na svém webu výklad, podle nějž musí tyto úřady na své vlastní náklady odebírat nejméně jeden tištěný výtisk, protože zpřístupnění stejnopisu věstníku není zpřístupněním věstníku. Povinný subjekt autor výkladu vyvozuje z analogie se zveřejňováním Sbírky zákonů, které příslušný zákon upravuje přesněji. Karlovarský kraj naopak informuje, že povinnost obcí odebírat Věstník právních předpisů kraje není nikde stanovena, avšak zároveň připomíná, že povinnost zpřístupnění se vztahuje k tištěné podobě věstníku. Upozorňuje však, že ve věstníku je zveřejňovnáno velké množství uzavřených veřejnoprávních smluv a proto se jeví jako zbytečné, aby obecní úřady odebíraly všechny částky věstníku, a doporučuje, aby si obce objednávaly ty částky, které se jich týkají.\n\n\n"}
{"id": "677625", "url": "https://cs.wikipedia.org/wiki?curid=677625", "title": "William a Kate", "text": "William a Kate\n\nWilliam a Kate ( ) je americký romantický film Marka Rosmana o seznámení a námluvách prince Williama a Kate Middletonové. Camilla Luddingtonová hraje Kate a Nico Evers-Swindell hraje prince Williama. Film byl natočen v USA a jsou mu vytýkány především faktografické chyby.\n\nFilm pojednává britském princi Williamovi a jeho budoucí manželce Kate. Film zachycuje jejich seznámení, zásnuby a přípravy na svatbu. \n"}
{"id": "677630", "url": "https://cs.wikipedia.org/wiki?curid=677630", "title": "Zepelín", "text": "Zepelín\n\nZepelin (nověji zepelín, čti cepelín) \"jest jméno vžité během času pro označování tuhých vzducholodí velikých rozměrů, sestrojených podle způsobu vynálezce a prvního stavitele takové vzducholodi, německého soukromníka hraběte Ferdinanda von Zeppelin.\"\n\nZ celkového počtu cca 170 ztužených vzducholodí postavil Ferdinand von Zeppelin a jím založená firma Luftschiffbau Zeppelin téměř 120 vzducholodí – viz seznam zepelínů. Proto se označení zepelín stalo obecným označením tohoto typu vzducholodí bez ohledu na jejich původ.\n\nNěmecké lodě typu Zepelín sloužily během první světové války jako první letecké bombardéry. Od jejich používání se začalo upouštět po řadě nehod způsobených nepřízní počasí, úderem blesku, nebo nekázní posádky. Přednost začala dostávat pro svou vyšší bezpečnost letadla, ale až do začátku druhé světové války sloužily vzducholodě pro výzkumné, civilní a nákladní účely. V Americe vzducholodě sloužily pro armádní a námořní účely až do roku 1961. \n\nZepelín postavil mezi lety 1900 a 1938 sto vzducholodí, z nichž se mezi nejvýznamnější počítá LZ 129 s délkou 245 metrů a maximální rychlostí 131 km/h.\n\nNejvýznamnější osobností v oblasti vzducholodí byl bezesporu Hugo Eckener, který se zasadil o stavbu vzducholodí Graf Zeppelin a Hindenburg. Plánoval velkolepý rozvoj vzducholodní dopravy. Po katastrofě Hindenburgu a hlavně začátku 2. světové války vzaly jeho plány za své.\n\n\n"}
{"id": "677635", "url": "https://cs.wikipedia.org/wiki?curid=677635", "title": "Silnice II/294", "text": "Silnice II/294\n\nSilnice II/294 je krkonošská silnice II. třídy spojující silnicí I/14 se silnicí II/286. Délka silnice je asi 15 kilometrů.\n\nSilnice II/294 začíná na křižovatce se silnicí I/14 ve městě Rokytnice nad Jizerou u čerpací stanice EuroOil. Silnice I/14 pokračuje mírně doprava směrem na Vrchlabí, ale silnice II/294 zde odbočuje doleva směrem na Vítkovice v Krkonoších přes Rokytnici nad Jizerou. Za Rokytnicí nad Jizerou silnice III/0143 odbočuje do místní části Františkov. Silnice II/294 zde pokračuje dál směrem na Vítkovice v Krkonoších. Před Vítkovicemi odbočuje silnice III/28620 směrem na Jestřabí v Krkonoších. Silnice II/294 zde pokračuje přes Vítkovice v Krkonoších až ke křižovatce se silnicí II/286, kde II/294 končí.\n\n"}
{"id": "677636", "url": "https://cs.wikipedia.org/wiki?curid=677636", "title": "Super mini", "text": "Super mini\n\nSuper mini (ve francouzském originále Les Minijusticiers) je francouzský animovaný televizní seriál, jehož tvůrcem je Titeuf. Jeden díl tvoří vždy 7 až 8 minut dlouhý animovaný film, celý seriál je složen ze 78 dílů.\n\nPříběh je jednoduchý: Hlavními postavami jsou zvířata. Každý má nějakou vadu (jeden je velký, druhý malý, třetí je bezhlavý). Poté, asi v půlce dílu, dostane každý z nich mimořádnou schopnost. Seriál se orientuje zejména na předškoláky a školáky. Ukazuje o různých lidských vadách, že by se jim neměl nikdo smát. A taky, že dokážou skoro stejné věci jak ostatní.\n\nIgor má velkou rýmu a pořád mu teče z nosu sopel. Tomuto psovi se líbí Nataša, avšak vlkounova tlupa se mu směje. Nataša všechny kamarády pozve na její oslavu. Jeho super schopnost je takováto: používá svůj sopel jako ruky. Když se setká s vlkounem, tak ten podpálí Natašin dům a Igor musí zachraňovat...\n\nOlivera si nikdo nevšímá, když se hlásí ve škole ani učitelka si ho nevšimne. A jeho super schopnost:\nzmizelo mu celé tělo. Jeho kamarádovi, Ludvíčkovi, chce vzít Lojza svačinu a zmizík se do něj pustí. Nakonec Lojza uteče a Oliverovi skončí super schopnost. Stojí na školním dvoře úplně nahatý...\n\n\n"}
{"id": "677648", "url": "https://cs.wikipedia.org/wiki?curid=677648", "title": "Kotěrova vila (Chrudim)", "text": "Kotěrova vila (Chrudim)\n\nVila Oldřicha Sýkory (též \"Kotěrova vila\") je dům čp. 27/III v Chrudimi na Fibichově ulici. Je chráněna jako kulturní památka České republiky.\n\nByla postavena na místě starého domu, který zde stál prokazatelně již v roce 1780. V roce 1903 dům koupilo město a nechalo ho zbořit. V roce 1906 získal pozemek prof. Oldřich Sýkora a postavil zde secesní vilu. Její autorství není úplně jasné, dlouhé roky se uvádělo, že vznikla podle návrhu Jana Kotěry, přítele Sýkorových. V současnosti je spíše jako autor uváděn Kotěrův žák Jan Šachl. Stavba byla zahájena 23. srpna 1906 a dokončena 5. srpna 1907.\n\nManželka prof. Oldřicha Sýkory Hermína Sýkorová a budoucí manželka architekta Kotěry, Berta Trázníková, chodily do stejné školy. Byly absolventkami chotěšovského kláštera, který byl penzionátem na výchovu dívek. Oldřich Sýkora byl filozof a učenec a pro jeho ženu Hermínu se vila stala jejím zámkem a rodinným sídlem. Iniciativa vyšla od ní k přítelkyni a obě dámy ovlivnily architekta Kotěru. Fibichova ulice pro místo vily byla zvolena kvůli společenskému styku mezi Hermínou Sýkorovou a paní Popperovou. Paní Popperová mohla jen obtížně chodit a Hermína Sýkorová věděla, že když by se vila postavila od Popperovy továrny a bytu na vhodnější parcele, nastal by problém a obě dámy by se již nemohly často navštěvovat. Proto je vila na místě, které vyhovovalo společenskému styku obou manželek. Hrobky rodiny Sýkorových a Popperových na chrudimském hřitově U Kříze sousedí.\n\n"}
{"id": "677649", "url": "https://cs.wikipedia.org/wiki?curid=677649", "title": "Gaspar Boccaro", "text": "Gaspar Boccaro\n\nGaspar Boccaro (17. století) byl portugalský cestovatel v Africe. V letech 1612–1615 cestoval z Portugalska do Mombasy, kde pobýval dva roky. Poté v roce 1616 se vydal po řece Zambezi k jezeru Cahora Bassa a pak k jezeru Malawi. Cestou zpět objevil jezero Niasa a po překonání řeky Shire postupoval podél řek Luangwa a Ruvuma až k Indickému oceánu. Podél pobřeží putoval až do přístavu Kilwa Kisiwani v Tanzanii. Byl prvním kdo procestoval tyto končiny. Jím objevené cesty však nebyly využívány a časem se na ně zapomnělo.\n"}
{"id": "677659", "url": "https://cs.wikipedia.org/wiki?curid=677659", "title": "Středosibiřská vysočina", "text": "Středosibiřská vysočina\n\nStředosibiřská vysočina (rusky \"Среднесибирское плоскогорье,\" \"Srednesibirskoe ploskogor'e,\" jakutsky \"Орто Сибиир хаптал хайалаах сирэ,\" \"Orto Sibiir haptal hajalaah sirè)\" je rozsáhlá oblast vrchovin a náhorních plošin na střední Sibiři mezi řekami Jenisej a Lena.\n\nStředosibiřská vysočina má rozlohu téměř 2 mil. km². Na severu ji ohraničuje Severosibiřská nížina s bažinatou Tajmyrskou sníženinou, která leží na jih od velkého poloostrova Tajmyr. Na západě končí řekou Jenisej, za níž se táhne až k Uralu Západosibiřská rovina. Na východě ji Středojakutská nížina podél řeky Leny odděluje od Verchojanského pohoří, které je počátkem Východosibiřské vysočiny. Na jihu je ohraničena pásmy Východního Sajanu, Bajkalského a Stanového pohoří.\n\n\n"}
{"id": "677662", "url": "https://cs.wikipedia.org/wiki?curid=677662", "title": "Furgonet", "text": "Furgonet\n\nBAZ Furgonet nebo také Škoda Furgonette byl sériově nevyráběný malý dodávkový automobil, který zkonstruovaly Bratislavské automobilové závody.\n\nKarosérie je samonosná celokovová uzavřená, čtyřdveřová, v základu vycházející z klasického sedanu Škoda 105/120. S ním má společnou celou přední část karosérie až po B-sloupek, tedy včetně přední nápravy, vpředu umístěného chladiče s elektrickým větrákem, předního zavazadelníku s víkem odklápěným do strany a pod ním umístěným rezervním kolem, které tvoří účinnou součást přední deformační zóny. Přední brzdy jsou čtyřpístkové, shodné s brzdami pro kupé Škoda Garde.\n\nPodlaha karosérie má vyztužený rošt, který je podélně nastaven o 350 mm a o stejnou hodnotu je tedy prodloužen i rozvor náprav.\n\nZadní část kabiny je nahrazena skříňovou nástavbou, jejíž linie zdařile navazují na linie základního sedanu. Nástavba má vnitřní objem cca 3 kubické metry, vnitřní délka činí zhruba 2000 mm a výška 1200 mm, takže umožňuje přepravu i značně rozměrného nákladu, samozřejmě s omezením kvůli motorovému prostoru. Do nástavby je pak přístup jednak 800 mm širokými a 1100 mm vysokými bočními dveřmi otevíranými po směru jízdy (po odjištění aretace je lze otevřít až o 180°), jednak zadní stěnou, jejíž horní část je výklopná vzhůru a otevírá pouze nákladový prostor – otvor o světlosti 800 mm a s prahem ve výši 900 mm nad vozovkou. Spodní část zadního čela se sklápí dolů a umožňuje přístup k motoru (dokonce o něco lepší, než standardní sedan). V tomto spodním víku se také nachází poznávací značka. Koncové svítilny (z valníkové verze Škody 1203) jsou v souladu s předpisy EHK umístěny na pevném zadním příčníku, do kterého se horní dveře i dolní víko uzamykají.\n\nMotor i převodovka vozu jsou standardní sériové výrobky, zadní náprava je však upravena s pomocí sériových dílů trnavské dodávky Škoda 1203 (zejména brzdy a polonápravy) pro dosažení požadované nosnosti.\n\nFurgonet č. 1: první funkční vzorek, odvozený od běžného vozu Škoda 120 L, byl postaven v létě 1982. Byl světle zelené barvy a měl masku se čtveřici předních světlometů, převzatou z verze 120 LS. Nákladový prostor byl od prostoru posádky oddělen pouze polostěnou (od podlahy po úroveň ramen zaplechováno, nad ním pružná síť). Na přední části nástavby se nalézalo okénko. Později byl vůz přestříkán na šedomodrou barvu.\n\nFurgonet č. 2: první prototyp byl postaveny v roce 1983. Byl červený a měl celoplechovou nástavbu (bez okének na čele i na bocích a s neprůhledným zadním čelem), dvojici velkých kulatých reflektorů (shodných s typem Škoda 105 S) a motor nejprve Škoda 742.12 (1174 cm³ / 38 kW, shodný s motorem pro vozy Škoda 120 L), později Škoda 742.10 (1046 cm³ / 33 kW, shodný s motorem pro vozy Škoda 105 L). Stěna oddělující osobní a nákladový prostor byla zvýšena až ke stropu kabiny a vybavena malým okénkem, čímž došlo k lepšímu tepelnému i hlukovému oddělení obou prostorů.\n\nFurgonet č. 3: druhý prototyp byl postaven rovněž roku 1983, byl žlutohnědé barvy a měl prosklené boční dveře po obou stranách nástavby, tj. měl karosérii dokonce pětidveřovou a uvnitř vyjímatelnou druhou řadu sedadel, byl tedy alternativně pětimístný, ale mezi přední a zadní řadou sedadel byla pevná příčka stejně jako u červeného prototypu. Zadní čelo bylo opět prosklené, přední část nástavby však bez okénka nad střechou kabiny. Na čele vozu byly dva oválné světlomety (shodné s typem Škoda 120 L) a v zádi motor Škoda 742.12X (1174 cm³ / 42 kW, shodný s motorem pro vozy Škoda 120 LS).\n\nFurgonet č. 4: třetí prototyp, zelené barvy, byl postaven pro vnitropodnikovou potřebu BAZ, nejspíše ze zbylých dílu poté, co byly původní tři vozy odprodány. Tento prototyp ovšem není uváděn v oficiálních podkladech, které hovoří jen o 3 vozech.\n\n(- Furgonet č.4 tmavozelenej farby bol koncom 80. rokov odkúpený z Bratislavských automobilových závodov pánom ktorý tam pracoval. Vďaka tomu zostal tento prototyp stále na Slovensku, ale už v Dubnici nad Váhom, kde po pár rokoch používania zostal približne 20 rokov zakrytý plachtou vo dvore rodinného domu. V roku 2010 ho partia mladých chalanov odkúpila za symbolickú cenu. Následne ho rozobrali a odovzdali do zberne kovov. Bohužiaľ sa toto auto už vtedy nepodarilo zachrániť pretože v čase kedy som ho našiel, už bolo rozrezané na kusy. V tej dobe nebolo dostatok financií a priestoru, kde by sa auto mohlo znovu pozvárať dokopy a zrenovovať. Je veľmi smutné že takto skončil štvrtý prototyp. ) \nV průběhu zkoušek byly oceňovány zejména výborné jízdní vlastnosti, díky prodloužení rozvoru i zadního rozchodu měl automobil proti běžnému sedanu mnohem lepší jízdní stabilitu. Problémem však bylo chlazení motoru, které sice v běžném provoze postačovalo, ale nedokázalo vyhovět nárokům příslušné ČSN (s výjimkou červeného prototypu s motorem Škoda 742.10).\n\nVývoj vozu byl však násilně zastaven na podzim 1983 s poukazem na probíhající vývoj vozu Škoda 781, který měl mít také dodávkovou variaci. Nakonec tedy vznikly jen čtyři Furgonety a všechny se do dnešních dnů dochovaly – červený prototyp sloužil v JZD Hustopeče a okolo roku 2000 byl pečlivě zrenovován. Stejně tak i žlutý prototyp, který má nyní masku se čtyřmi kulatými světlomety, místo původní dvojice oválných. Šedý prototyp na renovaci teprve čeká. Osud čtvrtého vozu v současné době není znám.\n\n"}
{"id": "677664", "url": "https://cs.wikipedia.org/wiki?curid=677664", "title": "Mira Sorvino", "text": "Mira Sorvino\n\nMira Katherine Sorvino (* 28. září 1967 New York, New York) je americká herečka, držitelka Zlatého glóbu a Oscara za vedlejší roli v Allenově komedii \"Mocná Afrodité\" z roku 1995, kde ztvárnila prostitutku Lindu Ashovou.\n\nPochází z herecké rodiny, její otec Paul Sorvino je také herec. Po absolutoriu střední školy studovala na Harvardově univerzitě. V rámci jednoročního výměnného pobytu pobývala v Pekingu. Plynně hovoří mandarínskou čínštinou. V roce 1989 ukončila Harvard v oboru východoasijská studia s vyznamenáním – \"magna cum laude\".\n\nPo návratu ze studií se začala věnovat herectví, nejprve pracovala v New Yorku, kde se živila i jako asistentka režie a produkční u produkční společnosti Roberta De Nira Tribeca. První větší role získala na počátku 90. let v televizním seriálu \"Swans Crossing\" ve dvou nezávislých nízkorozpočtových filmech z roku 1993 – \"Mezi přáteli\" a \"Policajt z New Yorku\".\n\nKe komerčnímu filmu ji dopomohl režisér Robert Redford v roce 1994, kdy si zahrála v jeho snímku \"Otázky a odpovědi\". Průlomovou rolí se stalo účinkování v Allenově snímku \"Mocná Afrodité\" z roku 1995. V něm ztvárnila postavu prostitutky a příležitostné pornoherečky Lindy Ashové, za kterou obdržela Oscara a Zlatý glóbus, což odstartovalo další kariéru. Souběžně si zahrála také v Austerově komedii \"Vztek\". Nominaci na cenu Emmy a Zlatý glóbus získala následující rok 1996 za ztvárnění titulní úlohy Marilyn Monroe v televizním životopisném filmu \"Norma Jean a Marilyn\". V roce 1996 se objevila v Demmeho romantickém dramatu \"Nádherný holky\".\n\n"}
{"id": "677666", "url": "https://cs.wikipedia.org/wiki?curid=677666", "title": "Okres Szczytno", "text": "Okres Szczytno\n\nOkres Szczytno (polsky \"Powiat szczycieński\") je okres v polském Varmijsko-mazurském vojvodství. Rozlohu má 1933,1 km² a v roce 2005 zde žilo 69 511 obyvatel. Sídlem správy okresu je město Szczytno.\n\nMěstská:\n\nMěstsko-vesnická:\n\nVesnické:\n\n"}
{"id": "677668", "url": "https://cs.wikipedia.org/wiki?curid=677668", "title": "Gymnázium a obchodní akademie Mariánské Lázně", "text": "Gymnázium a obchodní akademie Mariánské Lázně\n\nGymnázium a Obchodní akademie Mariánské Lázně je střední škola v Mariánských Lázních s českým jazykem vyučovacím. Nabízí vzdělání v oborech osmiletého a čtyřletého gymnázia a v oboru obchodní akademie. Do roku 2008 otevírala také obor Ekonomické lyceum, který ale později zrušila.\n\nGymnázium a Obchodní akademie nebyly v minulosti sloučené, ale jednalo se o dvě rozdílné střední školy v Mariánských Lázních. Teprve až v roce 2006 došlo ke sloučení obou škol na základě rozhodnutí Karlovarského kraje.\n\nGymnázium v Mariánských Lázních vzniklo na základě gymnázia německého. V té době totiž neexistovala česká střední škola, protože Češi byli v této oblasti v menšině a nemělo právo na vlastní střední školu. Německé gymnázium bylo založeno roku 1920, a přestože sídlilo v Mariánských Lázních, mělo centrum v Karlových Varech, kde studenti skládali závěrečnou zkoušku a zároveň získávali vysvědčení. Vyučovalo se tenkrát ve třech různých domech v Lesní ulici.\n\nRoku 1925 spadlo gymnázium pod Mariánskolázeňskou správu a bylo přemístěno do Komenské ulice, do budovy dnešní Hotelové školy. Od roku 1931 se škola stala samostatnou a získala oprávnění konat přijímací a závěrečné zkoušky a vydávat vysvědčení. Vyučovalo se zde v němčině. Až do roku 1942 řídil školu ředitel Franz Görgl z Úšovic a po něm profesor Karl Eigermann do roku 1945. V období 1938 - 1945 spadalo gymnázium do státní správy. Dne 6. září 1945 bylo založeno první české gymnázium v Mariánských Lázních výnosem Ministerstva školství a národní osvěty.\n\nV prvním školním roce 1945/1946 nebyl otevřen první ročník a gymnázium mělo jenom 7 tříd. Až v dalším roce získalo plný počet tříd a mělo tudíž 8 tříd. Od tohoto školního roku byla škola umístěná do Ruské ulice. Začátkem roku 1948 došlo na gymnáziu k velkému projevu nesouhlasu ze strany studentů se státní mocí (aféra s nástěnkou k výročí E. Beneše, mající za následek dokonce soudní rozsudky a uvěznění několika profesorů a vyloučení studentů). Z tohoto důvodu se gymnázium přemístilo do Plané s oficiálním odůvodněním údajné optimalizace sítě středních škol. Sem odešel i ředitel Eduard Černý, který byl ale v souvislosti s pracemi ohledně likvidace školy pověřen jako V. Pospíšil.\n\n„Vyhnanství“ trvalo celkem 11 let a roku 1960 se gymnázium vrátilo do Mariánských Lázní, přejmenované na \"Jedenáctiletou střední školu\", toho času sídlem v Úšovicích, kde školu vedl Eduard Hrkal, ovšem pouze dva roky. O tři roky později se název změnil na \"Střední všeobecně vzdělávací školu\" s ředitelem Miloslavem Pelcem, jedné z významných osobností Mariánských Lázní. Po Pelcově odchodu, roku 1969, se stal ředitelem J. Korbelář, s nímž se škola přejmenovala opět na gymnázium.\n\nV roce 1972 bylo gymnázium přestěhováno opět do Ruské ulice, kde působí dodnes. Roku 2006 se sem přestěhovala Obchodní akademie a od té doby vystupuje společně s Obchodní akademií jako Gymnázium a Obchodní akademie Mariánské Lázně.\n\nV roce 2013 se krajský výbor pro školství pokusil o omezení školy zrušením oboru \"osmileté gymnázium\". Škola ale neprodleně vystavila petici proti rušení, kterou během týdne podepsalo přes 2 000 lidí a kraj tak od záměru upustil.\n\nObchodní akademie je o 33 let mladší než gymnázium. Začala zřízením \"Vyšší hospodářské a Hospodářské školy\" roku 1953, v té době se sídlem v budově dnešní Hotelové školy. V roce 1961 se škola přejmenovala na \"SEŠ (Střední ekonomická škola)\" a byla sestěhována do budovy bývalé Zdravotnické školy, kde sídlila do roku 1991. V té době se přejmenovala na Obchodní akademii. Až roku 2006 byla přestěhována do budovy gymnázia v Ruské ulici a od sloučení společně s ním vystupuje jako Gymnázium a Obchodní akademie Mariánské Lázně.\n\n\n\n\n"}
{"id": "677674", "url": "https://cs.wikipedia.org/wiki?curid=677674", "title": "Heterodyn", "text": "Heterodyn\n\nHeterodyn či lokální oscilátor je součást přijímačů rádiového signálu. Slouží k vytváření signálu o jiné frekvenci, než je přijímaný signál. Tato frekvence má však k frekvenci zpracovávaného signálu přesně definovaný vztah, aby s ní mohla být smísena. Signál, vytvořený pomocí heterodynu je využíván k heterodynní detekci, především (ale nejen) v superheterodynech.\n\nHeterodyn může být samostatně fungující obvod. Často bývá laděn společně s anténním obvodem. U elektronkových přijímačů býval často řešen společně se směšovačem signálu jednou vícemřížkovou společnou elektronkou – pentagridem či oktodou.\n\nPřijímače nemodulovaného radiotelegrafního signálu mohou obsahovat dva heterodyny – jeden pro detekci nosné vlny a druhý pro vytvoření nízkofrekvenčního zvukového signálu (obvykle 1 kHz).\n"}
{"id": "677675", "url": "https://cs.wikipedia.org/wiki?curid=677675", "title": "František Smetana", "text": "František Smetana\n\nFrantišek Smetana (8. května 1914, Ohnišťany – 25. listopadu 2004, Praha) byl významný český violoncellista a hudební pedagog, žijící přes 35 let v zahraničí.\n\nLásku k hudbě podchytil od svého otce, již v pěti létech hrál na housle. Jako mladého chlapce slyšel hrát profesor Karel Pravoslav Sádlo pedagog Pražské konzervatoře a Akademie múzických umění v Praze. Vzal jej do Prahy a nechal vystudovat hru na violoncello na Pražské konzervatoři. František Smetana též absolvoval Akademii múzických umění v Praze, později studoval i ve Francii na École normale de musique de Paris, kde vyučovali Diran Alexanian a Pierre Fournier.\n\nV roce 1934 (ve svých dvaceti letech) se stal s klavíristou Josefem Páleníčkem a houslistou Alexandrem Plockem spoluzakladatelem Smetanova tria. Dále založil s houslistou Bruno Bělčíkem a klavíristou profesorem AMU Františkem Rauchem Pražské trio. Byl také členem Českého noneta a Československého kvarteta.\n\nV roce 1940 se oženil s klavíristkou Rudolfou (Dolly) Urbánkovou, s kterou pořádal společná koncertní vystoupení. Se Smetanovým triem hrál až do jeho sloučení s Českým triem v poválečném období, absolvoval s ním mnohá vystoupení a nahrál nemalo hudebních skladeb. Propagoval hlavně díla současných českých autorů.\n\nV říjnu 1948 byl za údajnou protistátní činnost zatčen a odsouzen k půldruhému roku vězení, což mu znemožnilo návrat k pedagogické činnosti. V srpnu 1964 vycestoval s manželkou na pozvání vyučovat violoncello a komorní hudbu do Kingstonu na Jamajku. Roku 1966 přesídlil do USA, nejdříve do státu Iowa a pak do Virginie do hlavního města Richmondu, kde působil na hudební fakultě Virginia Commonwealth University. Roku 1971 obdržel americké státní občanství a titul Profesor Emeritus. Na universitě byl velmi vážen pro úspěšnou pedagogickou i hudební činnost. Vystupoval aktivně v Amatia triu a Virginia triu, které bylo později přejmenováno na Smetanovo trio. Hrál např. v Kanadě, Střední Americe, Evropě, Číně a Koreji. V roce 1980 mu zemřela manželka.\n\nDo vlasti se natrvalo vrátil v roce 2001 a žil až do své smrti 25. 11. 2004 v Praze.\n"}
{"id": "677676", "url": "https://cs.wikipedia.org/wiki?curid=677676", "title": "Nijmegenský mír", "text": "Nijmegenský mír\n\nNijmegenský mír je soubor několika smluv uzavřených v nizozemském městě Nijmegen mezi srpnem 1678 a prosincem 1679. Tyto smlouvy ukončily různé, vzájemně propojené konflikty mezi Francií, Nizozemskem, Španělskem, Braniborskem-Pruskem, Švédskem, Dánskem, münsterským biskupstvím a Svatou říší římskou. Nejvýznamnější z nich byla smlouva o uzavření míru mezi Francií a Nizozemskem.\n\nFrancouzsko-nizozemská válka v letech 1672–1678 rozpoutala další konflikty ukončené formálně až v Nijmegenu. Separátní mírové smlouvy byly připraveny pro vyřešení konfliktů jako byla třetí anglo-holandská válka nebo skånská válka, které byly součástí francouzsko-nizozemské války. Anglie se z počátku účastnila války na straně Francouzů, ale v roce 1674 od války odstoupila uzavřením mírové smlouvy ve Westminsteru. Mírová jednání započala již roku 1676, ale žádná ze stran se neshodla. Ke shodě došlo v létě 1678.\n\n\nFrancouzsko-nizozemská válka skončila ujednáním, které Francii dávalo v držbu Svobodné hrabství burgundské (Franche-Comté) a Lotrinsko.\n\nMimo akvizice uskutečněné Ludvíkem XIV. v důsledku pyrenejského míru v roce 1659 a cášského míru z roku 1668, Francie získala nejen Svobodné hrabství burgundské (\"Franche-Comté\"), ale také další teritoria Španělského Nizozemí, včetně města Saint-Omer se zbývající severozápadní částí bývalého říššského hrabství Artois, země Cassel a Aire v jihozápadních Flandrech, Cambraiské biskupství, stejně jako města Valenciennes a Maubeuge v jižním Henegavsku.\n\nNa druhou stranu, francouzský král postoupil Maastricht, dobytý a obsazený Francouzi, a knížectví Oranžské holandskému Stadtholderovi Vilému III. Oranžskému. Francouzská vojska opustila několik okupovaných oblastí v severních Flandrech a Henegavsku. Císař Leopold I. musel přijmout francouzskou okupaci měst Freiburg (do roku 1697) a Kehlu (do roku 1698) na pravém břehu Rýna.\n\nNěkteré země se zúčastnily podepisování mírových smluv jinde. Švédsko uzavřelo Cellský mír s Brunšvickem-Lüneburskem, Francie a Švédsko uzavřeli Saint-Germainská smlouva s Braniborskem a Francie diktovala podmínky v mírové smlouvě z Fontainebleau mezi Švédskem a Dánskem.\n\nMarc-Antoine Charpentier zkomponoval k příležitosti uzavření míru Te Deum. Předehra tohoto \"Te Deum\" je také známá jako znělka Euvize.\n"}
{"id": "677680", "url": "https://cs.wikipedia.org/wiki?curid=677680", "title": "Ayacucho (Peru)", "text": "Ayacucho (Peru)\n\nAyacucho (španělská výslovnost: [aʝaˈkutʃo], Ayacuchu v kečuánštině) je hlavní město provincie Huamanga, departement Ayacucho, stát Peru.\nAyacucho je slavné díky svým 33 kostelům, kdy jeden představuje každý rok Ježíšova života. Ve městě se konají velké náboženské oslavy, zvláště během Svatého týdne a Velikonoc. Tyto oslavy zahrnují koňské dostihy s rysy peruánského \"Caballos de Paso\" a tradiční běh býků, známý lokálně jako \"jalatoro\" nebo \"pascuatoro\". \"Jalatoro\" je podobné španělskému \"encierro\" , kromě toho, že býci jsou pod vedením \"morochucos\" (\"kovbojové\" z peruánských And).\nJméno města je odvozeno z kečuánského aya (=smrt) a kuchu (=roh, kout), neboť v blízkosti se odehrála významná bitva peruánské války o nezávislost. \n\nStopy lidského osídlení více než 15000 let staré byly nalezeny v místě Pikimachay , asi 25 km severně od Ayacucha. V období let 500-900 n.l. byl region obsazen lidem kultury Huari (Wari), která se stala známou jako první rozpínavé impérium založené v Andách před Inky. \nRegion Ayacucho byl obydlený měnícími se původními kulturami po tisíce let, včetně kultur Wari, Chanka a Nasca před Inky. Město bylo založeno španělským conquistadorem Franciscem Pizarrem 25. dubna 1540 pod názvem San Juan de la Frontera de Huamanga. Kvůli přetrvávajícímu povstání Inků vedenému Inkou Manco proti Španělům se Pizarro rychle snažil zalidnit osadu malým počtem Španělů přivedených z Limy a Cusca. 17. května 1544 získalo královským výnosem město titul La Muy Noble y Leal Ciudad de Huamanga ( nejvznešenější a věrné město Huamanga). Městská hlavní univerzita byla založena 3. července 1677 jako \"Universidad Nacional San Cristóbal de Huamanga\".\n15. února 1825 změnil Simon Bolívar název města na Ayacucho. Město je pojmenované podle historické bitvy Ayacucho. K uctění tolika obětí na bojišti občané nazvali místo Ayakuchu, kdy v kečuánštině \"aya\" znamená mrtvý a \"kuchu\" kout, roh. Bitva u Ayacucha byla posledním ozbrojeným střetem mezi španělskými armádami a vlastenci během peruánské války za nezávislost. Bitva proběhla na blízké pampě La Quinua 9. prosince 1824. Vítězstvím vlastenců byla zpečetěna nezávislost Peru a Jižní Ameriky. Po této bitvě bylo La Paz, nyní hlavní město Bolívie, podobně přejmenováno na La Paz de Ayacucho.\n\n Ekonomika je založená na zemědělské výrobě a lehkém průmyslu, včetně výroby textilního zboží, hrnčířství, koženého zboží a filigránských výrobků (stříbrné šperky). Je to regionální turistický cíl, známý svými 33 kostely, které byly postaveny v koloniální době (nejstarším je \"San Cristobal\" z roku 1540), a blízkým bojištěm La Quinua. V roce 1980 užívala město Světlá stezka (Sendero Luminoso) jako svou základnu pro kampaň proti úplatným peruánským vládám. Kampaň skončila poté, co byl vůdce Abimael Guzmán Reynoso roku 1992 dopaden a uvězněn. Někteří z jeho stoupenci jsou nyní aktivně zapojeni do obchodu s narkotiky či jeho ochrany. Pokud by však sociální problémy zůstaly nezměněné, může dojít k oživení tohoto hnutí. Region Ayacucho je venkovskou oblastí a jednou z nejchudší celé země. Za posledních 15 let života v míru však občané tvrdě pracovali na zlepšení životních podmínek.\n\n"}
{"id": "677681", "url": "https://cs.wikipedia.org/wiki?curid=677681", "title": "Mezquita-Catedral de Córdoba", "text": "Mezquita-Catedral de Córdoba\n\nMezquita-Catedral de Córdoba je původně středověká mešita ve španělské Córdobě, do které byla v 16. století vestavěna katedrála zasvěcená Neposkvrněnému početí Panny Marie. Dnes slouží jako římskokatolická katedrála, ale v době, kdy byla tato část Španělska spravována Maury, území patřilo k Al-Andalusi, sloužila jako Velká mešita v Córdobě.\n\nStavba stojí na místě původně vizigótského chrámu sv. Vincenta mučedníka, mešitu zde začal stavět Abdurrahmán I. v 8. století, pokračoval Abdurrahmán II., al-Hakam II. a Hišám II. (resp. Almanzor).\n\nStavba je dlouhá 179 m a široká 134 m a rozkládá se na 23 000 m², což z ní dělá jednu z největších sakrálních staveb na světě. Mešita je inspirována především umajjovskou mešitou v Damašku a je zároveň pokládána za nejlepší stavbu západního umajjovského chalifátu.\n\nNa místě, kde dnes stojí Mezquita je doložen již pohanský římský chrám z dob, kdy místo spadalo pod správu římské říše, po obsazení vizigótskou říší zde vznikl křesťanský kostel zasvěcený španělskému mučedníkovi Vincencovi ze Zaragozy.\n\nSe stavbou mešity začal první umajjovský córdobský emír Abdurrahmán I. v roce 784, nicméně stavbu doplňovali a rozšiřovali jeho následovníci po dalších dvě stě let. Sloupy v nejstarší části jsou ještě převzaty z dřívějšího kostela, speciálně pro stavbu začaly být tesány až za následníka Abdurrahmána II. Abdurrahmán III. nezasáhl výrazně do stavby, pouze vztyčil minaret u vchodu, jeho nástupce al-Hakam II. rozšířil stavbu a doplnil mihráb o nové prvky. Poslední velké rozšíření došlo za vlády Hišáma II., který byl ovšem velmi slabý a fakticky za něho vládl vezír Almanzor, v roce 987. V následujících letech zmatků byla Córdoba několikrát drancována, což se také podepsalo na stavbě.\n\nZa součást mešity je považován i \"Patio de Naranjas\", Pomerančový dvůr.\n\nV roce 1236 dobyl kastilský král Ferdinand III. Córdobu na Maurech a stejného roku byla i mešita přeměněna na křesťanský kostel. Následně Alfons X. nařídil stavbu kapli Villaviciosa a královskou kapli. Po dalších 250 let docházelo jen k drobným opravám a dostavbám.\n\nCórdobský biskup Íñigo Manrique (1486–1496) přišel s návrhem na vybudování kostelní gotické lodi, což se nakonec přes poměrně silný odpor měšťanů podařilo prosadit za jeho nástupce dona Alonsa Manrique v roce 1523, kdy se začalo se stavbou katedrály ve stylu tzv. plateresco. Podařilo se to zejména díky svolení nového krále Karla V. (respektive prvního jako španělského krále). Když později uviděl toto dílo, údajně litoval svého povolení a měl prohlásit „…Zničili jste tady něco, co bylo jedinečné.“\n\n"}
{"id": "677708", "url": "https://cs.wikipedia.org/wiki?curid=677708", "title": "Slovake.eu", "text": "Slovake.eu\n\nSlovake.eu jsou webové stránky umožňující bezplatné studium slovenského jazyka prostřednictvím e-learningu. Nabízené jazykové kurzy různých úrovní (A1 a A2 evropského referenčního rámce) jsou rozděleny do tematicky zaměřených kapitol a doplněné audio- a videonahrávkami a cvičeními. Stránky dále obsahují přehled slovenské gramatiky a pravopisu, překladový slovník a jazykové hry. Poskytují také základní informace a zajímavosti o Slovensku a slovenštině, knihovnu textů a možnost komunikace mezi zaregistrovanými uživateli formou zasílání textových zpráv.\n\nCílovou skupinou stránek jsou cizinci žijící na území Slovenska, partneři ve smíšených manželstvích, obyvatelé pohraničních oblastí, Slováci žijící v zahraničí, slovakisté a slavisté, imigranti, studenti a turisté. V současné době existují v české, německé, anglické, esperantské, španělské, francouzské, maďarské, litevské, polské, ruské a slovenské verzi. Českou verzi kurzu připravilo Centrum jazykového vzdělávání Masarykovy univerzity při příležitosti 20. výročí rozpadu Československa v srpnu 2012.\n\nProjekt, který je prvním svého druhu, vznikl na základě zkušeností získaných provozem stránek \"lernu!\" určených ke studiu jazyka esperanto a byl podpořen Evropskou komisí v rámci programu \"KA2 – languages – program celoživotního vzdělávání\". Realizátorem projektu je organizace Edukace@Internet, partnery Jazykovědný ústav Ľudovíta Štúra Slovenské akademie věd (Slovensko), Studio GAUS (Německo), Univerzita ve Vilniusu (Litva), Akademie počítačové vědy, managementu a administrativy ve Varšavě (Polsko) a Slovenské centrum v Londýně (Velká Británie).\n\n\n\n"}
{"id": "677738", "url": "https://cs.wikipedia.org/wiki?curid=677738", "title": "Melek", "text": "Melek\n\nMelek je obec na Slovensku v okrese Nitra. V roce 2009 měla obec 457 obyvatel a rozloha katastrálního území činí 6,19 km².\n\nObec se nachází v západní části Pohronské pahorkatiny v nivě řeky Žitavy. Území je mírně zvlněné tvořené třetihorními jíly, písky a štěrky, které pokrývá spraš. Nadmořská výška se pohybuje v rozmezí 140 až 230 m n. m., střed obce se nachází ve výšce 170 m. Na území jsou místy zachovány dubové lesy. Zemědělskou půdu tvoří černozem. Na východ od obce se nachází vodní nádrž.\n\nPrvní písemná zmínka o obci pochází ze Soupisu papežských desátek z let 1332–1337 jako majetek ostřihomských johanitů uváděná jako Merlek. V roce 1397 byla ve vlastnictví ostřihomského arcibiskupství. V roce 1530 byla vypálena Turky a následně v roce 1618 a 1657. V roce 1601 měla 24 domů, po roce 1657 byla opuštěná. V roce 1720 měla hospodu a dvanáct daňových plátců, v roce 1828 v 57 domech žilo 368 obyvatel. Hlavní obživou bylo zemědělství, vinohradnictví a ovocnářství. V letech 1938–1945 byla připojena k Maďarsku a přejmenována na Mellek.\n\nŠkolní výuka byla zahájená v roce 1756.\n\n\n\n"}
{"id": "677744", "url": "https://cs.wikipedia.org/wiki?curid=677744", "title": "Ismáíl Sámání", "text": "Ismáíl Sámání\n\nIsmáíl ibn Ahmad („Ismail, syn Ahmadův“), celým jménem Abū Ibrāhīm Ismāˀīl ibn Ahmad (ابو ابراهیم اسماعیل بن احمد), známý jako Ismáíl Sámání (persky اسماعیل سامانی, \"Ismāˀīl Sāmānī\", tádžicky \"Исмоили Сомонӣ\", \"Ismoili Somonī\", uzbecky \"Ismail Somoniy\"; zemřel v listopadu 907) byl perský emír z dynastie Sámánovců. Vládl Transoxanii (892–907) a Chorásánu (900–907). Byl synem Ahmada ibn Asada a potomkem Sámána Chudy, zakladatele sámánovské dynastie, který zavrhl zoroastrismus a přijal islám.\n\nIsmáíl se těší velké popularitě v Tádžikistánu, kde je považován za otce národa. Je po něm pojmenována tádžická měna somoní a nejvyšší tádžická hora Štít Ismoili Somoního.\n"}
{"id": "677745", "url": "https://cs.wikipedia.org/wiki?curid=677745", "title": "Hauser", "text": "Hauser\n\nHauser (Hauserová) je příjmení:\n\n\n\n"}
{"id": "677746", "url": "https://cs.wikipedia.org/wiki?curid=677746", "title": "Standardní slučovací entalpie", "text": "Standardní slučovací entalpie\n\nStandardní slučovací entalpie látky je změna entalpie, která doprovází vytvoření 1 molu této látky v jejím standardním stavu z chemických prvků v \"jejich\" standardních stavech (obvykle při atmosférickém tlaku a teplotě 25 °C). Značkou standardní slučovací entalpie je Δ\"H\" nebo Δ\"H\".\n\nPříklad:\nStandardní slučovací entalpie oxidu uhličitého je entalpie následující reakce za výše uvedených podmínek:\n\nStandardní slučovací entalpie se měří v jednotkách energie na množství látky. Nejčastěji to jsou kilojouly na mol (kJ mol). Ve fyzice se často vyjadřuje v elektronvoltech na částici. To odpovídá přibližně 100 kJ mol.\n\nVšechny prvky mají ve svých standardních stavech (plynný kyslík, pevný uhlík ve formě grafitu, atd.) nulovou standardní slučovací entalpii.\n"}
{"id": "677753", "url": "https://cs.wikipedia.org/wiki?curid=677753", "title": "Romeo", "text": "Romeo\n\nRomeo může být:\n\n\n\n\n"}
{"id": "677755", "url": "https://cs.wikipedia.org/wiki?curid=677755", "title": "Marián Kochanský", "text": "Marián Kochanský\n\nMarián Kochanský (4. června 1955, Partizánske – 28. dubna 2006, Bratislava) byl slovenský hudebník, skladatel a zpěvák, známý jako lídr skupiny Lojzo.\n\nOd dětství hrál na akordeon. Vystudoval Vysokou školu ekonomickou v Bratislavě a stal se inženýrem ekonomie. Pracoval ve \"Zdroji\", byl vedoucím domova důchodců a organizačním pracovníkem kulturních zařízení. Začátkem osmdesátých let (1982–1983) založil skupinu Lojzo. Měl tři děti. Zemřel 28. dubna 2006 na rakovinu žaludku.\n\n"}
{"id": "677763", "url": "https://cs.wikipedia.org/wiki?curid=677763", "title": "Chřínovci z Chřínova", "text": "Chřínovci z Chřínova\n\nChřínovci z Chřínova (neboli \"Křínovci z Křínova\" či \"Křenové z Křenova\") byl rytířský rod pocházející z tvrze u vesnice Křínov (dříve Chřínov, Křenov či Gröna), která byla v jisté době majetek benediktinského kláštera Kladruby.\n\nNejstarší známé doklady pochází z roku 1373 a 1379, kdy na tvrzi seděl Ješek (neboli Jan) z Chříňova (původem \"de slvpeycis\" – možná Slupečná či Slupenec, protože jistý Křen byl purkrabím Voka I. z Rožmberka a Oldřich Křen (\"Ulrich der Chren\") měl roku 1316 statek u Blankenbergu). Ten měl syna Hynka a ten syny Viléma a Jana (staršího) z Chřínova. Poslední zmínka z Křínova je z roku 1464 a Chřínovci se přesouvají převážně do Merklína (1495). Zde jsou pak synové Viléma – Václav, Hynek a Petr Chřínovec (†1560).\n\nRytíř Ondřej Křínovec z Křínova je ale roku 1618 pouze postava z díla Josefa Brauna.\n\nNa erbu měli v klenotu svého znaku páva přirozené barvy s rozloženým ocasem, který je vidět jako paví kyta i ve znaku Merklína. V obci Buková byl nalezen zlatý pečetní prsten s vyrytým znakem rytířů z Chřínova a erb je také vyobrazen na zvonu v Zásmucích. Na červeném štítě měli pruhy pokosem a pošikem (kříž sv. Ondřeje) s šachovnicí bílo-modrou či bílo-černou. Stejný erb měli také Krlínové ze Zahrádky na Horažďovicku. Páva s prstenem v zobáku měl také Drslavic Vilém III. z Boru a vladykové z Ojnic.\n\nObdobný erb měli Janovští z Janovic. Erb jiných Janoviců byla černá orlice ve zlatém (původní slezský znak piastovských s paví kytou), které půlku měli v erbu i Sulislavci včetně vladyky Chřena.\n\nSňatkem Kateřiny, dcery Petra Chřínovského v Merklíně, se Zdislavem Říčanským z Říčan a na Zásmucích, syna Adama z Říčan a ze Zásmuk, se spojili s pány z Říčan (1558). Dále se spojili s Janovskými z Janovic a Klenové.\n\n\n"}
{"id": "677794", "url": "https://cs.wikipedia.org/wiki?curid=677794", "title": "Tuzemský rum", "text": "Tuzemský rum\n\nTuzemský rum (lidově \"Tuzemák\") je tradiční český alkoholický nápoj. Jde o náhražku pravého rumu, která se vyrábí dochucením zředěného potravinářského lihu rumovou trestí. Kvůli vyhovění pravidlům Evropské unie, která umožňují použít název „rum“ jen pro nápoje z destilátu z cukrové třtiny, je od 1. ledna 2003 nahrazeno původní oficiální druhové označení \"rum tuzemský\" označením tuzemák. Tuzemák je od tohoto data prodáván buď pod tímto jménem, nebo dalšími alternativami, jako je Tuzemský, Bum, R. U. M., atp.\n\nMinimální obsah alkoholu je dán legislativou. Aby mohla lahev nést označení „tuzemák“, musí mít minimální obsah alkoholu 37,5 procenta. Od roku 2006, kdy legislativa umožnila nižší obsah alkoholu u vodky a tuzemáku, snížila řada výrobců obsah alkoholu z tradičních 40 procent na 38, resp. 37,5 procent.\n\nPravý rum je alkohol vyráběný destilací ze zkvašené cukrové třtiny (přesněji z melasy nebo přímo ze šťávy z cukrové třtiny). V rakouské monarchii a v některých dalších státech Evropy se v 19. století začala vyrábět náhražka pravého rumu (Sebastian Stroh v roce 1832). Vyrábí se z potravinářského lihu (přidáním rumové tresti a dalších dochucovadel) a má většinou výraznější chuť než pravý rum. Původně byl náhražkový rum označován jako „čajový rum“, „rum na vaření“, později jako „tuzemský rum“; v cizině se používaly názvy s podobným významem – třeba \"Inländer\" (v Rakousku) nebo \"Domači\", případně \"Čajni\" (v Chorvatsku), \"Tea-rum\" (v Maďarsku) a jiné.\n\nOd roku 2006 postupně snížila procento alkoholu většina likérek, několik málo značek si zachovalo tradiční hodnotu 40 procent alkoholu, která je stále považována za tradiční hodnotu, která dá nejlépe vyniknout senzorické vlastnosti rumu.\n\nStock Plzeň – Božkov\n\nSt. Nicolaus\n\nLikérka Nezdenice\n\nFruko – Schulz\n\nGranette A Starorežná\n\n\nRumové aroma, které je vyráběno zahříváním pyrolyzního oleje ze dřeva s ethanolem, oxidem manganičitým a kyselinou sírovou, obsahuje až 84 různých organických látek. V druhé polovině roku 2017 vědci z Evropského úřadu pro bezpečnost potravin (EFSA) zveřejnili studii, podle které rumová esence může obsahovat látky podezřelé z genotoxických účinků. Dle české hygieničky Evy Gottvaldové byly složky rumové esence rozděleny do 12 skupin a u čtyř z nich byla identifikována rizika. Dle Edwarda Braye, mluvčího Evropského úřadu pro bezpečnost potravin (EFSA), může ethanol, acetaldehyd, furan a některé další složky rumové esence způsobovat rakovinu. \n\nEthyl-formiát sám o sobě není považován za rizikové potravinářské aditivum.\n\n\n"}
{"id": "677801", "url": "https://cs.wikipedia.org/wiki?curid=677801", "title": "Fulda (rozcestník)", "text": "Fulda (rozcestník)\n\nFulda je město v Hesensku. Jméno Fulda a odvozené názvy však také mohou značit:\n\n\n\n\n"}
{"id": "677802", "url": "https://cs.wikipedia.org/wiki?curid=677802", "title": "Jan Tesař", "text": "Jan Tesař\n\nJan Tesař (* 2. června 1933 Skuteč) je český esejista, historik, disident a prvosignatář Charty 77.\n\nV roce 1956 absolvoval Filozofickou fakultu Univerzity Karlovy v Praze. V roce 1956 nastoupil do Vojenského historického ústavu, odkud byl v roce 1958 vyhozen z politických důvodů, dva roky se jako nezaměstnaný zabýval studiem historie lidových soudů v Čechách, následovalo zaměstnání v muzeu v Pardubicích, v roce 1961 se vrátil do VHÚ. V roce 1966 vstoupil do KSČ, na jaře 1969 vystoupil z KSČ. V září 1969 byl zatčen, po třináctiměsíční vazbě byl bez soudu propuštěn. V roce 1971 byl opět zatčen, z vězení se vrátil v říjnu 1976. V květnu 1979 byl opět zatčen a v roce 1980 přijal nabídku k vystěhování, žil v Německu a později ve Francii. Nyní do Česka a na Slovensko distribuuje Bulletin EIT/AET (Mezinárodní dohoda pracujících - Europské združenie pracujúcich). Jeho ženou se stala Anna Koutná Tesařová, která za ním odešla do exilu.\n\n\n"}
{"id": "677803", "url": "https://cs.wikipedia.org/wiki?curid=677803", "title": "Abbás Kiarostamí", "text": "Abbás Kiarostamí\n\nAbbás Kiarostamí, persky (22. června 1940 Teherán – 4. července 2016 Paříž) byl íránský filmový režisér a scenárista. Byl známý také jako malíř, fotograf a básník. Jeho styl se vyznačoval pomalým tempem, dlouhými rafinovaně komponovanými záběry, využívaním dokumentárních postupů a využíváním filozofických námětů.\n\nAbbás Kiarostamí původně pracoval jako dopravní strážník, pak vystudoval výtvarnou školu a živil se ilustrováním knih. V roce 1969 spoluzaložil filmovou sekci Ústavu pro duchovní rozvoj mládeže (známého pod zkratkou Kanun). Finanční podpora státu a skutečnost, že cenzura dětské filmy nekontrolovala tolik jako ty pro dospělé způsobily, že se kolem Kanunu soustředila skupina autorů, nazývaná jako \"íránská nová vlna\".\n\nV roce 1977 natočil Kiarostamí svůj hraný debut \"Zpráva\", příběh úředníka obviněného z korupce a zároveň procházejícího manželskou krizí. Na rozdíl od jiných filmařů, kteří po roce 1979 odešli ze země, Kiarostamí zpočátku islámskou revoluci podporoval.\n\nV roce 1987 měl obrovský úspěch jeho film \"Kde je dům mého přítele?\", jednoduchý příběh chlapce hledajícího v sousední vesnici spolužáka, s nímž si omylem vyměnil sešit, vynikal originální prací se střihem a mizanscénou i skvělým vedením dětských herců.\nV roce 1990 následoval film \"Detail\", zpracovávající skutečný příběh podvodníka, vydávajícího se za slavného filmového režiséra.\n\nK hrdinům filmu \"Kde je dům mého přítele?\" se vrátil v roce 1992 ve snímku \"Život jde dál\", ve kterém popisuje cestu „režiséra“ předchozího filmu hledajícího dva chlapce z oblasti zasažené zemětřesením, které obci Koker mezitím (skutečně) postihlo. O dva roky později natočil film \"Pod olivovníky\", kterým tuto \"kokerskou trilogii\" završuje vyprávěním o „natáčení“ \"Život jde dál\". Využívá tím principu \"filmu ve filmu\" a ironicky konfrontuje přímočaré vesničany postižené skutečnou tragédií s filmovým štábem, který jen hledá atraktivní námět.\nV devadesátých letech svět objevil íránskou kinematografii a nazval ji „filmový zázrak“. Přispělo k tomu i Kiarostamího psychologické drama \"Chuť třešní\" (1997), využívající uzavřený prostor automobilu, jehož řidič se rozhodl spáchat sebevraždu a přemlouvá stopaře, aby ho pohřbil. Tento film získal Zlatou palmu z Cannes. Kiarostamí se příčil označení \"kokerská trilogie\" a naznačoval, že dává větší smysl označit za trilogii filmy Život jde dál, Pod olivovníky a Chuť třešní, protože je spojuje společné téma vzácnosti života spíše než společné místo.\nNásledující film \"Vítr nás odvane\" (1999) opět poukazuje na manipulátorské sklony umělců - fotograf čeká v zapadlé vesnici na smrt místní stařenky, aby mohl zaznamenat tradiční pohřební obřady.\n\nMezinárodní úspěchy umožnily Kiarostamímu natáčet v zahraničí: v roce 2005 se podílel na povídkovém filmu o rozmanitých cestujících v dálkovém rychlíku do Říma \"Jízdenky\" (spolu s Ermannem Olmim a Kenem Loachem), v roce 2009 natočil koprodukční film \"Věrná kopie\" s Juliette Binocheovou v hlavní roli. Autor zde opět rozvíjí téma fikce a skutečnosti (majitelka toskánského starožitnictví prodávajícího napodobeniny antických soch vydává cizího muže za svého manžela), ale kritika označila film za příliš poplatný francouzskému psychologismu.\n\nAbbás Kiarostamí byl rozvedený, měl dva syny - mladší Bahmán Kiarostamí natáčí dokumentární filmy o umění. Abbás Kiarostamí je známý tím, že kvůli oční chorobě pořád nosí sluneční brýle. Jeho největší zálibou je poslech klasické hudby. V roce 2002 byl pozván na filmový festival do New Yorku, ale americké úřady mu odmítly udělit vízum; na protest proti tomu finský režisér Aki Kaurismäki festival bojkotoval.\n\n"}
{"id": "677820", "url": "https://cs.wikipedia.org/wiki?curid=677820", "title": "Derek Trucks", "text": "Derek Trucks\n\nDerek Trucks (* 8. června 1979, Jacksonville, Florida, USA) je americký rockový kytarista a skladatel, který vystupoval se skupinami The Allman Brothers Band, The Derek Trucks Band nebo Tedeschi Trucks Band a spolupracoval s mnoha dalšími hudebníky. Je držitelem ceny Grammy.\n\nNarodil se v Jacksonville a na kytaru začal hrát ve svých pěti letech. Své první veřejné vystoupení, za které dostal zaplaceno, odehrál ve věku jedenácti let. Ve svých dvanácti letech poprvé hrál s bluesovým kytaristou a zpěvákem Buddym Guyem. V roce 1996 založil skupinu The Derek Trucks Band, se kterou do roku 2010 vydal šest studiových alb. V roce 1989 se stal členem skupiny The Allman Brothers Band, ve které již od roku 1969 působil jeho strýc, bubeník Butch Trucks. Roku 2003 se skupinou nahrál její čtrnácté a zároveň poslední studiové album \"Hittin' the Note\"; skupina ukončila svou činnost v roce 2014.\n\nV roce 2010, když přestala vystupovat skupina The Derek Trucks Band, založil se svou manželkou Susan Tedeschi kapelu Tedeschi Trucks Band, která v letech 2011 a 2013 vydala dvě studiová alba. V roce 2005 hrál na nahrávce \"The Road to Escondido\", společném albu hudebníků JJ Calea a Erica Claptona. Dále se podílel na nahrávkách mnoha dalších umělců, mezi něž patří například bluesový zpěvák Junior Wells, banjista Béla Fleck, jazzový klávesista Herbie Hancock, saxofonista David Sanborn nebo skupina Gov't Mule. Se svou manželkou má dvě děti, syna Charlieho a dceru Sophii.\n\n\n\n\n"}
{"id": "677832", "url": "https://cs.wikipedia.org/wiki?curid=677832", "title": "Let Your Hair Down", "text": "Let Your Hair Down\n\nLet Your Hair Down je, zatím poslední, studiové album americké rockové hudební skupiny Steve Miller Band, vydané 19. dubna 2011 u Roadrunner Records.\n\n\n"}
{"id": "677842", "url": "https://cs.wikipedia.org/wiki?curid=677842", "title": "Second Helping", "text": "Second Helping\n\nSecond Helping je druhé studiové album americké southernrockové hudební skupiny Lynyrd Skynyrd, vydané v roce 1974.\n\n\n\n\n"}
{"id": "677850", "url": "https://cs.wikipedia.org/wiki?curid=677850", "title": "Illarion Voroncov-Daškov", "text": "Illarion Voroncov-Daškov\n\nHrabě Illarion Ivanovič Voroncov-Daškov (; – ) byl ruský generál a generální guvernér Kavkazu v letech 1905-1915.\n\nIllarion Voroncov se narodil 27. května 1837 v Petrohradě. Podílel se na dobytí Střední Asie v šedesátých letech 19. století a v roce 1866 byl jmenován generálmajorem. V letech 1867-1874 byl velitelem husarského pluku imperiální gardy. Znal se např. s budoucím carem Alexandrem III. či s novinářem Michailem Katkovem.\n\nAlexandr III. Voroncova-Daškova povýšil do hodnosti generála kavalérie a dostal na starost carovy vinice a hřebčíny. Po revoluci roku 1905 byl jmenován guvernérem Kavkazu. Jeho práce jej dohnala téměř na pokraj nervového zhroucení. Roku 1915 byl z funkce guvernéra odvolán a na jeho místo nastoupil velkokníže Nikolaj. Dne 16. ledna 1916 Voroncov-Daškov zemřel ve svém paláci v Alupce.\n\n"}
{"id": "677852", "url": "https://cs.wikipedia.org/wiki?curid=677852", "title": "Li Šan-čchang", "text": "Li Šan-čchang\n\nLi Šan-čchang (; 1314–1390) byl čínský politik sloužící Chung-wuovi, zakladateli a prvnímu císaři říše Ming. Roku 1367 byl jmenován vévodou (\"kung\", ) z Chan. V letech 1368–1371 ve funkci hlavního rádce zleva vedl ústřední sekretariát a tím stál v čele civilní správy mingské Číny.\n\nChu Jen používal zdvořilostní jméno Žuo-s’ ) a pseudonym I-an ().\n\nLi Šan-čchang se narodil roku 1314, pocházel z okresu Ting-jüan na východě provincie An-chuej. Patřil mezi místní džentry, studoval zejména filozofii legistů. Roku 1354 vstoupil do služeb Ču Jüan-čanga. Učil ho historii, povzbuzoval k následování příkladu Liou Panga, muže prostého původu, který sjednotil Čínu pod svou vládou. Jako schopný a energický administrátor se stal předním činitelem Čuovy civilní správy. Prosazoval politiku umírněnosti, „získání srdcí lidí“ a spolupráce s džentry.\n\nRoku 1367 Ču třem nejbližším spolupracovníkům, Li Šan-čchangovi a generálům Sü Taovi a Čchang Jü-čchunovi udělil titul vévody. Li se stal vévodou z Chan (\"Chan kuo-kung\", ). Začátkem roku 1368 Ču Jüan-čang vyhlásil říši Ming a sebe jejím císařem. Vzápětí jmenoval Li Šan-čchanga do čela ústředního sekretariátu ve funkci hlavního rádce zleva, čímž Li stanul na vrcholu mingské státní správy. Roku 1371, když Li postřehl nespokojenost císaře s jeho prací, s odvoláním na nemoc rezignoval.\n\nRoku 1390 byl obviněn se spolčení se svým příbuzným a nástupcem Chu Wej-jungem, popraveným před deseti lety, a také popraven i s celou rodinou a širokým okruhem příbuzných.\n"}
{"id": "677854", "url": "https://cs.wikipedia.org/wiki?curid=677854", "title": "Václav Mašek (fotbalista)", "text": "Václav Mašek (fotbalista)\n\nVáclav Mašek (* 21. března 1941) je český fotbalista, reprezentant Československa, člen stříbrného týmu z mistrovství světa v Chile roku 1962 a člen Klubu ligových kanonýrů.\n\nByl útočníkem, v československé reprezentaci nastoupil v 16 utkáních a vstřelil pět gólů, z toho jeden i na mistrovství světa v Chile, a to v zápase s Mexikem ve vyřazovací skupině, který vsítil již v šestnácté sekundě hry. Až do roku 2002 šlo o nejrychlejší gól v historii světových šampionátů.\n\nSvou kariéru spojil se Spartou Praha, patří k jedním z nejslavnějších hráčů v její historii, vybojoval s ní dva mistrovské tituly – v letech 1965 a 1967. Dvakrát se se Spartou probojoval do čtvrtfinále Poháru mistrů evropských zemí. V evropských pohárech vstřelil v rudém dresu 13 gólů, což ho řadí na druhé místo historické klubové tabulky za jeho spoluhráče Ivana Mráze (14 gólů). Proslul především pěti góly vstřelenými do sítě RSC Anderlecht ve dvojzápase 2. kola roku 1967. Spolu s Horstem Sieglem je nejčastějším klubovým králem střelců (7 sezón). V rudém dresu sehrál 667 zápasů a vstřelil 406 gólů. V československé lize sehrál 302 utkání a vstřelil 121 branek. V Poháru mistrů evropských zemí nastoupil v 11 utkáních a dal 6 gólů, v Poháru vítězů pohárů nastoupil ve 12 utkáních a dal 6 gólů a v Poháru UEFA nastoupil v 6 utkáních a dal 1 gól. V sezóně 1964–65 byl se 6 góly nejlepším střelcem Poháru vítězů pohárů (spolu se spoluhráčem Ivanem Mrázem a Pierre Kerkhoffsem z Lausanne Sports. Vítěz Československého poháru 1964 a 1972. Ze Sparty odešel do Bráníka.\n\n\n"}
{"id": "677861", "url": "https://cs.wikipedia.org/wiki?curid=677861", "title": "Jozef Štibrányi", "text": "Jozef Štibrányi\n\nJozef Štibrányi (* 11. ledna 1940 Vlčkovce) je bývalý slovenský fotbalový útočník, československý reprezentant, držitel stříbrné medaile z Mistrovství světa v Chile 1962.\n\nOdchovanec Družstevníku Vlčkovce hrál v československé lize za Spartak Trnava a Duklu Praha. Nastoupil ve 121 ligových utkáních a dal 14 gólů. V Poháru mistrů evropských zemí nastoupil ve 2 utkáních.\n\nV reprezentaci odehrál 9 zápasů a vstřelil jeden gól, právě na světovém šampionátu v Chile v roce 1962.\n\n\n"}
{"id": "677862", "url": "https://cs.wikipedia.org/wiki?curid=677862", "title": "Národní shromáždění Československé socialistické republiky", "text": "Národní shromáždění Československé socialistické republiky\n\nNárodní shromáždění Československé socialistické republiky (NS ČSSR) bylo od 11. července 1960 do 31. prosince 1968 celostátním zákonodárným sborem a formálně nejvyšším orgánem státní moci v Československé socialistické republice (ČSSR). Ústavní zakotvení se nacházelo v hlavě třetí Ústavy ČSSR. NS ČSSR mělo 300 poslanců volených z dikce Ústavy na dobu čtyř let, ústavní zákony však tuto dobu prodloužily. Do působnosti NS ČSSR patřilo zejména volit prezidenta republiky a Nejvyšší soud a navrhovat prezidentovi, aby odvolal vládu, její členy nebo generálního prokurátora. Jako nejvyšší zastupitelský sbor se zabýval podněty národních výborů, jednal o jejich činnosti a usnášel se na opatřeních ke zlepšení jejich výstavby a práce.\n\nNS ČSSR vzniklo účinností Ústavy ČSSR 11. července 1960 z dosavadního Národního shromáždění republiky Československé. Účinností ústavního zákona o československé federaci se NS ČSSR stalo Sněmovnou lidu Federálního shromáždění.\n\nFaktická úloha Národního shromáždění byla velmi malá, neboť bylo ve výkonu svých kompetencí vázáno předchozím souhlasem vedení Komunistické strany Československa (KSČ). KSČ současně rozhodovala a předem schvalovala všechna důležitá usnesení NS ČSSR, významné legislativní záměry a projekty.\n\nNárodní shromáždění bylo nejvyšším orgánem státní moci Československé socialistické republiky a jediným celostátním zákonodárným sborem. Národní shromáždění mělo tři sta poslanců, kteří byli lidem voleni, lidu odpovědní a mohli být lidem odvoláni. Volební období mělo být čtyřleté, přičemž v podrobnostech o podmínkách výkonu volebního práva a způsobu provádění voleb a odvolávání poslanců odkazovala Ústava na zákon. Těmito zákony byly postupně zák. č. 27/1954 Sb., o volbách do Národního shromáždění, zák. č. 34/1964 Sb., o volbách do Národního shromáždění a do národních výborů a zák. č. 113/1967 Sb., o volbách do Národního shromáždění.\n\nZákon o volbách do NS z roku 1954 uváděl, že pracující lid volí za poslance Národního shromáždění své nejlepší představitele, přední budovatele socialismu, kteří jsou osvědčenými organizátory tvůrčího úsilí pracujících na hospodářské a kulturní výstavbě státu. Aktivní volební právo měli všichni občané Československé republiky, kteří v den volby dosáhli věku 18 let, jež však nebyli pravomocně odsouzeni ke ztrátě čestných občanských práv a jež nebyli pravomocně zbaveni zcela nebo zčásti svéprávnosti pro duševní poruchu. Pasivní volební právo měl každý občan republiky, který má právo volit a v den volby dosáhl věku 21 let. Každý poslanec NS ČSSR mohl být kdykoliv na návrh Národní fronty odvolán, jestliže zklamal důvěru svých voličů nebo jestliže se dopustil činu nedůstojného funkce poslance Národního shromáždění. O odvolání měli rozhodovat na veřejných schůzích veřejným hlasováním voliči jeho volebního obvodu. Volební zákon z roku 1964 vymezoval, že za poslance Národního shromáždění a národních výborů volí pracující lid své nejlepší představitele, občany politicky a odborně vyspělé a schopné organizovat a sjednocovat tvůrčí síly pracujících v úsilí o plný rozvoj socialistické společnosti. Aktivní a pasivní právo nebylo změněno. Právo volit neměli občané, kteří byli pravomocně zbaveni způsobilosti k právním úkonům pro duševní poruchu nebo jejichž způsobilost k právním úkonům byla pro takovou poruchu omezena. Nevolili také občané, kteří byli ve výkonu trestu odnětí svobody nebo ve vazbě. V rámci institutu odvolání nedošlo ke změně. Úprava z roku 1967 mírně upravila okruh kandidátů, z nichž pracující lid volí poslance Národního shromáždění. Ke změně v otázce aktivní a pasivního volebního práva, jakož i v otázce omezení výkonu volebního práva, nedošlo ve srovnání se zákonem z roku 1964 ke změnám. Změna však byla v institutu odvolání poslance. Návrh podával příslušný orgán Národní fronty, poslanec ale měl nově právo se k návrhu na odvolání písemně či ústně vyjádřit. Voliči ve volebním obvodě, v němž byl poslanec zvolen, rozhodovali o odvolání poslance na shromáždění voličů tajným hlasováním.\n\nVolební období Národního shromáždění zvoleného dne 12. června 1960 skončilo dnem 12. června 1964. Ústavním zákonem č. 112/1967 Sb. mělo další volební období Národního shromáždění skončit dnem 16. listopadu 1968. V červnu 1968 však bylo rozhodnuto, že se volby do NS ČSSR uskuteční nejpozději do konce roku 1969. Volební období – avšak již Federálního shromáždění – pak bylo opět prodlouženo v říjnu 1969.\n\nPoslanci skládali na první schůzi NS ČSSR, které se zúčastnili, slib: „\"Slibuji na svou čest a svědomí, že budu věren Československé socialistické republice a věci socialismu. Budu dbát vůle a zájmů lidu, řídit se ústavou a ostatními zákony republiky a pracovat k tomu, aby byly uváděny v život. \"“ Z dikce Ústavy byl poslanec povinen pracovat ve svém volebním obvodu, být ve stálém styku se svými voliči, dbát jejich podnětů a pravidelně jim ze své činnosti skládat účty. Poslanec měl také spolupracovat s národními výbory svého volebního obvodu a pomáhat jim při plnění jejich úkolů. Poslanci byli povinni se činně a iniciativně účastnit práce Národního shromáždění a v zásadě pracovat v některém výboru Národního shromáždění. Výbory jako pracovní a iniciativní orgány byly zřizovány pro hlavní úseky státní a společenské činnosti. Předsedy a ostatní členy výborů volilo NS ČSSR, které je mohlo také kdykoliv odvolat. Ve své činnosti se výbory měly opírat o spolupráci s pracujícími a s jejich organizacemi. Na schůze výborů mohli být zvání členové vlády i představitelé jiných státních orgánů, od nichž mohly být vyžadovány informace a zprávy. Výbory přibíraly ke své práci vědce, zlepšovatele, techniky a jiné přední pracovníky hospodářského a kulturního života.\n\nPoslanec nemohl být bez souhlasu Národního shromáždění trestně nebo kárně stíhán ani na něho nemohla být uvalena vazba.\n\nNárodní shromáždění z dikce Ústavy jednalo a usnášelo se o základních otázkách vnitřní a zahraniční politiky státu. Jeho veškerá činnost, jakož i práce jeho orgánů a poslanců, měla aktivně působit k plnění úkolů socialistického státu. Národní shromáždění se usnášelo na ústavních a ostatních zákonech, přičemž současně mělo NS sledovat, jak jsou zákony prováděny. Právo legislativní iniciativy měli poslanci NS ČSSR, výbory a Předsednictvo NS ČSSR, prezident republiky, vláda a Slovenská národní rada (SNR). NS ČSSR schvalovalo zejména dlouhodobé plány rozvoje národního hospodářství a státní rozpočet, zkoumalo, jak jsou plněny, a projednávalo zprávy vlády o plnění ročních plánů a státní závěrečný účet. Národní shromáždění se jako nejvyšší zastupitelský sbor republiky mělo zabývat podněty národních výborů, jednat o jejich činnosti, zobecňovat jejich zkušenosti a usnášet se na opatřeních ke zlepšení jejich výstavby a práce.\n\nNárodní shromáždění mělo dbát nad zachováváním Ústavy. Mohlo zrušit zákon SNR, nařízení nebo usnesení vlády a obecně závazné nařízení krajského národního výboru (KNV), odporovaly-li Ústavě nebo jinému zákonu. NS ČSSR dávalo souhlas k politickým mezinárodním smlouvám, k hospodářským smlouvám obecné povahy a k takovým smlouvám, k jejichž provedení bylo třeba zákona. Národní shromáždění mělo právo usnášet se o vypovězení války za předpokladu, že byla Československá socialistická republika napadena nebo bylo-li třeba plnit mezinárodní smluvní závazky o společné obraně proti napadení.\n\nNárodní shromáždění ČSSR volilo prezidenta republiky, který byl Národnímu shromáždění z výkonu své funkce odpovědný. Volilo také Nejvyšší soud a mohlo odvolávat jeho členy. Generální prokurátor odpovídal Národnímu shromáždění z výkonu své funkce. Národní shromáždění mohlo navrhnout prezidentu republiky, aby generálního prokurátora z jeho funkce odvolal. NS ČSSR jednalo o zprávách Nejvyššího soudu a generálního prokurátora o stavu socialistické zákonnosti.\n\nPlatilo, že vláda po svém jmenování prezidentem republiky měla předstoupit před Národní shromáždění a požádat ho, aby vyslovilo souhlas s jejím programovým prohlášením. NS ČSSR formálně sledovalo a kontrolovalo činnost vlády a jejích členů. Vláda i členové vlády ČSSR byli ze své činnosti odpovědní Národnímu shromáždění. Národní shromáždění mohlo navrhnout prezidentu republiky, aby vládu nebo její členy odvolal. NS ČSSR, resp. jeho členové, mělo právo klást otázky předsedovi i ostatním členům vlády ve věcech jejich působnosti. Předseda i ostatní členové vlády byli povinni na dotazy poslanců odpovídat. Požádalo-li o to Národní shromáždění, jeho Předsednictvo nebo výbor, byl člen vlády povinen osobně se dostavit do schůze Národního shromáždění, jeho předsednictva nebo jeho výboru.\nNárodní shromáždění zřizovalo zákonem ministerstva a ostatní ústřední orgány.\n\nZnačná část kompetencí NS ČSSR byla přesunuta do zákonných opatření Předsednictva Národního shromáždění a často také na druhotné normativní akty orgánů moci výkonné.\nZasedání NS ČSSR svolával prezident republiky nejméně dvakrát v roce. Zasedání muselo být svoláno, pokud o to požádala alespoň třetina poslanců. Prezident také prohlašoval zasedání za skončená. Usnášeníschopné bylo NS ČSSR, byla-li přítomna nadpoloviční většina všech poslanců, k platnosti usnesení byla třeba většina přítomných, k přijetí ústavy či k její změně k usnesení o vypovězení války, ke změně státních hranic, jakož i ke zvolení prezidenta republiky bylo zapotřebí souhlasu tří pětin všech poslanců. Schůze Národního shromáždění byly zásadně veřejné. Zásady práce Národního shromáždění upravoval jednací a pracovní řád Národního shromáždění (107/1960 Sb., resp. 183/1964 Sb. ).\n\nPředem zrežírovaná a krátká zasedání Národního shromáždění se konala jen sporadicky.\n\nNS ČSSR si ze svého středu volilo na dobu celého volebního období Národního shromáždění Předsednictvo o třiceti členech. V období let 1962 až 1964 mělo Předsednictvo 31 členů. Předsednictvo se skládalo z předsedy Národního shromáždění, z místopředsedů, z předsedů výborů a z dalších členů Předsednictva. Předsednictvo NS ČSSR setrvávalo ve své funkci i po uplynutí volebního období, dokud si nově zvolené Národní shromáždění nezvolilo své Předsednictvo. Předsednictvo Národního shromáždění a jeho členové byli ze své činnosti odpovědní Národnímu shromáždění, které mohlo Předsednictvo i jeho členy kdykoli odvolat.\n\nPředsednictvo řídilo práci Národního shromáždění a v době, kdy NS ČSSR nezasedalo, buď proto, že jeho zasedání bylo skončeno, nebo proto, že uplynulo volební období, vykonávalo Předsednictvo působnost Národního shromáždění. Nepříslušelo mu však volit prezidenta republiky a usnášet se na ústavních zákonech. O vypovězení války se mohlo usnášet, jen bylo-li zasedání Národního shromáždění znemožněno mimořádnými událostmi. Opatření Předsednictva Národního shromáždění vyplývající z této působnosti musela být schválena na nejbližším zasedání Národního shromáždění, jinak pozbývala platnosti. Opatření, k nímž by bylo bývalo třeba zákona, činilo Předsednictvo ve formě zákonných opatření. Zákonná opatření se vyhlašovala obdobně jako zákony. V době, kdy vláda vykonávala funkci prezidenta republiky, příslušelo Předsednictvu Národního shromáždění jmenovat a odvolávat vládu a její členy a pověřovat je řízením ministerstev a jiných ústředních orgánů. Předsednictvo Národního shromáždění vyhlašovalo volby do Národního shromáždění a všeobecné volby do zastupitelských sborů.\n\nPředsedové Národního shromáždění\n\nMístopředsedové Národního shromáždění\n\nKancelář Národního shromáždění byla pomocným orgánem Národního shromáždění a sídlila v Cukrovarnickém paláci na náměstí Maxima Gorkého.\n\n\n\n"}
{"id": "677868", "url": "https://cs.wikipedia.org/wiki?curid=677868", "title": "Chryzopras", "text": "Chryzopras\n\nChryzopras (též chrysopras, často chybně \"chryzopas\") je zeleně zbarvená průsvitná odrůda minerálu chalcedonu. Ze všech odrůd chalcedonu je tento drahý kámen ceněn nejvíce. Název pochází z řečtiny (\"chrysos\" = zlatý)\n\nPodobně jako ostatní odrůdy chalcedonu vzniká i chryzopras poblíž zemského povrchu za relativně nízkých teplot (asi 120 °C). Typickou jablečně zelenou barvu (která kolísá od žlutozelené po trávově zelenou) způsobují vodnaté křemičitany (případně oxidy) niklu (např. kerolit, pimelit). Barva může na slunečním světle blednout.\n\nZeleně zbarvené kameny patřily k nejcennějším a nejoblíbenějším již ve starověku. Chryzopras byl používaný již Řeky a Římany. Výrazné obliby dosáhl obzvlášť ve 14. století, kdy jím nechal Karel IV. vyzdobit Svatováclavskou kapli na Hradčanech a také kaple na Karlštejně. Novější je výzdoba zámku Sanssouci v Postupimi\n\nPoužívá se ve šperkařství do prstenů, náušnic a broží, k výrobě menších dekorativních předmětů, těžítek. Obvykle se zpracovává tamblováním (lesklé valounky), zpracovává se na korálky, čočkovce a kameje. Jako kámen zvěrokruhu bývá doporučován pro osoby narozené ve znamení raka, štíra, střelce a kozoroha.\n\nVelmi pěkný šperkařský materiál pocházel z dolů polského Slezska a Československa, od roku 1965 je ale za kvalitnější považován kámen z Queenslandu, Kalifornie, Brazílie a Rakouska.\n\nChryzopras uvádí Oswald v okolí Křemže a Zlaté Koruny, kde se nachází v ornici v podobě modrozelených, žlutozelených a vzácněji jablečně zelených hlízovitých útvarech. Vznikly druhotně rozkladem hadců. Jejich složení odpovídá:\n\nZelené zbarvení přičítá Oswald niklu a žlutavé arzenu AsO. Kratochvíl roku 1952 zmiňuje ještě následující lokality:\n\nNejznámější naleziště leží v Polsku v okolí Zabkovic (\"Ząbkowice Śląskie\", dříve Frankenstein), konkrétně Szkłary a dále v okolí Kozmice (dnes \"Koźmice Wielkie\")\n\n\n\n"}
{"id": "677872", "url": "https://cs.wikipedia.org/wiki?curid=677872", "title": "Adolf Scherer", "text": "Adolf Scherer\n\nAdolf Scherer (* 5. května 1938 Priekopa) je slovenský fotbalista, československý reprezentant, držitel stříbrné medaile z mistrovství světa v Chile roku 1962 a bronzové medaile z mistrovství Evropy 1960, účastník mistrovství světa roku 1958 ve Švédsku (zde ovšem nenastoupil), jeden z nejlepších útočníků československé historie. Vnučka Adolfa Scherera Karin (* 1980)  byla házenkářkou týmu DHK Baník Most, se kterým se v sezóně 2012/13 stala vítězkou česko-slovenské interligy WHIL, mistryní České republiky a vítězkou čtvrté nejvýznamnejší evropské klubové soutěže Challenge cup (Vyzývací pohár). Po skončení této úspěšné sezóny oznámila konec aktivní činnosti.\n\nV československé reprezentaci odehrál 36 zápasů a vstřelil v nich 22 gólů, z toho tři i na Mistrovství světa 1962 v Chile (dva v semifinále Jugoslávii, jeden ve čtvrtfinále Maďarsku). V letech 1968–1972 působil ve Francii, od roku 1973 tam žije trvale. V Poháru mistrů evropských zemí nastoupil ve 4 utkáních a dal 3 góly.\n\nZačínal v Lokomotívě Vrútky.\n\n\n"}
{"id": "677874", "url": "https://cs.wikipedia.org/wiki?curid=677874", "title": "Josef Jelínek (fotbalista 1941)", "text": "Josef Jelínek (fotbalista 1941)\n\nJosef Jelínek (* 9. ledna 1941, Praha) je český fotbalista, útočník, československý reprezentant, držitel stříbrné medaile z mistrovství světa v Chile roku 1962.\n\nV československé reprezentaci odehrál 10 zápasů a vstřelil v nich 2 góly. V letech 1958–1967 působil v Dukle Praha, s níž dosáhl řady úspěchů na domácím i mezinárodním kolbišti (mj. 5 krát mistr republiky, 3 krát vítěz Československého poháru). V Dukle hrál v letech 1958–1967. Poté hrál též za VTŽ Chomutov, nizozemský Go-Ahead Deventer a ligovou kariéru končil v Bohemians Praha. V Poháru mistrů evropských zemí nastoupil v 19 utkáních a dal 7 gólů a v Poháru vítězů pohárů nastoupil ve 3 utkáních. V československé lize nastoupil ve 179 utkáních a dal 43 gólů.\n\n\n"}
{"id": "677877", "url": "https://cs.wikipedia.org/wiki?curid=677877", "title": "Luvisol", "text": "Luvisol\n\nLuvisol je referenční třída půd v Taxonomickém klasifikačním systému půd České republiky. Luvisoly jsou zonální půdy navazující na černozemě a vytvořené převážně ze středně těžkých až těžkých většinou čtvrtohorních sedimentů (spraše, sprašové a různé polygenetické hlíny, materiál základních morén). Proto jejich nejvýznačnější areály leží v nížinách a kotlinách. Vyznačují se luvickým diagnostickým horizontem s více či méně výrazným horizontem eluviace jílu, přičemž výrazněji okyselené jsou jen eluviální části profilu. Luvisoly mají mělové a moderové formy humusu.\n\nLuvisoly vznikají illimerizací, kdy dojde ke ztrátě karbonátů a poté při určitém poklesu pH dojde k uvolnění a posunu koloidů, které se vyschnutím půdy usadí.\n\nDo referenční třídy luvisoly náleží půdní typy šedozem, hnědozem a luvizem.\n\nŠedozemě se vyskytují lokálně na periferii rozšíření černozemí, kde je již vlhčí podnebí a výrazně se vážou na spraše. Šedozemě se vyznačují hlubokým šedým melanickým horizontem, jenž může být omezen pouze na současnou ornici, a luvickým horizontem s argilany. Možný je též výraznější eluviální horizont u půdy neovlivněné orbou. \nPůvodní vegetací je lesostep.\nHlavním půdotvorným procesem je intenzivní humifikace a illimerizace.\n\nStratigrafie půdního profilu: Ap – Ame – Bth – Ck\n\nSubtypy: modální, rubická, oglejená.\n\nHnědozem vzniká na spraších a sprašových hlínách, méně pak na polygenetických svahovinách v rovinatém či mírně zvlněném reliéfu v nižším stupni pahorkatin. Podnebí je obvykle vlhčí než u černozemních oblastí. Hnědozemě se vyznačují mírně vysvětleným eluviálním horizontem, který přechází bez záteků do homogenně hnědého luvického horizontu s polyedrickou strukturou. Některé hnědozemě mají hlinitou ornici, ale jílovitohlinité podorničí, které se pak příznivě uplatňuje ve vodním režimu.\n\nHnědozemě mají slabě kyselou až neutrální reakci, jsou sorpčně nasycené, mají příznivé složení humusu a středně těžkou až těžkou zrnitost. V suchých letech mohou hnědozemě dávat větší výnosy než černozemě, které trpí nedostatkem vláhy.\n\nPůvodní vegetací jsou doubravy a habrové doubravy. Hlavním půdotvorným procesem je illimerizace.\n\nStratigrafie půdního profilu:\n\nSubtypy: modální, luvická, rubifikovaná, oglejená, pelická.\n\nDříve byly luvizemě nazývány illimerizované půdy. Vznikají z prachovic, polygenetických hlín i lehčích substrátů v rovinatém a mírně zvlněném terénu pahorkatin; podnebí je již značně humidnější. Profil je diferencován na výrazně vybělený eluviální horizont přecházející klínovitými záteky do degradovaného luvického horizontu s prismatickou strukturou. Vybělený eluviální horizont se vyznačuje častým oglejením, zatímco luvický horizont Btd obohacením jílem.\n\nZrnitostně jde o středně těžké a těžší půdy (těžší zejména ve spodinách). Obsah humusu je střední a jeho kvalita je méně příznivá. Fyzikální vlastnosti (zejména ve zhutnělém luvickém horizontu) jsou značně nepříznivé (malé provzdušnění).\nPůvodní vegetací jsou kyselé doubravy a lučiny. Hlavním půdotvorným procesem je výrazná illimerizace.\n\nStratigrafie půdního profilu: Ah – El – Btd – BC – C nebo Ap – E – Bt – C\n\nSubtypy: modální, oglejená.\n\n"}
{"id": "677878", "url": "https://cs.wikipedia.org/wiki?curid=677878", "title": "Corey Perry", "text": "Corey Perry\n\nCorey Perry (* 16. května 1985, Peterborough, Ontario, Kanada) je kanadský hokejový útočník, hrající v National Hockey League za Dallas Stars.\n\nJako junior hrával od roku 2001 v Ontario Hockey League (OHL) za London Knights, působil tam celkem čtyři roky. V individuálních statistikách se postupně zlepšoval, v posledním ročníku – 2004/2005 zaznamenal 130 bodů v 60 utkáních a dovedl tým k vítězství jak v OHL, tak i v celé Canadian Hockey League, tedy zisku Memorial Cupu. To už byl dva roky hráčem Anaheimu, kteří jej v roce 2003 draftovali v prvním kole.\nV NHL debutoval na začátku sezóny 2005/2006, ovšem brzy byl poslán do farmářského týmu Portland Pirates a hrál v American Hockey League. Tam se dostal do útoku s Ryanem Getzlafem. Dohromady zaznamenali 67 bodů ve 36 utkáních a byli povolání do prvního týmu. Sezónu dokončil Cory Perry v bilancí 25 bodů v 56 utkáních v NHL.\nV následující sezóně – 2006/2007 byl již stabilní součástí prvního týmu. Hrával v útoku s Ryanem Getzlafem a Dustinem Pennerem, zvaném \"Kid Line\", a významně přispěl k zisku Stanley Cupu. V dalších sezónách se v individuálních statistikách pozvolna zlepšoval, v ročníku 2007/2008 byl poprvé jmenován do týmu Západní konference pro Utkání hvězd. V sezóně 2008/2009 byl již druhým nejlepším hráčem v klubovém bodování a velmi dobře hrál v play-off, kde zaznamenal 8 gólů ve 13 utkáních. V následující sezóně již klubové bodování vyhrál, na podzim vytvořil 19-zápasovou sérii utkání, v nichž zaznamenal alespoň jeden bod. V sezóně 2010/2011 se stal nejlepším střelcem celé NHL a získal tak Maurice Richard Trophy, když vstřelil 50 gólů, navíc přidal i 48 asistencí.\n\nJako junior reprezentoval Kanadu na mistrovství světa do 20 let 2005, kde hrál v prvním útoku spolu s Sidney Crosbym a Patricem Bergeronem. Pomohl týmu vybojovat zlaté medaile. V roce 2010 hrál na Zimních olympijských hrách ve Vancouveru. V turnaji vstřelil čtyři góly včetně jednoho ve finále proti USA. Také z tohoto turnaje odjížděl se zlatou medailí. Ve stejném roce se účastnil rovněž mistrovství světa, avšak bez medailového úspěchu. Ten zaznamenal na mistrovství světa v roce 2016 v Rusku, kde získal zlatou medaili a vstoupil tím tak do Triple Gold Clubu.\n\nTýmové\n\nIndividuální\n\n"}
{"id": "677890", "url": "https://cs.wikipedia.org/wiki?curid=677890", "title": "František Schmucker", "text": "František Schmucker\n\nFrantišek Schmucker (28. ledna 1940 Horvátjárfalu, Maďarsko – 15. července 2004 Ostrava) byl československý fotbalista, brankář reprezentace, člen stříbrného týmu na mistrovství světa v Chile 1962. Po skončení aktivní kariéry byl trenérem brankářů v Baníku Ostrava. Jeho synem je bývalý fotbalový brankář Ivo Schmucker.\n\nV reprezentaci odehrál dva zápasy, nastoupil v přátelském utkání proti Švédsku roku 1962 a v kvalifikačním utkání na mistrovství Evropy 1972 proti Finsku. Na mistrovství světa v Chile byl náhradníkem Viliama Schrojfa, do bojů na šampionátu přímo nezasáhl. Byl však brankářem olympijského výběru na OH v Tokiu roku 1964 a získal s ním zde stříbrnou medaili.\n\nLigovou kariéru začal ve Spartaku ZJŠ Brno, tedy v budoucí Zbrojovce, kde hrál v letech 1959–1965. Poté hrál dlouhá léta za Baník Ostrava (1965–1979). V československé lize nastoupil ve 300 utkáních, v 99 z nich zůstal nepřekonán. Ke vstupu do Klubu ligových brankářů mu chyběl jediný zápas s čistým kontem. Vítěz Spartakiádního poháru 1960 a vítěz Československého poháru 1973. V Poháru vítězů pohárů nastoupil v 8 utkáních a v Poháru UEFA a Veletržním poháru nastoupil celkem v 18 utkáních.\n\n\n"}
{"id": "677892", "url": "https://cs.wikipedia.org/wiki?curid=677892", "title": "Baumgartner", "text": "Baumgartner\n\nPříjmení Baumgartner nosí tyto osobnosti:\n"}
{"id": "677893", "url": "https://cs.wikipedia.org/wiki?curid=677893", "title": "Nuthin' Fancy", "text": "Nuthin' Fancy\n\nNuthin' Fancy je třetí studiové album americké jižansky rockové hudební skupiny Lynyrd Skynyrd, vydané v roce 1975.\n\n\n\n\n"}
{"id": "677894", "url": "https://cs.wikipedia.org/wiki?curid=677894", "title": "Baumgarten", "text": "Baumgarten\n\nBaumgarten může znamenat:\n\n\n"}
{"id": "677897", "url": "https://cs.wikipedia.org/wiki?curid=677897", "title": "Kolumbus (Škroup)", "text": "Kolumbus (Škroup)\n\nKolumbus (v německém originále Columbus) je „historicko-romantická opera o 3 odděleních“ (dějstvích) a šesti obrazech českého skladatele Františka Škroupa (op. 38, Plavec 94) na libreto německého básníka Johanna Carla Hickela. Za skladatelova života nebyla uvedena, poprvé ji inscenovalo pražské Národní divadlo dne 3. února 1942 v dramaturgické úpravě Zdeňka Chalabaly a v českém překladu Ferdinanda Pujmana.\n\nČtyři roky po úspěšném uvedení své opery \"Mořský geus\" (1851) se František Škroup vrátil k opeře. Stejně jako v předchozím případě (a na rozdíl od svých dřívějších lokálně vázaných oper) si zvolil téma z evropské, ba světové historie. Kolumbovské téma bylo v polovině 19. století v Praze dosti živé, jak dokazuje úspěch obrazu ředitele pražské akademie Christopha Christiana Rubena (1805-1875) \"Columbus in dem Augenblicke, da er die neue Welt entdeckt\" z roku 1844 (tento obraz mohl sloužit jako inspirace libreta a počítalo se s jeho využitím pro inscenaci opery). Libretistou se stal opět básník Johann Carl Hickel, který vytvořil text k \"Mořskému geusovi\". Hickel tehdy již nepůsobil v Praze, odkud odešel roku 1853 po roztržce s vedením Stavovského divadla, ale Škroupovi poskytl opět divadelně zkušeně napsaný text s přehledným dějem nabízející řadu efektních lyrických i dramatických scén a rozdílně charakterizovaných postav. Oproti \"Mořskému geusovi\" v něm nejsou žádné revoluční či demokratické prvky, naopak nápadný je náboženský akcent.\n\nPremiéra Škroupova \"Kolumba\" byla připravována na rok 1856. 9. září bylo vydáno cenzurní povolení a byl vyhotoven notový materiál. Na podzim téhož roku však byl Škroup propuštěn z kapelnického místa ve Stavovském divadle a buď on sám, nebo vedení divadla stáhlo z programu i plánovanou operu. Skladatel se pak již provedení svého díla nedočkal.\n\nPo Škroupově smrti se o její uvedení v nově otevřeném Prozatímním divadle zasazoval Bedřich Smetana: „Veškerá díla cizozemská musejí se teprve překládati; proč se to neděje s pracemi našich skladatelů, v řeči německé komponovanými? Proč se nepředvede Škroupův «Kolumbus», jenž by byl nad to ještě novinkou?“ V době svého kapelnictví v Prozatímním divadle (1866-74) však Smetana \"Kolumba\" nenastudoval.\n\nPozději byla ale opera považována za ztracenou (jak se domníval např. roku 1884 Otakar Hostinský). To platí o rukopisu partitury. Díky tomu, že příprava na uvedení v roce 1856 dosáhla pokročilého stadia, se však v archivu Stavovského divadla zachoval její opis (i se Škroupovými vlastnoručními vpisky), úplný notový materiál i původní rukopis libreta. V současnosti je notový materiál uložen jednak v českém muzeu hudby, jednak v Archivu Národního divadla.\n\nPrvní popis a hodnocení opery podal Josef Plavec ve svém Škroupově životopise vydaném roku 1941 s poznamenáním: \"„Uvedení této zpěvohry na scénu dnes znamenalo by jen akt piety k dávno mrtvému skladateli a dojmu z díla mohlo by být prospěšnější spíše studijní provedení jednotlivých obrazů (např. II. jednání) nežli pokus o vzkříšení celku.“\" V té době se však již připravovalo uvedení – fakticky premiéra – této opery v pražském Národním divadle k uctění 80. výročí smrti Františka Škroupa (a 450. výročí objevení Ameriky). \"Kolumbus\" byl tak poprvé uveden na jeviště 3. února 1942. Český překlad libreta pro tuto příležitost pořídil Ferdinand Pujman, který operu i režíroval. Dramaturgickou úpravu, tj. především zkrácení (původní partitura má „velkooperní“ rozměry), provedl dirigent premiéry Zdeněk Chalabala. Scénu původně navrhl Jan Zrzavý, ale jeho koncept byl odmítnut jako nevhodný a nerealizovatelný; výtvarnou stránku tedy převzal Vlastislav Hofmann. Slavnostní premiéry se účastnila řada představitelů veřejného i kulturního života, mj. předseda vlády Jaroslav Krejčí a ministři Emanuel Moravec a Adolf Hrubý. Jak referuje dobový tisk, \"„úspěch byl veliký, srdečný, spontánní. Potlesku bylo tolik, jako o nějaké slavné premiéře – Františku Škroupovi se dostalo plné satisfakce.“\" Do konce sezóny se konalo 8 repríz a další tři na počátku sezóny následující.\n\nToto první nastudování Škroupovy nejzávažnější opery zůstalo prozatím i posledním. V roce 1962 však byla, při příležitosti 100. výročí skladatelovy smrti, pořízena rozhlasová nahrávka rozsáhlých úryvků z opery, na níž se podíleli někteří umělci účastní na premiéře. Roku 1992, v roce 500. výročí Kolumbovy plavby, byla tato nahrávka vydána na CD.\n\"Kolumbus\" je Škroupova nejzávažnější opera, \"„ukazuje jeho nejlepší tvůrčí síly“\". Přestože je skladatelův hudební styl i v tomto díle v zásadě eklektický (kritika zde nalézala „silný sklon k operní konvenci“ a u melodických linií postrádala „osobitou svéráznost“), podařilo se mu, slovy Jitky Ludvové, \"v syžetu i v hudbě zdařile zkombinova[t] velkou operu a wagnerovské hudební drama\". Lze však rozpoznat i vliv romantismu C. M. von Webera, zejména v instrumentaci, a biedermeierovské písňové tradice, recitativy byly označeny jako „mozartovské“. \"Kolumbus\" tak organicky spojuje prvky z téměř sta let hudební tradice.\n\nHudební kritika vyzvedávala zejména druhé dějství: jeho děj i hudební výraz je nejkoncentrovanější, na malé ploše je prostor pro rozvinutí dramatického konfliktu, vymezení hlavních charakterů i střídajících se nálad. To Škroupovi dalo prostor pro uplatnění jeho silných stránek: smyslu pro dramatický tah, barvitou a přiléhavou instrumentaci, uplatnění mužských sborů.\n\nOproti tomu stavba obou krajních dějství je pravidelným střídáním intimních a masových obrazů typicky velkooperní. Slavnostní průvody a Kolumbova apoteóza posledním jednání přinesly i výčitku „laciné působivosti“. Libreto ani hudba navíc nenabízejí hlubší psychologickou motivaci. Zejména lyrická místa, která by měla přispět k charakterizaci hlavních hrdinů, trpí šablonovitostí, i když divadelní provedení i nahrávka prokazují jejich působivost.\n\n\"Kolumbus\" se odehrává v Toledu roku 1492 (1. dějství), na moři u pobřeží Ameriky téhož roku (2. dějství) a v Barceloně na jaře následujícího roku (3. dějství).\n\n(1. obraz – Prostranství s výhledem na Tajo, podvečer) Na náměstí se schází mládež, její zpěv je přerušen tancem a zpěvem cikánů (fandango). Na scénu přichází Kolumbus se svým přítelem, důstojníkem Allonzem. Allonzo se zmiňuje o své nešťastné lásce k Marii, dceři dona Quintanilly; Kolumbus je sám a věnuje se jen svým objevitelským plánům. Ačkoli o tom žádná z učených knih, které přečetl, nehovoří s určitostí, přece je přesvědčen, že existuje ještě jedna polokoule a nová země podobná naší, kterou hodlá nalézt – „Columbia“.\n\nKolumbus odchází a Allonzo česká pod oknem paláce dona Quintanilly. Když se rozsvítí okno u Marie, zpívá jí serenádu. Marie k němu sestupuje. Alllonzo ví, že je chudý a nemůže si na ni činit nárok; hodlá proto vyjet s Kolumbem na objevitelskou cestu a o Marii požádat po návratu, kdy mu ji už snad otec neodepře. Marie ujišťuje Allonza o své lásce a věrnosti, se kterou na něj bude čekat.\n\n(2. obraz – Komnata královny Isabely) Královna Isabela vstupuje do své komnaty, kde ji již očekávají dvorní dámy a pážata. Královna (v koloraturní árii s doprovodem houslí) vyjadřuje svůj obdiv ke Kolumbovi, jenž chce objevit nový svět.\n\nJak vypráví don Quintanillo, sezval král Ferdinand svůj dvůr do kláštera San Jago, kde má mořeplavec představit své plány a požádat panovníka o lodě pro svou expedici. Quintanillu provází jeho dcera. Královna se ptá po důvodu její bledosti, což ministr vysvětluje jejím brzkým sňatkem s vévodou z Mediny. Ale Marie se královně svěřuje se svou láskou k Allonzovi. Přes Isabeliny přímluvy je don Quintanillo neoblomný: Allonzo je dobrodruh bez majetku a na jeho dceru nemá myslet.\n\n(3. obraz – Gotická síň s výhledem na Toledo) Ferdinand se obrací ke shromážděným grandům. Ministr Quintanillo pak předčítá králův dekret: Jeho Veličenstvo povoluje Kolumbovi cestu na západ hledat novou zemí a zavazuje se mu poskytnout loďstvo, avšak pod podmínkou, že mořeplavec dnes přesvědčí svolané učené rádce o svém plánu.\n\nKolumbus popisuje, jak je od dětství srostlý s mořem, a hovoří o svých znalostech i o svém snu. Královna Isabela i lid jsou tím přesvědčeni, ale učená rada dosud ne. Kolumbus slibuje, že nová země přinese Španělsku zlato, ale Ferdinand tento důvod odmítá: Španělsko je dosti bohaté i bez toho. Kolumbus tedy hlásá vyšší cíl: v nových krajinách jsou jistě pohané a jeho cílem je zvěstovat jim slovo Kristovo. Na ta slova všichni nadšeně souhlasí, pro šíření křesťanství jsou král i královna ochotni obětovat mnohé. Ferdinand svěřuje Kolumbovi tři lodě a jmenuje jej admirálem. Zároveň mořeplavce určuje za místokrále všech zemí, které objeví. Všichni, až na stále pochybujícího Quintanillu, vyjadřují víru v Kolumbův úspěch.\n\n(Moře, část paluby lodi Santa Maria, noc a svítání) Mohutná bouře zmítá Kolumbovými loděmi, utiší se však, když se námořníci pomodlí k Panně Marii. Kolumbus a poté i Allonzo pobízejí mužstvo k rychlé práci a k využití příznivého počasí. Sotva ale odejdou, začne se část námořníků bouřit: země je stále v nedohlednu a zásoby docházejí.\n\nAllonzo o samotě zpívá měsíci o vzpomínkách na Marii. Pak Kolumba varuje před vzpourou, která hrozí, nenaleznou-li již zítra zemi. Námořníci mezitím v podpalubí popíjejí a zpívají si. Nyní na palubě osamí Kolumbus, který v árii vyjadřuje pevnou víru ve správnost svých výpočtů: již ráno by měli zahlédnout zemi.\n\nNa palubu se vyhrne nejprve hrstka námořníků, kteří zůstali Kolumbovi věrní, brzy za nimi se vynoří nespokojenci, kteří chtějí velitele donutit k návratu. Ale Kolumbus to odvážně a rozhodně odmítne a útok na svou osobu odrazí. Mlha se zvedá a odhaluje zemi na obzoru. Posádky se zmocňuje nadšení, rebelové prosí Kolumba o odpuštění.\n\n(1. obraz – Síň paláce dona Quintanilly s výhledem na moře) K ministrovi jsou uvedeni tři námořníci z Kolumbovy výpravy, Roldan, Pinson a Sancho. Ačkoli ve skutečnosti patřili mezi odbojníky, nyní tvrdí, že to oni objevili nový světadíl a Kolumbus i Allonzo že na cestě zahynuli. Zvláště druhou zprávu slyší ministr s ulehčením. Jeho dcera bude sice truchlit, jistě však nyní konečně svolí vzít si vévodu z Mediny. Tlumočí tuto zprávu Marii a ta upadá do šoku a zoufalství. Quintanilla ji zčásti utěšuje, když se však Marie nadále vzpírá sňatku, vyhrožuje jí nakonec otcovskou kletbou, neuposlechne-li jeho pokynů.\n\nZdrcená Marie hovoří se svých chráněncem, maurským chlapcem Piquillem. Tomu kdysi jeho otec, maurský náčelník, svěřil prsten s ukrytým jedem. Dívka nyní po Piquillovi žádá, aby jí onen prsten přenechal, a ten jí s pláčem vyhoví.\n\nMarie si připraví nápoj s jedem a při pohledu na moře a na vycházející měsíc dává sbohem životu. Její odhodlání zemřít na okamžik odvrátí „Ave Maria“ zaznívající zvenčí, které jí připomíná hříšnost jejího počínání. Nešťastná žena prosí Boha o smilování, svou lásku ale přežít nemůže. V poslední chvíli jí ve vyprázdnění otráveného poháru zabrání jiná melodie doléhající oknem – je to Allonzova píseň z 1. jednání. Brzy je Allonzo přímo u Marie a oba milenci zpívají šťastný duet o svém shledání. Piquillo se vrací a ke svému překvapení a úlevě nachází svou paní na živu. Allonzo odchází jako Kolumbův posel ke dvoru.\n(2. obraz – Arkádový dvůr královského paláce) U dvora se chystá slavné uvítání mořeplavců. Lid oslavuje tři domnělé hrdiny a lituje Kolumbovy smrti. I Ferdinand se smutkem a úctou vzpomíná na onoho velkého muže. Podle námořníků byl ale Kolumbus vlastně zrádce, který chtěl v bouři otočit lodě zpět, a oni mu v tom zabránili. Když se to na výzvu nevěřící Isabely chystají odpřisáhnout, zarazí je v tom jakýsi přicházející muž zahalený v cestovatelském plášti. Námořníci a královská stráž se na něj chtějí vrhnout, ale cizinec odhodí klobouk a plášť a ukáže se, že je to sám Kolumbus. Do překvapeného ticha Kolumbus vypráví pravdivý příběh své plavby. Když skončí své vyprávění, je slyšet výstřel z děla ohlašující vplutí Santa Marie do přístavu.\n\nVe slavnostním průvodu jsou na scénu přivedeni obyvatelé nově objevené země a předměty dokládající její bohatství. Král i královna Kolumba bohatě odměňují, naopak zrádce odvádí stráž. Allonza má na Kolumbovo vyzvání odměnit don Quintanilla; a když král Allonza jmenuje admirálem, nemá již ministr proti sňatku své dcery námitky. Scéna i celá opera končí mohutnou modlitbou díkůvzdání.\n\n\n"}
{"id": "677901", "url": "https://cs.wikipedia.org/wiki?curid=677901", "title": "Naked (album, Talking Heads)", "text": "Naked (album, Talking Heads)\n\nNaked je osmé a zároveň poslední studiové album americké novovlné hudební skupiny Talking Heads, vydané v roce 1988.\n\n\n"}
{"id": "677903", "url": "https://cs.wikipedia.org/wiki?curid=677903", "title": "Kambisol", "text": "Kambisol\n\nKambisoly jsou referenční třída půd v Taxonomickém klasifikačním systému půd České republiky. Vznikají ze souvrství přemístěných pevných hornin či jiných substrátů. Hlavním půdotvorným procesem je zajílení, tj. intenzivní zvětrávání primárních minerálů ze silikátových substrátů, které vede k tvorbě minerálů sekundárních, a tím k obohacení půdní hmoty o jíl. V mírném podnebí probíhá brunifikace (hnědnutí) a sialitizace. Kambisoly se vyznačují braunifikovaným či pelickým horizontem, širokou škálou zrnitosti a chemických vlastností. U kambisolů se mohou vyskytovat všechny formy nadložního humusu a i několik humózních horizontů.\nKambisoly jsou půdy členitějšího reliéfu ležící na zalesněných svazích pahorkatin, vrchovin a hornatin, v menší míře (na sypkých substrátech) v rovinatém reliéfu.\n\nJde o nejrozšířenější půdní typ v České republice, který pokrývá zhruba 45 % plochy zemědělských půd. Do referenční třídy kambisoly náleží půdní typy kambizem a pelozem.\n\nKambizemě jsou vývojově mladé půdy a vyvinuly se nejčastěji z rankerů a pararendzin. Název je odvozen z latinského slova – změnit. Dříve bývaly označovány jako hnědá (lesní) půda. Jsou vázány na silně členité reliéfy. Nachází se ve svažitých podmínkách v hlavních souvrstvích svahovin magmatitů a metamorfitů a zpevněných sedimentárních hornin. Mateční horniny jsou většinou nekarbonátové, skeletnaté, a proto je v půdní hmotě dostatek materiálu, který poměrně lehko podléhá zvětrávání, čímž se neustále uvolňují živiny, železo a jiné látky.\n\nKambizemě se vyskytují v mírném humidním klimatickém pásmu, a to především pod listnatými lesy. Vyznačují se kambickým hnědým metamorfovaným horizontem bez jílových povlaků. Co se týče zrnitosti jsou kambizemě nejčastěji hlinité. Karbonáty, pokud vůbec byly v půdní hmotě, jsou úplně vyluhované.\n\nKambizemě jsou velice rozmanité z hlediska trofismu (minerálního bohatství půdy, jež podmiňuje nasycenost či nenasycenost půd a tím i jejich odolnost vůči okyselení a podzolizaci), zrnitosti, chemických i fyzikálních vlastností a forem nadložního humusu (mul s příměsí moderu).\n\nKambizemě jsou převážně hluboké až velmi hluboké půdy a v jejich vlastnostech se odráží vliv půdotvorného substrátu a nadmořské výšky (tzv. bioklimatický činitel). S nadmořskou výškou stoupá hloubka půdy, zvyšuje se její kyprost, roste obsah humusu a hloubka prohumóznění, zároveň však větší množství srážek způsobuje větší vymývání. Vyznačují se bohatým podílem volných prostorů mezi agregáty i uvnitř agregátů a vysokou biotickou aktivitou.\n\nPůvodní vegetací jsou listnaté lesy (dubohabrové až horské bučiny). Hlavními půdotvornými procesy jsou humifikace a sialitizace, tj. sialitické zvětrávání s tvorbou druhotného jílu bohatého na křemík, spojená s hnědnutím. \n\nStratigrafie půdního profilu: Ah – Bv – BC – II C nebo Ap – Bv – Cr – R\n\nSubtypy: modální, luvická, karbonátová, oglejená, podzolová…\n\nKambisoly jsou velmi charakteristické pro pohoří střední, západní a jihovýchodní Evropy.\n\nNazývá se též slínovatka. Vyvíjí se ze slabě zpevněných jílů a slínů a ze svahovin jílovitě zvětrávajících břidlic v nižších, vlhčích polohách. Vyznačují se pelickým horizontem s obsahem jílu charakteristickým pro velmi těžké půdy. Mají plasmatickou stavbu, možný je melanický humusový horizont (do 30 cm). Pelozemě mají tendence k oglejení.\nChemicky se jedná o příznivé půdy, fyzikálně naopak o půdy velmi nepříznivé (jsou velmi těžké).\nPůvodní vegetací jsou dubohabřiny. Hlavními půdotvornými procesy jsou vnitropůdní zvětrávání (fyzikální rozvolňování slabě zpevněné horniny) a humifikace.\n\nStratigrafie půdního profilu: O – Ah (nebo Ap) – Bp – II C\n\nSubtypy: modální, melanická, oglejená, vyluhovaná. V Česku se pelozemě vyskytují v severovýchodních Čechách a na východní Moravě.\n\n"}
{"id": "677904", "url": "https://cs.wikipedia.org/wiki?curid=677904", "title": "Základní škola a gymnázium Vítkov", "text": "Základní škola a gymnázium Vítkov\n\nGymnázium Vítkov se nachází ve Vítkově v okrese Opava a má tradici celoživotního gymnazíjního vzdělávání.\n\nŠkola zahájila svou činnost ve školním roce 1953/1954 jako jedenáctiletá střední škola. Škola zahajovala jako neúplná jedenáctiletá střední škola a do IX. ročníku se tehdy přihlásilo 35 žáků. Ředitelem školy byl ustanoven Josef Staněk.\n\nOd roku 1960 navazovaly na základní vzdělání, prodloužené na devět let, tři výběrové ročníky s předměty povinnými, volitelnými i nepovinnými. Žáci zde měli možnost studovat ve třídách se zaměřením přírodovědným či humanitním.\n\nV období 1966-1967 byla škola přeměněna na 4leté všeobecné veřejné gymnázium. Zoufalý čin Jana Zajíce, vítkovského rodáka, měl tragický dozvuk i na této škole. \n\nV průběhu 70. let byly vybaveny nově učebny a doplněny kabinety a gymnázium zaznamenalo příliv studentů z Opavy, Oder a širokého okolí. Od 1. březnu 2007 škola dostala titul \"Komunitní škola\". V roce 2013 bylo gymnázium sloučeno se základními školami ve Vítkově a vznikla \"Základní škola a gymnázium Vítkov\".\n\n\n\nTato cena je udělována studentům za hrdinský čin, záchranu lidského života, mimořádné výsledky a úspěchy v olympiádách a soutěžích, publikační, uměleckou, charitativní činnost. Uděluje se 1× ročně, v den výročí úmrtí Jana Zajíce, nejlepším žákům opavského regionu.\n\n\n"}
{"id": "677907", "url": "https://cs.wikipedia.org/wiki?curid=677907", "title": "Fear of Music", "text": "Fear of Music\n\nFear of Music je třetí studiové album americké hudební skupiny Talking Heads, vydané roku 1979 u Sire Records. Album se umístilo na 21. příčce americké Billboard 200.\n\nText zahajovací skladby \"I Zimbra\" se zakládá na jednom z děl německého dadaistického básníka Huga Balla, významného představitele nonsensové poezie. Okolo skladby \"Mind\" se vznáší mnoho otazníků. Zoufalý muž, který v ní vystupuje, se snaží kohosi přesvědčit, aby si cosi rozmyslel, přičemž jak čas, peníze, drogy, tak věda a víra, mu nedokážou pomoct, aby uspěl. Byrne zde jako ortodoxní realista bere na vědomí skutečnost, že nikdo nikoho není s to poslouchat a nakonec tak s rezignací nepřímo poukazuje na celkovou absurditu světa. \"Paper\" líčí příběh muže, který zažívá smyšlenou milostnou aféru, jenž si vypisuje na papír. Nakonec si uvědomí, že je načase odtrhnout se od pouhého snění a papír roztrhá. \"Cities\" popisuje formou vtipné nadsázky úvahy muže, který přemýšlí, kde se usadit. Hlavní hrdina skladby \"Life During Wartime\" je civilista, který ve víru války přichází o domov i svoji identitu a žije ze dne na den v neustálém strachu, beznaději a nejistotě. \"Memories Can´t Wait\" je depresivně laděná skladba o mladém muži pronásledovaném myšlenkami na smrt, jež ho postupně ničí. \"Air\" líčí paranoiu jistého muže ze vzduchu, který dýchá. Refrén „Air can hurt you too“ („Vzuch ti také může ublížit“) jasně definuje jeho obavy a skladba by se tak dala též charakterizovat jako panický strach z žití. \"Heaven\" lze brát jako nepřímou kritiku alternativy posmrtného života. Věta opakující se v refrénu - „Heaven is a place, where nothing ever happens“ („Nebe je místo, kde se nikdy nic neděje.“), mluví za vše. \"Animals\" je monolog jistého člověka, který vyvyšuje lidský druh nad ostatní a snaží se zvířata sociálně izolovat. \"Electric Guitar\" si lze vykládat dvěma způsoby, jedním z nich je kritika cenzury. Děj této skladby líčí soudní stání, kdy je obžalovaným právě elektrická kytara. Díky verdiktu vyslovenému na konci „Someone´s control electric guitar“ („Někdo ovládá elektrickou kytaru“) lze ale skladbu brát také tak, že elektrická kytara je zde pouhou věcí, nástrojem, jenž zákonitě někdo další musí ovládat. Závěrečná \"Drugs\" popisuje myšlenky a pohled na svět očima zdrogovaného muže.\n\nAutorem všech skladeb je David Byrne, výjimky uvedeny.\n\n\n\nReedice alba na CD z roku 2006 obsahuje i bonusové sklaby a DVD.\n\nProducentem této reedice byl Andy Zax s pomocí Talking Heads.\nDVD zahrnuje celé originální album i s bonusovými skladbami,fotogalerii a videozáznam \"I Zimbra\" a \"Cities\" z vystoupení Talking Heads v německé show Rockpop v roce 1980.\n\n"}
{"id": "677912", "url": "https://cs.wikipedia.org/wiki?curid=677912", "title": "Želva kaspická", "text": "Želva kaspická\n\nŽelva kaspická (\"Mauremys caspica\") je druhem rodu Mauremys a patří mezi sladkovodní želvy. Rozlišují se tři poddruhy, a to východní, západní a balkánský.\n\nKarapax má šedo-olivovou barvu, plastron (spodní část krunýře) má barvu žlutou s černými skvrnami. Na hlavě má podélné proužky, které pokračují i na krk a končetiny. Má čelisti bez zubů, místo nich má ke stisknutí potravy pevné desky z rohoviny. Dobře šplhá po skalách i kamenech. Je velká asi 20 až 24 cm (karapax). Ráda se sluní, je při slunění ale velmi opatrná, na sebemenší vyrušení reaguje rychlím útěkem do vody. Zimu přečkává na dně v bahně. Má neagresivní charakter, tudíž ji lze chovat v zajetím i s dalšími želvami.\n\nPatří mezi dravce. Živí se převážně masitou stravou, většinou rybami, vodním hmyzem, vodními plži, obojživelníky, měkkýši a červy. Přijímá i rostlinnou potravu, vodní rostliny, byliny a řasy. Ve stravě hlavně musí být dostatek vitaminů a minerálních látek, zvláště mláďata potřebují dostatek všech esenciálních látek.\n\nSamice klade 9-12 vajec, mláďata se líhnou asi po 60 dnech.\n\nObývá jihovýchod Evropy, a teplé oblasti Asie. Vyskytuje se ve státech Turecko, Írán, Irák, Chorvatsko, Bulharsko, Kypr, a Izrael. Přirozeným prostředím jsou pro ni potoky, řeky, rybníky a jezera, nejlépe s hustým rostlinným porostem bohatým na vodní hmyz a ryby. Nemá ráda rychle tekoucí vody a na souš vylézá jen kvůli snůšce vajec nebo slunění.\n"}
{"id": "677919", "url": "https://cs.wikipedia.org/wiki?curid=677919", "title": "Art punk", "text": "Art punk\n\nArt punk \"někdy také\" avant punk je hudební žánr, podžánr punk rocku, který vznikal v polovině sedmdesátých let dvacátého století ve Spojených státech amerických, Velké Británii a Irsku. Hlavními představiteli tohoto žánru byli hudební skupiny The Fall, Pere Ubu, Talking Heads a další.\n\n"}
{"id": "677924", "url": "https://cs.wikipedia.org/wiki?curid=677924", "title": "German z Paříže", "text": "German z Paříže\n\nGerman z Paříže (496 u Autunu – 28. května 576 Paříž) je francouzský světec, který byl v letech 550-576 pařížským biskupem. V liturgickém kalendáři se připomíná 11. října.\n\nGerman se narodil poblíž Autunu v Burgundsku a žil jako poustevník. V roce 530 byl vysvěcen na kněze. O deset let později roku 540 byl zvolen opatem kláštera svatého Symforiana v Autunu a později, roku 555 biskupem v Paříži a kaplanem franského krále Childeberta I. Stal se populárním kazatelem, zejména mezi zajatci. German se za vlády krále podílel na misijní činnosti, zejména na pokřesťanštění Franků a budování kostelů a klášterů ve své diecézi. Spolupracoval s Legérem (Leodegarem) z Autunu, který byl za svou činnost také svatořečen.\nChildebert I. dovezl ze španělské Zaragozy ostatky svatého Vincenta a založil pro ně v Paříži benediktinský klášter, který byl vysvěcen v roce 558.\n\nPodle legendy biskup předpověděl své úmrtí dlouho dopředu a nechal si na pelest své postele vytesat datum 28. května. Po své smrti v roce 576 byl pohřben v kapli u kláštera sv. Vincenta, odkud se jeho úcta a relikvie postupně šířily:\n\n\nGerman je patronem vězňů, zajatců a hudby. Je vzýván proti požárům a horečce.\n\nBývá zobrazován jako biskup v kasuli s mitrou na hlavě a s berlou v pravici, často s gestem oranta. K jeho atributům patří řetězy a hořící dům. Objevuje se ve dvojici se svatým Vincencem. Nedostatek zpráv o jeho životě vedl k jeho identifikaci se svatým Germanem z Auxerre. Jeho patrocinium nese několik obcí ve Francii (v départementech l’Ardèche,’Aube, Meurthe-et-Moselle, Haute-Saône, Vienne, Saint-Germain-du-Bel-Air, Saint-Germain-de-Confolens, Saint-Germain-de-Montbron, a Éghezée v Belgii.\n\n\n"}
{"id": "677927", "url": "https://cs.wikipedia.org/wiki?curid=677927", "title": "1+9+8+2", "text": "1+9+8+2\n\n1+9+8+2 je patnácté studiové album anglické rockové hudební skupiny Status Quo, vydané v roce 1982. Jedná se o první album na kterém se podílí bubeník Pete Kircher.\n\n\n"}
{"id": "677928", "url": "https://cs.wikipedia.org/wiki?curid=677928", "title": "Francouzsko-nizozemská válka", "text": "Francouzsko-nizozemská válka\n\nFrancouzsko-nizozemská válka byl válečný konflikt mezi Francií krále Ludvíka XIV. a Nizozemskem, do něhož se zapojily na francouzské straně Anglie, Švédsko, Maximilian Jindřich Bavorský, kurfiřt-arcibiskup kolínský a biskup lutyšský a hildesheimský, a Bernard z Galenu, kníže-biskup münsterský, a na straně nizozemské Španělsko, Svatá říše římská, Braniborsko-Prusko, Brunšvicko-Lünebursko a Dánsko, probíhající v letech 1672 - 1678 (1679).\n\nZe strany Ludvíka XIV. to byla překvapující útočná válka proti Nizozemsku velmi dobře dopředu diplomaticky připravena a akce jeho armád a jeho spojenců začaly synchronisovaně. Zatímco jejich protivníci se zapojovali postupně z obav, že by došlo k přílišnému posílení Francie. Jednalo se o dovršení proměn aliancí. Habsburské Španělsko a císař byli do doby předešlé devoluční války v letech 1667-1668 nepřátelé Nizozemska. Protestantské státy Anglie a Švédsko se sice v devoluční válce postavily proti Francii, ale do této války byly zataženy jako její spojenci či příznivci.\n\nAnglie, Kolínsko a Münstersko francouzskou koalici opustili separátními míry v roce 1674. Součástí války byly oddělené, ale navzájem propojené, konflikty mezi spojenci Francie a Nizozemska, jako byla třetí anglo-holandská válka, námořní konflikt v letech 1672 - 1674, a skånská válka mezi Švédskem na jedné a Braniborskem-Pruskem a Dánskem na druhé straně v letech 1675 - 1679.\n\nPo počátečních úspěších francouzských vojsk v letech 1672 - 1673 (obešli maastrichtskou pevnost, vnikli do Nizozemska a obsadili Utrecht) začali Francouzi jednat separátně s Nizozemci o výkupném (16 milionů guldenů), čímž se silně zpomalil jejich postup a Holanďané stihli zatopit poldery tak, aby zabránili obsadit nejdůležitější holandská centra pozemní operací. Anglofrancouzská flotila byla Holanďany poražena ve čtyřech hlavních námořních střetnutích, a tak Anglie raději ukončila svou účast mírovou smlouvou z Westminsteru.\n\nAč Francouzi v roce 1673 dobyli Maastricht a trvale okupovali rozsáhlá území ve Španělském Nizozemí a Burgundsku (Franche-Comté), nemohli válku uzavřít podle svých představ, jelikož jejich spojenci nebyli příliš úspěšní a hlavního cíle války - rozdrcení holandských vojsk a okupace celého Nizozemí - nebylo dosaženo. Münsterský biskup neuspěl při obléhání Gröningen. A Švédsko bylo ve skånské válce zatlačeno do defenzívy, jeho námořní síla byla silně oslabena. Francouzské loďstvo sice v roce 1676 rozdrtilo spojenou španělsko-nizozemskou flotilu v bitvě u Palerma a ovládlo tím načas středomořské operace, ale na případnou obojživelnou invazi do Holandska nemohlo pomyslet.\n\nVyčerpávající válka byla ukončena kompromisními mírovými dohodami v Nijmegen v letech 1678 - 1679, severské konflikty byly ukončeny cellským, saint-germainským a lundským mírem a mírovou smlouvou z Fontainebleau. Francie získala zbytek hrabství Artois (severozápadní část), jihozápadní Henegavsko, Saint-Omer, Valenciennes, Cassel, Aire a definitivně jí bylo přiřčeno Svobodné panství burgundské (Franche-Comté). Nizozemsko bylo přinuceno chovat se neutrálně ke Švédsku. Situace na Baltu (Švédsko, Dánsko, Braniborsko-Prusko) byla navrácena zhruba ke statu quo vzniklému kodaňským mírem v předešlých válkách.\n\n\n"}
{"id": "677929", "url": "https://cs.wikipedia.org/wiki?curid=677929", "title": "Cité de l'architecture et du patrimoine", "text": "Cité de l'architecture et du patrimoine\n\nCité de l'architecture et du patrimoine (česky zhruba \"Město architektury a národního dědictví\") je odborné centrum architektury v Paříži, které se nachází v Palais de Chaillot na \"Place du Trocadéro\" v 16. obvodu. Se svými 22 000 m plochy patří zároveň k významným architektonickým muzeím na světě.\n\nCité de l'architecture et du patrimoine je veřejná instituce, která je podřízena ministerstvu kultury a komunikace. Jejím posláním je podporovat francouzskou architekturu ve Francii i v zahraničí a představovat zásadní díla francouzského architektonického dědictví a současnou světovou architekturu. Ve sbírkách jsou zastoupeny kresby, odlitky a modely historických památek, fresky, vitráže apod.\n\nCité de l'architecture et du patrimoine vzniklo 17. září 2007 spojením tří různých subjektů:\n\nV květnu 2009 Cité a tři další muzea vytvořila společně asociaci Colline des musées (Kopec muzeí).\n\n\n"}
{"id": "677930", "url": "https://cs.wikipedia.org/wiki?curid=677930", "title": "Boulevard Saint-Germain", "text": "Boulevard Saint-Germain\n\nBoulevard Saint-Germain je bulvár v Paříži. Prochází 5., 6. a 7. obvodem. Spolu s bulváry Saint-Michel a Faubourg Saint-Germain tvoří hlavní ulice v Latinské čtvrti. Nese jméno pařížského biskupa Germana, neboť prochází kolem kláštera Saint-Germain-des-Prés.\n\nUlice je dlouhá 3150 m a vede od Seiny u Pont de Sully naproti ostrovu Saint-Louis v 5. obvodu, pokračuje rovnoběžně s řekou podél úpatí pahorku Sainte-Geneviève v 6. obvodu a navrací se zpět k Seině, kde končí na Quai d'Orsay v 7. obvodu naproti Pont de la Concorde. Ulice je orientována zhruba od východu na západ.\n\nBulvár vznikl jako jeden z osobních projektů barona Haussmanna během přestavby Paříže za druhého císařství. Ulice však byla definitivně dokončena až za třetí republiky v roce 1877, kdy byla otevřena střední část mezi ulicemi \"Rue Hautefeuille\" a \"Rue des Ciseaux\". Proražení bulváru Saint-Germain mělo za následek zboření velkého počtu starých domů na předměstí Saint-Germain. Zahrnul do sebe rovněž několik ulic, jako např. \"Rue des Noyers\" (mezi\nPlace Maubert a Rue Saint-Jacques), \"Rue du Foin\" (mezi \"Rue Saint-Jacques\" a Boulevard Saint-Michel), západní část \"Rue de l'École-de-Médecine\" (mezi \"Place Henri-Mondor\" a \"Rue de Buci\"), část ulice \"Rue Gozlin\", \"Rue Taranne\" (mezi \"Rue de Rennes\" a \"Rue des Saints-Pères\"), východní část \"Rue Saint-Dominique\" (od \"Rue des Saints-Pères\"). Některé domy z těchto zmizelých ulic zůstaly stát dodnes, neboť se nacházely v trase plánovaného bulváru.\n\nČást květnových nepokojů v roce 1968 se odehrávala i na tomto bulváru.\n\n\n\n\n\n\n"}
{"id": "677934", "url": "https://cs.wikipedia.org/wiki?curid=677934", "title": "Rockpile (album)", "text": "Rockpile (album)\n\nRockpile je sólové debutové studiové album velšského multiinstrumentalisty Dave Edmundse, vydané roku 1972.\n\n"}
{"id": "677937", "url": "https://cs.wikipedia.org/wiki?curid=677937", "title": "Gardamas", "text": "Gardamas\n\nGardamas je městys v západní části Litvy, v jihozápadním Žemaitsku, v Klajpedském kraji, v centru okresu Šilutė, 14 km na východoseverovýchod od Šilutė, 6 km na severoseverozápad od městysu Žemaičių Naumiestis. Gardamem protéká řeka Tenenys, která přitéká od severu a pokračuje směrem západním. Leží na silnici Švėkšna – Žemaičių Naumiestis, z městečka také vedou cesty do Šyliů, Nausėdů, Ramučiů, Kukuiliškė a Dulkiškė. Nejbližší železniční trať je až v Šilutė.\n\nV roce 1304 město zničil Řád německých rytířů. V roce 1561 je zmiňována ves Gardamas, v roce 1651 – městečko. Gerhard Mercator zaznamenal město na své mapě v roce 1595. V roce 1636 je zmiňována kaple v Gardamu. Je na mapě Pruska z roku 1679. V roce 1706 starosta Kvėdarny Pacas nechal postavit kostel sv. Rocha, která byla filií farnosti v Žemaičių Naumiestisu; její věž byla přestavěna v roce 1911. Kostel 25. dubna 1913 shořel, proto byla postavena provizorní kaple. Nový kostel začali stavět v roce 1922 a vysvěcen byl 1932. V roce 2002 byly do věže kostela instalovány nové hodiny, jejichž ciferník v noci svítí.\n\nGardamas byl v 19. století jedním z nejvýznamnějších center pašeráctví zakázaných knih. Zakázané knihy šířil v Gardamu pašerák knih Juozas Freitakas, farář P. Grigaliūnavičius a další. V meziválečném období byly v Gardamu tři čajovny, obchod, pošta (nynější má PSČ LT-99063), základní škola. V roce 1947 byla založena knihovna, dnes je v ní také přístup k internetu. Od roku 1958 je zde kulturní dům, poliklinika, od roku 1996 sál pro volný čas; dále zde působí podnik masného průmyslu „Linegis“ s.s.r.o. (UAB), veterinární klinika Gintara Šarky, pila R. Paulauskaitė, prodejna smíšeného zboží. Po II. světové válce působili v okolí Gardamu partyzáni Kęstutisova oddílu. středisková obec gardamského kolchozu (později sovchozu „Ramučiai“ Byla založena venkovská (kulturní) společnost „Tenenys“. Dekretem ze dne 7. prosince 2010 Prezidentka Litvy potvrdila Gardamský městský znak.\n\n"}
{"id": "677957", "url": "https://cs.wikipedia.org/wiki?curid=677957", "title": "Subtle as a Flying Mallet", "text": "Subtle as a Flying Mallet\n\nSubtle as a Flying Mallet je druhé sólové studiové album velšského multi-instrumentalisty Dave Edmundse, vydané v roce 1975.\n\n\n\n"}
{"id": "677958", "url": "https://cs.wikipedia.org/wiki?curid=677958", "title": "Třetí anglo-nizozemská válka", "text": "Třetí anglo-nizozemská válka\n\nTřetí anglicko-nizozemská válka (též třetí anglo-holandská válka nebo třetí anglo-nizozemská válka) byl vojenský konflikt mezi Anglií a Nizozemskou republikou probíhající v letech 1672 až 1674. Byla to část širšího konfliktu, francouzsko-nizozemské války. V důsledku propuknutí války byl zlynčován dosavadní představitel Nizozemské republiky Jan de Witt rozvášněným davem, který jej obvinil ze zrady ve prospěch Francie, prý byl zkorumpován. Anglické královské námořnictvo se spojilo s francouzskými silami v útoku proti Republice. Pokusy o blokádu holandského a zélandského pobřeží byly zmařeny čtyřmi strategickými vítězstvími admirála Michiela de Ruytera. Snaha učinit provincii Holland anglickým protektorátem neuspěla. Parlament, plný strachu, že spojenectví s Francií povede k rekatolizaci Anglie, donutil krále drahou a nic nepřinášející válku ukončit.\n\n"}
{"id": "677961", "url": "https://cs.wikipedia.org/wiki?curid=677961", "title": "Straight Records", "text": "Straight Records\n\nStraight Records je americké hudební vydavatelství, založené roku 1969. Mezi umělce kteří s touto společností spolupracovali patří Frank Zappa Captain Beefheart, Alice Cooper, Tim Buckley, Jeff Simmons, Lord Buckley, Judy Henske & Jerry Yester, Tim Dawe nebo The Persuasions.\n\n"}
{"id": "677963", "url": "https://cs.wikipedia.org/wiki?curid=677963", "title": "Ivica Olić", "text": "Ivica Olić\n\nIvica Olić (* 14. září 1979, Davor, Jugoslávie) je chorvatský fotbalista, který v současnosti hraje za TSV 1860 München. Na svém kontě má 100 zápasů za chorvatskou fotbalovou reprezentaci.\nMimo Chorvatska hrál v Rusku a Německu.\n\nIvica se narodil a vyrostl ve vesničce Davor v Chorvatsku. Profesionálně začal hrát fotbal v roce 1996 za NK Marsonia, odkud ho po dvou úspěšných sezónách získala Hertha Berlin. Moc tam toho ale nenahrál a za rok se vrátil zpět do Marsonie. Další sezóna v Marsonii byla pro Ivicu úspěšná, ve 29 utkáních vstřelil 17 gólů. V roce 2001 přestoupil do NK Záhřeb, kde vstřelil 21 gólů ve 29 zápasech a pomohl svému týmu vyhrát ligový titul. Další rok přestoupil do GNK Dinama Záhřeb, kde vstřelil ve 27 ligových zápasech 16 gólů a stal se tak nejlepším střelcem chorvatské ligy.\n\nRoku 2003 získalo Ivicu CSKA Moskva. Jeho forma postupně rostla, v sezóně 2005 vstřelil ve 20 zápasech 10 gólů. S CSKA vyhrál roku 2005 tehdejší Pohár UEFA, třikrát ruskou nejvyšší ligu (v letech 2003, 2005 a 2006), dvakrát ruský fotbalový pohár (2005 a 2006) a dvakrát ruský Superpohár (2004 a 2006).\n\nV lednu roku 2007 přestoupil Ivica do německého klubu Hamburger SV, jeho první zápas v tomto klubu byl 31. ledna 2007 proti týmu FC Energie Cottbus. Do klubu přišel, protože byl Hamburg po podzimní části Bundesligy v sestupové zóně, odkud se dostal a na konci sezóny obsadil dokonce 7. místo. To klubu zajišťovalo místo v Poháru Intertoto, který nakonec Hamburg vyhrál. V říjnu roku 2007 vstřelil Ivica hattrick v bundesligovém zápase proti VfB Stuttgart, ve kterém Hamburg zvítězil 4-1. Byl prvním hráčem v historii klubu, který vstřelil v jednom poločase tři góly za sebou. Roku 2008 se stal Ivica s Hamburgerem vítězem Emirates Cupu, se dvěma góly se stal i nejlepším střelcem turnaje. Při svém působení v Hamburgeru se stal velkým oblíbencem fanoušků. V posledním zápase za Hamburg si vzal na sebe tričko s nápisem „Danke, fans“ (Děkuju, fanoušci).\n\n3. ledna 2009 podepsal Ivica tříletou smlouvu s Bayernem Mnichov, ke kterému se připojil 1. června 2009. Zpočátku se domníval, že bude podporovat v útoku Miroslava Kloseho nebo Maria Gomeze, ale po zraněních se stal Ivica první volbou do útoku. Svůj debut za Bayern si odbyl 8. srpna 2009, kdy vstřelil vedoucí gól proti TSG 1899 Hoffenheim, který ale stačil jen na remízu 1-1, a brzy se stal oblíbencem fanoušků Bayernu Mnichov. Ve čtvrtfinále Ligy mistrů 2009/2010 proti Manchesteru United se podílel na výhře Bayernu na domácím hřišti, kde vstřelil gól ve třetí minutě nastavení a rozhodl tak o konečném stavu 2-1. Do listiny střelců se zapsal i ve druhém zápase, a i přesto, že Bayern na Manchesteru prohrál 2-3, postoupil německý klub do semifinále díky více vstřeleným brankám na hřišti soupeře. První hattrick za Bayern vstřelil Ivica v semifinále Ligy mistrů proti Olympique Lyon 27. dubna 2010, kdy Bayern vyhrál 3-0. Vítězství nad Lyonnem zajistilo Bayernu místo ve finále Ligy mistrů 2009/2010, kde se střetl s Interem Milán, se kterým nakonec prohrál 0-2.\nV dalších dvou sezónách se nedokázal prosadit do základní sestavy a většinou byl připraven naskočit do hry pouze na lavičce. Poslední zápas za Bayern Mnichov odehrál ve finále Ligy mistrů 2011/12, tam ale jeho tým prohrál 1:2 na penalty proti Chelsea FC. Po sezoně 2011/12 klub opustil jelikož mu skončila smlouva.\n\nV červnu 2012 podepsal dvouletou smlouvu s týmem VfL Wolfsburg. Ve 30. kole německé Bundesligy 20. dubna 2013 se podílel jedním gólem na vítězství Wolfsburgu 3:0 nad domácími Brémami.\n\nV lednu 2015 se vrátil do mužstva Hamburger SV, kde již v minulosti působil. Podepsal kontrakt do roku 2016, ve smlouvě měl navíc opci s možností práce jako trenér mládeže v klubu.\n\nIvica se zúčastnil s chorvatskou reprezentací Mistrovství světa 2002, kde odehrál dva zápasy a vstřelil jeden, ale důležitý gól v zápase proti Itálii, který nakonec skončil 2-1 pro Chorvatsko. Hrál taky ve třech zápasech na EURU 2004 a dva zápasy na Mistrovství světa 2006. Zúčastnil se i EURA 2008, v zápase proti favorizovanému Německu dal v 64. minutě gól na 2-1 a tímto výsledkem vyhráli Chorvati celý zápas. Chorvatsko vyhrálo celou skupinu, když porazilo všechny své soupeře, ale ve čtvrtfinále podlehlo Turecku 4-2 na penalty. Ivica byl povolán na Kvalifikační zápasy na Mistrovství světa 2010, v osmi zápasech dal tři góly, ale Chorvatsko přišlo, o jeden bod, o postup do play-off.\nV kvalifikaci na Mistrovství Evropy 2012 zasáhl do pěti zápasů a připsal si dvě branky. Kvůli zranění stehna se ale na Mistrovství Evropy 2012 neobjevil.\n\n22. března 2013 nastoupil v kvalifikačním zápase v Záhřebu proti Srbsku, který skončil vítězstvím domácího Chorvatska 2:0. Olić vstřelil druhý gól střetnutí.\n\nTrenér Niko Kovač jej vzal na Mistrovství světa 2014 v Brazílii, kam Chorvatsko postoupilo z evropské baráže proti Islandu. V prvním utkání Chorvatska proti Brazílii v základní skupině A (porážka 1:3) se střelecky neprosadil, podařilo se mu to až ve druhém zápase proti Kamerunu, kdy se jednou brankou podílel na vítězství svého týmu 4:0.\n\nNK Záhřeb\n\nGNK Dinamo Zagreb\n\nCSKA Moskva\n\nFC Bayern Mnichov\n\n\nIvica je ženatý, jeho žena se jmenuje Natalie. Má s ní 3 děti – 2 syny (Luka a Antonio) a dceru Laru.\n\n"}
{"id": "677964", "url": "https://cs.wikipedia.org/wiki?curid=677964", "title": "Zimolez Henryův", "text": "Zimolez Henryův\n\nZimolez Henryův (\"Kozí list Henryův\", \"\") je poloopadavá nebo stálezelená ovíjivá liána s dřevnatými výhony a kopinatými listy, na líci tmavě zelenými, na rubu světlejšími.\n\nPodle biolib.cz je \"Lonicera henryi\" platný název, jiné zdroje ale preferují synonymum \"Lonicera acuminata\" nebo \"Lonicera buddleioides.\"\n\nPochází z Číny, v našich podmínkách je částečně mrazuvzdorná. Je široce pěstován jako okrasná dřevina. Ve středních Čechách v nadmořské výšce do 400 m roste poměrně bujně, ale v zimě shazuje část listů. \n\nKvete od června do srpna. Hroznovitá květenství jsou tvořena trubkovitými květy, zevnitř bělavými až žlutými, zvenčí tmavorůžovými až nachovými. Květy nejsou tak dekorativní a hojné, jako u jiných druhů zimolezů. Plody jsou tmavomodré až černé bobule.\n\nHodí se jako půdní kryt ale především jako popínavá dřevina na i na pergoly, ploty, zábradlí, protihlukové stěny a treláže. Stálezelený však vydrží jen v nejteplejších oblastech nebo na chráněných místech. Je bohatým zdrojem nektaru a pylu pro včely a dobrým úkrytem a hnízdištěm pro ptáky.\n\nNemá zvláštní nároky na stanoviště, půda stačí běžná ale propustná, pH neutrální. Vyhovuje mu polostín, ale snese také stín a slunce pokud má dostatek vláhy. Snese dobře znečištěné ovzduší a teploty do -23 °C.\n\nV chladnějších oblastech, při teplotách pod -25 °C mohou namrzat i nadzemní výhony, ale opět obráží z kořenů. Bez podpory tvoří plazivé, nebo nevysoké keře s plazivými výhony, které lze na zimu přikrýt. Přikrytí chrání i před osluněním listů za nízkých teplot, které může způsobit jejich částečné opadání. S podporou se pne i do výšek přes 3 m, v případě opadání spodních listů lze na jaře provést zmlazovací řez ve výšce cca 1 m, aby znovu obrazil odspodu.\n\n"}
{"id": "677967", "url": "https://cs.wikipedia.org/wiki?curid=677967", "title": "Danubio FC", "text": "Danubio FC\n\nDanubio Fútbol Club je uruguayský fotbalový sídlící v Montevideu. Hraje nejvyšší uruguayskou ligu.\n\nDanubio bylo založeno v roce 1932 dvěma bratry narozenými v Bulharsku. Klub byl pojmenován podle řeky Dunaj. Přezdívka klubu (Poslední zatáčka – La curva ultima) vznikla podle polohy stadionu v areálu dostihového závodiště v hlavním městě Uruguaye.\n\nKlub se v letech 1988, 2004 a 2007 stal uruguayským mistrem.\n\nKlubem prošli hráči jako Juan Burgueño, Alcides Ghiggia, Rubén Sosa, Diego Forlán nebo Edinson Cavani.\n\nZa Danubio hrál také uruguayský útočník Álvaro Recoba. V roce 2011 se uskutečnil jeho přestup do týmu Nacional Montevideo, s nímž posléze získal uruguayský mistrovský titul.\n\n"}
{"id": "677971", "url": "https://cs.wikipedia.org/wiki?curid=677971", "title": "NGO market", "text": "NGO market\n\nNGO Market je veletrh neziskových organizací, který pořádá Nadace Forum 2000 od roku 2000. NGO Market nabízí organizacím z České republiky i zahraničí možnost představit své aktivity široké veřejnosti, navázat nová partnerství, zaujmout a oslovit sponzory a dobrovolníky, ale i získat nové vědomosti potřebné pro úspěšné vedení své organizace. Prezentace je doplněna programem v podobě přednášek, workshopů, diskusí, ale i kulturních aktivit.\n\nV pátek 11. května 2012 se v prostorách Národní technické knihovny v Praze a v jejím nejbližším okolí uskutečnil 13. ročník veletrhu neziskovek NGO Market. Svou činnost zde představilo celkem 187 organizací z 13 krajů České republiky. Doprovodný program veletrhu byl zahájen odbornou částí zaměřenou na podporu spolupráce mezi neziskovkami a firmami. Její součástí byla také nová akce s názvem „Dobrý obchod“, během které zástupci firem a neziskovek uzavřeli 16 dohod o budoucí spolupráci. Vzdělávací doprovodný program byl věnován oblasti řízení neziskových organizací a novému občanskému zákoníku.\n\nPo celý den měli návštěvníci veletrhu možnost seznámit se s vystavujícími organizacemi a zúčastnit se nejrůznějších doprovodných aktivit, včetně tvůrčích dílen, programu v dětském koutku a projekcí dokumentárních filmů. Městská část Praha 6 uspořádala před budovou Národní technické knihovny netradiční sportovní program, který doplnila hudební a taneční vystoupení, například skupiny The Tap Tap.\n\nLetos poprvé NGO Marketu předcházela mezinárodní konference „Jak zajistit udržitelný rozvoj neziskových organizací v srdci Evropy?“ která prezentovala výsledky společné práce střešních organizací ze zemí Visegrádu. Tento projekt financovaný Mezinárodním visegrádským fondem má za cíl podpořit sdílení zkušeností v regionu a přispět tak k rozvoji neziskového sektoru. \n\n12. veletrh neziskových organizací NGO Market se konal v pátek 29. dubna 2011 v Národní technické knihovně v Praze. Návštěvníci se mohli seznámit s pestrostí aktivit více než 150 neziskových organizací a také s možnostmi, jak se do projektů zapojit, a to buď jako klienti, dobrovolníci či jako dárci. Novinkou veletrhu bylo rozšíření doprovodných aktivit pro širokou veřejnost. Zvláštní pozornost byla věnována dobrovolnictví, které bylo také tématem Evropského roku 2011.\n\n"}
{"id": "677977", "url": "https://cs.wikipedia.org/wiki?curid=677977", "title": "Silnice II/297", "text": "Silnice II/297\n\nSilnice II/297 je krkonošská silnice II. třídy spojující silnicí I/14 se silnicí II/296. Délka silnice je asi 11 kilometrů.\n\nSilnice II/297 začíná na křižovatce s I/14 v obci Černý Důl místní části Čistá. Silnice I/14 zde pokračuje rovně směrem na Trutnov, ale silnice II/297 zde odbočuje doleva směrem na Janské Lázně přes obec Černý Důl. V Černém dole za zatáčkou u staré továrny mají zákaz vjezdu všechny autobusy, mimo linkových. Silnice je zde také užší. Dále pokračuje přes Hoffmanovy boudy do Janských Lázní, kde de facto před obcí odbočuje doprava silnice III/2961. SIlnice II/297 zde pokračuje přímo až do Svobody nad Úpou, kde na křižovatce se silnicí II/296 končí.\n"}
{"id": "677978", "url": "https://cs.wikipedia.org/wiki?curid=677978", "title": "Feng Šeng", "text": "Feng Šeng\n\nFeng Šeng (; 1330 – 22. února 1395), byl čínský vojevůdce sloužící Chung-wuovi, zakladateli a prvnímu císaři říše Ming. Patřil mezi nejpřednější mingské generály, roku 1370 získal titul vévody ze Sung. Roku 1387 vedl celkem úspěšné tažení do Mandžuska, poté byl však odvolán z velitelských funkcí a dožil v nemilosti. Zemřel za nejasných okolností začátkem roku 1395.\n\nFeng Šeng se původně jmenoval Feng Kuo-šeng (), používal také jméno Feng Cung-i ().\n\nFeng Šeng, původním jménem Feng Kuo-šeng, pocházel z okresu Ting-jüan na východě čínské provincie An-chuej. Pocházel z nižší střední třídy, jeho bratr Feng Kuo-jung (1324 – 13. května 1359) byl vzdělaný literát. Po vypuknutí povstání rudých turbanů proti vládě mongolské dynastie Jüan, se roku 1351 se bratři postavili do čela skupiny místních lidí skrývajících se v horách. Feng Kuo-jung skupinu vedl, Feng Kuo-šeng vynikal v lukostřelbě.\n\nRoku 1354 se bratři přidali k Ču Jüan-čangovi, jednomu z povstaleckých náčelníků. Oba bratři se výrazně účastnili bojů; Feng Kuo-jung velel oddílu Čuovy tělesné stráže, ale roku 1359 padl ve východním Če-ťiangu. Velení po jeho smrti převzal Feng Kuo-šeng, nyní jen Feng Šeng. Roku 1360 vynikl v bitvách s vojsky Čchen Jou-lianga, který jako císař povstaleckého státu Chan ovládal oblast kolem středního toku Jang-c’-ťiang. V dalších letech zaujal postavení druhého (po Sü Taovi) nejvýznamnějšího generála Čuovy armády. Roku 1367 se ve funkci předsedy ústřední vojenské komise a velitele tělesné stráže účastnil zadržení a procesu s Čang Čchangem, bývalým jüanským úředníkem obviněným ze zrady. Patřil ke generálům vyznamenaným za účast dobytí království Wu (v dnešním Če-ťiangu) v letech 1366–1367.\n\nV tažení do severní Číny dosud ovládané jüanskými silami roku 1368 sloužil pod velením Sü Taa a Čchang Jü-čchuna. V létě 1368 byl jmenován velitelem Kchaj-fengu, střediska provincie Che-nan, dopravního centra a vojenské posádky klíčové pro operace na severu a severozápadě, sídlil zde dvě desetiletí. Účastnil se dobývání Šan-si roku 1368, bojů v Šen-si roku 1369 a tažení do Mongolska v letech 1370 a 1372.\n\nZačátkem roku 1370 byl spolu s dalšími 29 generály vyznamenán a při udělování titulů v listopadu 1370 se stal jedním ze šesti vévodů, když obdržel titul vévody ze Sung (\"Sung-kuo kung\", ). Roku 1369 se jeho dcera vdala za císařova pátého syna Ču Sua, knížete z Čou, jehož rezidence v Kchaj-fengu byla pod Feng Šengovou kontrolou.\n\nRoku 1386 byl, jako nejvýše postavený generál v Číně, jmenován velitelem tažení proti Nagačuovi, velícímu v Mandžusku nejvýznamnější mongolské vojenské síle. Generálové Fu Jou-te a Lan Jü zaujali místa jeho zástupců. S dvěma sty tisíci vojáky vyrazil v březnu 1387 na sever od Velké čínské zdi, v jižním Džeholu postavil čtyři pevnosti, pak se armáda vydala na východ. Mongolové 7. července porazili samostatný oddíl Čchen Junga, markýze z Lin-ťiangu, a zabili jeho velitele. Ale o sedm dní později, po přechodu řeky Liao, Feng Šeng dostihl Nagačua, porazil ho a zajatého přivezl do Číny. Na zpátečním pochodu Mongolové těžce poškodili zadní voj, jehož velitel Pchu Jing padl. Čchang Mao, Fengův adoptivní syn a dědic Čchang Jü-čchuna, obvinil Fenga, že si přivlastnil nejlepší ukořistěné koně, a že byl zodpovědný za neúspěchy při ústupu. Proto císař 8. září Fenga odvolal, zbavil majetku v Che-nanu a v nemilosti poslal do Feng-jangu. Fengovu armádu převzal Lan Jü. Před koncem roku se už ve vyhnanství nacházel i Čchang Mao.\n\nV letech 1388–1392 byl Feng pověřován pouze drobnými úkoly. Rok 1393 strávil s Fu Jou-tem u dvora, patrně jako svědkové poprav 20 tisíc lidí zapletených do Lan Jüovy kauzy. Poté oba sloužili v Pekingu u Ču Tiho, knížete z Jen.\n\nFeng Šeng zemřel v únoru 1395 krátce po návratu do Nankingu. Jeho devět synů už bylo také po smrti, takže titul vévody ze Sung zanikl. Fu Jou-te zemřel v prosinci 1394, jen o několik týdnů dříve. Feng i Fu zemřeli za nejasných okolností, verze sahají od sebevraždy až k popravě. Vzhledem k tomu, že oficiální záznamy byly poté, co se Ču Ti zmocnil vlády, rozsáhle přepisovány, a jelikož oba sloužili před svou smrtí pod Ču Tim, je možné, že jejich smrt měla něco společného s jeho politikou.\n"}
{"id": "677980", "url": "https://cs.wikipedia.org/wiki?curid=677980", "title": "Gustave Marissiaux", "text": "Gustave Marissiaux\n\nGustave Marissiaux (Marles, 1872 – Cagnes-sur-Mer, 1929) byl belgický umělecký fotograf a řadí se mezi piktorialisty. Tvořil převážně v letech 1895-1918. Spolu s Leonardem Misonnem jsou považováni za nejvýznamnější belgické umělecké fotografy své doby.\n\nNarodil se v roce 1872 a usadil se ve městě Liège. V této oblasti fotografoval především krajiny, často ponořené v mlze. V roce 1903 byl pověřen fotografickou dokumentací stávkujících v uhelných dolech ve Valonsku. Jméno získal také sérií fotografií pořízených během cesty do Benátek, Toskánska a Umbrie v roce 1905. Fotografoval také architekturu, portréty i akty. Jeho styl se řadí k piktorialismu se symbolickým akcentem. Všechna jeho díla (krajiny, interiéry, portréty) jsou prodchnuty jemným uměleckým cítěním. Některé jeho fotografie byly zveřejněny v roce 1908 v knize \"Visions d’artistes\".\n\nByl členem a spoluzakladatelem společnosti \"Association Belge de la Photography\" a Société française de photographie.\n\nGustave Marissiaux získal významná ocenění na mezinárodních výstavách v Roubaix (1899) a Turíně (1903).\n\n\n"}
{"id": "677985", "url": "https://cs.wikipedia.org/wiki?curid=677985", "title": "Otvírák", "text": "Otvírák\n\nSlovo otvírák má několik významů:\n\n"}
{"id": "677989", "url": "https://cs.wikipedia.org/wiki?curid=677989", "title": "Marie Hlouňová", "text": "Marie Hlouňová\n\nMarie Hlouňová (3. května 1912, Sudějov – 4. prosince 2006, Praha), známa pod pseudonymem Maria Lonova, byla vynikající česká houslistka a hudební pedagožka.\n\nVystudovala v létech 1926 až 1933 Pražskou konzervatoř, kde byla žačkou Jana Mařáka. Dále mezi léty 1933 až 1936 pokračovala ve studiu hry na housle u Jaroslava Kociana na Mistrovské škole pražské konzervatoře, která již měla částečně charakter vysoké školy.\n\nByla velice nadaná a již v době studia s velkým úspěchem koncertovala doma i v zahraničí, např. v Jugoslávii a v Sovětském svazu. Roku 1939, počátkem 2. světové války, odjela do Velké Británie a zůstala tam po celou dobu války. Pod uměleckým jménem Maria Lonova hrála v mnoha významných koncertních sálech, sólově vystoupila s Londýnskou filharmonií a natáčela pro rádiové vysílání BBC. Jako prvá uvedla v Londýně a po válce v Praze a ve Varšavě trojvětou \"Sonátu č. 3 pro housle a klavír\" Bohuslava Martinů, kterou ji poslal ze Spojených států.\n\nPo návratu domů pokračovala ve své koncertní činnosti a byla dokonce angažována do České filharmonie jako sólistka. Od roku 1948 začala souběžně s koncertováním vyučovat na Akademii múzických umění v Praze kde průběhem let vychovala řadu vynikajících houslistů. Z českých jsou to např. Jana a Dana Vlachová, Pavel Hůla a Jiří Tomášek, ze zahraničních Japonka Shizuka Ishikawa.\n\nPůsobila pedagogicky také v zahraničí, hlavně na konci šedesátých let v Dánsku a pak v Japonsku na Tokyo University of the Arts (Geidai) a Musashino University v Tokiu.\n"}
{"id": "677990", "url": "https://cs.wikipedia.org/wiki?curid=677990", "title": "1989 ve filmu", "text": "1989 ve filmu\n\n\n"}
{"id": "677991", "url": "https://cs.wikipedia.org/wiki?curid=677991", "title": "Institut français d'architecture", "text": "Institut français d'architecture\n\nInstitut français d'architecture (česky \"Francouzský institut architektury\") je ústav založený v roce 1981 na podporu současné francouzské architektury (20. a 21. století), který se nachází v Paříži v ulici \"Rue de Tournon\". Institut je součástí Cité de l'architecture et du patrimoine. Vytváří především programy věnované šíření architektonické tvorby ve Francii i v zahraničí.\n\nRovněž je pověřen Francouzským národním archivem zprostředkováním dokumentů pro veřejnost. Pro zajištění tohoto úkolu bylo založeno \"Archivní centrum architektury 20. století\" (Centre d'archives d'architecture du XX siècle) se sídlem v \"Rue de Tolbiac\" ve 13. obvodu, které bylo otevřeno pro veřejnost v roce 1989. Tento specializovaný archiv uchovává asi 350 archivních fondů architektonických firem, projektantů, inženýrů, dekoratérů apod., většinou francouzského původu.\n\n"}
{"id": "678009", "url": "https://cs.wikipedia.org/wiki?curid=678009", "title": "Fabio Capello", "text": "Fabio Capello\n\nFabio Capello (* 18. června 1946 San Canzian d'Isonzo) je bývalý italský reprezentační fotbalista a současný trenér.\n\nJako trenér získal několik mistrovských titulů v Itálii (nejvíce s klubem AC Milán) a ve Španělsku s týmem Real Madrid. V letech 1993-1994 dokonce vyhrál s AC Milán titul Ligy mistrů UEFA, když ve finálovém zápase deklasovali jiný slavný velkoklub FC Barcelona výhrou 4:0.\n\nV únoru 2012 rezignoval na post trenéra anglické reprezentace kvůli nesouhlasu s odebráním kapitánské pásky Johnu Terrymu kvůli jeho údajnému rasistickému chování vůči Antonu Ferdinandovi při ligovém zápasu Chelsea s Queens Park Rangers.\n\nNaposledy působil jako trenér ruské fotbalové reprezentace, odkud byl v červenci 2015 odvolán.\n\n\n\n"}
{"id": "678013", "url": "https://cs.wikipedia.org/wiki?curid=678013", "title": "Libáňský habr", "text": "Libáňský habr\n\nLibáňský habr je památný strom bizarního vzrůstu, který roste v lese \"Bažantnice\" nedaleko městečka Libáň.\n\n\nStrom byl původně součástí bažantnice. Jeho větve proto byly sestřihávané a tvarováné, aby rostl do šířky, houstnul a poskytoval úkryt bažantům.\n\nPod habrem se scházívali chudý Jiřík a mlynářovic Andulka. Starý mlynář ale jejich vztahu nepřál, chtěl dceru provdat za panského myslivce, a tak zařídil, aby Jiříka odvedli na vojnu. Buďto byla náhoda, nebo snad osud, ale stalo se, že Kapounův pluk, u kterého Jiřík sloužil, byl ubytovaný právě v Libáni. Jiřík a Andulka se znovu začali scházet. Žárlivý myslivec Jan Petržílka si na Jiříka počkal v lese a po hádce ho u habru zastřelil. Štěstí mu ale jeho čin nepřinesl, v obecní kronice se můžeme dočíst, že 6. března 1646 byl sťat starohradský myslivec Jan Petržílka, protože zastřelil rejtara Jiřího Skřivánka...\n\n\n"}
{"id": "678016", "url": "https://cs.wikipedia.org/wiki?curid=678016", "title": "Hudba Prahy 18. století", "text": "Hudba Prahy 18. století\n\nHudba Prahy 18. století je ediční řada nahrávek vydávaná nakladatelstvím Supraphon. Vychází od roku 2009. Dosud vydané tituly obsahují méně známá díla pražských skladatelů 1. poloviny 18. století, která zpravidla dosud nebyla nahrána.\n\n\nHudba Prahy 18. století\n"}
{"id": "678029", "url": "https://cs.wikipedia.org/wiki?curid=678029", "title": "Skånská válka", "text": "Skånská válka\n\nSkånská válka byla válka v létech 1674 – 1679 mezi dánsko-norskou unií, Braniborským kurfiřtstvím a Švédskem. Bojovalo se převážně na skånské půdě, v bývalé dánské provincii, a na hranicích Švédska a severoněmeckých knížectví.\n\nVálku podnítilo Švédsko svým zapojením do francouzsko-nizozemské války. Švédsko se spojilo s Francií proti několika evropským zemím. Nizozemská republika, tížena francouzským tlakem, hledala podporu ze strany Dánska.\n\nPo jistém váhání král Kristián V. započal připravovat invazi do Skåne podniknutou v roce 1675, zatímco Švédi byli zaměstnáni boji proti Braniborům. Invaze Skåne byla kombinována se simultánním norským útokem zvaným \"Gyldenløvská válka\", který nutil bránící se Švédy válčit na dvou frontách navíc kromě jejich zapletení do bojů v Říši.\n\nDánským cílem bylo získat zpět Skåne, které bylo přiřčeno Švédsku mírem z Roskilde. Přestože se dánská ofenzíva původně setkala s velkým úspěchem, švédské protiútoky vedené devatenáctiletým Karlem XI. vymazaly většinu jejích zisků.\n\nTato válka neměla určitého vítěze; švédské válečné námořnictvo bylo poraženo na moři, dánská armáda byla poražena Švédy ve Skåne, ti však byli dříve poraženi Branibory v severním Německu. Válka a nepřátelství skončily, když dánský spojenec, Nizozemská republika, přestal válčit se silnějším švédským spojencem Francií a švédský král Karel XI. uzavřel sňatek s dánskou princeznou Ulrikou Eleonorou, sestrou Kristiána V.\n\nMír byl uzavřen díky diplomatickému úsilí Francie mírovými smlouvami z Fontainebleau a z Lundu (Švédsko s Dánskem) a mírem ze Saint-Germain-en-Laye (Švédsko s Braniborskem), které navrátily naprostou většinu ztracených území Švédsku.\n"}
{"id": "678038", "url": "https://cs.wikipedia.org/wiki?curid=678038", "title": "Jakob Kölliker", "text": "Jakob Kölliker\n\nJakob Kölliker (* 21. července 1953, Biel) je bývalý švýcarský lední hokejista a v současnosti hokejový trenér.\n\nHrával ve švýcarské lize za týmy HC Biel a HC Ambrì-Piotta, aktivní kariéru ukončil v roce 1993. Hrával na postu obránce. V letech 1978, 1981 a 1983 dopomohl týmu HC Biel k ligovému titulu. Byl členem švýcarského národního týmu, za kterou hrál na dvou Zimních olympiádách a dvanácti turnajích mistrovství světa. S 213 mezinárodními utkáními byl rekordmanem švýcarského národního týmu. Překonán byl v roce 2007 Martinem Steineggerem.\n\nPůsobil v týmech HC Biel a SC Langnau Tigers, později u reprezentace do 20 let a v letech 1995 až 2010 také jako asistent trenéra (po většinu doby Ralpha Kruegera) u švýcarského A-týmu. V květnu 2011 byl jmenován hlavním trenérem německé reprezentace.\n\nV roce 2007 byl jmenován členem Síně slávy Mezinárodní hokejové federace.\n\n"}
{"id": "678040", "url": "https://cs.wikipedia.org/wiki?curid=678040", "title": "Bohuslav Laštovička", "text": "Bohuslav Laštovička\n\nBohuslav Laštovička (29. dubna 1905 Pelhřimov – 30. března 1981 Praha) byl československý generál, politik Komunistické strany Československa a publicista. V letech 1964 až 1968 byl předsedou Národního shromáždění Československé socialistické republiky a za normalizace poslancem Sněmovny lidu Federálního shromáždění.\n\nVystudoval reálné gymnázium v Rakovníku, poté v letech 1922–24 absolvoval vojenskou akademii v Hranicích, kterou ukončil v hodnosti poručíka dělostřelectva. Následně sloužil v československé armádě, napřed u Dělostřeleckého pluku 110 v Nitře, po absolvování Aplikační školy dělostřelectva v Olomouci byl převelen do Prahy k Dělostřeleckému pluku 101 a pak k protiletadlovému Dělostřeleckému pluku 151. Dne 1. dubna 1929 byl jako „řadové služby nezpůsobilý“ z blíže neznámých důvodů přeložen do zálohy. (Podle nekrologu v \"Rudém právu\" byl z armády vyloučen pro politickou činnost.) Jako záložní důstojník byl k 1. lednu 1931 povýšen na nadporučíka.\n\nPo odchodu z armády absolvoval České vysoké učení technické. V roce 1931 vstoupil do Komunistické strany Československa (KSČ) a v roce 1932 se stal vedoucím Komunistické studentské frakce a řídil studentský časopis. Během studií byl několikrát zadržen za rozšiřování komunistických letáků, za což byl nakonec i odsouzen a byla mu odebrána jeho vojenská hodnost. V letech 1934 až 1936 pracoval jako redaktor nejprve ostravského deníku, poté \"Rudého práva\". \n\nV letech 1937 až 1938 bojoval v řadách interbrigád ve španělské občanské válce. Do země původně přicestoval jako válečný zpravodaj \"Rudého práva\", jako bývalý dělostřelecký důstojník se ale stal velitelem protiletadlové Baterie Klement Gottwald. V březnu 1938 předal velitelskou funkci svému zástupci Ladislavu Holdošovi, před návratem domů ještě dva měsíce působil jako instruktor v protileteckém učilišti. Ve Španělsku získal hodnost kapitána.\n\nPo návratu do Československa zastával různé stranické funkce.\n\nV letech 1939 až 1945 byl v anglickém exilu a působil jako redaktor v české sekci zahraničního vysílání londýnského rozhlasu. Jako člen delegace se účastnil a zapisoval jednání v Moskvě na konci druhé světové války.\n\n25. května 1945 byl jmenován vládou do funkce generálního ředitele Československého rozhlasu. V této funkci setrval do roku 1948. V letech 1948 až 1950 byl československým velvyslancem v Moskvě, poté byl v letech 1950 až 1952 náměstkem ministra národní obrany. V říjnu 1950 byl povýšen do hodnosti divizního generála. V letech 1952 a 1957 pracoval ve vedoucích funkcích na ministerstvu hutí a rudných dolů. V roce 1957 se stal hlavním redaktorem \"Nové mysli\" a na tomto postu setrval do roku 1961.\n\nDlouhodobě zastával vysoké stranické posty. Již 8. dubna 1945 byl zvolen členem prozatímního Ústředního výboru KSČ. Ve funkci ho potvrdil VIII. sjezd KSČ a IX. sjezd KSČ. Z funkce byl odvolán v prosinci 1952. Postupně se do nejvyšších funkcí v KSČ vracel. Za kandidáta ÚV KSČ ho zvolil XI. sjezd KSČ. Na post člena ÚV KSČ ho zvolil XII. sjezd KSČ, XIII. sjezd KSČ, XIV. sjezd KSČ a XV. sjezd KSČ. V letech 1961–1964 působil coby vedoucí mezinárodního oddělení Ústředního výboru KSČ. Od března 1964 do dubna 1968 potom byl členem Předsednictva ÚV KSČ.\n\nV rámci KSČ patřil v 60. letech ke stoupencům Antonína Novotného a když v prosinci 1967 zasedalo předsednictvo ÚV KSČ a jednalo o sesazení Novotného z funkce prvního tajemníka strany, Laštovička náležel do tábora pronovotnovských sil.\n\nV roce 1964 byl za KSČ (Jihomoravský kraj) zvolen poslancem Národního shromáždění, jehož předsedou byl od 23. června 1964 do 18. dubna 1968, kdy rezignoval. Poté byl až do své smrti poslancem Sněmovny lidu Federálního shromáždění ČSSR. Ve Federálním shromáždění zastával v letech 1971–1976 post člena předsednictva Sněmovny lidu a od roku 1976 předsedy zahraničního výboru Sněmovny lidu.\n\nV roce 1960 mu byl udělen Řád republiky, v roce 1965 Řád Klementa Gottwalda a v roce 1973 Řád Vítězného února.\n\n\n\n"}
{"id": "678041", "url": "https://cs.wikipedia.org/wiki?curid=678041", "title": "Gandž Náme", "text": "Gandž Náme\n\nGandž Náme ( ) je epigrafická památka nacházející se v Íránu na skalní stěně hory Alvand 5 km jihozápadně od Hamadánu. Nápis je vytesán do žuly a skládá se ze dvou částí. V levé části se nachází nápis krále Dáreia I. a v pravé části nápis krále Xerxése I.\nOba nápisy jsou napsány ve třech jazycích ve staré perštině, elamštině a babylonštině. Text oslavuje boha Ahura Mazdu a popisuje skutky obou králů včetně popisu jejich rodokmenu.\n\nVýraz \"Gandž Náme\" znamená v češtině \"Kniha pokladu\". Název vznikl tak, že pozdější generace Peršanů, jenž nedokázali přečíst klínové písmo, věřili, že rozluštění nápisu je dovede k velkému pokladu. Tyto nápisy se podařilo rozluštit až Angličanu Henrymu Rawlinsonovi.\n\n \n\n\n"}
{"id": "678044", "url": "https://cs.wikipedia.org/wiki?curid=678044", "title": "Seznam hokejistů draftovaných týmem Hartford Whalers", "text": "Seznam hokejistů draftovaných týmem Hartford Whalers\n\nToto je kompletní seznam hokejistů, kteří byli draftováni v NHL do týmu Hartford Whalers. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "678062", "url": "https://cs.wikipedia.org/wiki?curid=678062", "title": "VII Photo Agency", "text": "VII Photo Agency\n\nVII Photo Agency, Fotografická agentura Sedm nebo krátce VII (vyslovuje se Seven nebo česky Sedm, francouzsky Agence VII) je fotografická agentura s pobočkami v New Yorku, Los Angeles a Paříži. Byla založena sedmi významnými fotoreportéry (odtud její název) 9. září 2001.\n\n\n\n"}
{"id": "678063", "url": "https://cs.wikipedia.org/wiki?curid=678063", "title": "Trump", "text": "Trump\n\nTrump může znamenat:\n\n\n"}
{"id": "678064", "url": "https://cs.wikipedia.org/wiki?curid=678064", "title": "Jacek Tylicki", "text": "Jacek Tylicki\n\nJacek Tylicki (* 16. června 1951, Sopoty) je polský multimediální umělec tvořící v USA. Je jedním z předchůdců konceptualismu a zakladatel populární \"Now Gallery\" v New Yorku. Ve své tvorbě, kterou zahájil v roce 1973, bezprostředním způsobem (bez zásahu člověka) využíval přírodu jako tvůrčí médium. Tímto způsobem vytvořil celou řadu děl z oblasti land artu a takzvaného přírodního umění.\n\nVe své práci využívá land art, instalace, video a fotografie. Často se zabývá sociálními a politickými tématy.\n\nV roce 1973 začal cyklus s názvem \"\"Natural Art\"\", kde na plátno nebo papír nechal působit vodu, vítr a další přírodní živly, ponechával je na dlouhý čas ve volné přírodě (Švédsko, Polsko, Indie, Island, USA). Dává tak přírodě možnost vytvářet formu podobně jako tvoří umělec.\n\nV letech 1974 - 1990 pracoval na projektu \"Anonymous Artists\" (časopis \"Anonymní umělci\"), ve kterém vyzýval umělce, aby předkládali své práce bez uvedení jména.\n\nV roce 1985 vytvořil instalaci \"Chicken Art\", během které změnil galerii \"Now Gallery\" na Manhattanu na kurník. Namaloval realistické obrazy kuřat, slepic a kohoutů, ty pověsil na stěny galerie, ve které si je prohlížely živé slepice. Prohlásil: \"Pro kuře je nejkrásnější kuře.\"\n\nDalším projektem byl \"Free Art\", kde pozvaní slavní umělci New Yorku jako například Mark Kostabi, Rodney Greenblat a další rozdávali své práce zdarma.\n\nFotografie hraje klíčovou roli v jeho práci jako záznam prchavosti a pomíjivosti.\n\nVýběr:\n\nVýběr:\n\n\n\n"}
{"id": "678072", "url": "https://cs.wikipedia.org/wiki?curid=678072", "title": "Karel Vávra", "text": "Karel Vávra\n\nJméno a příjmení Karel Vávra nese více osob:\n\n"}
{"id": "678073", "url": "https://cs.wikipedia.org/wiki?curid=678073", "title": "RMS Britannia", "text": "RMS Britannia\n\nRMS \"Britannia\" byl kolesový parník třídy Britannia společnosti British and North American Royal Mail Steam Packet Company (dnes Cunard Line). Na vodu byl spuštěn 5. února 1840 v loděnicích Robert Duncan & Company ve skotském Greenocku. On a jeho sesterské lodě byly vůbec první parníky vybudované touto společností.\n\n\"Britannia\" byla na svou dobu se svou délkou 63 metrů, šířkou 10,3 metrů a třemi stěžni velká loď. Měla dvě kolesa poháněné pístovými parními stroji od Roberta Napiera. Její obvyklá rychlost se pohybovala kolem 8,5 uzlů (15,7 km/h), ale mohla plout i rychleji, pokud byl příznivý vítr. Podle starých výpočtů byla její hrubá prostornost 1 154 BRT, kapacita 115 cestujících a 82 členů posádky.\n\nSvou první plavbu 4. července 1840 z Liverpoolu do Halifaxu zvládla za 12 dní a 10 hodin, ale dále ještě pokračovala do Bostonu. Plavbu zpět zvládla ještě rychleji s průměrnou rychlostí 11 uzlů (20 km/h) a časem pod 10 dní, čímž překonala rekord směrem na východ, který držela do roku 1842.\n\nV srpnu 1840 se k ní přidala sesterská loď \"Acadia\", v říjnu téhož roku \"Caledonia\" a v lednu 1841 \"Columbia\". Všechny lodě měly kapacitu 115 cestujících a 225 tun nákladu.\n\nV lednu 1842 na \"Britannii\" cestoval Charles Dickens do Spojených států a po většinu cesty měl mořskou nemoc. Domů se vrátil na plachetnici.\n\nV březnu 1849 ji Cunard prodal německému námořnictvu, kde byla přejmenována na SMS \"Barbarossa\". Dostala výzbroj a v bitvě o Heligoland pod velením Karla Rudolfa Brommyho byla vlajkovou lodí Reichsflotte. V červnu 1852 byla prodána pruskému námořnictvu, kde sloužila do května 1880 a v červnu téhož roku byla potopena jako cvičný cíl.\n"}
{"id": "678074", "url": "https://cs.wikipedia.org/wiki?curid=678074", "title": "NMDA", "text": "NMDA\n\nNMDA (tzn. \"N\"-methyl-D-asparagová kyselina) je látka odvozená od aminokyseliny aspartátu, schopná se vázat na NMDA receptor. Na tomto receptoru je NMDA agonistou neurotransmiteru glutamátu, tedy receptor je primárně určen pro vazbu glutamátu (je to vlastně glutamátový receptor), ale NMDA svou strukturou napodobuje glutamát a dokáže stimulovat tento receptor a otevírat jeho kanál. Za normálních okolností se NMDA v tkáních nenachází (ve větším množství je to excitotoxin) a používá se převážně ve výzkumu.\n"}
{"id": "678082", "url": "https://cs.wikipedia.org/wiki?curid=678082", "title": "Jenkins", "text": "Jenkins\n\nPříjmení Jenkins [\"dženkins\"] nosí více různých osobností:\n\n\n"}
{"id": "678084", "url": "https://cs.wikipedia.org/wiki?curid=678084", "title": "RMS Acadia", "text": "RMS Acadia\n\nRMS \"Acadia\" byl parník společnosti Cunard Line z třídy Britannia postavený roku 1840 v loděnicích John Wood & Co. ve skotském Glasgow. Tento kolesový parník sloužil na poštovní lince společnosti Liverpool-Halifax-Boston, kam poprvé vyplul 4. srpna 1840. Poté byl dvakrát prodán v letech 1849 a 1852, 1855 sloužil v krymské válce a 1858 byl v Londýně rozebrán.\n"}
{"id": "678088", "url": "https://cs.wikipedia.org/wiki?curid=678088", "title": "Dvouměsíčník", "text": "Dvouměsíčník\n\nDvouměsíčník je periodikum vycházející každý druhý měsíc.\n\nČeské dvouměsíčníky:\n\n"}
{"id": "678090", "url": "https://cs.wikipedia.org/wiki?curid=678090", "title": "Třída Britannia", "text": "Třída Britannia\n\nTřída Britannia bylo označení kolesových parníků společnosti Cunard Line budovaných od roku 1840, které sloužily na poštovní lince společnosti Liverpool-Halifax. V roce 1845 převezly polovinu všech cestujících přes Atlantik v salónové třídě a v tomto směru jednoznačně dominovaly. Ačkoli to nebyly nejlepší transatlantické parníky, jejich hlavní výhodou bylo, že zajišťovaly pravidelné odjezdy mezi těmito destinacemi.\n\nV listopadu 1837 vypsal admirál Parry konkurz na provozování poštovních linek přes Atlantik. Přihlásily se mu dvě společnosti, ale obě odmítl, protože žádná z nich nebyla schopna službu zprovoznit dostatečně brzy. Samuel Cunard, obchodník z Nového Skotska, se o tom dozvěděl až po vypršení lhůty, ale přesto se vydal do Londýna s Parrym začal jednat. Ve výsledku Cunard podepsal kontrakt na provozování této služby s parníky o hrubé prostornosti 1 150 BRT. Cunard v roce 1839 založil British and North American Royal Mail Steam Packet Company a nechal vybudovat lodě třídy Britannia. Hlavní mecenáš společnosti byl Robert Napier, dodavatel motorů pro Royal Navy, který se postaral i o motory pro tyto lodě. První z parníků, \"Britannia\", vyplul na svou první plavbu 4. července 1840, po něm postupně následovaly další. Lodě sloužily až do konce 40. let, kdy byly postupně rozprodávány a nahrazovány parníky třídy America.\n"}
{"id": "678093", "url": "https://cs.wikipedia.org/wiki?curid=678093", "title": "Hôtel Carnavalet", "text": "Hôtel Carnavalet\n\nHôtel Carnavalet je městský palác v Paříži v historické čtvrti Marais ve 3. obvodu. Od roku 1866 v něm sídlí Musée Carnavalet, které je zaměřeno na dějiny města Paříže. Palác je od roku 1846 chráněn jako historická památka.\n\nV roce 1545 zakoupil pozemek Jacques de Ligneris, prezident Pařížského parlamentu a pozdější vyslanec krále Františka I. na Tridentském koncilu. V roce 1548 byla zahájena renesanční stavba, jejímž architektem byl Pierre Lescot. Inspirací byl zámek v Écouenu a tak vznikla stavba se čtyřúhelníkovitým půdorysem s odděleným vnitřním nádvořím a zahradou. Palác se stal poté příkladem i pro jiné podobné stavby v Paříži. Fasádu zdobí basreliéf s námětem čtyř ročních období sochaře Jeana Goujona.\n\nV roce 1578 koupila palác Françoise de La Baume-Montrevel de Kernevenoy, zvaná madame Carnavalet, po které nese palác své jméno. Roku 1605 madame de Carnavalet palác prodala Florentovi d'Argouges. V roce 1654 koupil stavbu Claude Boyslesvre, intendant Nicolase Fouqueta. Ten pověřil architekta Françoise Mansarta úpravami a v letech 1660-1661 byl původní renesanční palác přestavěn a rozšířen. V levém křídle vybudoval nové schodiště, upravil vstupní část do paláce, pravé křídlo bylo vyzdobeno alegoriemi sochaře Gérarda Van Opstala.\n\nV letech 1667-1696 v paláci sídlila madame de Sévigné, která nechala provést úpravy architektem Libéralem Bruandem. Po ní koupil palác Brunet de Rancy, královský sekretář, který zde bydlel do roku 1777 a nechal vyzdobit interiéry a poté připadl palác rodině Dupré de Saint-Maur.\n\nBěhem Francouzské revoluce byl palác zabaven. V letech 1815-1829 zde sídlila École des ponts et chaussées (Škola mostů a silnic) a po ní další instituce. V roce 1866 koupilo palác na radu barona Haussmann město Paříž a zřídilo zde Muzeum dějin města Paříže, které zde sídlí dodnes. Palác v letech 1868-1870 renovovali architekti Parmentier a Lainé do podoby renesanční a úprav Mansarda. V letech 1871-1890 byl palác rozšířen pro historické sbírky města Paříže. Architekti Félix Roguet a Jean-Antoine Bouvard zakomponovali do budovy architektonické prvky z některých zaniklých historických budov v Paříži:\n\n"}
{"id": "678094", "url": "https://cs.wikipedia.org/wiki?curid=678094", "title": "Musée Carnavalet", "text": "Musée Carnavalet\n\nMusée Carnavalet, též Musée de l'Histoire de Paris (\"Muzeum dějin Paříže\") je muzeum, které je věnováno dějinám Paříže od vzniku města po současnost. Nachází se v Paříži ve 3. obvodu v historické čtvrti Marais v ulici \"Rue de Sévigné\". K jeho nejcennějším sbírkám patří doklady k Velké francouzské revoluci, obrazy, sochy, nábytek a umělecké předměty. Muzeum sídlí ve dvou městských palácích: hôtel Carnavalet a hôtel Le Peletier de Saint-Fargeau. Obě budovy sice ve skutečnosti odděluje Lycée Victor-Hugo, avšak v prvním patře jsou spojeny galerií. K muzeu je rovněž připojena Archeologická krypta na ostrově Cité.\n\nMuzeum bylo založeno v roce 1890 v paláci Carnavalet, který město zakoupilo v roce 1866 na radu barona Haussmanna a v letech 1871-1890 jej nechalo zrekonstruovat a rozšířit, aby se zde bylo lze umístit historické sbírky města Paříže. Další zvětšení proběhlo v roce 1914.\n\nDo paláce byly zakomponovány některé architektonické prvky ze staré Paříže:\nHôtel Le Peletier de Saint-Fargeau byl pro muzeum získán v 60. letech 20. století a v letech 1982-1989 prošel nákladnou rekonstrukcí, při které do něj byly začleněny mnohé zajímavé a cenné interiéry:\n\n\n"}
{"id": "678096", "url": "https://cs.wikipedia.org/wiki?curid=678096", "title": "Čtvrtletník", "text": "Čtvrtletník\n\nČtvrtletník je periodikum vycházející čtyřikrát ročně.\n\nČeské čtvrtletníky:\n\n\n"}
{"id": "678097", "url": "https://cs.wikipedia.org/wiki?curid=678097", "title": "Půlročník", "text": "Půlročník\n\nPůlročník je periodikum vycházející dvakrát ročně.\n\nČeské půlročníky:\n"}
{"id": "678102", "url": "https://cs.wikipedia.org/wiki?curid=678102", "title": "Doprava v okrese Česká Lípa", "text": "Doprava v okrese Česká Lípa\n\nDoprava v okrese Česká Lípa je součástí celostátní sítě tras železnice i silniční sítě. Nejsou zde dálnice, větší řeky, ani pravidelná letecká přeprava. Několik železničních tratí bylo zcela či částečně zrušeno. Bylo vybudováno několik cyklostezek a další se staví. V celém Libereckém kraji funguje integrovaný dopravní systém IDOL.\n\nV současné době jsou plně provozovány státními společnostmi České dráhy, ČD Cargo a Správa železniční dopravní cesty čtyři neelektrifikované železniční tratě s 27 zastávkami. Všechny tratě se spolu křižují v České Lípě.\n\nOkresem nevedou dálnice, ani rychlostní silnice, pouze silnice I, II a III.třídy.\n\n\nSilnice I. třídy se spolu křižují v Novém Boru (I/9, I/13) a v Zahrádkách (I/9, I/15 a I/38)\n\n\nSamostatně existuje městská autobusová doprava v České Lípě (provozuje BusLine a.s. – dříve ČSAD Semily a ještě dříve VETT), v kombinaci s linkami dálkové autobusové linky je takto vedena i v Mimoni a Novém Boru.\n\nLiberecký kraj dotuje autobusovou dopravu mezi obcemi Českolipska společnostem ČSAD Česká Lípa a Compaq Mimoň, která provozují desítky linek v okrese. Projíždí zde i zastavuje několik linek (do Prahy) dalších přepravců.\nPočet i frekvence linek jsou v pomalém útlumu (zánik uranové těžby, konkurence osobních aut), dříve velká autobusová nádraží jsou redukována na menší počet stání a plochu).\n\nVelká nádraží má Česká Lípa (již redukováno), Nový Bor, Stráž pod Ralskem (již redukováno). V ostatních městech (Doksy, Mimoň) jsou přiměřeně menší. Menší městečka nemají nádraží, pouze zastávky.\n\nV okrese je několik menších letišť využívaných pro vyhlídkové a cvičné lety malých letadel a nepoužívané vojenské letiště Hradčany. Žádné z letišť nemá parametry k využití pro pravidelnou přepravu cestujících. Pro potřeby lékařů jsou upraveny heliporty u některých nemocnic.\n\nŽádná z nevelkých řek na Českolipsku neumožňuje přepravu nákladů a osob. Na Máchově jezeře je provozována okružní přeprava rekreantů osobními loděmi (setrvačností, nesprávně zvanými parníky) během letní sezony.\n\nJiž zcela či zčásti jsou vybudovány:\n\nV okrese je vedena řada číslovaných cyklotras. Cyklostezky jsou do nich vřazeny, přesto převážná část sítě je vedena po silnicích II. a III. tříd s plným automobilovým průmyslem.\n\n"}
{"id": "678103", "url": "https://cs.wikipedia.org/wiki?curid=678103", "title": "Lundský mír", "text": "Lundský mír\n\nLundský mír, podepsaný 16. září (juliánského kalendáře)/26. září 1679, byl konečnou mírovou smlouvou mezi dánsko-norskou unií a Švédskou říší ve skånské válce. \n\nVálka začala když Švédsko na francouzskou pobídku zaútočilo na Branibory. Dánsko se do konfliktu zapojilo jako součást protifrancouzsko-švédské koalice okupací švédských dominií v severním Německu, přičlenilo švédského spojence Holštýnsko-Gottorpsko ke svému území, získalo námořní nadvládu nad Baltským mořem a obnovilo kontrolu nad některými ze svých skandinávských provincií ztracených kodaňským mírem. Od roku 1678 Francie rozdělila protišvédskou koalici uzavřením separátních mírů s Nizozemskem a dalšími jejími členy při nijmegenském míru. Francie, posílená výsledkem těchto mírových smluv, se snažila ulevit svému švédskému spojenci. Francouzský vojenský tlak donutil Braniborsko-Prusko k uzavření míru v Saint-Germain-en-Laye a zbavil tím Dánsko jeho nejdůležitějšího spojence. \n\nPravě tato událost přiměla dánské a švédské diplomaty k jednání v Lundu, zároveň francouzské síly vtrhly na dánská území a donutily Dánsko přijmout jimi diktovaný mír z Fontainebleau, který Švédsku navracel veškeré jeho předválečné vlastnictví a Holštýnsko-Gottorpsko jeho vévodovi. Dánsko-švédská jednání v Lundu pokračovala a konečná mírová smlouva nejen potvrdila detailní podmínky z Fontainebleau, ale také zahrnovala tajné spojenectví navržené prvotně Gyllenstiernou. Spojenectví, křehké již od počátku, se rozpadlo hned následující rok – po Gyllenstiernově smrti.\n\n"}
{"id": "678104", "url": "https://cs.wikipedia.org/wiki?curid=678104", "title": "NEET", "text": "NEET\n\nNEET („“) je označení pro mladé lidi, kteří nestudují, nepracují ani se na zaměstnání nepřipravují a živí je především rodiče. Zkratka vznikla ve Velké Británii, ale užívá se i v dalších zemích.\n\nVe Španělsku se pro tento fenomén používá označení ni-ni („“). Jedná se o jeden z důsledků světové hospodářské recese, která se ve Španělsku projevila především v podobě zvýšené nezaměstnanosti a propadu pracovních nabídek v sektoru služeb.\n"}
{"id": "678110", "url": "https://cs.wikipedia.org/wiki?curid=678110", "title": "Soldier (album)", "text": "Soldier (album)\n\nSoldier je studiové album protopunkového zpěváka Iggy Popa z roku 1980. Jedná se o první album na které s ním spolupracuje český kytarista a klávesista Ivan Král a dřívější člen Sex Pistols Glen Matlock.\n\nVšechny skladby napsali Iggy Pop, pokud není uvedeno jinak.\n\n\n"}
{"id": "678111", "url": "https://cs.wikipedia.org/wiki?curid=678111", "title": "Soldier", "text": "Soldier\n\nSoldier může být:\n\n"}
{"id": "678115", "url": "https://cs.wikipedia.org/wiki?curid=678115", "title": "Bungil Creek", "text": "Bungil Creek\n\nBungil Creek je říčka ve státě Queensland v Austrálii. Náleží k povodí Murraye.\n\nPramení v oblasti Bymount severně od města Roma. Protéká městem a vlévá se do Spring Creeku, který ústí do řeky Balonne 7 km západně od města Surat.\nCelkem má 14 přítoků z nichž 5 nejvýznamnějších je Mooga Mooga Creek, Bony Creek, Hurdle Creek, Waterhole Creek a Macks Gully.\n\nBungil Creek má normálně velmi malý průtok, ale při prudkých deštích může dojít k rozsáhlým záplavám i díky povodí o rozloze 710 km.\n\n\n"}
{"id": "678123", "url": "https://cs.wikipedia.org/wiki?curid=678123", "title": "Pavel Lebeděv", "text": "Pavel Lebeděv\n\nPavel Pavlovič Lebeděv (; Čeboksary, Ruské impérium – 2. července 1933, Charkov, SSSR) byl ruský a sovětský vojenský velitel.\n\nPocházel z pravoslavné chudé šlechty. Studoval v Nižném Novgorodu kadetský sbor, po jeho dokončení se stal kadetem na Alexandrovské vojenské škole. V roce 1897 nastoupil na Akademii generálního štábu a absolvoval ji v roce 1900 s vyznamenáním.\n\nNa počátku první světové války již byl plukovníkem. Bojoval na východní a severozápadní frontě. V roce 1915 byl povýšen na generálmajora.\n\nV roce 1918 odmítl přistoupit k bělogvardějcům a dobrovolně vstoupil do Rudé armády na osobní pozvání Vladimira Lenina. Zpočátku sloužil jako koordinátor mobilizace, později jako jeden z velitelů. V letech 1923 – 1924 byl členem revoluční vojenské rady.\n\nPodílel se na porážce Kolčaka, Děnikina a Judeniče, je považován za jednoho z tvůrců tzv. Orelsko-Kromské operace z roku 1919, díky níž byl zastaven Děnikin. Po celou dobu občanské války pracoval velmi tvrdě – téměř každý den, domů se vracel ve čtyři hodiny ráno.\n\nV letech 1922 - 1924 byl šéfem vojenské akademie Michaila Frunzeho. V roce 1925 se stal náčelníkem štábu a zástupcem velitele ukrajinského vojenského okruhu Jona Jakiry. Byl členem Všeukrajinského ústředního výkonného výboru. Zemřel v Charkově.\n\nNa jeho počest je v Charkově pojmenována ulice.\n\n"}
{"id": "678127", "url": "https://cs.wikipedia.org/wiki?curid=678127", "title": "Switch (album)", "text": "Switch (album)\n\nSwitch je studiové album nizozemské hard rockové hudební skupiny Golden Earring, vydané v roce 1975.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "678128", "url": "https://cs.wikipedia.org/wiki?curid=678128", "title": "Houba domečková", "text": "Houba domečková\n\nHouba domečková (\"Suberites domuncula\") je mořský živočich z kmene houbovců. Vytváří velké nepravidelné kopečky a koule s nápadnými vyvrhovacími otvory. Může dorůst velikosti až přes 1 m, při tloušťce okolo 7 cm. Její povrch je dosti pevný, na omak kožovitý. Tělesná schránka je vyztužena třemi typy jehlic. Často obrůstá ulity osídlené poustevnickými kraby, které pak rozpouští a vytváří pro poustevníčka druhotnou skrýš, která roste s ním.\n"}
{"id": "678130", "url": "https://cs.wikipedia.org/wiki?curid=678130", "title": "Linie následnictví srbského trůnu", "text": "Linie následnictví srbského trůnu\n\nNáslednictví srbského (a bývalého) jugoslávského trůnu užívalo jako systému určení následnictví trůnu salické právo. Následnictví jugoslávského trůnu bylo určeno v ústavě z roku 1931 (článek 36) a vycházelo z následnictví předchozího Srbského království. Podle salického práva mohli trůn zdědit pouze mužští potomci krále Petra I., vnuka Karađorđe Petroviće.\n\nSoučasným pretendentem srbského (resp. jugoslávského) trůnu je Alexandr \"II.\" Karađorđević, syn krále Petra II. Karađorđeviće. Princ Alexandr Karađorđević je přes svou babičku Marii v 26. generaci potomkem středověkých srbských králů z rodu Nemanjićů.\n\nLinie následnictví srbského trůnu je následující:\nPokud by vymřeli po meči tito možní následníci trůnu (potomci Petra I.), může král určit jako svého dědice svého příbuzného z vedlejší (nedynastické) větve dynastie Karađorđevićů. Pokud by takto král neučinil a zemřel bez dědiců, je na parlamentu, aby vybral a zvolil nového krále z vedlejší větve královské dynastie Karađorđevićů (potomci prince Arsena, mladšího bratra krále Petra I.). V tomto případě by se mohli následníky trůnu stát: \n\nOvšem při vymření i těchto příslušníků rodu (což by vedlo k vymření celého rodu) by následnictví trůnu přešlo k nejbližšímu mužskému potomku posledního krále v ženské linii.\n\n"}
{"id": "678140", "url": "https://cs.wikipedia.org/wiki?curid=678140", "title": "Rozhodnutí 2", "text": "Rozhodnutí 2\n\nRozhodnutí 2 nebo také Allen je druhá epizoda první řady amerického seriálu \"Prison Break\", která ve Spojených státech debutovala, stejně jako epizoda pilotní, 29. srpna 2005. Režisérem byl Michael Watkins a scénář napsal Paul Scheuring, který vytvořil seriál. \n\nSvůj debut v seriálu si zde odehráli Robert Knepper jako Theodore Bagwell, Patricia Wettig jako viceprezidentka Caroline Reynolds a Kurt Caceres v roli Sucreho bratrance Hectora Avily.\n\nEpizoda začíná na dvoře, kde spolu hrají Michael Scofield a Charles Westmoreland dámu. Zatímco Scofield poví Westmorelandovi, že má v plánu utéci, starý dobrák mu říká, že se schyluje k rasové válce mezi bílými a černými (což by mohl být pro Michaela problém, jelikož si u Afro-Američana C-Nota objednal PUGNAC). Před bojem se k akci uchylují také dozorci, kteří jdou prohledat cely vězňů, jestli se v nich nenachází pašované zboží. Fernando Sucre má v cele trávu a nůž, se kterým ho přistihuje hlavní dozorce Brad Bellick. S ním naštěstí jde také ředitel věznice Henry Pope, který chápe, že zbraň patří Sucremu a přemisťuje ho na samotku.\n\nLincoln Burrows se snaží svému bratrovi celý plán rozmluvit, ale Michael to zabalit nechce. V plánu je dostávat se z cely pomocí záchodu, který dokáže pomocí specifického inbusového šroubu odšroubovat od stěny a pak dírou vylézt do potrubí a přilehlých chodbiček. Šroub nakonec nachází na lavičce, která ale „patří“ T-Bagovi, který sedí za znásilnění a vraždu několika dětí v Alabamě. T-Bag nabízí Scofieldovi svou kapsu, za kterou když se bude držet, tak mu pomůže a ochrání ho při rasové válce. Michael ale jeho úchylné služby odmítá a odchází, zatímco šroub je jen z poloviny odšroubovaný. \n\nVeronica Donovan zatím nachází Toma Gilese, který obhajoval Lincolna, ale vidí případ jako uzavřený. Michael se zatím snaží urychlit záležitost se C-Notem, který ale chce vědět, co je tak důležitého v ordinaci, že potřebuje PUGNAC. Michael ho prozatím odbyje tím, že mu možná za PUGNAC své tajemství svěří. Pak jde zpět na T-Bagovu lavičku, kde se mu konečně podařilo odšroubovat ten šroub, který tak potřebuje. T-Bag ale přichází těsně před Scofieldovým odchodem, čímž se šroub dostává do jeho moci, zatímco si myslí, že Michael ho chtěl použít jako zbraň pro nadcházející rasovou válku. \n\nPodezření dostává hlavní dozorce Bellick, který při prohlídce Scofieldovy cely nachází papírek se jmény Schweitzer Allen a číslem. Zatímco Schweitzer je jméno instalatéra záchodů ve věznici, Allen je výrobce inbusových šroubů a číslo označuje ten specifický šroub. Michael zatím řeší problém s Johnem Abruzzim, který chce vydat Fibonacciho. Scofield mu ho chce dát až po útěku, ale mafiánský boss Philly Falzone ho chce hned a Abruzzimu vyhrožuje zabitím jeho dětí. Sucre potřebuje zavolat své Maricruz, které volá každé pondělí, ale dozorci ho ze samotky k telefonu nepustí.\n\nBellick zatím přichází k jednomu z úředníků, který mu prohledá počítač heslem Allen Schweitzer, ale dozorce pouze zjišťuje, že Schweitzer není žádný vězeň. Příprava na válku zatím připravuje, když se všude šíří ruční zbraně. Scofield jde prohledat T-Bagovu celu, ale když ho pedofil přistihne, musí mu říct, že se chce připojit a že potřebuje zbraň. Inbusový šroub ale nedostane, místo toho spatří konverzaci C-Note, který je na pochybech, jestli může Michaelovi dát PUGNAC. Tom Giles se zatím zastavuje u Veronicy, které dává videokazetu se záznamem vraždy Terrence Steadmana. Veronica ji zhlédne a připadá ji jasné, že Burrows prostě vlivného muže zastřelil.\n\nZatímco válka se blíží, Bellick se jde zeptat na Allena Schweitzera Scofielda osobně. Ten ale popře, že by někoho takového znal. O pár okamžiků později se s Michaelem sejde C-Note, který se tváří, jako by mu chtěl dát PUGNAC. Byla to však pouze léčka, když na Michaela skočili dva C-Notovi pomocníci, kteří mu důrazně vysvětlili, že jejich šéf neobchoduje s nikým, kdo se kamarádí s lidmi jako T-Bag, kterého C-Note přirovnává k Hitlerovi. Lincolna navštěvuje Veronica, která mu říká, že je o jeho vině přesvědčena, jelikož viděla videokazetu a Licoln byl jediným člověkem, který měl motiv k vraždě. Také se ho snaží přesvědčit, aby stáhl z bojiště Michaela. Lincoln zase vysvětluje, že tam pouze přišel s pistolí, ale nikdy nestiskl spoušť, muž v autě už byl totiž mrtvý. Udělal to prý protože to dlužil Crabu Simmonsovi.\n\nVálka se dále přibližuje a Sucreho problém začíná být velký. Sice o tom neví, ale jeho snoubenka Maricruz je na večírku s jeho bratrancem Hectorem. Toma Gilese zastavují agenti Paul Kellerman a Danny Hale, kteří po něm chtějí vědět, kdo chtěl vidět videokazetu. Veronica zatím navštěvuje rezidenci Craba Simmonse, kde ale potká pouze jeho matku, která mu řekne, že je mrtvý. Ve věznici se už ale schýlilo k válce, kterou odstartuje vězeň Ballard. Michael má celu v prvním patře a ačkoli se nechce zapojit, jeden z vězňů ho přehodí přes zábradlí do přízemí. Pak ho napadne T-Bagův hoch, který k tomu použije právě inbusový klíč, který Michael potřebuje. Michael ale útoku odolá a dokonce se zmocní zbraně. Nakonec ho ale zachrání jeden Afro-Američan, který vězně zabije nožem. Michael je otřesený a odebírá se do své cely, kde, ačkoli je v bezpečí, stále vyděšeně dává pozor na dění kolem sebe. Situaci mu navíc vůbec neulehčuje T-Bag, který zezdola křičí, ohromený ztrátou druha, že Scofield je mrtvý muž.\n\nŘeditel Henry Pope po válce zařídí dvoudenní omezení pohybu vězňů, které se bude v dalších případech stupňovat na týden, měsíc, atd. Veronice se ozve Leticia Barris, která ji spatřila při rozhovoru s paní Simmonsovou a která s Crabem Simmonsem chodila. Kvůli strachu z tajných agentů se ale chce sejít někde na veřejném místě, kde je hodně lidí a kde si agenti nic nedovolí. Agenti vážně jsou na místě, ale k ničemu se nedováží. Oficiálním důvodem smrti Craba Simmonse bylo předávkování, které ale Leticia vyvrátila, jelikož Crab nemohl brát drogy kvůli slabému srdci. Agenti pak zavolají viceprezidentce Caroline Reynolds do Montany, které říkají o svých potížích s právničkou. Viceprezidentka je ale nabádá k odstranění Veronicy, což by podle ní neměl být těžký úkol. \n\nNa první hodinu odpolední má Michael schůzku v ordinaci doktorky Tancredi, která mu má otestovat, jestli trpí cukrovkou nebo ne. Scofield jen těsně před odchodem ze dvora dostává od C-Nota vysněný PUGNAC, který mu nejspíš pomůže, ale je tu problém s časem. Test nakonec trvá jen pár sekund a PUGNAC svou práci zvládl dobře a rychle. Když ale Michael odchází z ordinace, převezme si ho dozorce Bellick, který ho odvede k Abruzzimu. Ten chce ihned informaci o Fibonaccim, kterou mu ale Michael stále nechce dát a tak přichází o malíček na levé noze, který mu kleštěmi odstraní jeden z Abruzziho tvrdých hochů.\n"}
{"id": "678142", "url": "https://cs.wikipedia.org/wiki?curid=678142", "title": "Saugeais", "text": "Saugeais\n\nSaugeais (dříve \"Sauget\") je oblast na východě Francie v pohoří Jura, která se proslavila jako mikronárod nazvaný \"Svobodná republika Saugeais\" (francouzsky \"République libre de Saugeais\").\n\nV údolí Saugeais zahrnujícím jedenáct obcí zřídili v roce 1150 páni z Joux samostatné opatství. Odlehlá hornatá oblast na horním toku řeky Doubs si uchovala vlastní folklór, způsob života i dialekt až do 20. století. Vyhlášení republiky proběhlo kuriózním způsobem. V roce 1947 přijel na odvody branců do Montbenoit prefekt Ottaviani a zastavil se v místním hotelu. Jeho majitel Georges Pourchet návštěvníkovi při jídle vyprávěl o historii Saugeais a žertem prohodil: \"\"Vlastně byste potřeboval povolení ke vstupu na území naší svobodné republiky.\"\" Prefekt byl v dobrém rozmaru a pohotově odpověděl: \"\"Dobře, tak jste republika a vy tak dobře vaříte, že vás jmenuji jejím prezidentem.\"\" Podnikavý pan Pourchet využil situace a učinil ze \"své\" republiky turistickou atrakci. Po jeho smrti v roce 1968 to vypadalo, že státeček zanikne, ale roku 1972 proběhla dobročinná slavnost ve prospěch opravy historické budovy opatství a při té příležitosti občané prohlásili novou prezidentkou manželku zakladatele Gabrielle Pourchetovou. Ta zemřela v roce 2005 ve věku devadesáti devíti let (byla tedy suverénně nejstarší hlavou státu na světě, budeme-li Saugeais považovat za stát) a její nástupkyní se stala dcera Georgette Pourchet-Bertinová. Povinností prezidenta je vítat návštěvníky, dopisovat si s fanoušky a poskytovat interview novinářům, kteří se o tuto historicko-politickou anomálii zajímají. Předsedou vlády je od roku 1990 Jean-Marie Nicod.\n\nSaugeais má rozlohu 125 km² a zhruba 4 500 obyvatel (k tomu asi 500 čestných občanů po celém světě), hlavním městem je Montbenoit. Státní vlajka je černo-červeno-žlutá vertikální trikolóra se státním znakem v prostředním pruhu. Znak zobrazuje biskupskou berlu a rytířskou přilbu připomínající tradici církevní i světské samosprávy, trojvrší s borovicí symbolizující hornaté území a bílou vlnovku na zeleném poli jako řeku Doubs. Státní hymnou je píseň \"Kdyby všichni lidé na světě\", jejíž hudbu složil v roce 1910 Theodore Botrel a místní zpěvák Joseph Bobillier k ní napsal slova v saugeaiském nářečí . Republika Saugeais má vlastní televizní stanici, uděluje také státní vyznamenání. Pro chudý region s drsným klimatem je recesistická republika lákající četné zvědavce vítaným zdrojem příjmů. Vztahy s francouzskou vládou jsou korektní: svědčí o tom skutečnost, že v roce 1987 vydala francouzská pošta známku připomínající 40. výročí založení republiky Saugeais. Republika má také svoji fotbalovou reprezentaci, která ovšem hraje jen neoficiální utkání, protože mezinárodně neuznávaný stát nemůže být členem FIFA .\n\nAčkoli je Saugeais hrdé na svůj republikánský status, přece má \"královnu\". V roce 2006 jí byla korunována nejslavnější místní občanka, olympijská vítězka v biatlonu Florence Baverel-Robertová.\n\n"}
{"id": "678143", "url": "https://cs.wikipedia.org/wiki?curid=678143", "title": "Linie následnictví marockého trůnu", "text": "Linie následnictví marockého trůnu\n\nNáslednictví marockého trůnu užívá jako systému určení následnictví trůnu salické právo. Následníkem trůnu a králem se může stát pouze mužský potomek krále Muhammada V., tj. ženy jsou podle muslimských zvyků úplně vyloučeny z následnictví trůnu. \n\nPokud by nebylo potomků krále Hassana II. v mužské linii, násedníky trůnu by se stali nejbližští potomci Muhammada V. z vedlejší linie, v které je nejblíže trůnu princ Mulaj Hicham, bratranec Muhammada VI.\n\nNáslednictví marocké koruny upravuje článek 20 marocké ústavy z roku 1996. \n\nLinie následnictví marockého trůnu je následující:\n\n"}
{"id": "678145", "url": "https://cs.wikipedia.org/wiki?curid=678145", "title": "Radio Ethiopia", "text": "Radio Ethiopia\n\nRadio Ethiopia je studiové album americké punk rockové hudební skupiny Patti Smith Group, vydané v roce 1976 u Arista Records.\n\n\nNa obalu desky je nápis:\nFree Wayne Kramer!\nSvobodu pro Ivana Jirouse!\na Plastické lidi našeho světa!\n"}
{"id": "678147", "url": "https://cs.wikipedia.org/wiki?curid=678147", "title": "Ask the Angels", "text": "Ask the Angels\n\nAsk the Angels je rocková píseň, kterou napsali Patti Smith a Ivan Král v roce 1976 pro skupinu Patti Smith Group. Píseň vyšla na albu Radio Ethiopia. V roce 1990 udělala cover na tuto skladbu skupina Chemical People a v roce 2000 skupina The Distillers.\n"}
{"id": "678149", "url": "https://cs.wikipedia.org/wiki?curid=678149", "title": "Holické povstání", "text": "Holické povstání\n\nHolické povstání bylo ozbrojené vystoupení obyvatel Holic proti německé okupaci 5. května 1945, na konci druhé světové války.\n5. května 1945 kolem 10 hodin ranní do Holic přišla zpráva o povstání v Praze. V městě bylo tou dobou již rušno. Brzy poté na náměstí vpochodovali partyzáni. Partyzánský velitel a po něm učitel Pilný, jenž stál v čele místního Národního výboru, přednesli projevy. Začali být odzbrojováni četníci. Major Pfaffelhuber, jenž stál v čele místní posádky, povstalce vyzval k návratu do práce. Ti místo toho zaútočili na vagon se zbraněmi. Zahynul přitom student Jiří Balcar. Pušky ve vagonech byly poté rozděleny mezi občany. Na jednu pušku však bylo jen 3–5 nábojů. Další zbraně, které se ocitly v rukou povstalců, byly panzerfausty a 5 děl. Tři děla byla prozatím ponechána na náměstí, jedno bylo dáno na železniční přejezd přes silnici ve směru na Vysoké Mýto. Poslední dělo bylo ve Starých Holicích. Silnice do Vysokého Mýta byla také zablokována vagonem. Na kostelní věži vznikla pozorovatelna a okolo města byly rozestavěny hlídky.\n\nPovstalci se poté pokusili obsadit Hirschovu továrnu na obuv (nyní Junker), kde bylo 40 německých vojáků. Vyjednávání skončilo smrtí českého vyjednavače. Jeho tlumočník však jako odvetu zabil 2 Němce a unikl. V následujícím útoku na objekt zahynuli 3 povstalci. Němci měli také ztráty. Nakonec došlo k vzájemné dohodě o neútočení.\n\nMezi tím se v městě objevilo německé auto. Mířilo na Vysoké Mýto, ale dojelo jen na náměstí, kde bylo zničeno granátem. Němci však uprchli do domu pana Vohralíka. Byli zlikvidováni asi po půl hodině. Tvrdé boje se také rozhořely o školu v Rovni obsazené Němci. Holičtí tam vyslali auto dobrovolníků. Do boje byl dokonce nasazen i německý tank a 35 povstalců bylo zajato.\n\nNěmecké útoky na Holice přicházely hlavně od Vysokého Mýta. Během pozdního odpoledne přišel nejtěžší útok. Ten však byl neúspěšný a pouze jedinému Němci se povedlo uprchnout. Celkem bylo během 5. května zajato 100 německých vojáků a ukořistěna řada ručních zbraní a 11 kulometů. Situaci povstalců ztěžovalo to, že Pardubice, Hradec Králové, Vysoké Mýto a jiná okolní města byla pevně v rukou německých armád.\n\nVečer byly rozestavěny po obvodu města hlídky a partyzáni odešli do lesů. Ráno 6. května se partyzáni vrátili. Přes město se snažili projít němečtí vojáci prchající na západ. Byli však odzbrojováni a zajímáni. Někteří se bránili zajetí. Bylo takto zajato asi 200 německých vojáků. Před desátou se nad Holicemi objevilo průzkumné letadlo Storch. To však poté zmizelo. Kolem druhé hodiny se objevily nad městem 3 bombardéry a začaly ho bombardovat. Současně s bombardováním začal i pozemní útok, kterého se účastnily i jednotky SS. 1 letadlo bylo poškozeno a druhé setřeleno palbou z ručních zbraní. Němci měli výraznou početní převahu, partyzáni raději ustoupili do lesa a Němci město obsadili.\n\nNěmečtí vojáci okamžitě začali rabovat. Zapálili několik domů a osvobodili Němce, kteří byli v boji zajati. Všichni muži byli odvedeni na Javůrku. Zde byli prohledáni. Každý, kdo měl v kapse náboj nebo třeba zablácené boty, byl zastřelen. Celé to trvalo 2 hodiny. Poté bylo několik desítek z nich odvezeno do Vysokého Mýta jako rukojmí a zbytek poslán do sokolovny. Rukojmí ve Vysokém Mýtě byli využiti k získání slibu, že proti německým vojákům v Holicích nebude podniknuta žádná akce. Aby tuto hrozbu Němci zdůraznili, podpálili radnici. V radnici byla spousta zbraní a uměleckých děl vysoké hodnoty. Lidé z okolních domů se museli vystěhovat, protože začala vybuchovat uskladněná munice. Hašení bylo povoleno až 7. května. 7–8. května Němci Holice opustili. 10. května do města vstoupila Rudá armáda a 21. května došlo ke slavnostní přehlídce partyzánské jednotky. Při ní byl, zřejmě v rámci vyřizování osobních účtů, zastřelen kapitán Korovin, který partyzánům velel.\n\nHolice blokovaly hlavní silnici na Prahu, která tak nemohla být použita k ústupu. Také bylo řadě jednotek znemožněno zasahovat proti Praze, kde se v té době bojovalo.\n\n"}
{"id": "678150", "url": "https://cs.wikipedia.org/wiki?curid=678150", "title": "Pumping (My Heart)", "text": "Pumping (My Heart)\n\n\"Pumping (My Heart)\" je rocková píseň, kterou napsali tři členové hudební skupiny Patti Smith Group, a to Patti Smith, Ivan Král a Jay Dee Daugherty v roce 1976. Píseň vyšla na albu Radio Ethiopia v roce 1976.\n"}
{"id": "678152", "url": "https://cs.wikipedia.org/wiki?curid=678152", "title": "Pissing in a River", "text": "Pissing in a River\n\n\"Pissing in a River\" je rocková píseň, kterou napsali český kytarista Ivan Král a americká zpěvačka Patti Smith pro hudební skupinu Patti Smith Group. Skladba vyšla v roce 1976 na albu Radio Ethiopia.\n"}
{"id": "678153", "url": "https://cs.wikipedia.org/wiki?curid=678153", "title": "Bohatý táta, chudý táta", "text": "Bohatý táta, chudý táta\n\nBohatý táta, chudý táta ( \"Rich Dad Poor Dad\") je kniha, jejímiž autory jsou Robert Kiyosaki a Sharon Lechterová. Cílem knihy je ukázat rozdíl mezi smýšlením bohatých lidí a chudých lidí a upozornit na důležitost finanční gramotnosti v dnešním světě, pokud chce člověk dojít k finanční svobodě. Kniha se stala celosvětovým bestsellerem.\n\nKniha má několik kapitol, v kterých autoři řeší různé aspekty bohatství. Do toho jsou vkládány zážitky z dětství, ve kterých vystupuje bohatý táta (otec Robertova přítele Mikea, který vybudoval obchodní impérium ve státě Havaj, a to i přesto, že nedokončil ani střední školu) a chudý táta (skutečný Robertův otec, který byl učitelem a velmi vzdělaným mužem, přesto chudým). Bohatý táta dělá oběma chlapcům mentora a radí jim, jak se stát bohatým.\n\nV knize se rozebírají témata jako:\n\nKniha nabádá k vytvoření pasivního přijmu investováním do aktiv jako jsou nemovitosti, cenné papíry, duševní vlastnictví, ale hlavně k rozvíjení finanční gramotnosti.\n\nHlavní motto knihy zní: \"„Bohatí nepracují pro peníze, nechávají peníze, aby pracovaly pro ně.“\"\n\nAmerický milionář a obchodní magnát Donald Trump knihu Bohatý táta, chudý táta přečetl, chválil a přirovnával ji ke své literární prvotině z roku 1987 Umění udělat dohodu, která sloužila jako inspirace Kiyosakimu. Trump v roce 2006 spolupracoval s Kiyosakim na knize Proč chceme, abyste byli bohatí.\n\nDalší podporující celebritou je Will Smith, který řekl, že učí svého syna o finanční odpovědnosti čtením této knihy.\n\nAmerický módní podnikatel a investor Daymond John prohlásil, že tato kniha je jedna z jeho oblíbených.\n\nJohn T. Reed řekl, že: „Bohatý táta, chudý táta obsahuje mnoho nesprávných rad, mnoho špatných rad, některé nebezpečné rady a naprosto žádné dobré rady“. Také řekl: „Bohatý táta, chudý táta je jedna z nejhloupějších knih na téma ,jak zbohatnout’, kterou jsem kdy četl“.\n"}
{"id": "678157", "url": "https://cs.wikipedia.org/wiki?curid=678157", "title": "Jay Dee Daugherty", "text": "Jay Dee Daugherty\n\nJay Dee Daugherty (* 22. března 1952, Santa Barbara, Kalifornie, USA) je americký bubeník a skladatel, nejvíce známý jako člen doprovodné skupiny zpěvačky Patti Smith, se kterou hrál v letech 1975 až 1979 a od roku 1988 dodnes. Když se skupina v roce 1979 rozpadla, vystupoval Daugherty s několika různými hudebníky, jako byli Tom Verlaine, John Cale, The Roches nebo Willie Nile. V letech 1990 až 1993 byl členem skupiny The Church.\n\n"}
{"id": "678162", "url": "https://cs.wikipedia.org/wiki?curid=678162", "title": "Jai Johanny Johanson", "text": "Jai Johanny Johanson\n\nJai Johanny Johanson, známý též pod přezdívkou Jaimoe (8. července 1944, Ocean Springs, Mississippi, USA) je americký bubeník, nejvíce známý jako zakládající člen skupiny The Allman Brothers Band.\n"}
{"id": "678166", "url": "https://cs.wikipedia.org/wiki?curid=678166", "title": "X-Ray Spex", "text": "X-Ray Spex\n\nX-Ray Spex byla anglická punk rocková hudební skupina, založená v Londýně v roce 1976.\n\n\n"}
{"id": "678168", "url": "https://cs.wikipedia.org/wiki?curid=678168", "title": "Bill Haley &amp; His Comets", "text": "Bill Haley &amp; His Comets\n\nBill Haley & His Comets byla americká rock and rollová hudební skupina, založená v roce 1952 a fungovala až do smrti Billa Haleyho v roce 1981. Následně vystupovalo pod názvem The Comets již bez Haleyho několik dalších skupin, přičemž v nich působili dřívější členové Haleyho kapel.\n\n"}
{"id": "678171", "url": "https://cs.wikipedia.org/wiki?curid=678171", "title": "Tsoj (planetka)", "text": "Tsoj (planetka)\n\n(2740) Tsoj je planetka v hlavním pásu planetek s průměrem 25 km, kterou objevila Ljudmila Žuravlevová 26. září 1974 v Krymské astrofyzikální observatoři. Pojmenovaná byla na počest Viktora Coje, slavného sovětského básníka a rockera, frontmana skupiny Kino. Před přidělením jména nosila planetka předběžné označení 1974 SY.\n\n\n"}
{"id": "678176", "url": "https://cs.wikipedia.org/wiki?curid=678176", "title": "Merlin (film, 1998)", "text": "Merlin (film, 1998)\n\nMerlin je dvoudílný americko-britský dobrodružný fantasy film z roku 1998, vyprávějící o legendárním kouzelníkovi Merlinovi, postavě pocházející z anglické mytologie a o jeho životě plném zvratů a intrik. Na rozdíl od ostatních filmů z podobnou tematikou zde není v popředí Artuš a rytíři Kulatého stolu, kteří zde hrají spíše vedlejší roli a film se zaměřuje na Merlina, Morganu La Fey, královnu Mab a další podobné postavy. Volně na něj navazuje film Merlin- Čarodějův učen, ve kterém se ale vyskytuje ze známých postav jen Merlin sám.\n\nTitulní roli si zahrál novozélandský herec Sam Neill, který byl v té době na vrcholu popularity, kam se dostal roku 1993 po uvedení snímku Jurský park do kin. Zazářila zde také Helena Bonham Carter, v té době také slavná a uznávaná herečka. Film režíroval Steve Barron a scénář napsali David Stevens a Petr Barnes.\n\nNa celém světě je stále více křesťanů a další se k nim rychle přidávají a to znamená pro pohanské bohy a bytosti, ve které do nynějška věřili, konec. Postaví se proti tomu královna Mab, jedna z legendárních bytostí a vytvoří mocného čaroděje, jehož jméno zní Merlin a toho chce využít, aby nepřišel její zánik. Rozčílí ji, když její návrh odmítne její sestra, jezerní paní, a jde ve svém úmyslu neustále dál a tím víc zlých věcí dělá. To se nelíbí Merlinovi, kterého dá zatím vycvičit v čaroděje, odejde od ní a bojuje proti ní. Setkává se s mnoha lidmi, od jeho přítele skřítka Frika a krále Vortigerna přes krále Artuše až po podivuhodnou Morganu La Fey a pokouší se konat dobro, v čemž mu pomáhá meč Excalibour, který dostal od sestry Mab a překonává tak útrapy a intriky, kterých je v těchto dobách okolo občanské války, kterou král Konstantin nezvládá, mnoho a i v dalších dobách, kdy se začíná prosazovat mladá Morgana a zplodí s králem Artušem syna Mordreda, což se stane později mladému králi osudným. Po celý svůj život ale nemůže dosáhnout toho, co si přeje- vzít se s Nimue, již ze srdce miluje. Mab proti němu po celou tuto dobu bojuje a dokonce dosáhne toho, že je Nimue zavalena v jakési kotlině a nemůže se odsud dostat. Nakonec ale Merlin nad Mab zvítězí- docílí toho, že v ní všichni v místnosti, kde se nachází, přestanou věřit a odejdou a Mab zmizí.\n\nPo letech, když jako stařec tento příběh vypráví ve městě, potká starého přítele a následného soupeře Frika a ten mu řekne, že se již Nimuet dostala z kotliny a Merlin ji najde. Spolu žijí potom šťastně a Merlin použije své poslední kouzlo, jímž je oba změní a oba vypadají a jsou tak mladí, jako kdysi. \nSam Neill – kouzelník Merlin Helena Bonham Carter – čarodějnice Morgana Le Fay Miranda Richardson – královna Mab a Jezerní paní Rutger Hauer – král Vortigern Isabella Rossellini – Nimue Martin Short – skřítek Frik John Gielgud – král Konstant James Earl Jones – Král Hory Jason Done – Mordred Paul Collan – Artuš Daniel Brockebank – mladý Merlin a další\n"}
{"id": "678177", "url": "https://cs.wikipedia.org/wiki?curid=678177", "title": "One Kind Favor", "text": "One Kind Favor\n\nOne Kind Favor je čtyřiadvacáté a zatím poslední studiové album amerického bluesového kytaristy B. B. Kinga, vydané v roce 2008 u Geffen Records.\n\n\n"}
{"id": "678179", "url": "https://cs.wikipedia.org/wiki?curid=678179", "title": "Linie následnictví jordánského trůnu", "text": "Linie následnictví jordánského trůnu\n\nNáslednictví jordánského trůnu užívá jako systému určení následnictví trůnu salické právo. Následníkem trůnu a králem se může stát pouze mužský potomek krále Abdalláha I., muslimského vyznání, tj. ženy a jejich potomci jsou podle muslimských zvyků úplně vyloučeny z následnictví trůnu. \n\nNáslednický jordánské koruny upravuje článek 28 jordánské ústavy z roku 1952. Nicméně král má právo jmenovat následníkem trůnu některého ze svých bratrů. Pokud nebyli žádní královi příbuzní , kteří jsou potomky prvního krále Abdalláha I. může parlament určit a zvolit králem některého ze vzdálenějších královích příbuzných, kteří jsou potomky Husajna ibn Alího al-Hášimího z rodu Hášimovců.\n\nLinie následnictví jordánského trůnu je následující:\n"}
{"id": "678181", "url": "https://cs.wikipedia.org/wiki?curid=678181", "title": "Seznam nejvyšších budov v Dallasu", "text": "Seznam nejvyšších budov v Dallasu\n\nSeznam dokončených budov vyšších jak 150 m stojících v Dallasu.\n"}
{"id": "678184", "url": "https://cs.wikipedia.org/wiki?curid=678184", "title": "Bitva u Salzbachu", "text": "Bitva u Salzbachu\n\nBitva u Salzbachu byla vybojována 27. července 1675 mezi francouzskou armádou a říšským vojskem během francouzsko-nizozemské války. Po obsazení Alsaska v zimě 1675 maršál de Turenne během letního tažení manévroval v Bádensku a snažil se přinutit velitele říšského sboru Montecuccoliho ke střetnutí. To se mu podařilo u Salzbachu. K dispozici měl 20 000 vojáků proti soupeřovým 25 000.\n\nFrancouzský maršál, Henri de la Tour d'Auvergne, vikomt de Turenne, byl zabit v bitevní vřavě, zasažen jedním z prvních výstřelů. K žádné velké bitvě pak nakonec nedošlo - francouzská vojska se po krátké dělostřelecké výměně začala stahovat.\n"}
{"id": "678186", "url": "https://cs.wikipedia.org/wiki?curid=678186", "title": "Keeper of the Flame", "text": "Keeper of the Flame\n\nKeeper of the Flame je studiové album nizozemské hard rockové hudební skupiny Golden Earring, vydané v roce 1989.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "678187", "url": "https://cs.wikipedia.org/wiki?curid=678187", "title": "Bryan Tower", "text": "Bryan Tower\n\nBryan Tower je mrakodrap v americkém městě Dallas. Má 34 podlaží a výšku 156 metrů. Výstavba probíhala v letech 1970–1973 podle projektu společnosti Neuhaus & Taylor. Budova disponuje prostory o celkové výměře 108 934 m, tyto prostory jsou využívány jako kanceláře.\n\n"}
{"id": "678188", "url": "https://cs.wikipedia.org/wiki?curid=678188", "title": "Thigmotropismus", "text": "Thigmotropismus\n\nThigmotropismus (též haptotropismus) je druh tropismu, je směrovaná reakce orgánu na podnět vnímaný jako fyzický kontakt s pevným objektem. Popínavé rostliny, jako například vinná réva, rozvíjí úponky, které obtáčí okolo objektu.\n\nAfričtí domorodci, žijící v džungli, již v sedmnáctém století prokazatelně znali tento fenomén.\n\nJe známo, že Charles Darwin dělal pokusy s thigmotropismem u rostlin a srovnával reakce na geotropismus a thigmotropismus. Objevil, že svislý růst kořene fazole může kontakt na podnět odklonit od svislého růstu. Tedy že thigmotropická reakce převládne nad geotropickou. Nicméně výzkum interakce mezi thigmotropismem a geotropismem rostlin není ještě plně prozkoumán.\n\nThigmotropismus je růst rostlin v reakci na fyzický kontakt. Příkladem je růst úponků rostliny vinné révy k opoře, s nimiž přichází do mechanického kontaktu.\n\nVšeobecně lze vystopovat u rostlin negativní reakci na podnět u kořenů a pozitivní u úponků anebo stonků ovíjivých a popínavých rostlin. Kromě thigmotropické reakce, kořeny (stejně jako jiné orgány rostlin) reagují na gravitaci. Geotropismus umožňuje, aby kořeny rostly ve směru gravitace. Thigmotropismus převažuje, jak se zdá, nad geotropickou reakcí u hlavních kořenů. \n\nOrgány rostlin se při thigmotropické reakci zakřivují pomocí různé intenzity růstu na různých místech. Tento proces zahrnuje stimulaci růstu v jednotlivých regionech orgánu (úponek, kořen). Například u úponku, na opačné straně, než kde je pozitivní reakce na thigmotropismus, dochází k zrychlenému růstu, než na straně, kde došlo k ke podnětu. V některých případech se tak budou buňky na kontaktní straně se vlastně zahušťují, takže se zvyšuje zakřivení, jako reakce na podnět. V souhrnu to způsobí, že úponek vytváří oblouk směrem k místu dotyku.\nKromě různě rychlého růstu různých oblastí, některé úponky vytvářejí jako odezvu na podnět ovinutí. Tato reakce je velmi rychlá. To je způsobeno změnami v turgoru buňky, což mění tvar úponku, vyvolává zakřivení. Buňky na opačné straně úponku, než došlo k podnětu, velmi rychle zvětší objem, zatímco buňky straně kde došlo podráždění dochází zahuštění. Proto, odezva ovíjení je rychlejší počáteční odezvou oproti \"diferenciálnímu růstu\". U růstu jde však o trvalejší reakci.\n\nNěkteré rostliny jsou téměř 10 krát citlivější než lidská pokožka. Dokážou zjistit vlákno o hmotnosti 0.002mg. Ovšem hmyzožravé rosnatky reagují na předmět o hmotnosti 0.0008mg a pnucí rostlina libenka (\"Sicyos\") reaguje na podnět o hmotnosti pouhých 0.00025mg. \n\nThigmotropismus by neměl být zaměňován s rychlým pohybem rostlin, jako je svíjení listů rosnatek nebo mimózy. Tyto pohyby jsou způsobeny změnami v turgoru buněk. \n\nThigmotropická reakce je vyvolána a je silnější spíše u opakovaných slabých podnětů, kde se změny hromadí, než u opakovaných silných podnětů, kde k takové akumulaci nedochází. Například takové akumulace slabých podnětů jsou pozorovány u úponků, které nevykazují žádnou odpověď na jediné slabě podráždění, ale ukazuje thigmotropickou reakci na sérii stejných podnětů. \nPokud jsou však opakované podněty silné, nedochází k akumulaci účinku, ale spíše k žádné reakci. Následuje aklimatizace, dochází k uvyknutí ke stimulu. Darwin zjistil, že po opakované stimulaci úponku z mučenky (bylo provedeno 21 stimulací během 54 hodin), reagovala jen mírně.\n\nMycelium hub musí překonávat při růstu prázdné prostory. Bylo pozorováno, že houby rostou častěji podél pórů v půdě, než napříč jimi. Je zde předpokládán thigmotropismus, reakce na dotek s pevnou látkou..\n\nDruhy anamorfního rodu hub Trichoderma, pronikají do hyfy cizí houby (hostitele), toxiny zahubí jeho buňky a obsah rozloží. Operaci předchází thigmotropická reakce mycelia – při styku s hyfou potenciálního hostitele (zřejmě jde o reakci na exudáty hyfy, různí parazité mají různou specificitu) se kolem hyfy hostitele ovíjí hyfy parazita. Druhy rodu Trichoderma jsou využívány v \"biologickém boji\" proti různým fytopatogenním houbám.\n\nPři nákaze hostitele houbou spora na povrchu těla hostitele vyklíčí a mycelium se rozrůstá po povrchu na základě thigmotropismu, vnímání povrchu rostoucí hyfou (růstová reakce je často taková, aby se zvětšila pravděpodobnost dosažení průduchu). Podobně růst hyf v zářezech, štěrbinách, pórech a puklinách probíhá na základě thigmotropické reakce.\n\n\n"}
{"id": "678189", "url": "https://cs.wikipedia.org/wiki?curid=678189", "title": "Daviscupový tým Kazachstánu", "text": "Daviscupový tým Kazachstánu\n\nDaviscupový tým Kazachstánu reprezentuje Kazachstán v Davisově poháru od roku 1995 pod vedením národního tenisového svazu.\n\nDružstvo hraje Davisův pohár od roku 1995. Před rozpadem Sovětského svazu v roce 1991 reprezentovali tenisté tento stát.\n\nV dosavadním průběhu soutěže družstvo poprvé postoupilo do Světové skupiny v roce 2011, když předtím v baráži porazilo Švýcarsko.\n\nV 1. kole světové skupiny 2011 porazilo čtvrtou nasazenou Českou republiku 3:2, čímž si v elitní skupině zajistilo účast i pro rok 2012, ale následně vypadli po porážce 0:5 s Argentinou.\n\nV roce 2012 vypadl hned v 1. kole po porážce se silným Španělskem 0:5 a musel do baráže, kde se utkal s Uzbekistánem, se kterým celkem snadno vyhrál 3:1 a udržel se ve světové skupině pro rok 2013.\n\nV roce 2013 postoupil Kazachstán přes Rakousko do čtvrtfinále, kde se utkal s druhou nasazenou Českou republikou a prohrál s ní 1:3.\n\n\n"}
{"id": "678190", "url": "https://cs.wikipedia.org/wiki?curid=678190", "title": "Something Heavy Going Down", "text": "Something Heavy Going Down\n\nSomething Heavy Going Down je koncertní album nizozemské hard rockové skupiny Golden Earring, vydané v roce 1984.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "678191", "url": "https://cs.wikipedia.org/wiki?curid=678191", "title": "Dance Extravaganza", "text": "Dance Extravaganza\n\nDance Extravaganza byl rozhlasový pořad zaměřený na elektronickou a taneční hudbu, který vysílala rozhlasová stanice Evropa 2 v letech 1997 až 2006. Ve své době šlo rozsahem (7 hodin živého vysílání) a zaměřením o jedinečný koncept. Pořad získal kultovní status a pomohl v České republice zpopularizovat tehdy okrajové hudební styly spadající do žánrů tzv. elektronické taneční hudby.\n\nForma a především délka pořadu se během jeho existence několikrát změnila. V době největší slávy byla vysílána v sobotu od 20.00 do 3.00. Pořad uváděl Marek Řeřicha, který zároveň působil jako Dj a moderátor. Nedílnou součástí se staly živé rozhovory ve studiu i po telefonu, pozvánky na aktuální akce, soutěže a hudba namíchaná přímo ve studiu. Hosty pořadu byli především přední čeští a slovenští djové a producenti, např. Michael Burian, Dj Lucca, Dj Ladida, Tomáš Haverlík a další. Jedinečná byla také nabídka setů od mezinárodně uznávaných hudebníků jakými jsou např. Carl Cox, Tom Middleton, Groove Armada, Armin van Buuren, Eric Morillo, The Chemical Brothers, Eric Prydz atd.\n\nDance Extravaganza se poprvé vysílala 10. června 1997. Původně byl pořad zaměřený na komerční hudbu, postupně se však přeorientoval na méně známé styly jako je progressive house a tím napomohl jejich zpopularizování. Dance Extravaganza odvysílala i několik speciálních dílu, jako byl např. přímý přenos z festivalu Summer of Love 2005 či vystoupení Paul van Dyka v pražské T-Mobile aréně. Pořad několikrát získal ocenění Czech Dance Award. I přes značnou popularitu byl po 9 letech zrušen kvůli nespecifikovaným problémům s moderátorem Řeřichou. Poslední epizoda se vysílala 24. června 2006. Po zrušení původního pořadu a časové prodlevě se Evropa 2 rozhodla pro jeho obnovení s pozměněným názvem Dance Exxtravaganza. Původní vysílací čas se změnil a došlo i k nahrazení moderátora ve studiu předtočeným obsahem .\n\nOdklon Dance Exxtravaganzy od původního schema zklamal mnohé fanoušky, kteří se rozhodli pro vytvoření nekomerční stránky, která obsahuje odkazy na stažení záznamů původního pořadu z let 1997 - 2006, informace o skladbách, hudebních stylech atd. Cílem je vytvořit ze soukromých archivů co nejkompletnější kolekci pořadu, jelikož Evropa 2 původní záznamy nezpřístupnila.\n\n26.2.2012 se poprvé za celých 6 let od ukončení vysílání původní show objevil náznak možného návratu hlavního aktéra Marka Řeřichy s jeho muzikou (zaznamenanou z dřívějších let i ze současnosti) k jeho věrným fanouškům. Řeřicha sám odmítá jakékoliv působení v rámci médií, či na klubové scéně, místo toho nastiňuje svoji představu o projektu založeném na online streamu. Všechna tato aktivita se rodí v diskuzi pod článkem z roku 2009, jež se stručně ohlížel za celým pořadem, kam sám Marek občas přispívá a kde zmínil své záměry. Následně diskuzi zahlcují kladné ohlasy volající po realizaci zmíněného projektu.\n\n"}
{"id": "678193", "url": "https://cs.wikipedia.org/wiki?curid=678193", "title": "When the Lady Smiles", "text": "When the Lady Smiles\n\n\"When the Lady Smiles\" je píseň nizozemské rockové hudební skupiny Golden Earring, kterou napsali hlavní skladatelé skupiny George Kooymans a Barry Hay. Píseň vyšla v roce 1984 na albu N.E.W.S.\n"}
{"id": "678194", "url": "https://cs.wikipedia.org/wiki?curid=678194", "title": "Ross Tower", "text": "Ross Tower\n\nRoss Tower (dříve známý jako Lincoln Plaza) je kancelářský mrakodrap v americkém Dallasu. Má 45 podlaží a výšku 176,5 metrů, je tak 14. nejvyšší mrakodrap ve městě. Byl dokončen v roce 1984 podle projektu společnosti HKS.\n\n"}
{"id": "678195", "url": "https://cs.wikipedia.org/wiki?curid=678195", "title": "Semestr", "text": "Semestr\n\nSemestr (z lat. \"semestris\" – šestiměsíční: \"sex\", šest, a \"mensis\", měsíc) je označení pro pololetí na vysokých školách (podzimní/zimní semestr, jarní/letní semestr).\n\n"}
{"id": "678196", "url": "https://cs.wikipedia.org/wiki?curid=678196", "title": "Twilight Zone (píseň, Golden Earring)", "text": "Twilight Zone (píseň, Golden Earring)\n\n\"Twilight Zone\" je singl nizozemské rockové skupiny Golden Earring, vydaný v roce 1982 na albu Cut. Píseň napsal kytarista skupiny George Kooymans. Jedná se o jeden z největších hitů této skupiny.\n"}
{"id": "678198", "url": "https://cs.wikipedia.org/wiki?curid=678198", "title": "Pamíro-Alaj", "text": "Pamíro-Alaj\n\nPamíro-Alaj (rusky Памиро-Алай, Pamiro-Alaj), též Hissarsko-alajská soustava, je pohoří mezi Ťan-šanem a Pamírem, někdy považované za součást Ťan-šanu. Táhne se podél tádžicko-kyrgyzských hranic, na západě zasahuje okrajově do Uzbekistánu a Turkmenistánu. Od severněji ležícího Ťan-šanu je oddělen Ferganskou kotlinou a na východě průsmykem Taldyk (3615 m), od jižněji ležícího Pamíru pak Alajskou kotlinou s řekou Kyzylsu / Surchob / Vachš. Pohoří přesahuje výšku 5000 metrů, nejvyšším bodem je 5621 m n. m. vysoký Pik Skalistyj.\n\nPamiro-alaj se skládá ze čtyř hlavních hřbetů, z nichž tři se setkávají v tzv. Matčinském horském uzlu. Hlavními hřbety jsou:\nMezi Zeravšanským a Hissarským hřbetem v jejich západní části se pak nachází systém hřbetů a rozsoch kolmých a kosých k hlavním hřbetům, nazývaný Fanské hory. Jde o nejznámější a turisticky nejnavštěvovanější část pohoří. Nejvyšším vrcholem je zde již zmíněná, 5489 m n. m. vysoká Čimtarga.\n\nKromě hlavních hřbetů je součástí Pamiro-alaje celá řada kratších hřbetů, jako je Karateginský hřbet na jihovýchodě pohoří nebo Kugitangtau v jeho nejjižnější části.\n\nPamiro-Alaj byl vyvrásněn v souvislosti s hercynským vrásněním v paleozoiku. Starší silurské až karbonské sedimenty - převážně vápence a břidlice, méně často pískovce - byly při něm vyvrásněny a někdy slabě metamorfovány. Dokladem hercynské horotvorné činnosti jsou také rozsáhlé intruze prvohorních žul, nejrozsáhlejší v oblasti Hissarského hřbetu. Žulové intruze jsou zde zachovány také z období kimmerského vrásnění. Pohoří bylo v neogénu tektonicky reaktivováno v souvislosti s alpinským vrásněním. Při něm byly reaktivovány staré zlomy a došlo k výzdvihům, ale také vrásným nasunutím ve směru od jihu k severu. Alpinským vrásněním bylo podmíněno dnešní rovnoběžkové uspořádání hlavních pamiroalajských hřbetů. Pohoří je stále tektonicky aktivní, dochází zde k četným zemětřesením a rychlost výzdvihu zdejších horstev stále dosahuje 10 - 14 mm za rok.\nHlavní hřebeny Pamiro-Alaje jsou rovnoběžkově uspořádány a mají asymterickou stavbu s dlouhými a pozvolnými severními svahy a krátkými a příkrými svahy jižními. Typicky velehorský reliéf se vyskytuje zejména v nejvyšších částech pohoří, jako je Matčinský horský uzel, Fanské hory a některé partie Alajského, Zeravšanského a Turkestánského hřbetu. Na mnoho místech je zachován starý peneplenizovaný reliéf s relikty mladomezozoických až terciérních pánví.\n\nNejvyšší části pohoří jsou zaledněny. Sněžná čára je v nadmořských výškách 4000 - 4500 metrů nad mořem, čela ledovců jsou ve výškách 3000 - 3500 m n. m. Centrum zalednění je v Matčinském horském uzlu, kde jsou vyvinuty dlouhé údolní ledovce. Nejdelší z nich, Zeravšanský, má délku 25 km a plochu 126 km. Zaledněny jsou i ostatní vysoké části pohoří, jako jsou nejvyšší partie Alajského či Turkestánského hřbetu nebo Fanské hory. Pro existenci ledovců jsou v této oblasti kromě atmosferických srážek také velmi důležité laviny.\n\nV období pleistocenních glaciálů bylo zalednění rozsáhlejší, ledovce sahaly až do výšek kolem 2000 m n. m. Bludné balvany se nacházejí i ve výškách kolem 1000 m n. m. Vyvinuta jsou trogová údolí ve tvaru písmene U.\n\nPodnebí Pamiro-Alaje je kontinentální a silně aridní. Srážky jsou po většinu roku nízké, s převahou srážek v zimních a jarních měsících, kdy ve vyšších polohách spadne až 1000 - 1500 mm srážek. Srážková maxima jsou dosahována v březnu nebo dubnu, kdy se do oblasti nasouvá íránská větev polární fronty. Maxima srážek jsou v nadmořských výškách 2000 - 4000 m n. m., vertikální gradient srážek je v Hissarském hřbetu 90-100 mm na 100 m, na severních svazích Alajského hřbetu pouze 20 mm na 100 m. Velký vliv má také lokální topografie, uplatňují se zde rozdíly mezi závětrnými a návětrnými částmi svahu. Silné srážky jsou spojeny s rozvojem situace známé jako orografická okluze, kdy dojde k rozvlnění studené fronty na horských hřbetech Pamiro-Alaje. Léto je suché a slunečné.\n\nPamiro-Alaj tvoří rozvodí mezi povodími řek Amudarja, Syrdarja a Zeravšan. K povodí Syrdarji patří krátké vodní toky stékající ze severních svahů Alajského a Turkestánského hřbetu. Do Amudarji tečou mohutné řeky, odvodňující jižní svahy Alajského, Zeravšanského a Hissarského hřbetu. K největším z nich patří Kyzylsu/Vachš, Taursu, Kafirnigan a Surchandarja. Zeravšan pak odvodňuje jižní svahy Turkestánského hřbetu, většinu Zeravšanského hřbetu a severní svahy hřbetu Hissarského.\n\nZdejší řeky se vyznačují bouřlivým tokem, nevyrovnaným spádem a množstvím vodopádů a peřejí. Zdrojem vodnosti je tající sníh a ledovce, maximálních průtoků tedy dosahují v létě. Menší vodní toky bývají pouze sezónní. Horské toky v krajině s řídkou vegetací způsobují značnou erozi, z povodí řeky Vachš je odneseno v průměru 2560 tun materiálu na km za rok.\n\nV Pamiro-Alaji je málo jezer, hojnější jsou pouze v oblasti Fanských hor. Největší je jezero Iskanderkul o rozloze 3,5 km. Toto jezero hrazené morénou a sesuvem, je hluboké 72 m při hladině ve výšce 2199 m n. m. Dalšími jezery jsou Čumurak, Kurikalon nebo Alaudin.\n\nNejvýraznější vliv na charakter vegetace má suché podnebí. Nižší polohy tvoří pelyňkové pouště a polopouště, které výše přecházejí do horských stepí. Rozvolněná lesní vegetace je zastoupena ve středních polohách na severních svazích, a to ve třech formách - jednak řídké aridní porosty pistácie, dále vzácné opadavé listnaté lesy tvořené ořešákem královským (\"Juglans regia\") a javorem turkestánským (\"Acer turkestanicum\"), a také otevřené porosty jalovců (\"Juniperus turkestanica, J. seravshanica, J. semiglobosa\"). Lesní vegetace tvoří mozaiku se stepními loukami. Jižní svahy jsou bezlesé, mají vegetaci chudou.a aridní. Nad pásem lesů je pak alpinská vegetace s hojným zastoupením skalniček, jako je kozinec, sasanka, řebčík, kosatec, lomikámen, mochna, prvosenka nebo dionýsie (\"Dionysia)\".\n\nFaunu zastupují především pouštní, stepní a horské druhy. Z plazů jsou zastoupeny agamy Lehmanovy a himálajské (\"Laudakia Lehmani, L. himalayana\"), užovky \"Coluber rhodorachis\" nebo prudce jedovatí ploskolebci \"Agkistrodon halys\". Z ptáků je zastoupen orel skalní (\"Aguila chrysaetos\"), supové bělohlavý a hnědý (\"Gyps fulvus, Aegypius monachus\"), orlosup bradatý (\"Gypaetus barbatus\"), v lesním pásmu pak například dudek chocholatý (\"Upupa epops\") či strakapoud bělokřídlý (\"Picoides leucopterus\"), stepní biotopy obývá orebice horská (\"Alectoris graeca\") nebo velekur himálajský (\"Tetraogallus himalayensis\"). Ze savců jsou nejhojněji zastoupeni hlodavci, jako jsou sysli nebo svišti. Horské oblasti obývají kozorožci sibiřští (\"Capra ibex sibirica\") a ovce Argali (\"Ovis ammon\"), v některých oblastech byl vysazen jelen bucharský (\"Cervus elaphus bactrianus\"). Z šelem se v nižších polohách vyskytuje korsak (\"Vulpes corsac\") nebo šakal (\"Canis aureus\"), v odlehlých velehorských oblastech přežívá irbis (\"Panthera uncia\"), v některých oblastech také běžně žije medvěd hnědý (\"Ursus arctos\").\n\n"}
{"id": "678200", "url": "https://cs.wikipedia.org/wiki?curid=678200", "title": "Bitva u Casselu (1677)", "text": "Bitva u Casselu (1677)\n\nBitva u Casselu proběhla 11. dubna 1677 v rámci francouzsko-nizozemské války. Skončila vítězstvím Francouzů maršála Luxembourga a Filipa I., vévody orléanského, kterému asistoval vévoda z Humières, proti Nizozemcům Viléma III. Oranžského, místodržitele Spojených provincií. Bitva se odehrávala nedaleko města Cassel, 30 km jižně od Dunkerque v dnešní Francii. \n\nFrancouzské vojsko o počtu 30 000 mužů pod velením Filipa Orleánského čelilo přibližně stejně velkému nizozemsko-spojeneckému sboru s Vilémem III. Oranžským v čele, obě strany byly seřazeny podle klasického způsobu. Pěchota na francouzském pravém křídle, vedená vévodou z Humières, zatlačila nizozemské levé. Ve stejnou chvíli zaútočili Nizozemci ze svého pravého křídla, čemuž čelilo francouzské levé vedené maršálem Luxembourgem. Nizozemci byli odraženi, ale Francouzi zmeškali příležitost je rozdrtit, neboť se při pronásledování zpozdili pleněním opuštěných zavazadel Viléma III. I tak bylo nakonec vítězství téměř úplné: Nizozemci ztratili více jak 8 000 zabitých a raněných mužů a navíc bylo 3 000 zajato.\n\n"}
{"id": "678201", "url": "https://cs.wikipedia.org/wiki?curid=678201", "title": "One AT&amp;T Plaza", "text": "One AT&amp;T Plaza\n\nOne AT&T Plaza je kancelářský mrakodrap v americkém Dallasu. Má 37 podlaží a výšku 177 metrů. Výstavba probíhala v letech 1981 - 1984 podle projektu společností HLM Design a JPJ Architects.\n\n"}
{"id": "678205", "url": "https://cs.wikipedia.org/wiki?curid=678205", "title": "Rekonq", "text": "Rekonq\n\nRekonq (anglická výslovnost [riːˈkoŋk]) je webový prohlížeč s vykreslovacím jádrem WebKit. Ke vyvíjen jako součást projektu KDE a je nastaven jako výchozí prohlížeč pro operační systémy Kubuntu (od verze 10.10) a Chakra Linux. Od května roku 2010 je součástí kolekce aplikací KDE Extragear ([ˌkeidiːˈiː ˌekstrəˈgiə(r)]).\n\nNa rozdíl od Konqueroru, který byl před ním v KDE výchozím prohlížečem, neobsahuje funkce správce souborů – jde právě jen o webový prohlížeč.\n\nRekonq je výrazně zabudován do prostředí KDE: soubory z rekonqu jsou stahovány přes systém stahování v KDE, synchronizuje záložky s Konquerorem, využívá KIO atd.\n\nObsahuje mnoho funkcí obvyklých i pro jiné moderní webové prohlížeče jako např. prohlížení v „kartách“, blokování reklamy, podpora rozšíření (Flash, Java) a podpora proxy.\n\nPoužité renderovací jádro je WebKit (stejně jako např. u Konqueroru, Safari a Google Chrome).\n"}
{"id": "678206", "url": "https://cs.wikipedia.org/wiki?curid=678206", "title": "Aravakové", "text": "Aravakové\n\nAravakové je obecný název pro velkou etnickou skupinu indiánů Jižní Ameriky a Karibiku. Jde o skupinu vzájemně příbuzných etnik, hovořících jazyky aravacké jazykové rodiny. Patří k nim například Paresíové, Mochové, Goachirové, Taínové, Ašáninkové, Apuriňové, vlastní Aravakové, Terenové, Banívové, Mačigengové, Kulinové a mnoho dalších etnických skupin v oblasti Velké Amazonie a Karibiku. Na Velkých Antilách byli téměř vyhlazeni španělskými conquistadory. Z Malých Antil je již dříve vytlačili Karibové. Mají rozvinuté tropické zemědělství, založené hlavně na pěstování manioku, mimoto se věnují i lovu, rybolovu a sběru divoce rostoucích rostlin. Žijí většinou v osadách tvořených velkými společnými domy \"malokami\", v nichž přespávají v hamakách. Právě slova \"maloka\" a \"hamaka\" pocházejí z aravackých jazyků. K dalším vžitým aravackým výrazům patří například batáty (z toho i angl. \"potato\"- brambory), tabák (ačkoli původnně ve významu dýmka, nikoli rostlina), kvajáva, papája, mangrove, kánoe, savana, kajman, leguán (ze slova \"iguana\") nebo kolibřík (ze slova \"colibri\" nebo \"culibri\"), ale také místní názvy Jamajka, Guyana a Orinoko. Příslušníci aravackých etnik vynikají v uměleckých řemeslech, zejména v keramice a košíkářství, také dokázali zpracovávat zlato za studena. Byli to první indiáni, na které narazil na svých výpravách Kryštof Kolumbus, právě proto se tolik aravackých slov vžilo v evropských jazycích.\n\n"}
{"id": "678208", "url": "https://cs.wikipedia.org/wiki?curid=678208", "title": "Jánošík", "text": "Jánošík\n\nNositelé příjmení Jánošík:\n\n\n"}
{"id": "678212", "url": "https://cs.wikipedia.org/wiki?curid=678212", "title": "Měřík tečkovaný", "text": "Měřík tečkovaný\n\nMěřík tečkovaný \"(Rhizomnium punctatum)\" je druh mechu z rodu \"Rhizomnium\" (měřík). Dříve byl řazen do jednotného rodu \"Mnium\", ten se dnes dělí na více rodů \"Plagiomnium\", \"Rhizomnium\", \"Cyrtomnium\" a další.\n\nMěřík tečkovaný je dvoudomý mech, dorůstá výšky až 6 cm, sytě zelený s četnými výběžky, tvoří souvislé porosty. Tělo tvoří stélka, která se rozlišuje na lodyžku, lístky a příchytná vlákna rhizoidy.\n\nLodyžky jsou černě nachově hnědé, rostou kolmo vzhůru, do poloviny své výšky obalené vlášením. Okraje lístků celokrajné, lemované. Zpravidla zprohýbané, na konci zaoblené s krátkou špičkou se zřetelným středním žebrem. Na konci lodyžek tvoří růžice.\nŠtět s tobolkou až 4 cm vysoký, nachový. Tobolka podlouhle oválná, převislá nebo elipsoidní. Víčko dlouze zobanité, čepička leskle hnědá.\n\nJeho rodozměna je stejná jako u ostatních mechů. Výtrusy v tobolce jsou 25–50 µm velké.\n\nRoste na vlhkých stanovištích v lesích, na mrtvém dřevu a zastíněném povrchu půdy. Snáší i stojatou vodu. Na lesních loukách a vlhkých skalách se vyskytuje zřídka, vyhýbá se vápenitému podkladu. Vyskytuje se v trsech, nebo jednotlivě spolu s dalšími druhy rodu \"Mnium\", nejčastěji s \"Plagiomnium affine\".\n\nMěřík tečkovaný je běžný v horách i nížinách v celé Evropě a Severní Americe.\n\n\n"}
{"id": "678215", "url": "https://cs.wikipedia.org/wiki?curid=678215", "title": "My Kind of Blues", "text": "My Kind of Blues\n\nMy Kind of Blues je album amerického bluesového kytaristy B. B. Kinga, vydané v roce 1961. Remasterovaná verze vyšla v roce 2003.\n\n\n"}
{"id": "678216", "url": "https://cs.wikipedia.org/wiki?curid=678216", "title": "Cecil Gant", "text": "Cecil Gant\n\nCecil Gant (4. dubna 1913, Nashville, Tennessee, USA – 4. února 1951, tamtéž) byl americký bluesový zpěvák a pianista.\n"}
{"id": "678220", "url": "https://cs.wikipedia.org/wiki?curid=678220", "title": "King Records", "text": "King Records\n\nKing Records je americké hudební vydavatelství, které založil v roce 1943 Syd Nathan. Mezi umělce, kteří s tímto vydavatelstvím spolupracovali patří, mimo jiné, i Cecil Gant, James Brown, Al Dexter, Jack Dupree, Petula Clark, David Allan Coe a mnoho dalších hudebníků.\n"}
{"id": "678226", "url": "https://cs.wikipedia.org/wiki?curid=678226", "title": "Homecoming", "text": "Homecoming\n\nHomecoming je koncertní album skotské rockové hudební skupiny Nazareth, nahrané v roce 2001 v Glasgow ve Skotsku. Album vyšlo v roce 2002.\n\n\n"}
{"id": "678231", "url": "https://cs.wikipedia.org/wiki?curid=678231", "title": "Kontinentální filosofie", "text": "Kontinentální filosofie\n\nKontinentální filosofie je pojem užívaný v současnosti k označení tradic a nauk, které se nacházejí mimo oblast analytické filosofie a lze je označit jako její protiklad. Nejedná se tedy o jednotné hnutí, ba naopak, název byl vytvořen právě přívrženci Analytické filosofie, pro označení filosofie rozvíjející se v kontinentální Evropě.\n"}
{"id": "678233", "url": "https://cs.wikipedia.org/wiki?curid=678233", "title": "Dave Holland (bubeník)", "text": "Dave Holland (bubeník)\n\nDave Holland (rodným jménem David Holland; * 5. dubna 1948, Wolverhampton, West Midlands, Anglie – 16. ledna 2018) byl anglický rockový bubeník, nejvíce známý jako člen heavy metalové skupiny Judas Priest v letech 1979-1989.\n\n\n\n\n\n\n"}
{"id": "678237", "url": "https://cs.wikipedia.org/wiki?curid=678237", "title": "Johnny Ace", "text": "Johnny Ace\n\nJohnny Ace, rodným jménem John Marshall Alexander Jr., (9. června 1929, Memphis, Tennessee, USA – 25. prosince 1954, Houston, Texas, USA) byl americký rhythm and bluesový zpěvák.\n\nNarodil se v Memphisu ve státě Tennessee jako syn kazatele a během Korejské války sloužil v námořnictvu. Následně působil v kapele Adolpha Duncana, z níž odešel do kapely B. B. Kinga. V roce 1952 podepsal nahrávací smlouvu se společností Duke Records a téhož roku vydal svůj první singl „“, který se dostal na první příčku hitparády R&B písní. Následovala řada dalších singlů. Během Vánoc roku 1954 vystoupil ve městě Houston v Texasu. Během přestávky mezi jednotlivými sety si v zákulisí hrál s revolverem kalibru .22. Podle členů jeho kapely to dělal často, často údajně i z automobilu střílel na dopravní značky. Veřejně se má za to, že hrál ruskou ruletu. Basista Curtis Tillman, člen doprovodné kapely zpěvačky Big Mama Thornton, který byl svědkem události, však prohlásil, že to bylo jinak. Ace si údajně se zbraní hrál a někdo prohlásil, ať dává pozor. On řekl, že zbraň není nabitá, namířil na sebe a stiskl spoušť.\n\n"}
{"id": "678241", "url": "https://cs.wikipedia.org/wiki?curid=678241", "title": "Gag", "text": "Gag\n\nGag (čti [geg]) je dovedně sestavená, silně komická akce rozvíjející (tzv. rutinou) základní komický nápad a vrcholící závěrečným efektem (tzv. topperem).\nPod pojmem \"akce\" je zde třeba rozumět děj odehrávající se přímo před zraky diváka. Na slovním výstupu zprostředkovaném řečí nebo zpívaným textem nelze stavět gag. Akcí v tomto smyslu možno nazvat řeč nebo zpěv jen tehdy, jsou-li nástrojem vzájemného působení aktérů, např. obtěžuje-li některý svými řečmi nebo svým zpěvem úmyslně druhé aktéry.\nRozvíjení se uskutečňuje nejrůznějšími způsoby.\n\nKomik přijde na scénu s houslemi a smyčcem, kterého však použije na podrbání svých zad. Načež se chystá něco zahrát. Před tím si ovšem cpe vatu do uší. Nakonec jako vyvrcholení (topper) nabídne vatu i publiku.\n\n\n"}
{"id": "678244", "url": "https://cs.wikipedia.org/wiki?curid=678244", "title": "Lou Reed (album)", "text": "Lou Reed (album)\n\nLou Reed je první sólové studiové album amerického kytaristy a zpěváka Lou Reeda. Vydalo jej v dubnu roku 1972 hudební vydavatelství RCA Records. Reed v roce 1970 opustil skupinu The Velvet Underground a následně se stáhl a hudbě se nevěnoval. Koncem roku 1971 začal nahrávat své první sólové album, jehož produkce se ujal Richard Robinson. V době příprav se mluvilo o tom, že by album mohl produkovat John Cale, Reedův dřívější spoluhráč ze skupiny The Velvet Underground. Toto však nakonec uskutečněno nebylo. V žebříčku Billboard 200 se album umístilo na 189. příčce.\n\n"}
{"id": "678245", "url": "https://cs.wikipedia.org/wiki?curid=678245", "title": "Hudson River Wind Meditations", "text": "Hudson River Wind Meditations\n\nHudson River Wind Meditations je studiové album Lou Reeda složené z meditační hudby. Album vyšlo v dubnu roku 2007.\n\nVšechny skladby napsal Lou Reed.\n\n"}
{"id": "678246", "url": "https://cs.wikipedia.org/wiki?curid=678246", "title": "New York (album)", "text": "New York (album)\n\nNew York je studiové album amerického kytaristy Lou Reeda, vydané v roce 1989 u Sire Records.\n\nVšechny skladby napsal Lou Reed, pokud není uvedeno jinak.\n\n\n"}
{"id": "678253", "url": "https://cs.wikipedia.org/wiki?curid=678253", "title": "Nivnička", "text": "Nivnička\n\nNivnička (na horním toku také \"Bystřička\", na dolním toku také \"Korečnice\") je potok v České republice. Je levostranným přítokem řeky Olšavy. Délka toku je 20 km a povodí měří 82 km.\n\nNivnička pramení na západním svahu vrchu Vysoký (698 m) pod chatou Troják v Bílých Karpatech. Zpočátku teče na severozápad do Bystřice pod Lopeníkem, kde mění směr na jihozápad. Podél řeky jsou vesnice Podhorský Mlýn, Suchá Loz, Volenov, Čupák a Nivnice. Tam se Nivnička obrací na sever a teče přes Nivnický Dvůr do Uherského Brodu, kde vtéká do Olšavy. Mezi Suchou Lozí a Nivnicí protéká potok vodní nádrží Ordějov.\n\n\n]\n"}
{"id": "678255", "url": "https://cs.wikipedia.org/wiki?curid=678255", "title": "Warwick (Queensland)", "text": "Warwick (Queensland)\n\nWarwick () je město ve státě Queensland v Austrálii, které leží 130 km jihozápadně od Brisbane. Warwickem protéká řeka Condamine a prochází státní dálnice Cunningham Highway a New England Highway. V roce 2006 byl počet obyvatel ve Warwicku 12 562.\n\nWarwick spolu s Toowoombou jsou administrativní centra místní správní oblasti Southern Downs, která slouží přilehlé farmářské oblasti Darling Downs se silným zemědělským průmyslem.\n\nZelený pás Warwicku na břehu řeky Condamine charakterizuje socha bájné žáby Tiddalik, která vypila všechnu pitnou vodu, jak se uvádí v původní mytologii Aboriginců.\n\nPatrick Leslie a jeho dva bratři se původně usadili v této oblasti jako nezákonní usídlenci v místě, které později nazvali Canning Downs. V roce 1847 požádala vláda Nového Jižního Walesu Patricka Leslieho, aby vybral vhodné místo na obývaných pozemcích pro vznik města, které mělo být nazýván „Cannington“, posléze se však ustálil název Warwick. Prodej stavebních pozemků se uskutečnil v roce 1850 a první parcelu zakoupil Patrick Leslie.\nTelegrafické spojení s Brisbane bylo dáno do provozu v roce 1861. Sedmdesátá léta 19. století provázel stavební boom při stavbě nového města. V roce 1871 byla do Warwicku přivedena železnice a o dva roky později byl postaven pivovar. Družstevní mlýn a cihelna byly dokončeny během roku 1874.\n\nUdálost nazývaná oficiálně jako Warwický incident se stala 29. listopadu 1917, která vedla na vznik australské policie s prvním komisařem jmenovaným o osm dní později. Při projevu ministerského předsedy Williama Hughese na železniční stanici ve Warwicku, neznámý muž z davu srazil hodem vejce klobouk z premiérovy hlavy. Hughesův rozkaz o zatčení dotyčné osoby Queenslandská státní policie údajně odmítla.\n\nMístní noviny ve Warwicku zastupují \"Warwick Daily News\", \"Warwick and Southern Downs Weekly\" a \"Southern Free Times\".\n\n\n\n"}
{"id": "678256", "url": "https://cs.wikipedia.org/wiki?curid=678256", "title": "Hayley Kiyoko", "text": "Hayley Kiyoko\n\nHayley Kiyoko Alcroft (* 3. dubna 1991) je americká herečka, zpěvačka a textařka. Nejvíce se proslavila díky filmům \"\" z roku 2009 a \"Scooby Doo! Prokletí nestvůry z jezera\" z roku 2010. Dále se objevila jako Stella ve filmu \"Lemonade Mouth\", originálním filmu stanice Disney Channel. V únoru 2015 vydala své debutové sólové EP.\n\nTaké si zahrála roli Raven Ramirez v seriálu \"\" a ve vedlejší roli se objevila v seriálu \"The Fosters\" vysílaném stanicí ABC Family. \n\nNa popularitě jí přidává také fakt, že se veřejně hlásí k tomu, že je lesba.\n\nNarodila se v Los Angeles v Kalifornii. Je dcerou herce a komika Jamieho Alcrofta a krasobruslařky Sarah Kawahara. Má japonské, anglické a irské předky. S herectvím začala v mladém věku. Objevila se v reklamách pro GM Onstar, Slim Jim a Cinnamon Toast Crunch. V šesti letech začala hrát na bubny. Po střední škole byla přijata na hudební školu Cliva Davise v New Jersey, ale přijetí odmítla, kvůli své herecké kariéře.\n\nByla \"objevena\" v pěti letech, když byla morální podporou kamarádky při jejím focení. Režisér ji požádal, aby si stoupla před kameru, a nakonec se stala tváří značky KnowledgeWare. Stanice Nickelodeon ji spatřila na Culver City kluzišti a nakonec se objevila v jejich krátkém spotu nazvaném \"I'm Hayley, a Skater\".\n\nV roce 2007 vytvořila garážovou skupinu \"Hede\" a prostřednictvím Myspace vydali pět písniček a hudební video k písničce \"Warehouse\". Skupina vystupovala na místních akcích a rozpadla se roce 2008.\n\nV roce 2011 byla požádána bývalou pop-hvězdou Vitamin C, aby se připojila k hudební skupině, skládající se z Allie Gonino, Tinashe, Kelsey Sanders, později nahrazené Lauren Hudson a Marison Esparza, nazvané The Stunners. Šest měsíců po vytvoření, podepsaly smlouvu s Columbia Records a vydaly singl \"Bubblegum\". V roce 2009 skupina nahrávací společnost opustily a smlouvy podepsaly u Lionsgate Entertainment a natočily videoklip k promo singlu \"We Got It\", který byl vydán 22. února 2010. Po odmaturování na střední škole, získala první velkou roli Velmy Dinkley ve filmu \"\". Televizní film měl premiéru 13. září 2009 a zaznamenal obrovský úspěch.\n\nV roli se znovu objevila v jeho sequelu \"Scooby Doo! Prokletí nestvůry z jezera.\" Vedlejší roli získala v seriálu \"Kouzelníci z Waverly\". Se skupinou Stunners podepsala smlouvu se společností Universal Republic Records. V roce 2010 vydaly singl \"Dancin' Around the Truth\". Videoklip měl premiéru 2. června. Skupina měla vystoupit jako předskupina na turné Justina Biebera \"My World Tour\", ale rozpadly se.\n\n15. dubna 2011 měl premiéru film \"Lemonade Mouth\", ve kterém si zahrála jednu z hlavních rolí. Film sledovalo 5,7 milionů diváků na stanici Disney Channel. Objevila se v jedné epizodě Disneyovského seriálu \"Zeke a Luther.\" Byl naplánovaný sequel filmu \"Lemonade Mouth\", ale stanice se rozhodla film nenatočit.\n\nV únoru 2012 natočila televizní film \"\". Na svém youtube kanále zveřejnila studiový mix \"Hunting Man\". 12. března 2013 vydala EP nazvané \"A Belle to Remember\". Krátce po vydání EP začala spolupracovat na nové hudbě s britským producentem Jamesem Flanniganem. Vedlejší roli získala v seriálu \"The Fosters\", vysílaném stanicí ABC Family. V únoru 2015 vydala EP nazvané \"The Side of Paradise\", která nahrála v garáži svých rodičů v Los Angeles.\n\nAktuálně hraje Raven Ramirez v seriálu \"\", který měl premiéru 4. března 2015 na stanici CBS.\n\n\n\n\n"}
{"id": "678260", "url": "https://cs.wikipedia.org/wiki?curid=678260", "title": "S.T.A.L.K.E.R. 2", "text": "S.T.A.L.K.E.R. 2\n\nS.T.A.L.K.E.R. 2 bude počítačová first-person střílečka post-apokalyptického žánru od ukrajinského studia GSC Game World. Vývoj hry byl původně oznámen 13. srpna 2010 pro PC a sedmou generaci konzolí a vydání bylo plánováno na rok 2012, avšak 9. prosince 2011 byla práce na projektu zastavena a zároveň byl rozpuštěn tým, který na vývoji hry pracoval. K obnovení vývoje došlo 15. května 2018.\n\nS.T.A.L.K.E.R. 2 vyvíjí ukrajinská společnost GSC Game World. Zpočátku byla práce na hře ve společnosti zahájena 1. prosince 2009, krátce po vydání stand alone sequelu (tzn. není zapotřebí původní hra) s názvem . Kromě běžné verze pro osobní počítače bylo vydání hry také plánováno pro herní konzole Xbox 360 a PlayStation 3. Ačkoli vývojáři uváděli, že hra bude postavena na zcela novém enginu „vytvořeném na zelené louce“, ve skutečnosti využívali svůj originální engine X-Ray, který aktualizovali na verzi 2.0 a dokončovali s přihlédnutím ke všem multiplatformním požadavkům. Oficiálně byl vývoj hry oznámen 13. srpna 2010 a její vydání bylo v plánu po roce 2012, ale práce na projektu byla zmrazena po rozpuštění týmu vývojářů kolem Sergeje Grigoroviče ve společnosti GSC Game World v prosinci 2011. Více než 6 let byl vývoj hry zastaven, avšak v polovině května 2018 bylo oznámeno, že vývoj byl obnoven.\n\nDne 7. dubna 2009 noviny „Komsomolská pravda na Ukrajině“ (rus. \"Комсомольская правда в Украине\") provedla online konferenci s generálním ředitelem společnosti GSC Game World Sergejem Grigorovičem, kde kromě ohlášení stand alone sequelu „Call of Pripyat“ k původní hře poprvé oficiálně oznámila plány na vydání plnohodnotné druhé část, která má být pokračováním série S.T.A.L.K.E.R.\n\nV rozhovoru únorového čísla časopisu Gameplay za rok 2010 Sergej Grigorovič potvrdil informaci týkající se plánů na vývoj plnohodnotného pokračování série S.T.A.L.K.E.R. a zároveň dodal, že druhá část bude multiplatformním projektem, který bude vydán pro herní konzole a stejně jako bude trilogií se dvěma dodatky.\n\nDne 13. srpna 2010 společnost SGC Game World oficiálně oznámila S.T.A.L.K.E.R. 2, který má být pokračováním herní série o post-apokalyptické Černobylské zóně, jehož vydání bylo naplánováno na rok 2012. Vývojáři dodali, že hra bude fungovat na novém multiplatformním enginu vyvinutém uvnitř studia, protože podle Olega Javorského je X-Ray již „zastaralý“ a má skoro 10 let.\n\nDne 7. prosince 2010 Oleg Javorskij v rozhovoru pro web GSC-Fan.com uvedl, že děj hry bude zasazen do roku 2015. Později v lednu 2011 spolu s dalšími vývojáři odpovídali na otázky příznivců na oficiální facebookové stránce. Z jejich odpovědí bylo zřejmé, že se ve hře objeví jaderná elektrárna v Černobylu, město Černobyl a také objekt Černobyl 2 s radarovou anténou typu Duga. Kromě toho vývojáři ujišťovali hráče na PC, že verze pro osobní počítače kvůli přechodu projektu na multiplatformní platformu „neutrpí újmu“ a bude mít podporu pro DirectX 11.\n\nV červenci 2011 Sergej Grigorovič uspořádal několik online konferencí s novinami „Argumenty a fakta na Ukrajině“ a „Komsomolská pravda na Ukrajině“, ve kterých prozradil blíže neurčené informace o hře. Podle generálního ředitele společnosti GSC jeho společnost licencovala fyzický engine Havok, který bude využit v projektu a sama hra bude mít DRM ochranu vyžadující připojení k internetu při spuštění hry. Hlavním hrdinou nově plánovaného dílu měl být stalker přezdívaný Strelok, a jehož děj měl být propojen s předchozími hrami série, a na rozdíl od předchozích her, S.T.A.L.K.E.R. 2 bude mít velký „celistvý svět“, který nebude rozdělen na lokace. Grigorovič dodal, že podle jeho odhadů je hra v polovině roku 2011 připravena na 50% a kampaň před samotným vydáním bude velmi krátká, bez otevřeného beta testu a bude zahájena těsně před vydáním. Možnost multiplayeru a vydání na PlayStation 3 zůstávají otázkou.\n\nNa začátku října 2011 Sergej Grigorovič potvrdil pro weby „Kotaku“ a „Rock, Paper, Shotgun“ záměr použít ochranu DRM v příští hře vzhledem k vysoké úrovni komerčního pirátství v zemích bývalého Sovětského svazu.\n\nDne 23. listopadu 2011 na oficiálním youtubovém kanále série S.T.A.L.K.E.R. vyšla videozpráva Alexeje Sytyanova, vedoucího herního designéra a scenáristy projektu, který pracoval se hrou S.T.A.L.K.E.R. od roku 2002 do roku 2007, ve které oznámil svůj návrat do GSC, aby mohl pracovat na pokračování a poznamenal, že jejich tým potřebuje a hledá nové talenty a zkušené specialisty.\n\nDne 9. prosince 2011 generální ředitel GSC Game World Sergej Grigorovič z osobních a finančních důvodů rozpustil tým vývojářů S.T.A.L.K.E.R. 2 a pozastavil činnost společnosti. Následně se objevovaly různé informace o zavření studia a ukončení všech prací na projektu. Dlouhou dobu zůstávala situace nejasná kvůli nedostatku komentářů Sergeje Grigoroviče a brzy na internet z portfolia vývojářů začaly unikat koncepty, screenshoty a animace anomálií. Brzy na jaře roku 2012 Alexej Sytjanov v rozhovoru s časopisem „Шпиль!“ řekl, že vývoj hry byl zastaven a také popřel dohady, že bývalý vývojový tým hledá investory pro další rozvoj S.T.A.L.K.E.R. 2..\n\nDne 25. dubna 2012 většina bývalých zaměstnanců oznámila vytvoření nového studia Vostok Games a začátek vývoje vlastní free to play MMOFPS hry pod názvem Survarium. Ve videodenících potvrdili ukončení vývoje S.T.A.L.K.E.R. 2 v prosinci 2011.\n\nKromě toho se na koncem jara a začátkem léta objevily zvěsti o převodu práv značky S.T.L.K.E.R. na amerického vydavatele Bethesda Softworks. Sergej Grigorovič však situaci nekomentoval a ředitel pro styk s veřejností společnosti Bethesda řekl, že nebudou komentovat zvěsti nebo spekulace. Dne 12. prosince 2012 německá společnost bitComposer Interactive oznámila získání práv na vytvoření hry založených na značce S.T.A.L.K.E.R., zatímco předchozím majitelem byl označen Boris Strugackij.. Následně se na oficiálních stránkách GSC Game World objevilo oznámení, ve kterém bylo uvedeno, že majitelem franšízy zůstává GSC a Sergej Grigorovič.\n\nKoncem roku 2014 GSC Game World obnovila činnost a ohlásila vývoj nového projektu, kterým se později stala hra Cossacks 3. Ředitel pro styk s veřejností společnosti Valentin Jeltyšev v rozhovoru pro GamesIndustry.biz řekl, že po rozpuštění starého týmu zůstaly všechny materiály (bylo vytvořeni několik lokací, herních úrovní a postav) a nová verze enginu, připravená na 70-80%, v rukách GSC Game World.\n\nDne 16. května 2018 v 00:00 moskevského času (15. května, 21:00 UTC) generální ředitel GSC Game World Sergej Grigorovič na své facebookové stránce oznámil obnovení vývoje hry. Mimo to se informace o obnovení vývoje hry objevila i na oficiálních stránkách společnosti GSC Game World a byly zveřejněny oficiální stránky S.T.A.L.K.E.R. 2, na kterých byly zobrazeny čísla „2.0.2.1.“, jež novináři považovali za datum vydání. Sergej Galjonkin, ředitel vydavatelské strategie Epic Games a autor Steam Spy, zveřejnil příspěvek na svém Twitteru, ze kterého řada médií usoudila, že ve hře bude využit herní engine Unreal Engine 4. V červnu 2018 redaktor časopisu Igromanija Alexej Šuňkov přešel do společnosti GSC Game World, aby se mohl podílet na vývoji \"S.T.A.L.K.E.R. 2\". V prosinci se zástupci GSC zúčastnili B2B konference Games Gathering 2018 v Kyjevě, kde správce komunity Taras Kukurjan potvrdil obnovení vývoje hry. Dne 6. února GSC na svých stránkách v sociálních sítích prozradila, že pod čísly „2.0.2.1.“ se skrává kód „35“, který je součástí ARG.\n\nDne 28. března 2019 došlo k obnovení webové stránky S.T.A.L.K.E.R. 2. Místo nápisu „S.T.A.L.K.E.R. 2“ a kódu „2.0.2.1.“ se na stránkách obejvil oficiální herní plakát, logo a hudební kompozice spolu s odkazy na sociální sítě a předchozí části franšízy.\n\nDne 2. ledna 2020 vývojáři potvrdili, že hra pojede na Unreal Engine 4.\n\nV letech 2010–2011 ukrajinská společnost GSC Game World pracovala na BBMMORPG hře s názvem „S.T.A.L.K.E.R. Online“ s enginem vycházením z Adobe Flash. Vývoj hry probíhal souběžně s prací na druhé základní herní sérii. S.T.A.L.K.E.R. Online měla vyjít na sociální síti VKontaktě (ВКонтакте), avšak vývoj byl přerušen z důvodu nízké prioritnosti projektu.\n\nS.T.A.L.K.E.R. Online měla být browser hra v žánru MMORPG z herního světa S.T.A.L.K.E.R. Hra měla mít 2,5D grafiku s izometrickým pohledem, podobnou hře Fallout. Ve hře se měnil den a noc, bylo možno se přesouvat vleže (tento typ přesunu nebyl zrealizován ani v jednom dílu herní série) a ve hře měly být přítomny předměty a lokace z originálních her. Jako prototypy lokací byly využity úrovně z dílů a :\n\nSpolečnost GSC Game World ještě v roce 2007 začala seriózně zkoumala možnosti vytvoření globální online hry podle motivů série. Podle slov Segeje Grigoreviče diskuze o vytvoření hry probíhala zároveň s prací nad dodatkem . Vývoj hry začal prosinci 2009 a probíhala půl roku, zároveň s prací nad S.T.A.L.K.E.R. 2. Skutečnost byla taková, že oficiální oznámení bylo vydáno 17. prosince 2010 s vydáním antologie „Výroční sborník strategií GSC Game World“, jehož součástí byl reklamní prospekt hry spolu s jejím vyobrazením, oficiálními stránkami \"stalker-online.com\" a předpokládaným datem vydání 2011. Postupem času hry z důvodu velké zaneprázdněnosti společnosti nad jinými projekty se hra ocitla v „peklu vývoje“ a již v červenci 2011 Sergej Grigorevič v rozhovoru odmítal jakkoli komentovat vývoj této online hry. V srpnu stejného roku představitelé společnosti GSC se neoficiálně účastnili veletrhu Gamescom, kde se pokoušeli najít sponzory, kteří by na vývoj hry přispěli, avšak hra nikoho nezaujala, což se stalo také jednou z příčin přerušení vývoje S.T.A.L.K.E.R. Online asi v druhé polovině roku 2011.\n\nKromě webové hry měla společnost GSC Game World v plánu vydat multiplayerovou střílečku z pohledu první osoby pod názvem „S.T.A.L.K.E.R. World“, která by byla založena na systému „free-to-play“ a naplánována jako jeden ze zdrojů pro vývoj druhého dílu S.T.A.L.K.E.R.a pod názvem S.T.A.L.K.E.R. 2. Hra vznikala na základě síťové hry využívající X-Ray Engine ve verzi 1.6. Vývoj hry byl zahájen někdy začátkem roku 2010, ale měl nízkou prioritu, což mělo za následek to, že vznikala velmi pomalu. Vývoj hry byl s konečnou platností zastaven v březnu 2012, když se vyvýjáři našli investora Vostok Ventures, s jehož pomocí bylo umožněno financování nového projektu Survarium, zákledem kterého byli pravděpodobně myšlenky ze hry S.T.A.L.K.E.R. World. O hře bylo známo po zveřejnění zdrojového kódu na webové stránce Gameru.net v září 2014. V roce 2012 bývalý vedoucí oddělění PR Oleg Javoskij se hru stručně spomenul v rozhoru pro stránku VG247.\n\nNa podporu zájmu o herní sérii a reklamním účelům hry S.T.A.L.K.E.R. 2 společnost GSC Game World plánovala vydání seriálu o mnoha epizodách podle motivů herní světa, jehož děj se měl odehrávat po druhé katastrofě na území černobylské zóny. Práce na seriálu „S.T.A.L.K.E.R.“ započaly před ohlášením druhého dílů.\n\nDne 5. listopadu spoelčnost na svém webu oznámila, že na projektu spolupracuje s ruským hercem Gošem Kucenkem a zveřejnila snímek, na kterém je herec stylizován do podoby stalkera. Dne 7. listopadu v rámci veletrhu „ИгроМир 2008“ společnost GSC ve svém stánku uspořádala autogramiádu s hercem. Později na tiskové konferenci Goša Kucenko v rozhovoru řekl, že mu nápad na seriál líbí, protože má k tomuto tématu blízko, z toho důvodu, že vojenskou službu absolvoval nedalo od Černobylské elektrárny. Také vedl, že si od studia GSC hrál i hru . Na konci rozhovoru bylo řečeno, že seriál vyjde za 2 roky. Producentem seriálu byl Goša Kucenko. Rozpočet činil 3 miliony dolarů. Natáčení probíhalo v Oděse a bylo naplánováno 10 až 15 dílů.\n\nV roce 2010 byl natočena pilotní epizoda seriálu, byl zveřejněn trailer a spuštěn oficiální web \"kinostalker.com\". Předpokládalo se, že natáčení bude ukončeno v roce 2012, prakticky před vydáním S.T.A.L.K.E.R. 2, avšak výroba seriálu byla zastavena v důsledku přerušení činnosti společnosti GSC Game World na konci roku 2011.\n\nDne 22. dubna 2011 GSC Game World spustila web \"stalker-press.com\" a oznámila vydání oficiální tištěné publikace – naučně-populárního časopisu i sérii stylizovaných sešitů. První číslo časopisu S.T.A.L.K.E.R, které vyšlo 11. května (jen na území Ukrajiny), měl 24 barevných stran i bylo k něm pár komiksů stalkerovských příhod, článek s radami o přežití, literární povídka, ilustrovaný spis o Strelokovi, deskovou hru „Válka skupin“ (Война группировок), dvoustranný plakát a anketa o ceny. Výsledky soutěže včetně hlavní ceny (tablet Apple iPad) byly zveřejněny 1. září 2011. S druhým číslem časopisu měla vyjít i série sběratelských karet z herního světa; prototyp časopisu byl hotov, avšak nikdy nebyl vytištěn.\n\nV prosinci 2010 GSC Game World oznámila, že je připravena vypustit kolekci oblečení v casual stylu pod brandem S.T.A.L.K.E.R., zpracované pod kontrolou studia podle motivů herní série a přizpůsobena pro běžné nošení. První produkty z kolekce vstoupili do prodeje na konci prosince a byl na prodej v oficiálním obchodě \"stalker-shop.com\". V únoru 2011 GSC Game World zorganizovala soutěž pro designery a modní návrháře mužských a ženských oděvů v tematickém stylu v šesti nominacích (pokrývka hlavy, svrchní oděv, náramenní a opaskové výrobky, obuv a doplňky). Výsledky soutěže byly zveřejněny 7. června a vítězům byla nabídnuta možnost spolupráce se společností GSC na vytvoření oficiální kolekce oblečení.\n"}
{"id": "678261", "url": "https://cs.wikipedia.org/wiki?curid=678261", "title": "CzechInvest", "text": "CzechInvest\n\nAgentura pro podporu podnikání a investic CzechInvest [ˈčekˌinvest] je státní příspěvková organizace podřízená Ministerstvu průmyslu a obchodu ČR. Byla zřízena zákonem č. 47/2002 Sb., o podpoře malého a středního podnikání. Od svého založení v roce 1992 pomáhá každoročně zprostředkovat nové investiční projekty, díky kterým vznikají tisíce dlouhodobých pracovních míst. V čele Agentury stojí generální ředitel jmenovaný ministrem průmyslu a obchodu; současnou generální ředitelkou CzechInvestu je Silvana Jirotková.\n\nPřímá předchůdkyně Agentury pro podporu podnikání a investic CzechInvest byla Federální agentura pro zahraniční investice FAZI (Federal Agency for Foreign Investment FAFI). 1. října 1990 ji založilo Ministerstvo hospodářství Československé republiky – šlo o jeden z kroků reagujících na pád komunistického režimu v zemi, které měly zajistit přechod ekonomiky na tržní, kapitalistické principy, její otevření, navázaní vazeb na globální trhy a její celkovou modernizaci, což se neobešlo bez značného přílivu zahraničního kapitálu a efektivní podpory ze strany státních orgánů.\n\nCzechInvest má za cíl posilovat konkurenceschopnost české ekonomiky prostřednictvím podpory malých a středních podnikatelů, podnikatelské infrastruktury a získávaní přímých zahraničních investic z oblasti výroby, strategických služeb a technologických center. Je výhradní organizací, která smí nadřízeným orgánům předkládat žádosti o investiční pobídky.\n\nV rámci zjednodušení komunikace mezi státem, podnikateli a Evropskou unií CzechInvest zastřešuje celou oblast podpory podnikání ve zpracovatelském průmyslu. Zajišťuje činnosti spojené s přípravou, vyhlašováním a administrací projektů podporovaných z prostředků Evropské unie i ze státního rozpočtu. Hlavním dotačním programem je v této souvislosti Operační program Podnikání a inovace pro konkurenceschopnost (OPPIK). Od roku 2016 převzala činnosti související s administrací dotačních projektů od CzechInvestu oddělená Agentura pro podnikání a inovace.\n\nZaměstnanci agentury CzechInvest aktivně vyhledávají nové investory do jednoho z klíčových sektorů. Výčet prioritních sektorů vznikl na základě podrobné analýzy české ekonomiky a prognóz makroekonomického vývoje. Mezi klíčové sektory patří především automobilový průmysl, letecký a kosmický průmysl, strojírenský průmysl. Dále oblasti life sciences, IT, vývoj softwaru, sdílené služby, čisté technologie a nanotechnologie.\n\nVeškeré služby agentury CzechInvest jsou poskytovány zdarma. Patří mezi ně například poskytování informací o možnostech podpory pro malé a střední podnikatele, implementace dotačních programů financovaných EU a státem. Dále odborníci z agentury CzechInvest poskytují formální poradenství k projektům a pomáhají při realizaci investičních projektů. Zaměstnanci CzechInvestu také intenzivně spolupracují s místní samosprávou a s developery při zprostředkovávání nákupů či pronájmů podnikatelských nemovitostí zahraničním i českým investorům v oblasti průmyslu a strategických služeb. Důležitou službou, kterou poskytuje agentura CzechInvest, je i podpora subdodavatelů a správa databáze českých dodavatelských firem. Specialisté agentury CzechInvest také zprostředkovávají státní investiční podpory, které jsou určeny nejen investorům zavádějícím výrobu nebo rozšiřujícím výrobu ve zpracovatelském průmyslu, ale také technologickým centrům a centrům sdílených služeb. Oddělení AfterCare poskytuje služby zahraničním investorům, kteří již působí v České republice. Následná péče se skládá zejména z podpory expanzí, reinvestic, rozvoje výzkumu, poradenství při hledání vhodných podnikatelských nemovitostí či vhodných dodavatelů v regionech.\n\nV roce 2004 byla založena síť třinácti regionálních kanceláří ve všech krajských městech České republiky. Regionální kanceláře průřezově realizují veškeré činnosti poskytované agenturou CzechInvest v rámci regionů ČR. Síť regionálních kanceláří byla v roce 2013 zaměřena prioritně na poradenskou činnost pro všechny fáze implementace programů spolufinancovaných z rozpočtu Evropské unie a dalších dotačních programů, jejichž implementace spadá do gesce agentury CzechInvest. Regionální kanceláře se etablovaly jako silný partner, jehož služby, a jedinečný znalostní systém je využíván významnými regionálními strukturami při utváření koncepcí a strategických cílů rozvoje regionu. Činnost regionálních kanceláří se v roce 2013 soustředila zejména na konzultační činnosti spojené s Operačním programem Podnikání a inovace a jeho posledními vyhlášenými programy Rozvoj, Nemovitosti, Inovace, ICT a Strategické služby. Regionální kanceláře dále standardně poskytují podporu v rámci investic, investičních projektů a aktivity Aftercare [ˈaːftəˌkeə(r)].\n\nAgentura CzechInvest ve spolupráci s Ministerstvem průmyslu a obchodu ČR pořádá již tradičně několik prestižních soutěží, v nichž oceňuje projekty českých podnikatelů, spolufinancované ze strukturálních fondů EU a státního rozpočtu ČR, a také nejvýznamnější investiční projekty a podnikatelské nemovitosti, které podpořily růst české ekonomiky tím, že si Českou republiku vybraly jako cíl svých podnikatelských aktivit. Jedná se o ocenění Podnikatelský projekt roku, Investor roku a Podnikatelská nemovitost roku. Vyhlášení výsledků soutěží Investor roku a Podnikatelská nemovitost roku je od roku 2013 součástí Týdne investic, jenž od roku 2014 organizuje agentura CzechInvest. Další projekty CzechInvestu se zaměřují na podporu malých a středních podniků a startupového ekosystému. V letech 2011–2014 fungoval projekt CzechAccelerator a v letech 2007–2013 projekt CzechEkosystem [ˈčekˈiːkəuˌsistəm]. Od podzimu 2015 funguje také projekt webového portálu CzechStartups.org, jenž slouží jako online hub a oficiální rozcestník pro startupovou komunitu s cílem podpořit rozvoj malého a středního podnikání v ČR.\n\n\n"}
{"id": "678262", "url": "https://cs.wikipedia.org/wiki?curid=678262", "title": "Musée Jean Moulin", "text": "Musée Jean Moulin\n\nMusée Jean Moulin (česky \"Muzeum Jeana Moulina\") je muzeum v Paříži, které je věnováno francouzskému odboji za druhé světové války. Nachází se v Jardin Atlantique nad nádražím Montparnasse v 15. obvodu. Muzeum nese jméno Jeana Moulina (1899-1943), který v zastoupení Charlese de Gaulle vedl místní odboj a před koncem války zemřel po těžkém mučení.\n\nMuzeum bylo otevřeno v roce 1994 u příležitosti 50. výročí osvobození Paříže a spolu s ním byl otevřen i sousední Mémorial Leclerc.\n\nMuzeum vděčí za svou existenci jednak Hauteclocquově nadaci v Saint-Germain-en-Laye a dále dědictví Antoinette Sasse, Moulinově přítelkyni, která rozhodla, aby bylo založeno muzeum Jeana Moulina.\n\nMuzeum dokumentuje historii druhé světové války a roli \"Forces françaises libres\" ve Francii na straně spojenců (zejména v severní Africe) a boje proti zemím osy.\n\nMezi exponáty jsou podzemní noviny, propagandistické plakáty vichistického režimu, uniformy maršála z Afriky a Indočíny, medaile, velkoformátové fotografie a videa s rozhovory pamětníků.\n\nRozsáhlý archiv obsahuje asi 16 000 dokumentů a 15 000 fotografií týkající se bojů francouzské armády po porážce Francie od června 1940 do srpna 1944.\n\n"}
{"id": "678263", "url": "https://cs.wikipedia.org/wiki?curid=678263", "title": "Mémorial Leclerc", "text": "Mémorial Leclerc\n\nMémorial Leclerc (česky \"Leclercův památník\"), oficiálně Mémorial du Maréchal Leclerc de Hauteclocque et de la Libération de Paris (\"Památník maršála Leclerca de Hauteclocque a osvobození Paříže\") je památník v Paříži, který je věnován francouzskému odboji za druhé světové války a osvobození Paříže v roce 1944. Nachází se v Jardin Atlantique nad nádražím Montparnasse v 15. obvodu. Památník nese jméno maršála Philippa de Hauteclocqua (1902–1947) známého též pod jménem Leclerc, který se svou 2. francouzskou obrněnou divizí zvítězil v bitvě o Paříž. Památník otevřel tehdejší pařížský starosta Jacques Chirac 24. srpna 1994 u příležitosti 50. výročí osvobození Paříže a spolu s ním bylo o několik dní později otevřeno i sousední Muzeum Jeana Moulina.\n\nUmístění památníku je symbolicky významné, neboť právě na tomto nádraží maršál Hauteclocque zřídil své velitelství.\n\n\n"}
{"id": "678270", "url": "https://cs.wikipedia.org/wiki?curid=678270", "title": "Petit-Paris", "text": "Petit-Paris\n\nPetit-Paris (česky \"Malá Paříž\") je zábavní park miniatur, který představuje město Paříž. Nachází se nedaleko obce Vaïssac v departementu Tarn-et-Garonne. V parku je umístěno přes 40 miniatur, které představují pařížské pamětihodnosti v měřítku 1:130.\n\nPark začal budovat v roce 1983 Gérard Brion a pro veřejnost byl otevřen po 14 letech, což činilo přes 25 000 pracovních hodin. Kromě samotné Paříže je zde i téma Petit-Louvre (Malý Louvre), kde jsou vystaveny kopie 500 nejznámějších děl uložených v muzeu Louvre nebo loutková scéna představující Moulin Rouge.\n\nPlánuje se přesunout park Petit-Paris poblíž města La Rochelle a rozšířit ho na rozlohu asi 3 ha.\n"}
{"id": "678271", "url": "https://cs.wikipedia.org/wiki?curid=678271", "title": "Numerati", "text": "Numerati\n\nNumerati ( \"The Numerati\") je kniha amerického spisovatele a novináře Stephena Bakera. Vyšla v roce 2008 v nakladatelství Houghton Mifflin. V České republice dílo vyšlo v roce 2009 v překladu Daniela Orgoníka ve vydavatelství Computer Press.\n\nNumerati je označení pro novou matematickou inteligenci, která pitvá naše data, která kolem sebe zanecháváme nejen při práci s internetem, data dále třídí atd., aby nás ovlivnili či předpověděli naše další kroky. Kniha ukazuje, jakým směrem se technologie velice pravděpodobně budou ubírat. Baker rozebírá vliv Numerati na jednotlivé role, jaké ve společnosti hrajeme.\n\nV první kapitole se autor zaměřil na analýzu pracovníků. Počítače zaznamenávají každý náš stisk klávesy, programy dokáží analyzovat naše e-maily a jejich klíčová slova, sbírat se budou i údaje ze sociálních sítí, jídla, pohybu atd. Z těchto dat lze vytvořit matematické profily zaměstnanců a jejich zaměstnanecké anamnézy. Firmy budou chtít pomocí těchto metod zvyšovat naši produktivitu práce. Počítačové programy vytvoří model pracovníka, kde ho nejlépe zaměstnat tak, aby byl finančně rentabilní a jeho schopnosti byly využity na maximum. Kdyby existovaly celé matematické profily zaměstnanců, šlo by sestavit tréninkový model tak, abychom se stali konkrétním výkonným pracovníkem („naklonování“). Vznikla by zaměstnanecká anamnéza, která by těmito modely dešifrovala naše chování a z níž by šlo vypočítat, jak se někým stát, ale všechny profese takto nelze modelovat (např. malíř, vědec). I hledání vhodného zaměstnance by se proměnilo, více by se spoléhalo na počítač, do kterého by stačilo zadat požadované schopnosti zaměstnance, jeho finanční limit a lokaci zaměstnání. I zaměstnanec do tohoto systému přispěje svými daty o schopnostech, finančních požadavcích a lokaci, program sám navrhne nejvhodnějšího kandidáta s určením jeho procentuální vhodnosti. Pro úřednické pracovníky by to znamenalo událost srovnatelnou s dělníky během průmyslové revoluce. Mezi hlavní nevýhody tohoto systému patří „datové nevolnictví“, sledování a ztráta pocitu soukromí. Pro zaměstnance by tato situace byla částečně výhodná díky lepšímu ohodnocení trhem (vynikly by jejich schopnosti, produktivita) a sami by se mohli nabízet prostřednictvím svých dat. \n\nZákazníci přijímají od obchodníků zákaznické věrnostní karty, ze kterých obchodníci sbírají data o našich nákupech, zákazníci za tuto ztrátu soukromí dostávají slevy na výrobky. Obchodníci tímto způsobem nashromáždili mnoho dat, avšak nedokážou je prozatím plně využít.\n\nV Numerati Baker předkládá model budoucnosti, zákazník přijde do obchodu a k nákupnímu vozíku se zabudovaným počítačem přiloží svou zákaznickou kartu, vozík ji načte a dle předchozích nákupů a pokynů obchodníka bude navádět, co by měl nakoupit. Je to cílená reklama, podobně to již v on-line prostředí používá internetový obchod Amazon.com, který nám doporučuje například knihy, které si koupili klienti spolu s knihami, které máme již v košíku. Dříve se snažil naše předchozí nákupy zprůměrovat, ovšem to nefungovalo, neboť člověk není průměrem svých zálib. Počítače ovšem nesmí být příliš inteligentní (nebo to alespoň nesmí dávat najevo), neboť by to zákazníka vyděsilo a pravděpodobně by odešel nakupovat jinam. \n\nPomocí inteligentního nákupního košíku půjde sledovat i „věrnost“ zákazníků, jak dlouho setrvají u své oblíbené značky, když konkurenční výrobek zlevní o 50 nebo dokonce 70 %. Prodejce v současnosti může sledovat klientovu cestu obchodem kamerami, dříve se toto dalo určit např. v muzeu ošlapaností dlaždic. Dnes je již možné k nákupnímu vozíku připojit identifikátor RFID.\n\nBaker zde používá obchodnickou terminologii pro různé typy zákazníků: např. „příživník“ je ten, který sleduje akční letáky a nakupuje v obchodech výrobky pouze se slevami. Tomuto typu se nejlépe daří tam, kde se zachází se všemi zákazníky stejně. Dalším typem je „motýl“, který do obchodu přijde, nakoupí a odejde a nelze u něj určit, kdy se vrátí a jestli vůbec. Nejlepší typem zákazníka se jeví „rozhazovač“, který nehledí na peníze a je snadno ovlivnitelný reklamou. \n\nV této kapitole se rozebírá ovlivňování voličů. Firmy sbírají o občanech data (např. záznamy o kreditní kartě, z věrnostních nákupních karet, bankovních registrů, předplatných časopisů) a spojují je s dalšími faktory, jako např. rasa, bydliště, vzdělání apod.\n\nBaker spolu s odborníky člení voliče do 10 „kmenů“ podle typických vlastností a hodnot: 1. Strážci krbu, 2. Hospodář, 3. Pravé tlačítko, 4. Tichá voda, 5. Občanská hlídka, 6. Vynálezci, 7. Křižující strážci, 8. Pevný postoj, 9. Individualista, 10. Vnitřní kompas. ¼ voličů je ovšem zařazena ve špatném kmenu, tudíž cílení propagace se míjí účinkem, někteří jsou navenek skrytí nebo vypadají jinak, než ke kterému kmenu patří. \n\nKaždá kampaň má omezené prostředky, proto se musí zaměřovat na ty správné voliče. Numerati je dělí na stobodové stupnici a doporučují nezaměřovat se na část voličů s body 0–50, neboť je politika nezajímá nebo je nelze přesvědčit. U voličů nad 90 bodů by se také neměli zastavovat, neboť tito voliči jsou již přesvědčení. Jediným důvodem pro cílení propagace tímto směrem je získání případných sponzorských příspěvků. Kampaň by se tedy měla zacílit na voliče v rozmezí 55–75 bodů, kteří se jeví jako nerozhodnutí. Při této činnosti se používá tzv. mikrozaměřování, což spočívá v počítání, kolik to bude stát, aby daný volič hlasoval pro danou stranu. Je také dobré cílit sdělení (předvolební slib) na určité skupiny voličů (nízké daně pro podnikatele, zvýšení důchodů pro důchodce atp.).\n\nV této kapitole Baker přestavuje programy, které převádějí obsah blogů i sociálních sítí na vzorce a čísla, lze tak určit pohlaví, věk, vzdělání (žena ve středním věku nebude s vysokou pravděpodobností psát \"„!!!!!!!!!!?“\"). Tímto způsobem lze rychle a bezprostředně sledovat reakce na produkty (lidé o nich budou psát buď na sociálních sítích, osobních blozích). Autor zde uvádí příklad zjištění telekomunikační společnosti, která začala účtovat poplatky za používání bluetooth, dle analýzy blogů a soc. sítí to vadilo jedné skupině klientů (převážně IT), těm tyto poplatky přestala účtovat, ale zvýšila jim nějaký jiný, a zbytku poplatek nechala.\n\nPro rozpoznávání teroristů se budou podle Numerati používat metody jako pro další skupiny v této knize uvedené. Jedním z velkých pomocníků se stanou kamery, bude ovšem nutné zlepšit jejich schopnosti automatického rozpoznávání obličejů, měly by ovládat i zachycení emocí v hlase i obličeji. Následovat bude sledování a předvídání našeho chování. Velkým problémem při počítačovém rozpoznávání řeči je i určení mužských nebo ženských jmen a příjmení (především těch neanglických).\n\nZ hlediska zdravotnictví bude možné vypočítat vzorce chování, podle kterých poznáme nastupující nemoci (např. koberec, který pozná zkracující se krok při Parkinsonově nemoci) a budeme se moci následkům vyvarovat nebo je potlačit. Již dnes lze monitorovat nemocné či seniory 24 hodin 7 dní v týdnu a v budoucnu bude možné automaticky zavolati i záchrannou službu.\n\nV této kapitole je rozebírán program společnosti \"chemistry.com\", který dokáže párovat lidi, kteří se chtějí seznámit podle chemických algoritmů (např. velikost prsteníčku a ukazováku, více testosteronu/estrogenu), které určují povahové rysy, které se navzájem lépe snáší a mohou spolu dlouhodobě žít.\n\nPojem Numerati označuje ty, kteří sbírají, uspořádávají a vyhodnocují data nejen z internetu o nás. Numerati filtrují a pitvají naše životy, chtějí tak změnit naše chování. Data mohou sestavit do portfolií, které nabízejí dalším firmám ke koupi a dalšímu využití.\n\nNumerati nejsou jen matematici a počítačoví vědci, kteří analyzující naše data, spolupracují s nimi medici, antropologové, lingvisté, již nezáleží na vědních disciplínách, ale algoritmech. Ovšem ne vše vždy funguje matematicky, můžeme se příliš zabývat zjevnými matematickými modely a nevidět skryté a mnohdy důležitější souvislosti.\n\nVzestup Numerati nastal v době, kdy počítače začaly pronikat do běžných životů lidí. Nastává ekonomika řízená spotřebiteli namísto masové produkce unifikovaných výrobků a služeb. Kvůli vysoké konkurenci a přesycenosti trhu potřebují obchodníci lépe zacílit reklamu, aby své produkty prodali. V současnosti jsou lidé pro obchodníky bezejmenná čísla, ale Numerati se z nich snaží vypočítat rozsáhlý labyrint z čísel a rovnic, takže se jednou stanou komplexními matematickými modely.\n\nJako prvotní triumf Numerati je v knize uváděn přechod ze směnného obchodu (předmět) na peníze (čísla), protože směnný obchod byl značně neefektivní – handrkováním o cenu se ztrácel čas a cena velice kolísala. \n\nPodle studie Carnegie Mellon University lze v USA odhalit v 87 % případů jméno uživatele při znalosti pohlaví, data narození a poštovního směrovacího čísla. \n\nGoogle jako první dokázal naše data (dotazy ke hledání) zpeněžit (cílená reklama podle dotazu). \n\n"}
{"id": "678272", "url": "https://cs.wikipedia.org/wiki?curid=678272", "title": "The Noel Redding Band", "text": "The Noel Redding Band\n\nThe Noel Redding Band (někdy také The Clonakilty Cowboys) byla irská folk rocková hudební skupina, založená roku 1972. Zakládajícími členy byli: baskytarista, rytmický kytarista a zpěvák Noel Redding (The Jimi Hendrix Experience, Fat Mattress, Road), sólový zpěvák a klávesista Dave Clarke, sólový kytarista Eric Bell (Thin Lizzy, Them) a bubeník Les Sampson (Road). Skupina se rozpadla v roce 1976. V roce 2003 zemřel Noel Redding a tím zanikla šance na obnovu této skupiny.\n\n"}
{"id": "678273", "url": "https://cs.wikipedia.org/wiki?curid=678273", "title": "Arnošt Paderlík", "text": "Arnošt Paderlík\n\nArnošt Paderlík (1. prosince 1919 Nučice – 1. června 1999 Praha) byl český malíř, sochař, grafik a pedagog.\n\nStudoval v letech 1937–1943 uměleckoprůmyslovou školu u Františka Kysely. Záhy vstoupil do skupiny Sedm v říjnu, v roce 1943 do SVU Mánes a o dva roky později do SČUG Hollar. Od roku 1963 vyučoval na Akademii výtvarných umění v Praze. Jeho rané dílo je poznamenáno odporem k válce a nese se v expresivním duchu, po válce se vyjádření zjemňuje a hlavním tématem se stává zátiší v picassovském stylu (\"Koláček a hrnek\", 1947), další pole, kde se uplatnil, byla knižní ilustrace, z nich zejména vynikla například ta k biblické \"Písni písní\" (1964). V pozdějších letech se začal věnovat také plastice, vycházel z české barokní tradice.\n\nV letech 1939-1941 byl členem skupiny Sedm v říjnu. Zúčastnil se 28. Benátského Bienále (1956), 4. bienále v Sao Paulu (1957), 1. trienále India v New Delhi (1968) a 7. sochařského bienále v Middelheimu (1968). V letech 1963-1986 vedl Ateliér figurální a monumentální malby na Akademii výtvarných umění v Praze.\n\nPoprvé vystavoval v roce 1936 s výtvarníky Mladé kultury ve Smetanově muzeu v Praze. V letech 1937–1943 studoval na Uměleckoprůmyslové škole v Praze u profesora Františka Kysely. V roce 1938 začal pracovat v ateliéru sochaře Vincence Makovského. Na jeho popud se následujícího roku stal jeho asistentem na Baťově škole umění ve Zlíně.\n\nV roce 1939 se Arnošt Paderlík stal zakládajícím členem výtvarné skupiny Sedm v říjnu. Jejími dalšími členy byli malíři Josef Liesler, Václav Hejna, Václav Plátek, Zdeněk Seydl a sochař Jan Rafael Michálek. Na první společné výstavě v Topičově salonu v Praze vystavovali také fotograf Jan Lukas a fotografka Věra Gabrielová. Na druhé výstavě v roce 1940 ke skupině přistoupil malíř František Jiroudek. Jejím teoretikem byl Pavel Kropáček. Skupina plánovaně zanikla s třetí výstavou v roce 1941.\n\nTvorba Sedmi v říjnu je dávána do souvislosti s reakcí na okupaci a počátek války. V dílech Arnošta Paderlíka z této doby se zpočátku mísily lyrické a melancholické nálady, avšak pozdější obrazy ze souboru \"Lidé\" s náměty lidí bez domova byly nepopiratelnými alegoriemi situace člověka v době války.\n\nV období protektorátu Paderlík často koncipoval obrazy jako jinotajná zátiší z malířského či sochařského ateliéru, kde rekvizity odkazovaly k utrpení člověka ve válečné době. Na přehlídce 99 v Topičově salonu v roce 1943 vystavil obraz \"Tragédie\", namalovaný v reakci na vyhlazení Lidic. V témže roce uspořádal spolu se Zdeňkem Seydlem první samostatnou výstavu v malé síni Mánesa a byl přijat do Spolku výtvarných umělců Mánes. Na následné výroční výstavě spolku vystavil opět soubor maleb s protiválečnou tématikou, mimo jiné obrazy \"U okna\" (1944) či \"Nokturno\" (1944).\n\nMalířská tvorba Arnošta Paderlíka vyrůstala z odkazu francouzských a španělských modernistů, zejména Pabla Picassa a Georgese Braquea, vlastní výraz však nalezl v invariantních zátiších z domácího prostředí.\n\nV obrazech jako \"Chlapec s beránkem (\"1961) a \"Děvče s beránkem\" (1963) dospěl k symbolické konfrontaci lásky a smrti. Vedle malby se Paderlík soustavně věnoval kresbě, v průběhu 60. let zejména kresbám ženských aktů. Jádrem Paderlíkova díla ovšem bylo zátiší. Zájem o tento žánr byl zřejmý již v 1. polovině 40. let, zásadní obrat v jejich poetice však nastal v 2. polovině desetiletí. V obrazech jako \"Kuchyňské zátiší\" (1946) či \"Koláč a vařečka\" (1947) definoval základní motivický rejstřík své malby a ideovou orientaci na krásu obyčejných věcí a domova. Zátišími z konce 40. a počátku 50. let se vyhýbal explicitním politickým tématům socialistického realismu, optimisticky laděné výjevy z domácnosti však odpovídaly jeho civilnější linii oslavující život prostých lidových vrstev. V závěru 50. let se zátiší stalo součástí komplikovanějších kompozic, v nichž usiloval o jejich syntézu s figurací (např. \"Návštěva v ateliéru\", 1958). Těmi se také přihlásil k dobovému znovuobjevování vazeb s moderním uměním.\n\nOd 60. let se vývoj Paderlíkovy malby odvíjel od zkoumání skladebných možností zátiší s víceméně uzavřeným rejstříkem stavebních prvků. Koláče, noviny, hrušky a jiné ovoce umisťoval na obdélné desky stolů před plošná pozadí. Dekorativní skladba plošných plánů souvisle spěla k radikálnějším řešením až do 90. let, kdy vznikl např. výrazně redukovaný obraz \"Interiér\" (1991). Návrat k námětu malířských a sochařských ateliérů mu umožnil začlenit „obraz do obrazu“  nebo zapojit figurální motiv, zejména ženský akt (např. \"Pracovní stůl v ateliéru\", 1980 a \"Malá soukromá pláž\", 1987). Teprve v 90. letech do jeho lyrického intimismu začaly pronikat náznaky melancholie (\"Vítr v ateliéru\", 1998). \nTřebaže se plastikami prezentoval již se Sedmi v říjnu, jeho zájem o ně akceleroval až v 50. a 60. letech. Ke kovovým figurativním objektům z 2. poloviny 50. let ho inspirovaly Picassovy objekty z běžných předmětů. V následujícím desetiletí Paderlík usiloval o tvarově sevřenou plastiku s  předlohami ve schoulených ženských figurách a ovoci. V 70. letech Paderlík provedl několik veřejných realizací, keramiku \"Lekníny\" na stěnu Obchodního domu Kotva (1973), abstraktní \"Památník Vojenského oddílu Železo\" (odbojové organizace) v Nučicích (1975) nebo figurativní bronz \"Fontána\" v hotelu Thermal v Karlových Varech (1977). V roce 1965 byly jeho práce zařazeny na důležitou kolektivní přehlídku \"Objekt\" v Galerii Václava Špály v Praze.          \n\nJiž v letech 1940-1945 Paderlík ilustroval verše Kamila Bednáře, Josefa Hiršala nebo Františka Hrubína. Za kresby k románu Maxima Gorkého Matka obdržel Státní cenu Klementa Gottwalda (1952), čestná uznání v soutěži o nejkrásnější knihu roku získal za doprovod románu Sbohem armádo Ernesta Hemingwaye (1965), Homérovu \"Odysseiu\" (1968) a výbor poezie Jiřího Ortena \"Tisíc nahých trápení\" (1985). Za ilustrace k Šalamounově \"Písni písní\" byl oceněn zlatou medailí na knižním veletrhu v Lipsku a stříbrnou medailí v Sao Paulu (obě 1965).\n\nOd konce 30. do začátku 50. let se příležitostně věnoval scénografii. Např. pro pražskou Unitarii vytvořil scénu pro hru \"Moje dáma\" Pedra Calderón de la Barca (1939, režie: Pavel Tigrid), pro Prozatímní divadlo scénu \"Kavalíra\" Páně Miloše Hlávky (1943). Spolupracoval rovněž s Divadélkem pro 99 v podzemním sálu Topičova salonu.\n\n\nTři výstavy k příležitosti stého výročí narození a dvacátého výročí úmrtí umělce:\n\n\n\n"}
{"id": "678274", "url": "https://cs.wikipedia.org/wiki?curid=678274", "title": "Lust for Life", "text": "Lust for Life\n\nLust for Life je druhé sólové studiové album amerického zpěváka Iggyho Popa. Vydáno bylo 29. srpna roku 1977 společností RCA Records. Producenty alba byli David Bowie, Iggy Pop a Colin Thurston (pod společným pseudonymem „Bewlay Bros.“, což je odkaz na Bowieho píseň „The Bewlay Brothers“).\n\n"}
{"id": "678277", "url": "https://cs.wikipedia.org/wiki?curid=678277", "title": "Bitva u Konzer Brücke", "text": "Bitva u Konzer Brücke\n\nBitva u Konzského mostu, která se odehrála 11. srpna 1675, byla střetnutím francouzsko-nizozemské války a skončila císařským (nizozemským) vítězstvím.\n\nV roce 1675 manévrovali Montecuccoli a maršál Turenne mezi Philipsburgem a Štrasburkem a hledali výhodnější postavení. Oba se snažili chránit svou zemi a žít na úkor nepřítele. Nakonec Turenne nabyl vrchu nad císařskými, kteří se ocitli v nevýhodě u Sasbachu, kde byl v počáteční fázi bitvy Turenne zabit dělovou ránou (27. července).\n\nRozhozeni ztrátou svého velitele Francouzi brzy ztratili všechny své výhody a Montecuccoli využil jejich ústupu, a zatlačil je za Rýn, téměř až k Vogézám.\n\nVe stejnou chvíli císařské vojsko pod velením vévody Karla IV. Lotrinského obléhalo Trevír, který Turenne dobyl na podzim 1673.\n\nCréquy byl poslán s 15 000 muži a 11 děly, aby odlehčil tlak na město. Byli zastavenií u mostu přes řeku Sáru u Konzu.\n\nCísařští vyslali útvar vedený Ottou de Grana, aby obsadil pozici zvanou dnes \"Granovy výšiny\". Jiný útvar překročil řeku po mostě u Konzu a třetí oddíl řeku překročil po pontonovém mostě.\nZaútočili na francouzský tábor a bitevní vřava zuřila nerozhodně po tři hodiny. Pak zapojil Otto de Grana své pravé křídlo v ten správný okamžik, a tak museli Francouzi z bojiště uprchnout. Za sebou zanechali všechna svá děla a vozy. Němci Francouze pronásledovali ještě po 50 kilometrech.\n\nCréquy se dostal do Trevíru, aby převzal velení, ale byl donucen kapitulovat 9. září.\n\nNa bojišti byl v roce 1892 vztyčen \"Granův památník\", nikoliv však k poctě Otty de Grana, ale k oslavě sjednoceného Německa.\n\n\n"}
{"id": "678281", "url": "https://cs.wikipedia.org/wiki?curid=678281", "title": "Franz Welser-Möst", "text": "Franz Welser-Möst\n\nFranz Leopold Maria Möst, známý pod uměleckým jménem Franz Welser-Möst (* 16. srpna 1960 Linec) je rakouský dirigent. Od roku 2002 je šéfdirigentem Cleveland Orchestra ve Spojených státech amerických, kde byl měl působit minimálně do roku 2022. V minulosti řídil také orchestr Vídeňské státní opery, ale 5. října 2014 tuto pozici opustil pro neshody s vedením tohoto operního domu.\n\nNarodil se v hornorakouském Linci jako čtvrté dítě lékaře Franze Mösta a političky Marilies Möstové. Rodina byla velmi muzikální. Navštěvoval Hudební gymnázium v Linci, kde si jeho talentu všiml Balduin Sulzer. Ten se stal jeho nejdůležitějším učitelem a podporovatelem. Na gymnáziu studoval hru na housle a kompozici. Protože však při automobilové nehodě v roce 1978 utrpěl těžká zranění, musel se vzdát nadějí na kariéru jako houslista. Věnoval se pak zcela studiu dirigování, které absolvoval v letech 1980–1984 v Mnichově. V roce 1982 se stal vedoucím dirigentem Rakouského orchestru mládeže, kterým zůstal do roku 1985.\n\nV roce 1985 přijal umělecké jméno \"Welser-Möst\" podle města Wels, kde vyrůstal. Tento návrh mu dal jeho mentor, německý baron Andreas von Bennigsen (1941–2000), který jej v roce 1986 adoptoval. Později se však rozešli a v roce 1992 se Welserovou-Möstovou ženou (po jejím rozvodu) stala Bennigsenova podstatně mladší manželka Angelika.\n\nPrvní významný debut Franze Welsera-Mösta jako dirigenta se uskutečnil při Salzburském festivalu (\"Salzburger Festspiele\") v roce 1985. Roku 1990 se stal šéfdirigentem Londýnského symfonického orchestru. Jeho tamní působení, které skončilo v roce 1996, však bylo vnímáno rozporuplně. V letech 1995–2000 byl šéfdirigentem Curyšské opery, kde uvedl 27 nových představení.\n\nOd sezóny 2002/2003 se stal šéfdirigentem Clevelandského orchestru, v roce 2008 mu byla smlouva prodloužena do sezóny 2017/2018, později pak do roku 2022. Od roku 2008 až do 5. října 2014 byl rovněž šéfdirigentem Vídeňské státní opery. Odtud odešel sám pro neshody s ředitelem divadla Meyerem, které se týkaly otázek uměleckého zaměření.\n\nV letech 2011 a 2013 dirigoval Vídeňské filharmoniky na jejich tradičním novoročním koncertě. Při Salzburském festivalu 2015 řídil Welser-Möst Beethovenovu operu \"Fidelio\" a Straussovo dílo \"Růžový kavalír\".\n\nDne 11. listopadu 2018 vedl Welser-Möst slavnostní koncert Vídeňských filharmoniků na francouzském zámku Versailles u příležitosti 100. výročí uzavření Příměří z Compiègne a tím ukončení první světové války.\n\nVe dnech 26.–28. června 2019 dirigoval závěrečný koncert řady B České filharmonie. Na programu byla Symfonie č. 3 D dur D 200 Franze Schuberta a Sinfonia Domestica op. 53 TrV 158 Richarda Strausse.\nOd počátků pokládal Franz Welser-Möst za důležité, aby jeho díla byla nahrána. V roce 1996 získal Gramophone Award za nahrávku za 4. symfonii Franze Schmidta. Roku 2007 vydala německá společnost Deutsche Grammophon poprvé komerční nahrávku Welser-Mösta s Cleveland Orchestra – Beethovenovu 9. symfonii.\n\n"}
{"id": "678293", "url": "https://cs.wikipedia.org/wiki?curid=678293", "title": "Knoflíkový akordeon", "text": "Knoflíkový akordeon\n\nKnoflíkový akordeon a klávesový akordeon tvoří dvě varianty jednoho nástroje, mají stejnou stavbu i princip tvoření tónu. Liší se pouze způsobem uspořádáním tónů na hmatníku pravé ruky. Knoflíkový systém byl ve 20. letech 19. století původní podobou prvních nově vznikajících měchových jazýčkových nástrojů, ze kterých se vyvinuly jak dnešní diatonické harmoniky – melodeony (které si knoflíky jako řešení obou hmatníků zachovaly dodnes), tak i dnešní moderní akordeon, který z hlediska řešení pravé tastatury existuje ve dvou výše uvedených variantách, tedy jako nástroj klávesový nebo knoflíkový.\n\nKnoflíkový akordeon, také lidově označovaný jako „chromatika“ nebo „knoflíkovka“, má ovšem oproti akordeonu klávesovému celou řadu předností. Systém uspořádání do „tlačítek“, která jsou všechna blízko při sobě, je výhodný pro fyziognomii lidské ruky (podívejme se na psací stroj nebo klávesnici počítače). Umožňuje její přirozené postavení a volné držení, což může vést k pohyblivější a uvolněnější technice. Díky řazení knoflíků je možné s minimálním rozpětím prstů obsáhnout velký rozsah – pokud hráč na klávesách obsáhne rukou oktávu, na knoflíkách to budou dvě oktávy a půl. To mimo jiné ulehčuje hru některých dvojhmatů a akordů. Všechny knoflíky jsou položeny ve stejné výšce, není tedy rozdíl, hrajeme-li základní nebo zvýšené či snížené tóny. Úžasnou vlastností knoflíkového akordeonu je velmi dobrá možnost plynulé a automatické transpozice a možnost pohybu pravé ruky v libovolných tóninách, bez rozdílu prstokladu oproti tóninám s nižším počtem křížků nebo bé. A v neposlední řadě – knoflíkové nástroje mají díky způsobu uspořádání tónů na hmatníku oproti klávesovým akordeonům podstatně menší velikost při stejném nebo větším tónovém rozsahu.\n\nStručně řečeno, knoflíkový systém nám otevírá nové, širší možnosti a má mnoho výhod, porovnáváme-li ho se systémem klávesovým. Není tedy divu, že pokud jde o rozhodování mezi klávesovým a knoflíkovým akordeonem, v mnoha místech na světě se na první místo prosazují nástroje knoflíkové.\n\nKnoflíky na knoflíkovém akordeonu jsou uspořádány velice logickým způsobem, a to do řad.\n\nU knoflíkových akordeonů se ve světě setkáváme s hned několika systémy řazení knoflíků na tastatuře (klaviatuře). Dva nejčastější z nich jsou takzvaný B-systém (zvaný také B-Griff) a C-systém (C-Griff). U obou typů jsou knoflíky uspořádány ve třech základních řadách a jedné až dvou řadách pomocných (které jsou opakováním 1. a 2. řady) – nejmenší typ nástroje má 3 řady, větší 4 a největší celkem 5 řad. Své názvy získaly oba systémy podle tónu položeného na kraji tastatury – v první řadě (nejdál od měchu); C-systém má v první řadě tón C, B-systém tón H (který je v anglickém názvosloví označován jako “B“). Každý typ užívá jiný prstoklad, zásadnější rozdíly kromě odlišného seřazení tónů, například v obtížnosti techniky hry, však mezi nimi nejsou. Odlišné je geografické rozšíření obou systémů – zatímco na B-Griff se hraje především v zemích směrem na východ od České republiky (a tento systém je v době vzniku této školy také více obvyklým i u nás), převládajícím systémem v zemích západních je C-Griff.\n\nV současné době mají začátečníci možnost učit se hrát na knoflíkový akordeon podle učebnice Jany Bezpalcové: Škola hry na knoflíkový akordeon.\n\n\n\n"}
{"id": "678301", "url": "https://cs.wikipedia.org/wiki?curid=678301", "title": "Musée des monuments français", "text": "Musée des monuments français\n\nMusée des monuments français (česky \"Muzeum francouzských památek\") je muzeum v Paříži, které se specializuje na historické památky ve Francii. První muzeum založil archeolog Alexandre Lenoir aby uchoval architektonické dědictví ohrožené během Velké francouzské revoluce. Muzeum obnovil v roce 1879 architekt Eugène Viollet-le-Duc. Muzeum dnes sídlí v Palais de Chaillot a je součástí Cité de l'architecture et du patrimoine. Vlastní významnou sbírku sádrových odlitků, reprodukcí a modelů francouzského architektonického dědictví.\n\nÚstavodárné shromáždění a Národní konvent znárodnily během Francouzské revoluce majetek duchovenstva, krále a emigrantů. Poslanci v roce 1790 rozhodli vytvořit z kláštera malých augustiniánů sklad pro zabavené sochy a náhrobky a do čela instituce byl v roce 1791 jmenován Alexandre Lenoir. 1. září 1795 Alexandre Lenoir otevřel pro veřejnost depozitář, který se 21. října stal Muzeem francouzských památek, které představovalo dějiny francouzského sochařství a Lenoir byl jmenován jeho ředitelem.\n\nS návratem monarchie Ludvík XVIII. muzeum v roce 1816 uzavřel a velká část děl byla vrácena původním majitelům. Zbytek byl začleněn v roce 1824 do sbírek Louvru a v roce 1836 do muzea na zámku Versailles. Náhrobky byly přesunuty na hřbitov Père Lachaise (Nicolas Boileau, Jean Mabillon, Héloise a Pierre Abélard). Církevní objekty byly vráceny zpět církvi.\n\nV roce 1879 navrhl Eugène Viollet-le-Duc shromáždit zbytky sbírky v paláci Trocadéro, který zůstal prázdný od světové výstavy 1878. Muzeum bylo pro veřejnost otevřeno 28. května 1882, tehdy mělo čtyři výstavní sály. V roce 1886 přibyly další tři a v roce 1889 knihovna a sbírky dokumentů. Palác Trocadéro byl přestavěn na palác Chaillot pro světovou výstavu 1937 a muzeum bylo rozšířeno. Bylo reorganizováno a získalo dnešní název.\n\n23. července 1997 požár zničil část prostor. Palác byl rekonstruován, muzeum bylo znovu otevřeno 15. září 2007 jako součást nově vytvořeného Cité de l'architecture et du patrimoine.\n\nMuzeum zabírá jedno křídlo Palais de Chaillot a sestává ze tří galerií. Galerii Davioud tvoří galerie odlitků a galerie Carlu. Jsou zde modely moderní a současné architektury. Nástěnné malby a vitráže jsou umístěny na konci galerie moderní a současné architektury a jsou vystaveny ve dvou podlažích. Muzeum doplňuje knihovna a místnosti pro dočasné výstavy.\n\nSbírka odlitků pochází původně z ateliérů v Louvru, které nechali zhotovit architekt Viollet-le-Duc a spisovatel Prosper Mérimée, předseda výboru pro historické památky. Jsou vyrobeny převážně ze sádry. Sbírky doplnil v roce 1927 kurátor muzea Paul Deschamps, který nechal zhotovit reprodukce nástěnných maleb a vitráží v životní velikosti.\n\nVystavené kopie představují např. portál opatství sv. Fortunáta v Charlieu, portál katedrály v Chartres, hlavní portál opatství Moissac, portál kostela sv. Lazara v Avallonu, fresky z 11. století z katedrály sv. Štěpána v Auxerre, fresky z 12. století z kaple opatství v Saint-Chef, fresky z kupole katedrály sv. Štěpána v Cahors nebo některé vitráže katedrály sv. Štěpána v Sens.\n\n"}
{"id": "678306", "url": "https://cs.wikipedia.org/wiki?curid=678306", "title": "Zaklínač 2: Vrahové králů", "text": "Zaklínač 2: Vrahové králů\n\nZaklínač 2: Vrahové králů ( ) je pokračování počítačové RPG hry Zaklínač, kterou vyvinulo polské studio CD Projekt RED. Ve Střední Evropě hru distribuuje CD Projekt, v Severní Americe Atari. Vydavatel pro Západní Evropu bude NAMCO BANDAI.\n\n16. září 2009, dva dny předtím než byl vývoj hry oficiálně oznámen, uniklo video o hře, které ji mělo představit vydavatelům. Dva dny poté CD Projekt RED oficiálně zahájil vývoj hry.\n\nPro hru vyvinul CD Projekt svůj úplně vlastní engine a ne jako v prvním dílu, kde byl použit silně upravený Aurora Engine od firmy Bioware. Společně se enginem vývojáři změnili také soubojový systém. I když tyto změny nebyly oznámeny, rozličné stránky jako například IGN oznámili, že boj je odlišný od první hry. Hra také bude využívat fyzikální Engine Havok.\n\n25. března 2010 bylo ukázáno první gameplay video veřejnosti. Tato gameplay nahrávka ukazuje rozličné metody, které hráč může použít pro dokončení levelu. Demo na GamesComu 2010 také ukazuje mnoho odlišných lokací a postav z první hry. Vývojáři také oznámili že hra bude mít 16 konců. Hra obsahuje větvený dialogový systém s kompletním nadabováním, které bylo nahráno a zrežírováno v Londýně.\n\n15. dubna 2011 bylo na jarní konferenci CD Projektu oznámeno, že maloobchodní kopie hry bude obsahovat ochranu SecuRom DRM. Ochrana ale bude stále umožňovat nekonečno instalací na nekonečně mnoho počítačů, ale s omezením že je možné hrát najednou na pěti. Také oznámili že hra nebude obsahovat cenzuru nebo rozdíly v hratelnosti v rozdílných regionech.\n\n3. května 2011 firma Namco Bandai oznámila, že australská verze bude odlišná tím, že bude mít hodnocení MA15+. Změna se týká zvláště části vedlejšího úkolu, ve kterém je Geraltovi nabízen za odměnu sex. V australské verzi Geralt automaticky odmítne. Tři týdny před tímto oznámením byla hra odstraněna z australského Steamu, což způsobilo pobouření u australské herní komunity. Následně digitální distribuce CD Projektu Good Old Games oznámila, že cena australské verze se nezvýší během řešení licenčních problémů, a že si zákazníci mohou stále předobjednat hru za původní cenu.\n\nHra vyšla 17. května 2011 pro počítače.\n\nVývojáři oznámili 2. června 2011, že hra vyjde pro herní konzoli Xbox 360 na konci roku 2011. Nicméně 1. srpna 2011 bylo datum vydání odloženo na první čtvrtletí roku 2012, kvůli tomu aby měl vývojářský tým více času rozšiřovat a vylepšovat některé prvky hry a také kvůli tomu, aby si vývojáři ujasnili práva okolo distribuce hry s distributory. Konzolová verze nakonec vyšla 17. dubna 2012 jako Zaklínač 2: Vrahové králů Rozšířená edice. Rozšířená edice je k dispozici zdarma i všem PC uživatelům.\n\n"}
{"id": "678310", "url": "https://cs.wikipedia.org/wiki?curid=678310", "title": "Lubomír Havlák (houslista)", "text": "Lubomír Havlák (houslista)\n\nLubomír Havlák (* 27. února 1958, Praha) je český houslista, primárius Kvarteta Martinů.\n\nHru na housle začal studoval v létech 1973 až 1979 na Pražské konzervatoři u Vladimíra Rejžka. Již tam se v roce 1976 zapojil do nového kvarteta vznikajícího z iniciativy vyučujícího violoncellisty Vlachova kvarteta Viktora Moučky, kvarteto dostalo název po svém primáriovi Havlákovo kvarteto. Taje hry na housle podrobněji poznával mezi roky 1979 až 1984 na Akademii múzických umění v Praze u profesora Antonína Moravce, s vedením kvarteta ještě nezkušených hudebníků mu pomáhal violoncellista Smetanova kvarteta profesor Antonín Kohout. V roce 1983 byl na interpretačním kurzu Nathana Milsteina v Curychu.\n\nTéměř veškerou svou další hudební činnost spojil s kvartetem, s kterým se účastnil na interpretačních kurzech u renomovaných kvartetních souborů (Tel Aviv kvarteto, Amadeus kvarteto, Guarneri kvarteto, Julliard kvarteto). Pilné studium a hudební nadání nedalo na sebe dlouho čekat, získal s kvartem řadu ocenění na mezinárodních soutěží včetně Pražského jara. V roce 1985 změnil jeho jméno na Kvarteto Martinů.\n\nJako primárius kvarteta dbá nejen na přednes, ale také na pestrost repertoáru který obsahuje řadu skladeb od klasiků české i světové hudby až po autory současné, těžiště však leží v české komorní hudbě. Pod jeho vedením vznikla řada nahrávek pro Český rozhlas i rádia německá, anglická a francouzská i široká paleta nahraných hudebních CD u tuzemských i zahraničních hudebních společností, mnohé v součinnosti se špičkovými hudebníky jiných nástrojů nebo orchestry.\n\nKromě vedení a hraní v kvartetu se příležitostně věnuje pedagogické činnosti, sólovému vystupování nebo hrává jako koncertní mistr s Talichovým komorním orchestrem. Skutečnost, že Kvarteto Martinů hraje pod jeho vedením nepřetržitě již 35 let svědčí o jeho houževnatostí a nespornému talentu k týmové práci.\n\n"}
{"id": "678319", "url": "https://cs.wikipedia.org/wiki?curid=678319", "title": "Leon Garfield", "text": "Leon Garfield\n\nLeon Garfield (14. července 1921, Brighton, Sussex – 2. června 1996, Londýn) byl anglický spisovatel, známý především svými historickými dobrodružnými romány pro děti a mládež. \n\nPo dokončení střední školy v Brightonu roku 1938 začal Garfield studovat umění na Regent Street Polytechnic (nyní Westminsterská univerzita). Studia však musel přerušit, nejprve z finančních důvodů, později pro vypuknutí druhé světové války. Sloužil v britské armádě u zdravotnického sboru umístěného v Belgii, kde se seznámil s Vivien Alcockovou (1924–2003), se kterou se roku 1948 oženil (byla to jeho druhá manželka, první jeho manželství z roku 1941 bylo po několika měsících rozvedeno). Vivien se později stala také spisovatelkou knih pro mládež, ovlivňovala Garfieldovo psaní a dodala mu i náměty pro některé jeho knihy. \n\nPo válce pracoval Garfield jako technik v biochemické laboratoři v nemocnici \"Whittington Hospital\" v Islingtonu a ve svém volném čase psal knihy. Časem se stal tak úspěšným, že se mohl literatuře věnovat plně. Debutoval roku 1964 historickým dobrodružným románem s pirátskou tematikou ve stylu Roberta Louise Stevensona \"Jack Holborn\", který byl původně určen pro dospělé, ale vydavatel jej přesvědčil, aby jej přizpůsobil dětskému čtenáři. Jeho druhá kniha, \"Devil in the Fog\" (1966, Ďábel se skrývá v mlze), získala (jako první vůbec) prestižní cenu \"Guardian Award\", určenou pro britské autory dětských knih. \n\nVětšina jeho dalších knih se odehrává v Anglii 18. nebo 19. století a jejich hrdiny jsou chlapci odkázaní na dobročinnost svého okolí, kteří prožívají tajemná a nebezpečná dobrodružství. Tím a především důrazem na sociální a morální aspekty se jeho romány přibližují dílům Charlese Dickense. Neméně významnou součástí autorovy tvorby pro děti jsou adaptace dramat Williama Shakespeara pro dvanáctidílný animovaný televizní seriál \"Shakespeare: The Animated Tales\" (1992–1994, Shakespeare: animované příběhy), které vyšly také knižně.\n\nRoku 1985 byl Garfield zvolen členem \"Royal Society of Literature\". Zemřel roku 1996 na rakovinu v nemocnici \"Whittington Hospital\", kde v mládí pracoval.\n\n\n\n\n"}
{"id": "678325", "url": "https://cs.wikipedia.org/wiki?curid=678325", "title": "Varianty letounu Lockheed P-3 Orion", "text": "Varianty letounu Lockheed P-3 Orion\n\nTento článek se zabývá popisem mnohých variant a podvariant námořního hlídkového a protiponorkového letounu Lockheed P-3 Orion. Podrobný popis, historie vzniku, operační historie a technické specifikace letounu obsahuje hlavní článek Lockheed P-3 Orion.\n\nP-3A – Původní výrobní varianta letounu. Postaveno 157 letounů.\n\nP-3B – Druhá hlavní výrobní varianta s motory Allison T56-A14 namísto původních motorů Allison T56-A10W na letounech varianty P-3A.\n\nP-3C – Třetí hlavní výrobní verze s motory T56-A14. Letoun P-3C měl nové protiponorkové vybavení a počítač, upravené vnitřní uspořádání, elektricky ovládaný vstupní žebřík, externě nakládané sonarové bóje, tři malá okénka vpravo vzadu. První vyrobené letouny měly příďovou kameru umístěnou na spodní části krytu. Později vyrobené stroje měly vysouvací IRDS věžičku namísto této kamery. Na počátku 80. let byly i první letouny vybaveny výsuvnou věžičkou. Všechny letouny byly dovybaveny navigačním systémem LTN-72.\n\nEP-3: Letoun k provádění elektronického zpravodajství (ELINT) pro Japonské námořní síly sebeobrany.\n\nNP-3C: Jeden letoun P-3C upravený jako testovací základna pro Námořní výzkumné laboratoře USA.\n\nRP-3C: Jeden letoun P-3C upravený jako náhrada letounu RP-3A.\n\nOP-3C: 10 letounů P-3C upravené k provádění průzkumu pro Japonské námořní síly sebeobrany.\n\nUP-3C: Letoun pro zkoušení zařízení pro Japonské námořní síly sebeobrany.\n\nCvičný letoun elektronického zpravodajství pro Japonské námořní síly sebeobrany.\n\nJeden sériový letoun P-3C s upravenými schopnostmi detektoru magnetických anomálií (MAD). Letoun byl intenzivně používán v rámci rozsáhlého výzkumu magnetických anomálií. V roce 1973 tento letoun pomohl přesně lokalizovat vrak lodi USS Monitor z Americké občanské války.\n\nLockheed WP-3D Orion je variantou sériové verze letounu P-3 Orion, kterou používá \"Aircraft Operations Center\", což je součást amerického Národního úřadu pro oceán a atmosféru (NOAA). Byla vyrobena pouze dvě tato letadla. Každé z nich je vybaveno mnoha přístroji pro svou úlohu při sběru důležitých informací o počasí. Během sezóny hurikánů letadla plní povinnosti jako \"lovci hurikánů\".\n\n10 letounů P-3A a 2 EP-3B, které byly upraveny pro elektronické zpravodajství (ELINT).\n\nEP-3E Aries II je 12 letounů P-3C, které byly upraveny pro elektronickou zpravodajskou činnost (ELINT).\n\nOsm letounů US Navy EP-3E, které mají být upraveny společností L-3 Communications Integrated Systems provádění zpravodajskou činnost SIGINT (rádiový odposlech). Tato úprava rozšiřuje podstatně schopnosti tohoto letouny, které jsou třeba v rámci boje proti terorismu.\n\nRůzné letouny používané k testování.\n\nŠest Orionů, které byly dodány bývalému Íránskému imperiálnímu letectvu na začátku 70. let 20. století. Drak letounu P-3F byl založen na letounu P-3C, který byl v té době vyráběn pro US Navy. P-3F a P-3C byly vybaveny elektricky ovládaným vstupním žebříkem, z vnější strany nakládanými sonarovými bójemi, 3 malá okénka na pravé straně trupu (jedno okénko před nouzovým východem a dvě vzadu) a kamerou umístěnou ve spodní části krytu. Na rozdíl od letounů P-3C a CP-140/140A, letoun P-3F neměl malou ploutev s UHV anténou. Letoun P-3F neměl protiponorkovou výzbroj ani počítač letounu P-3C. Většina obrazovek a procesorů byla adaptována z letounů P-3A/P-3B (ačkoliv P-3F měl radar APS-115 použitý na letounech P-3C). Letouny P-3F vyšly z výrobního závodu ve standardní šedé a bílé barvě US Navy, ale během času byly letouny opatřeny unikátním nátěrem ve třech odstínech modré barvy. Tři z těchto letounů i nadále slouží v letectvu Íránské islámské republiky.\n\nPůvodní označení letounů Lockheed P-7.\n\nPlánované vylepšení letounů P-3C.\n\nDva letouny P-3A upravené pro použití jako simulátory protivníka (FEWSG) při výcviku elektronického boje.\n\nPět původních letounů P-3B, které byly následně upraveny a dodány Novozélandskému královskému letectvu (RNZAF) v letech 1965-7, kde nahradily letouny Short Sunderland. Původní letouny P-3B létaly v rámci 5. perutě RNZAF na letišti Whenuapai, Auckland. Tyto letouny obdržely část vylepšení letounů P-3C Update II a některá místní vylepšení. Tato letadla byla označena P-3K společně s použitým letounem P-3B, který byl zakoupen od Královského australského letectva, který byl přestavěn na variantu P-3K.\n\nP-3K2: Vylepšené letouny P-3K. Všech šest letounů bylo opatřeno novými křídly, vylepšenou avionikou a čidly v roce 2005.\n\nPět bývalých letounů P-3B Norského královského letectva modernizované společností EADS-CASA pro španělské letectvo. Letouny jsou vybavené novou sadou senzorů a dalšího elektronického vybavení. Tyto nové senzory zahrnují nový radar Elta-2022, akustický senzor SPAS-16, nový 99 kanálový přijímač signálu z bójí a AMES-C ESM systém. Zachován byl pouze původní detektor magnetických anomálií (MAD).\n\nDva letouny P-3B upravené pro pobřežní hlídkování v rámci Norského královského letectva.\n\nŠest letounů Australského královského letectva (RAAF) P-3B, které byly následně upraveny pro potřeby Portugalského letectva. Tyto letouny byly nahrazeny novějšími P-3C CUP, které předtím sloužily u Nizozemského královského letectva.\n\nP-3T jsou dva upravené letouny P-3A pro Thajské královské námořnictvo.\n\nVP-3T je jeden letoun P-3A upravený pro Thajské královské námořnictvo, kde je používán pro VIP použití a některé kontrolní operace.\n\nOznačení používané v rámci Královského australského letectva (RAAF) k odlišení prvních deseti letounů P-3C, které jsou vyrobeny v konfiguraci \"Update 2\" (1978–79), od dalších deseti letounů, které byly vyrobeny v konfiguraci \"Update 2.5\" (1982–83). Starší letouny byly označeny P-3C a nikdy nebyly přeznačeny na P-3W. Všechny tyto letouny byly vybaveny britským akustickým procesorem AQS-901. Nakonec po mnoha úpravách systémů byly oba typy sloučeny do jednoho, které jsou nyní známy jako AP-3C.\n\nLockheed AP-3C Orion je varianta letounu P-3 Orion používaná Královským australským letectvem (RAAF) pro úkoly jako je podpora námořní flotily, námořní hlídkování, vyhledávací a záchranné akce, boj proti hladinovým cílům a ponorkám. Letouny jsou osazeny nejrůznějšími senzory. Toto vybavení zahrnuje digitální multifunkční radar, elektrooptické detektory (v infračervené i viditelné části spektra), detektory magnetických anomálií, identifikační systém \"přítel-nepřítel\" a akustické detektory. 18 letounů AP-3C Orion byly upraveny z letounů P-3C mezi lety 1997 a 2005, přičemž program byl časově třikrát delší než se původně předpokládalo kvůli potížím s integrací všech systémů. Všech 18 letounů AP-3C Orion je přiděleno k 92. křídlu RAAF, které má sídlo na základně Edinburgh v Jižní Austrálii. Letouny tohoto leteckého křídla sloužily v rámci australských sil v Austrálii, Jihovýchodní Asii a na Středním východě.\n\nTAP-3 jsou 3 upravené letouny P-3B pro výcvik posádek Královského australského letectva (RAAF). Letouny mají odstraněnu veškerou protiponorkovou výbavu (ASW) a nainstalována sedadla pro cestující. Letouny byly vyřazeny z provozu se zavedením simulátoru AP-3C. Označení letounu znamená \"Tréninkový Australský P-3\".\n\nOznačení osmi bývalých letounů P-3B, které si o od US Navy pořídilo námořnictvo Jižní Koreje. Letoun byl vybaven křídly letounu P-3C a elektronickými systémy (Mission System Equipment) společností Korea Aerospace Industries a L-3 Communications.\n\nJeho původní přezdívka byla \"Sentinel (Stráž)\". Jedná se o osm letounů P-3B, které byly přestavěny jako letouny včasné výstrahy a kontroly. Na začátku 90. let 20. století bylo označení „a kontroly“ odebráno a spolu s ním i „C“ z označení varianty. Nově byl tedy letoun označen \"P-3AEW\". Takto bylo označení letounu snadněji odlišitelné od letounů E-3AWACS, které slouží v rámci USAF. Letouny P-3AEW jsou používány Úřadem pro cla a ochranu hranic Spojených států amerických pro narušování tras pašeráků drog a pro mise související s vnitřní bezpečností USA. Letouny P-3LRT (Long Range Tracker), dříve známé jako \"Slicks\", také používá tento úřad. Jsou to upravené letouny s optickým senzorem ve věžičce v nose letounu a sledovacím radarem. Tyto letouny často spolupracují s letouny P-3AEW. Tyto společné mise se nazývají \"Double Eagle\".\n\nLockheed CP-140 Aurora je námořní hlídkový letoun sloužící pod Velitelstvím kanadských leteckých sil (\"Canadian Forces Air Command\"). Letoun je založen na trupu letounu Lockheed P-3 Orion, ale nese elektronické vybavení letounu S-3 Viking. V řecké mytologii je Aurora řecká bohyně, která obnovila mýtickému Orionovi zrak. Aurora Borealis je také název pro polární záři, která se často vyskytuje nad severní Kanadou a Severním ledovým oceánem. Bylo postaveno 18 letounů.\n\nCP-140A Arcturus je příbuzná verze používaná hlavně pro výcvik pilotů a pobřežní hladinové hlídkování. Byly postaveny tři letouny bez protiponorkové výbavy.\n\nLockheed P-7 byl čtyřmotorový turbovrtulový hlídkový letoun objednaný US Navy jako náhrada za letouny P-3 Orion. Vnější uspořádání letounu bylo velice podobné letounu P-3. Vývoj však moc daleko nepostoupil, protože vývoj byl zrušen na počátku 90. let 20. století kvůli snižování nákladů na zbrojení po skončení Studené války.\n\nPlánovaná nově postavená a vylepšená varianta letounu určená k nahrazení letounů P-3 Orion. Soutěž však vyhrál letoun Boeing P-8 Poseidon.\n\n"}
{"id": "678328", "url": "https://cs.wikipedia.org/wiki?curid=678328", "title": "Sadus", "text": "Sadus\n\nSadus je americká tříčlenná thrash/death metalová skupina z kalifornského města Antioch. Byla založena roku 1984 a současnými členy jsou Darren Travis jako kytarista a zpěvák, John Allen hrající na bicí a Steve Di Giorgio, zpěvák a jeden z nejlepších metalových baskytaristů. Mezi největší vzory Sadusu patří např. o tři roky starší Slayer, který ale překonali v agresivitě a rychlosti hudby.\n\nV roce 1986 vydali demo nazvané \"D.T.P.\" (znamená \"Death to Posers\", česky \"Smrt pozérům\"). V roce 1988 vlastní produkcí vydali první studiové album nazvané \"Illusions\", které bylo v reedici Roadrunner Records pojmenováno jako \"Chemical Exposure\".\n\n\n\n\n"}
{"id": "678331", "url": "https://cs.wikipedia.org/wiki?curid=678331", "title": "Teeworlds", "text": "Teeworlds\n\nTeeworlds je svobodná z boku viděná počítačová hra pro více hráčů s otevřeným zdrojovým kódem. Hra má jednoduchou komiksově laděnou grafiku i fyziku. Ovládání je inspirováno převážně žánrem klasických stříleček. Poslední vydaná verze hry s označením 0.6.1 vyšla 31. července 2011 a hra se nadále aktivně vyvíjí. Ve verzi 0.4.0 byla hra i její web přejmenován z původního Teewars na aktuální Teeworlds s odvoláním vývojářů na nespecifikované právní důvody.\n\nHra je stále ve vývoji a přibývají do ní nové prvky. Poslední stabilní i vývojářská verze je dostupná zdarma ke stažení na oficiálním webu. V současné době jsou k dispozici verze pro operační systémy Microsoft Windows, Linux, Mac OS X, AmigaOS 4, MorphOS. V prosinci 2007 byl zdrojový kód hry zpřístupněn v souladu s podmínkami podobnými BSD licenci. S ohledem na financování hardwaru pro běh a hostování serverů přijímají autoři hry dobrovolné příspěvky.\n\nVzhledem k útokům hackerů a spamu se hlavní vývojář, Magnus Auvinen, rozhodl 29. srpna 2010 zastavit oficiální vývoj a podporu Teeworlds. Ten samý den vybral nový tým, sestavený ze spolehlivých dobrovolníků, aby pokračoval ve vývoji a podpoře hry i webu.\n\nTeeworlds jako hra reprezentuje mix klasické na spritech založené střílečky a arkády z éry moderních stříleček. Hra probíhá na dvourozměrných z boku viděných mapách s paralaxním posuvem vrstev. V ovládání využívá klasické FPS prvky pro pohyb a změnu zbraní či míření pomocí myši. Součástí hry je také vystřelovací hák nebo dvojitý skok umožňující lepší manévrování.\n\nZbraně jsou inspirovány hrami jako Quake nebo Unreal Tournament. Po vstupu do hry má hráč k dispozici dvě základní: kladivo a pistolku. Kladivo neobsahuje munici a dává zranění -3, používá se pouze pro boj zblízka. Pistolka je jediná zbraň ve hře, jejíž munice se sama obnovuje, ale dává nejnižší zranění -1. V mapách pak může hráč najít další tři zbraně: brokovnici, granátomet a laser. Brokovnice vystřelí 5 broků s rozptylem, každý brok zraňuje o -1. Granátomet vystřelí nepřímo letící nábojnici která způsobí výbuch při dopadu. Při správném použití může granátomet zvýšit rychlost hráče a používá se i při rocketjumpu. Laser (někdy též puška) byl zaveden ve verzi 0.4.0 a střílí rovný paprsek, který se může odrazit i za roh. Ve hře se nenachází náboje do zbraní, doplnit munici je možné opětovným sebráním příslušné zbraně. Pro obnovu zdraví nebo štítu je možné sbírat srdíčka a štítky, nacházející se na herní mapě. Srdíčka, štítky i zbraně se po sebrání za nějaký čas samy obnoví. Vedle již jmenovaných zbraní se ve hře může nacházet i katana, takzvaná power-up zbraň - má nejdelší čas obnovy a způsobuje největší zranění ze všech zbraní. Její použití je časově omezené a brání hráči v přepínání na jiné zbraně.\n\nV současné době jsou jedinými oficiálními módy Deathmatch, Team Deathmatch and Capture The Flag. Další oblíbené módy jsou například Blocker, zCatch nebo DDRace.\n\nTeeworlds obsahuje editor map a používá jednoduchý systém obrázků pro většinu grafického obsahu hry. Ten proto může být snadno upraven a rozšířen, ať už jde o drobné změny nebo úpravy samotné hry. Existuje několik komunitou vytvořených modifikací, které se zakládají na klasickém herním serveru Teeworlds. Kód je navržen tak, aby se daly herní módy vytvářet snadnou úpravou serveru bez nutnosti zásahu do herního klienta.\n\n"}
{"id": "678332", "url": "https://cs.wikipedia.org/wiki?curid=678332", "title": "Seznam hokejistů draftovaných týmem Tampa Bay Lightning", "text": "Seznam hokejistů draftovaných týmem Tampa Bay Lightning\n\nToto je kompletní seznam hokejistů, kteří byli draftováni v NHL do týmu Tampa Bay Lightning. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "678333", "url": "https://cs.wikipedia.org/wiki?curid=678333", "title": "Vancouverova národní historická rezervace", "text": "Vancouverova národní historická rezervace\n\nVancouverova národní historická rezervace a historická oblast zahrnuje různé budovy, které vztyčila Společnost Hudsonova zálivu, americká armáda a americká správa národních parků na místě bývalého obchodního střediska a pevnosti Fort Vancouver, ve Vancouveru v americkém státě Washington. Patří sem rekonstrukce historických budov, které nepatří pod národní historickou památku, jelikož neměly podle správců národních parků dostatečnou historickou hodnotu. Do rezervace ale patří také samotná pevnost Fort Vancouver, dále armádní budovy ze čtyřicátých let minulého století a budovy z éry Mission 66, což byl program správy národních parků na zlepšení vybavení a zázemí chráněných území.\n"}
{"id": "678337", "url": "https://cs.wikipedia.org/wiki?curid=678337", "title": "Philipp Franz von Siebold", "text": "Philipp Franz von Siebold\n\nPhilipp Franz Balthasar von Siebold (17. února 1796, Würzburg – 18. října 1866, Mnichov) byl německý lékař a cestovatel. Byl prvním Evropanem, který učil západní medicínu v Japonsku, kde rovněž studoval japonskou floru a faunu. Nasbíral zde tisíce rostlin a živočichů.\n"}
{"id": "678338", "url": "https://cs.wikipedia.org/wiki?curid=678338", "title": "Želva amboinská", "text": "Želva amboinská\n\nŽelva amboinská (\"Cuora amboinensis\"), též kuora východoasijská, je druhem rodu Cuora a patří mezi želvy sladkovodní.\n\nJe hnědě zbarvena, má žluté proužky na hlavě a krku. Karapax má hladký a klenutý se žlutým proužkem na jeho okraji. Plastron má barvu pastelově žlutou s černými a hnědými skvrnami, nevykrojený u ocasu. Končetiny má šedočerné. Na prstech má silné drápy. Samce i samici je nesnadné odlišit. Samci mají delší, tlustší ocas a samičky mají klenutější karapax. Je velká 20 – 25 cm (karapax).\n\nDokáže se celá uzavřít do krunýře. Někdy se vydá i daleko od vody. Velmi ráda se sluní. Není plachá, lze ji tedy zastihnout na vyčnívajících kamenech a kmenech. Žije asi 15 let. Je aktivní ve dne, k zimnímu spánku se neukládá.\n\nŽiví se hmyzem, bezobratlími živočichy, drobnými obratlovci, ale i rostlinami a spadenými plody. Potravu loví pod vodou i sbírá na souši. Mlaďata se živí téměř výhradně masem.\nPohlavní dospělosti samička dosahuje pátým až šestým rokem a samec v osmi letech. Před pářením potřebuje osmitýdenní klid. Po období klidu se páří. Při namlouvacím rituálu samec vyleze na samičku a zatlačí drápy na její hlavu. Samička svou hlavu zasune do krunýře a vystrčí svou zadní část. K páření dochází ve vodě. I při chovu v zajetí se dobře rozmnožují.\n\nSamice klade vejce dvakrát až čtyřikrát za sezonu, v dubnu až červnu. Snáší 2 vejce o hmotnosti 15 - 20 g. Inkubační doba je asi 48 - 54 dnů. Mláďata váží 14 g a jsou velká asi 4 cm. Mláďata tráví ve vodě o hodně více času, než dospělé želvy.\n\nObývá močály, tůně, zavlažovací kanály, jezera, řeky, mělké vody a vlhkou souš. Vyskytuje se v jihovýchodní Asii, od Indie po Barmu, v Bangladéši, Malajsii, Thajsku, na Filipínách, vysazena byla i na Floridě.\n\nPatřila k nejběžnějším želvám v jihovýchodní Asii, ohrožuje ji však obchod s želvím masem, který ji tlačí na pokraj vyhubení.\n\nTento druh želvy je chován ve více než 50 evropských zoo. Z toho v jedenácti německých zoo. V rámci Česka je želva amboinská chována v pěti zoo:\n\n\nV Zoo Praha je tento druh chován v pavilonu Indonéská džungle. Podařilo se odchovat již několik mláďat, a to například v letech 2011, 2014, 2015. V roce 2017 se podařilo odchovat jedno mládě. Ke konci roku 2017 bylo chováno 14 jedinců. V roce 2018 se podařilo odchovat dvě mláďata. Na konci roku 2018 bylo chováno 15 jedinců. V březnu 2019 se vylíhlo další mládě a v květnu následovalo další. V červnu 2019 přišla na svět další tři mláďata.\n\n"}
{"id": "678340", "url": "https://cs.wikipedia.org/wiki?curid=678340", "title": "Linie následnictví norského trůnu", "text": "Linie následnictví norského trůnu\n\nNáslednictví norského trůnu užívá nově rozšířeného systému absolutní rovné primogenitury a to od roku 1990. Do té doby se v Norsku používalo od roku 1163 agnatické primogenitury, tj. ženy a jejich potomci mohli zdědit trůn až poté, co nebylo mužských členů rodu. \n\nPro osoby narozené mezi roky 1970 a 1990, jako například Märtha Louise, (* 1971) platila jako následnický řád klasická (mužská) primogenitura, tj. z otce na nejstaršího syna; pokud není synů, tak nejstarší dcera.\n\nPodle \"absolutní rovné primogenitury\" je dědicem trůnu nejstarší (prvorozený) potomek předchozího krále a královny bez ohledu na pohlaví. Takto nově ustanovená linie následnictví trůnu neplatí retrospektivně, ale až od narození princezny Ingrid Alexandry (2004). To znamená, že má přednost před svým mladším bratrem Sverrem Magnusem, ale její otec Haakon Magnus má stále přednost před svou starší sestrou, princeznou Martou Luisou.\n\nLinie následnictví norského trůnu je následující:\nVšichni zákonní potomci krále Haakona VII. a jeho manželky královny Maud (kteří nejsou katolického vyznání) jsou podle zásad mužské primogenitury v linii následnictví britského trůnu. Nejblíže k němu je král Harald V., který je 68. v pořadí.\n\n"}
{"id": "678341", "url": "https://cs.wikipedia.org/wiki?curid=678341", "title": "Andrzej Maria Deskur", "text": "Andrzej Maria Deskur\n\nAndrzej Maria kardinál Deskur (* 29. února 1924, Sancygniów, † 3. září 2011 ve Vatikánu) byl polský římskokatolický kněz, bývalý dlouholetý vysoký úředník papežské kurie a od roku 1985 kardinál. Byl blízkým přítelem papeže Jana Pavla II.\nPochází z polské šlechtické rodiny s francouzskými kořeny. Vystudoval nejprve tajně právo, po druhé světové válce pak teologii. V roce 1950 byl vysvěcen na kněze a po krátkém působení v duchovní správě ve Francii a Švýcarsku začal pracovat ve Vatikánu v sekci pro sdělovací prostředky. V roce 1958 získal titul papežského kaplana a v roce 1964 titul papežského preláta. V roce 1974 byl jmenován titulárním biskupem a v roce 1980 povýšen na titulárního arcibiskupa. V květnu 1985 byl jmenován kardinálem.\n\nZemřel ve věku 87 let.\n\n\n"}
{"id": "678360", "url": "https://cs.wikipedia.org/wiki?curid=678360", "title": "Smutná neděle", "text": "Smutná neděle\n\nSmutná neděle (též \"Ponurá neděle\", ) je píseň složená maďarským pianistou a skladatelem Rezső Seressem v roce 1932 a publikovaná v roce 1933.\n\nPůvodní text nesl název (\"Konec světa\"), pojednával o zoufalství způsobeném válkou a končil tichou modlitbou. Básník László Jávor napsal k písni vlastní text (), v němž chce protagonista po smrti své milenky spáchat sebevraždu. Jávorova varianta se stala mnohem populárnější, zatímco původní verze textu byla víceméně zapomenuta.\n\nPíseň poprvé nahrál na desku maďarský zpěvák Pál Kalmár v roce 1935. Světovou proslulost \"Smutné neděli\" ale přinesly především verze z roku 1940 (Pauline Byrne) a 1941 (Billie Holiday).\n\nPodle jedné z legend poslal Seress jako důkaz úspěchu vydanou skladbu své bývalé milence a doufá v usmíření, ale odpověď nikdy nepřišla. Až několik dní poté dostává zprávu, že jeho milenku našli mrtvou – otrávila se a v ruce přitom svírala útržek papíru se jménem písně. Podle jiných pramenů skočila z mostu do Dunaje. Legenda je ovšem v rozporu se skutečností: Zhrzeným milencem nebyl Seress, ale autor textu László Jávor.\n\nV roce 1936 byla vyšetřována sebevražda Josefa Kellera, který v dopise na rozloučenou citoval několik veršů z této skladby. Krátce nato spáchalo sebevraždu dalších 17 lidí, mnozí z nich se zastřelili přímo při poslechu písně, jiní se utopili v Dunaji, jeden místní šlechtic si Ponurou neděli nechal na přání zahrát v baru, vyšel ven a prostřelil si hlavu. Policie zpozorněla a byla snaha píseň zakázat. Na některých rádiových stanicích se to sice podařilo, ale píseň se brzy vydala na svou pouť do zahraničí. V Berlíně se oběsila mladá prodavačka, nechala po sobě text Ponuré neděle, v New Yorku se udusila plynem mladá typistka, jejím posledním přáním bylo, aby jí na pohřbu zahráli právě Ponurou neděli, mladík v Římě slyšel na ulici žebráka, jak si zpívá tuto píseň, věnoval mu všechny své úspory a skočil z nedalekého mostu. V Americe údajně píseň zavinila na dvě sta dalších sebevražd.\n\n\n\n"}
{"id": "678362", "url": "https://cs.wikipedia.org/wiki?curid=678362", "title": "Buchholzovo relé", "text": "Buchholzovo relé\n\nBuchholzovo relé respektive plynové relé je specializovaný elektromechanický přístroj (jistící zařízení), které prostřednictvím dvou plováků detekuje přítomnost (hladinu) plynu vyvíjejícího se z olejové náplně výkonového transformátoru. Při prudkém vývinu plynu může druhý kontakt Buchholzova relé (obsluhovaný druhým plovákem) také reagovat prostřednictvím klapky na tlak probublávajících bublinek plynu pocházejícího z přehřátého chladicího oleje transformátoru. Vyvinul jej v roce 1921 elektroinženýr Max Buchholz, na princip přišel když se koupal ve vaně.\n\nRelé se vkládá zpravidla mezi hlavní a dilatační nádobu transformátoru. Má za úkol jistit a signalizovat poruchu transformátoru v případě přehřívání (nadměrného zahřívání) transformátoru v případě jeho větší závady nebo technické poruchy způsobené například zkratem ve vinutí transformátoru. Ale taktéž i při průrazu olejové náplně v transformátoru vlivem zkondenzované vlhkosti, jelikož vlivem tepelné roztažnosti oleje při různých teplotách, ke kterým dochází jednak vlivem okolních teplot (zima - léto) a taktéž vnitřním ohřevem v závislosti na odebíraném výkonu s transformátoru se teplotní rozdíl objemu oleje vyrovnává přes vložené zmiňované plynové relé do expanzní nádoby, která je odvětrána do okolního ovzduší a tím pádem tímto „dýcháním“ náplně se dostává vzdušná vlhkost do oleje, která se zkondenzuje a zhorší elektrickou pevnost oleje. Tento odvětrávací otvor bývá často zakončen průzorovým skleněným válcem, který je naplněn silikagelem, který má za úkol vzdušnou vlhkost pojmout na svůj objem a tím se změní jeho zabarvení a měl by se občas vysušovat dle míry jeho zabarvení. Totéž zhoršení elektrické pevnosti transformátorového oleje a tím pádem jeho průraz a prudký vývin plynů může způsobit zastaralá olejová náplň, která časem „zmýdelnatí“. Náplň lze v mnohých případech regenerovat pomocí pojízdné čističky, kdy není nutno s těžkým transformátorem nijak manipulovat. \n\nRelé plní ještě další doplňkovou funkci: vypnutím či signalizací reaguje na pokles hladiny oleje (vlivem úniku netěsnostmi) podle jejího stavu, což je potřeba správně identifikovat, jelikož trafo do poslední chvíle fungovalo bez závad a udržovalo si teplotou hladinu oleje na provozu schopné toleranci, ale po krátkodobém odstavení a vychladnutí zvláště v zimním období již nešlo uvést do provozu a bylo nutno zvážit, jestli se jedná o poškození trafa nebo ještě raději zkontrolovat stav olejoznaku na expanzní nádobě trafa, kde výška hladiny bývá špatně viditelná vzhledem k výšce umístění na trafu, ale také z toho důvodu, že na vnitřní stěně skleněné trubky bývá usazen povlak z ustálené dřívější dlouhodobé hladiny oleje. \n\nBuchholzovo relé obsahuje dva plováky a prasátko naplněné rtutí. Prasátko při poruše (zkratu) signalizuje:\n\n"}
{"id": "678366", "url": "https://cs.wikipedia.org/wiki?curid=678366", "title": "Melolontha", "text": "Melolontha\n\nMelolontha je rod chroustů, tedy brouků z čeledi vrubounovitých. Chroust obecný náleží k tomuto rodu.\n\nLinné nazýval Chrousta obecného \"Scarabaeus melolontha\". Étienne Louis Geoffroy užíval \"Melolontha\" jako rodové jméno (1762), ale jeho kniha byla nahrazena Mezinárodní komisí pro zoologickou nomenklaturu, a autoritou pro pojmenování je pozdější (1775) publikace Fabriciusem.\n\nNásleduje seznam druhů rodu \"Chrousti\": \n\n\n"}
{"id": "678398", "url": "https://cs.wikipedia.org/wiki?curid=678398", "title": "Solar Fire", "text": "Solar Fire\n\nSolar Fire je studiové album anglické rockové hudební skupiny Manfred Mann's Earth Band, vydané v roce 1973.\n\n\n"}
{"id": "678399", "url": "https://cs.wikipedia.org/wiki?curid=678399", "title": "RMS Caledonia", "text": "RMS Caledonia\n\nRMS \"Caledonia\" byl parník třídy Britannia vybudovaný roku 1840 v loděnicích John Wood & Co. Sloužil na poštovní lince společnosti Liverpool-Halifax. V roce 1850 byl prodán španělskému námořnictvu a nahrazen novějšími loděmi třídy America.\n"}
{"id": "678402", "url": "https://cs.wikipedia.org/wiki?curid=678402", "title": "Stvoření", "text": "Stvoření\n\nStvoření může být:\n\n\n\n"}
{"id": "678406", "url": "https://cs.wikipedia.org/wiki?curid=678406", "title": "Athosiané", "text": "Athosiané\n\nAthosiané jsou fiktivní lidská civilizace z televizního seriálu \"\", žijící na planetě Athos v galaxii Pegasus.\n\nAthosiané jsou skupina lovců, zemědělců a obchodníků z planety Athos. Poprvé se objevili v epizodě \"\", jsou to první lidé s nimiž se setkává expedice Atlantis v galaxii Pegasus. Athosiané byli kdysi technologicky vyspělí, ale vrátili se k před-průmyslové civilizaci, aby se zbavili Wraithů. Po jejich kontaktu s expedicí, se Athosiané stěhují na Lanteu a jejich vůdce, Teyla Emmagan, se připojí k týmu majora Shepparda. V epizodě \"\", bylo zjištěno, že někteří Athosiané mají Wraithskou DNA, jako důsledek ze starého experimentu Wraithů, ve kterém se snažili, aby lidé byli více \"chutnější\". Toto umožňuje těmto jednotlivcům pocítit přítomnost Wraithů, využívat jejich telepatickou komunikaci, a kontrolovat Wraithskou technologii. Ve epizodě \"\", jsou Athosiané vyzváni skupinou přeživších Antiků, aby opustili Lanteu. V epizodě \"\" se zjistí, že Athosianská populace zmizela z Nového Athosu\". Pátrání po pohřešovaných Athosianech a jejich osud v rukou Wraitha Michaela přispívá k hlavní dějové linii konce čtvrté řady.\n\nztvárnil jej herec Christopher Heyerdahl - Athosianský muž a otec Jinta. V epizodě \"Vynoření\" se setká s týmem z Atlantis a vede je do své vesnice, aby se setkali s Teylou. Je jeden z několika Athosianů unesených Wraithy je později zachráněn majorem Sheppardem. Poté, se Halling stěhuje na Atlantis s ostatními Athosiany. Když je Teyla uvězněna v puddle jumperu v epizodě \"\", žádá Halling Weirovou, aby dovolila jeho lidem pomoci jí se připravit na smrt, což Weirová odmítá. V epizodě \"\", Halling reaguje zlostně, když je dotázán na možnost spolupráce Athosianů s Wraithy. Později vyjadřuje Teyle jeho obavy o postavení jejich lidí v expedici Atlantis a informuje Dr. Elizabeth Weirovou o rozhodnutí Athosianů přestěhovat se na pevninu, proti vůli Teyly. Ve 4. řadě, je Halling unesen spolu s dalšími Athosiany Wraithem Michaelem. V epizodě \"\" jej tým z Atlantis najde a osvobodí společně s ostatními unesenými Athosiany.\n\nztvárnil jej herec Patrick Sabongui - Athosian jehož jméno se poprvé objevuje v epizodě \"Nezvěstné\".\n\nztvárnili je herci Reece Thompson and Casey Dubois - Dva Athosianští chlapci a nejlepší přátelé. Poprvé se objevují v epizodě \"Vynoření\", kde si hrají v lese a narazí na průzkumný tým z Atlantis, vedený plukovníkem Sumnerem.\n\nztvárnla ji herečka Brenda McDonald - Athosianská starší žena a stará přítelkyně Teyly Emmagan. Když byla Teyla dítě kreslila jí krásné obrázky a zpívala písně předků. Teyla zbožňjue její tuttlovou polévku.\n"}
{"id": "678408", "url": "https://cs.wikipedia.org/wiki?curid=678408", "title": "École de Chaillot", "text": "École de Chaillot\n\nÉcole de Chaillot (česky \"Škola Chaillot\") je veřejná vysoká škola v Paříži. Je určena pro architekty, kteří již získali vysokoškolské vzdělání a chtějí pracovat ve státních službách. Výuka se zaměřuje na ochranu historických památek (restaurování, správa, nové využití) a urbanismus. Škola byla založena v roce 1887. Sídlí v paláci Chaillot v 16. obvodu a je součástí Cité de l'architecture et du patrimoine.\n\nInstituce vznikla v roce 1887 u příležitosti založení Musée des monuments français v paláci Trocadéro jako samostatná katedra dějin architektury. Jejím vedením byl pověřen architekt Anatole de Baudot (1834-1915), žák Violleta-le-Duca. Výuku prováděli architekti historických památek a archeologové.\n\nV roce 1920 byla katedra transformována na \"Centre d'Études Supérieures pour la Connaissance et la Conservation des Monuments Anciens\" (Centrum vyšších studií pro poznání a zachování historických památek), později přejmenována na \"Centre d'Études Supérieures d'Histoire et de Conservation des Monuments Anciens\" (Centrum vyšších studií historie a zachování historických památek).\n\nOd roku 1969 škola rozšířila vzdělání na tvorbu měst a krajiny, včetně studia o chráněných území. Od roku 2007 je součástí Cité de l'architecture et du patrimoine.\n\nŠkola je veřejnou institucí poskytující vyšší vzdělání, studium je podmíněno složením přijímací písemné a ústní zkoušky. Výuka trvá dva roky a probíhá ve několika oborech:\n\n"}
{"id": "678415", "url": "https://cs.wikipedia.org/wiki?curid=678415", "title": "Along Came a Spider", "text": "Along Came a Spider\n\nAlong Came a Spider je pětadvacáté studiové album amerického zpěváka Alice Coopera, vydané v roce 2008 a znovu v roce 2010.\n\n\n"}
{"id": "678424", "url": "https://cs.wikipedia.org/wiki?curid=678424", "title": "Together (album, Golden Earring)", "text": "Together (album, Golden Earring)\n\nTogether je studiové album nizozemské hard rockové skupiny Golden Earring, vydané v roce 1972.\n\nVšechny sklabdy napsal George Kooymans, pokud není uvedeno jinak.\n\n\n\n"}
{"id": "678429", "url": "https://cs.wikipedia.org/wiki?curid=678429", "title": "RMS Columbia", "text": "RMS Columbia\n\nRMS \"Columbia\" byl kolesový parník třídy Britannia společnosti Cunard Line. Vybudován byl roku 1840 v loděnicích Robert Steele & Co. ve skotském Greenocku. Sloužil stejně jako jeho sesterské lodě na poštovní lince společnosti Liverpool-Halifax-Boston, kam poprvé vyplul 5. ledna 1841.\nPři jedné ze svých plaveb na této lince se 2. července 1843 dostal v noci do husté mlhy a ztroskotal, když narazil na útes Devils Limb poblíž ostrova Seal u Nového Skotska. Všech 85 cestujících i členové posádky byli zachráněni. O čtyři roky později na tom samém místě ztroskotal jiný parník, \"William Abrams\".\n"}
{"id": "678430", "url": "https://cs.wikipedia.org/wiki?curid=678430", "title": "Live (album, Golden Earring)", "text": "Live (album, Golden Earring)\n\nLive je koncertní album nizozemské hard rockové skupiny Golden Earring, vydané v roce 1977.\n\nVšechny skladby napsali Barry Hay a George Kooymans, pokud není uvedeno jinak.\n\n\n"}
{"id": "678431", "url": "https://cs.wikipedia.org/wiki?curid=678431", "title": "Allisyn Ashley Arm", "text": "Allisyn Ashley Arm\n\nAllisyn Ashley Arm (25. dubna 1996 Glendale) je americká herečka. Ve známost vešla rolí \"Zory Lancasterové\" v americkém seriálu Sonny ve velkém světě.\n\nJiž v mládí měla možnost vidět množství filmu a seriálů, kterými byla fascinována, takže její rodiče své dceři nebránili, když začala navštěvovat lekce herectví. Krátce na to se ji ujal manažer na \"Buchwald Talent Group\", který podepsal s jejími rodiči smlouvu na čtyři a půl roku.\n\nJejí první filmová práce byla komerční záležitost na papírové ručníky \"Bounty\", která se nakonec nevysílala. Navzdory tomu, že její první pokus o komerční filmování nevyšlo, pokračovala v lekcích a nakonec hrála v mnoha televizních reklamách. V květnu 2002 byla obsazena v jejím prvním televizním seriálu. Byl to seriál \"Silná lékařství\". Poté hrála v epizodní role v seriálu \"Přátelé\", \"10-8\", \"The Miracles (Zázraky)\", a \"Soudkyně Amy\". Objevila se ve filmu \"Man of the House\", \"King of California\" a \"Twilight\" s Ashley Greeneovou. V roce 2009 hrála Zoru Lancasterovou v původní komediální teenagerské situační komedii Sonny ve velkém světě na kabelové televizi Disney Channel, kterou vytvořil producent Steve Marmel. V roce 2011 byla hostující hvězda na \"Zora Jak Bell Rings\".\n\n"}
