{"id": "634664", "url": "https://cs.wikipedia.org/wiki?curid=634664", "title": "Votská gramatika", "text": "Votská gramatika\n\nVotská gramatika je mluvnický popis votštiny. Z historicko-politických důvodů votština nemá jednotná gramatická pravidla a proto je morfologie a fonetika jednotlivých mluvčích mírně rozdílná. K roku 2008 mluvilo votsky zhruba okolo 20 lidí.\n\nVotština, stejně jako ostatní baltofinské jazyky, nerozlišuje mluvnický rod u všech slovních druhů. U časování tedy třetí osoba jednotného čísla \"tämä\" vyjadřuje české „on“, „ona“ i „ono“. V některých případech se však u jmen, která označují osobu ženského pohlaví, používá speciální přípona (často se tak děje např. u povolání).\n\nSouhláskové stupňování (votsky \"Assõõvahtõluz\") slouží k vytváření stupňů (silného a slabého), jež jsou podstatné při ohýbání slov. Dochází ke změně souhlásek uvnitř slova, a vzniká tak jeho kmen, ke kterému se připojují koncovky pro skloňování a časování. Ke každé osobě i pádu se vztahuje buď silný, nebo slabý kmen. Silný kmen se zpravidla používá u koncovek, které nechávají slabiku otevřenou (např. partitiv), zatímco slabý u těch, které slabiku uzavírají (např. genitiv).\n\nPříklad: Ve slově \"lukõa\" („číst“) probíhá změna z \"k\" na \"g\". Po odtržení koncového \"-a\" (znak infinitivu) lze vytvořit dva kmeny, silný (\"lugõ-\") a slabý (\"lukõ-\").\n\n\"Miä lugõn.\" – Já čtu. (koncovka \"-n\" uzavírá slabiku, slovo se dělí jako \"lu-gõn\")\n\"Nämä lukõa.\" – Oni čtou. (koncovka \"-a\" neuzavírá slabiku, slovo se dělí jako \"lu-kõ-a\")\n\nPravidla skloňování platí pro všechna jména (tzv. podstatná jména, přídavná jména, zájmena a číslovky). Votština má 16 pádů: nominativ, genitiv, partitiv, illativ, inessiv, elativ, allativ, adessiv, ablativ, translativ, essiv, komitativ, terminativ, abessiv, excessiv a instruktiv. Kromě těchto pádů se ve votštině v menší míře vyskytují i další tři pády: akuzativ, prolativ a lativ. Akuzativ se používá k označení předmětu a jeho tvary jsou až na výjimky u některých zájmen shodné s genitivem a nominativem. Zbytky prolativu a lativu se v současnosti vyskytují už jen u pár slov, které se užívají jako příslovce. Někteří rodilí mluvčí nepoužívají také excessiv a jeho funkci nahrazují pomocí elativu. Zvláštní je pád terminativ, který se kombinuje s illativem nebo allativem a nevztahuje se na něj vokálová harmonie (jeho přípona \"-ssa\" tedy nemá svůj druhý ekvivalent v předních samohláskách). Vokálová harmonie se rovněž nevztahuje na komitativ, který má dvě varianty: komitativ I (s příponou \"-ka\") a komitativ II (s příponou \"-na/-nä\"; tato varianta je však málo častá).\n\nAž na nominativ, partitiv a illativ se jednotné číslo všech pádů tvoří z genitivního tvaru jména, ke kterému se přidá přípona daného pádu. Množné číslo se tvoří přidáním sufixu \"-i-\" k původnímu genitivnímu tvaru a připojením pádové koncovky (ta je většinou stejná jako v případě jednotného čísla). Přidáním tohoto sufixu však dochází ke změnám samohlásek na konci původního kmene. Množné číslo nominativu se tvoří přidáním přípony \"-d\" ke genitivnímu tvaru jména v jednotném čísle.\n\nPříklad skloňování slova \"järvi\" („jezero“):\n\nKomparativ se tvoří přidáním přípony \"-pi\" nebo \"-pa\" ke genitivnímu tvaru přídavného jména. Dvojslabičná slova zakončená na samohlásku \"-a\" se přitom mění na \"-õ\", samohláska \"-ä\" se zase mění na \"-e\". Při srovnávání se využívá buď partitiv, nebo spojka \"kui\" („než“). Superlativ se vyjadřuje pomocí komparativu a zájmena \"kõikki\" („vše“), které je v partitivu jednotného nebo množného čísla. Některá přídavná jména se stupňují také nepravidelně.\n\n\"suuri\", \"suurõpi\", \"kõikkõa suurõpi\" (\"suurõpi kõikkiit\") – „velký“, „větší“, „největší“ (doslova „největší ze všech“)\n\"süvä\", \"süvepi\", \"kõikkõa süvepi\" (\"süvepi kõikkiit\") – „hluboký“, „hlubší“, „nejhlubší“\n\"üvä\", \"parõpi\", \"kõikkõa parõpi\" (\"parõpi kõikkiit\") – „dobrý“, „lepší“, „nejlepší“\n\nU osobních zájmen první až třetí osoby singuláru lze používat dva možné tvary u allativu, adessivu a ablativu (např.: \"millõ\" – \"minulõ\", \"mill\" – \"minull\", \"milt\" – \"minult\"). Pro množné číslo toto pravidlo neplatí. Až na genitiv a komitativ jsou u nich všechny pády odvozené od kmene \"mei-\", \"tei-\" a \"näi-\" (komitativ se pak tvoří přidáním přípony \"-ka\" ke genitivnímu tvaru, vznikne tedy \"mejjeka\", \"tejjeka\" a \"nejjeka\").\n\nAčkoliv votština má přivlastňovací přípony, jako je tomu například u finštiny, postupem času se přestaly používat a v současnosti se vyskytují už jen v lidových písních. Vlastnictví se tedy vyjadřuje podmětem v genitivu. Pro zdůraznění se za něj může dát slovo \"õma\" („vlastní“, „patřící“).\n\n\"Tšenen õma on kase lahsi? Minu õma.\" – „Čí je toto dítě? Moje.“\n\"minu poika\" – „můj syn“\n\nPřivlastňovací sufixy ve votštině (písmeno \"V\" značí prodloužení samohlásky):\n\nSufixy jsou u třetích osob plurálu i singuláru stejné. Ve východním nářečí se v třetí osobě používal sufix \"-Vzag/-Vzäg\".\n\nKrátké tvary číslovek v závorkách u čísel 1 (\"ühs\"), 2 (\"kahs\"), 3 (\"kõm\"), 5 (\"viiz\") a 6 (\"kuuz\") se používají, pokud za nimi následuje jméno. Pokud stojí samostatně samy o sobě, používá se jejich delší tvar.\n\nPodstatné jméno, které je za číslovkou jinou než 1, se uvádí vždy v partitivu jednotného čísla. Pokud stojí za číslovkou 1, podstatné jméno je v nominativu.\n\n\"ühs tüttö\" – „jedna dívka“\n\"kahs tüttöä\" – „dvě dívky“\n\n¼ (čtvrtina) – \"tšetvertti\" (přejaté slovo z ruštiny)\n1/3 (třetina) – \"ühs kõlmõz õsa\" \n½ (polovina) – \"poolitõissa\"\n3/5 – \"kõm viďďettä õsaa\"\n0,25 – \"nulli pilkku kahśtšümmentä viisi\"\n2,5 (dva a půl) – \"pooli-kõlmõtta\"\n\nPříklad časování slovesa \"lukõa\" – „číst“ (na druhém řádku je malým písmem uveden zápor):\n\nVotština má celkem šest časů: přítomný, předpřítomný, minulý, předminulý, budoucí a předbudoucí. Pouze přítomný a minulý má však jednoduché tvary a zbytek časů se tvoří pomocnými slovesy. Osobní zájmena není nutné při časování uvádět, v případě zdůraznění dané osoby je však lze použít, podobně jako v češtině. Většina sloves se časuje pravidelně (výjimka je např. sloveso \"õlla\" – „být“).\n\nPřítomný čas je stejný jako v češtině. Tvoří se přidáním osobních koncovek ke slabému kmenu slovesa, v případě třetí osoby množného čísla ke kmenu silnému. V případě množného čísla existují vždy dvě koncovky – ty se doplňují podle vokálové harmonie. Zápor se tvoří pomocí speciálního neúplného slovesa a kmene významového slovesa, který se během dalšího časování nemění (viz níže).\n\n\"lukõa\" – „číst“ → kmen \"lugõ\" / \"lukõ\" (viz souhláskové stupňování výše)\nU jiné varianty votštiny existují naopak přípony \"-n\", \"-d\", \"-b\", \"-mma/-mmä\", \"-tta/-ttä\", \"-vad/-väd\".\n\nPředpřítomný čas se nevyskytuje v češtině a překládá se tedy jako přítomný nebo minulý čas. Jedná se o děj, který začal v minulosti a trvá dál do přítomnosti, nebo s ní má nějakou spojitost. Tvoří se pomocí přítomného času slovesa \"õlla\" („být“) v příslušné osobě a slovesa s prvním příčestím. U třetí osoby množného čísla se používá namísto prvního příčestí používá druhé. Při tvoření záporné věty se do záporu dá jen sloveso \"õlla\".\n\n\"Õõn sene lukõnnud.\" – (Už) jsem to přečetl.\"En õlõ sitä lukõnnud.\" – (Ještě) jsem to nepřečetl.\n\nJako minulý čas votština používá imperfektum. Jeho tvorba je složitější a vychází z tvarů přítomného času sloves. K jeho vytvoření používá sufixu \"-i\" (případně \"-zi\"), který se nachází mezi kmenem slovesa a jeho osobní koncovkou. U třetí osoby množného čísla se osobní koncovka \"-a/-ä\" mění na \"-tti\".\n\nPravidla pro tvorbu minulého času:\n\n\nK utvoření záporu se využívá záporného slovesa a významového slovesa v prvním participiu. U třetí osoby množného čísla se používá druhé participium.\n\n\"Luďin tširjaa.\" – Četl jsem knihu.\n\"En lukõnnud tširjaa.\" – Nečetl jsem knihu.\n\"Eväd lugõttu tširjaa.\" – Nečetli knihu.\n\nPředminulý čas se vyskytuje jen zřídka a označuje děj, který skončil k nějakému danému bodu v minulosti. Tvoří se podobně jako čas předpřítomný. Sloveso \"õlla\" je však v minulém čase, místo v přítomném. Na rozdíl od ostatních časů využívající příčestí ke své tvorbě, se ve třetí osobě významového slovesa nepoužívá příčestí druhé, ale první. Toto pravidlo však platí pouze u kladné věty (v záporu se tedy u významového slovesa opět využívá druhého participia). Pomocné sloveso „být“ je však vždy ve tvaru s druhým příčestím.\n\n\"Sinu tulõmizõssi õlin tuõnnud.\" – Pracoval jsem, dokud jsi nepřišel. (doslovně „Do tvého příchodu jsem pracoval.“)\n\"Sinu tulõmizõssi en õllud tuõnnud.\" – Nepracoval jsem, dokud jsi nepřišel.\n\"Sinu tulõmizõssi õlti tuõnnud.\" – Pracovali, dokud jsi nepřišel.\n\"Sinu tulõmizõssi evad õltu tuõttu.\" – Nepracovali, dokud jsi nepřišel.\n\nBudoucí čas se tvoří krátkými formami pomocných sloves \"liďďä\" („být v budoucnu“) nebo \"nõisa\" („začít“), případně slovesem \"võttaa\" („vzít“), a významovým slovesem v druhém infinitivu. Pro vyjádření budoucího času samotného slovesa být se pak používá jen dlouhá forma slovesa \"liďďa\". Na rozdíl od ostatních časů je jeho předmět vždy v partitivu.\n\n\"Leened kotonna?\" – Budeš doma?\n\"En lee kotonna.\" – Nebudu doma.\n\n\"Nõõn sitä lukõma.\" – Budu to číst.\n\"En nõõ sitä lukõma.\" – Nebudu to číst.\n\nKromě budoucího času se dá budoucnost ve votštině vyjádřit i jinými způsoby, mj. přítomným časem nebo syntakticky, podobně jako v ostatních baltofinských jazycích.\n\nPředbudoucí čas označuje děj, který někdy v budoucnosti skončí. V češtině odpovídá dokonavému vidu. Tvoří se krátkou formou pomocného slovesa \"liďďä\" („být v budoucnu“) a významového slovesa s prvním příčestím. U třetí osoby množného čísla se používá namísto prvního příčestí používá druhé. Předmět je v genitivu. Při tvoření záporné věty se do záporu dá jen sloveso \"liďďa\".\n\n\"Leen sene lukõnnud.\" – Přečtu si to.\n\"En lee sitä lukõnnud.\" – Nepřečtu si to.\n\nNa rozdíl od ostatních jazyků ve votštině existuje malé množství nepravidelných sloves. Celkem jich je šest: \"õlla\" („být“), \"liďďä\" („být v budoucnu“), \"nõisa\" („vstát, stát se, začít“), \"mennä\" („jít“ – nedokonavý vid), \"lähtiä\" („jít“ – dokonavý vid) a \"tehä\" („dělat“ – časuje se však stejně jako \"mennä\"). Ačkoliv jsou označována za nepravidelná, jejich časování je velice podobné jako u pravidelných sloves.\n\nU slovesa \"liďďä\" a \"nõisa\" existují dvě formy časování – první s krátkým tvarem slova, druhá s dlouhým. Zatímco dlouhý tvar se používá k vyjádření samotného (plnovýznamového) slovesa, krátký slouží při tvoření časů jako pomocné sloveso.\n\nPodmiňovací způsob se tvoří přidáním sufixu \"-izi-\" k silnému kmenu slovesa a následným připojením osobní koncovky. Výjimkou je třetí osoba jednotného čísla, kde se osobní koncovka \"-b\" nepřipojuje, ale sufix \"-izi-\" se jen zkrátí na \"-iz\". U třetí osoby množného čísla se místo sufixu \"-izi-\" a osobní koncovky přidává jen koncovka \"-ttaiz/-ttäiz\" k slabému kmenu slovesa.\n\n\"Lukõizin.\" – Četl bych.\n\"Lukõiz.\" – Četl by.\n\"Lugõttaiz.\" – Četli by.\n\nZápor se tvoří pomocí záporného slovesa a významového slovesa s koncovkou \"-iz\" připojenou k silnému kmenu. U třetí osoby množného čísla se připojuje koncovka \"-ttaiz/-ttäiz\".\n\n\"En lukõiz.\" – Nečetl bych.\n\"Eväd lugõttaiz.\" – Nečetli by.\n\nRozkazovací způsob se u každé osoby tvoří odlišným způsobem. U první osoby jednotného čísla je imperativ tvořen částicí \"la!\" („ať!“) a slovesem v první osobě singuláru přítomného času oznamovacího způsobu. Druhá osoba má stejný tvar jako slabý kmen slovesa. Třetí osoba se tvoří připojením koncovek \"-go\" (v případě, že kmen slovesa končí na samohlásku) k silnému kmeni slovesa nebo \"-ko\" (v případě, že končí na souhlásku). U množného čísla je první osoba rozkazovacího způsobu shodná s oznamovacím. Druhá osoba plurálu se tvoří podobně jako třetí osoba singuláru, liší se jen v koncovkách \"-ga/-ka\". Stejné pravidlo platí rovněž i pro třetí osobu plurálu, koncovky této osoby v singuláru se jen převedou do množného čísla, tedy \"-god/-kod\".\n\nZápor se u prvních osob tvoří částicí \"la\" a slovesem v přítomném čase v záporu. U ostatních osob se používá jejich tvar rozkazovacího způsobu spolu se záporným slovesem \"elä\" (u druhé osoby singuláru). Další osoby k tomuto slovesu připojují svoji koncovku v rozkazovacím způsobu, vzniká tedy \"elko\", \"elka\" a \"elkod\".\n\nPříklad tvorby imperativu na slovese \"lukõa\" – „číst“:\n1. osoba sg.: la + lugõn → \"La lugõn!\" („Ať čtu!“) / \"La en lugõ!\" („Ať nečtu!“)\n2. osoba sg.: lugõ- → \"Lugõ!\" („Čti!“) / \"Elä lugõ!\" („Nečti!“)\n3. osoba sg.: lukõ + -go → \"Lukõgo!\" („Ať čte!“) / \"Elko lukõgo!\" („Ať nečte!“)\n1. osoba pl.: lugõmmõ → \"Lugõmmõ!\" („Čtěme!“) / \"La emmä lugõ!\" („Nečtěme!“)\n2. osoba pl.: lukõ + -ga → \"Lukõga!\" („Čtěte!“) / \"Elka lukõga!\" („Nečtěte!“)\n3. osoba pl.: lukõ + -god → \"Lukõgod!\" („Ať čtou!“) / \"Elkod lukõgod!\" („Ať nečtou!“)\n\nZápor se ve votštině tvoří pomocí speciálního neúplného slovesa, které se v češtině nevyskytuje. Podobně jako u ostatních baltofinských jazyků vzniklo přidáním osobních koncovek ke kmeni \"e-\" označující zápor (zvláštní případ tvoří jen 3. osoba množného čísla). Ke každé osobě se tedy vztahuje jiný tvar tohoto slovesa:\n\nV této podobě se pak používá k vytvoření záporu prakticky u všech časů a způsobů (výjimku tvoří jen rozkazovací způsob, kde jsou tyto tvary odlišné). V přítomném čase se za něj dá jen kmen časovaného slovesa (např. kmen \"lugõ-\" od slovesa \"lukõa\" – „číst“), který pak zůstává při časování stejný a mění se jen záporné sloveso, tedy \"en lugõ\", \"ed lugõ\", \"eb lugõ\", atd. (srov. s českým \"nebudu číst\", \"nebudeš číst\", atd.). U jiných časů se místo kmene slovesa často používá první příčestí (předpřítomný, minulý, předminulý a budoucí čas), u předbudoucího času druhý infinitiv slovesa (\"-ma/-mä\") a u podmiňovacího způsobu pak vlastní koncovka.\n\nV záporné větě je předmět vždy v partitivu.\n\nVotština má dva infinitivy. První infinitiv má funkci lemmy a odvozují se od něj kmeny daného slovesa. Jeho zakončení má stejnou podobu jako koncovky partitivu (\"-а, -õ, -ä, -ta, -tä\") a inessivu (\"-az, -äz, -ez, -tõz, -tez\") u podstatných jmen. Inessivní forma prvního infinitivu se používá při vyjádření právě vykonávané činnosti.\n\nPříklad na slovese \"mennä\" („jít“):\n\"Meen.\" – Jdu.\n\"Õõn menez.\" – Právě jdu. / Jsem na cestě.\n\nDruhý infinitiv má koncovku \"-ma/-mä\", která se připojuje k silnému kmenu. Ke slovesu v tomto tvaru se pak přidávají další pádové koncovky illativu (\"-ma/-mä\"), inessivu (\"-maz/-mäz\"), elativu (\"-mass/-mäss\") nebo abessivu (\"-matta/-mättä\"). Illativní tvar infinitivu je v podstatě shodný s tvarem infinitivu bez pádové koncovky a používá se pouze po slovesech pohybu (např. \"mennä\", „jít“), čímž vyjadřuje budoucí čas. Inessivní tvar se používá po slovesech \"õlla\" („být“) nebo \"tšävvä\" („chodit“). Podobně jako u prvního infinitivu může vyjadřovat právě vykonávanou činnost.\n\n\"Meen söömä.\" – Jdu se najíst.\n\"Õõn söömäz.\" – Právě jím.\n\"Tuõn söömäss.\" – Byl jsem se najíst. (dosl. „Právě jdu z jedení.“)\n\"Õõn söömättä.\" – Nejedl jsem.\n\nVotština má dva příčestí (participia). Slouží k tvorbě slovesných časů a jejich záporů. Nejčastěji se pro tento účel využívá prvního (aktivního) příčestí, a to u předpřítomného, předminulého a předbudoucího času, dále pak u jejich záporu a záporu minulého času. První příčestí se tvoří přidáním koncovky k silnému kmeni slovesa (ta se mírně liší dle zakončení kmene).\n\n\nDruhé příčestí (pasivní) má daleko menší využití. Váže se pouze ke slovesu ve třetí osobě množného čísla u tvorby kladného předpřítomného a předbudoucího času, jejich záporu a záporu minulého a předminulého času. Ke slabému kmenu se připojí koncovka \"-ttu/-ttü\", končí-li však kmen slovesa na souhlásku, dvojhlásku nebo dlouhou samohlásku, připojuje se koncovka \"-tu/-tü\".\n\nPokud sloveso v příčestí stojí samo o sobě a není tedy součástí nějakého času, má funkci přídavného (někdy i podstatného) jména utvořeného ze slovesa:\n\n\"koolla\" – „umřít“ (kmen \"kool-\"): kool + -llud → \"koollud\" („mrtvý“; „mrtvola, zesnulý“)\n\nPodobně jako ostatní baltofinské jazyky votština nemá sloveso „mít“. Nahrazuje ho posesivní konstrukce, ve které je vlastník v adessivu a za ním následuje 3. osoba jednotného čísla slovesa \"õlla\" („být“) v požadovaném čase. Kromě vlastnictví se pomocí této konstrukce dá vyjádřit i nějaký aktuální stav osoby.\n\n\"Mill on tširja. / Mill eb õlõ tširjaa.\" – Mám knihu. / Nemám knihu.\n\"Sill õli tširja. / Sill eb õllud tširjaa.\" – Měl jsi knihu. / Neměl jsi knihu.\n\"Täll on kõmtšümmentä vootta.\" – Je mu třicet let.\n\nVerbální substantiva (slovesná podstatná jména) mají obvykle koncovku \"-min\", připojenou k silnému kmeni slovesa. V češtině jim odpovídají slova zakončená na \"-ní\" a \"-tí\".\n\n\"lukõa\" („číst“): lukõ + -min → \"lukõmin\" („čtení“)\n\nPříslovce se někdy ve votštině chovají obdobně jako některé postpozice či prepozice, tzv. se dají částečně „vyskloňovat“ v lokálních pádech. Tvoří se buď z přídavných jmen přidáním pádových koncovek, anebo mají svoji vlastní neodvozenou podobu.\n\nKomparativ se tvoří buď přidáním sufixu \"-pa-/-pä-\" mezi základní tvar jména a pádovou koncovku (většinou v případě lokálních příslovcí), nebo přidáním sufixu \"-pii\" k tvaru přídavného jména, z něhož se příslovce tvoří.\n\n\"kõrkõapall\" – výše (kde?)\n\"kõrkõapalt\" – „z ještě větší výšky“, „ještě víc zvysoka“\n\"kõrkõapallõ\" – výše (kam?)\n\"süvepii\" – hlouběji\n\nSuperlativ se tvoří stejným způsobem jako u přídavných jmen, tedy pomocí komparativu a zájmena \"kõikkõa\" v partitivu.\n\n\"kõrkõapall kõikkiit / kõikkõa kõrkõapall\" – nejvýše (kde?)\n\"süvepii kõikkiit / kõikkõa süvepii\" – nejhlouběji\n\nVe votštině se vyskytuje oproti jiným jazykům velké množství předložek (stojící před jménem, které určuje) a záložek (stojící za jménem), jež využívá mnohem častěji. Většina předložek i záložek se dá do jisté míry „skloňovat“ v lokálních pádech. Pojí se často s genitivem a partitivem, možné jsou ale i kombinace s jinými pády, jako je např. komitativ, illativ, elativ, aj.\n\n\"sene tagaa\" – za to (koho? co?)\n\"sene takaa\" – za to (kam?)\n\"sene takana\" – za tím (kým? čím?)\n\nTázací věta má ve votštině stejnou podobu jako věta oznamovací, pro jejich rozlišení se na konci otázky používá jen otazník. V případě otázky, na kterou se odpovídá ne, se používá pouze záporné sloveso (případně i kmen slovesa „být“, pokud je součástí otázky).\n\n\"Lugõd? En.\" – Čteš? Ne (nečtu).\n\"On sil minu tširjaa? En õõ.\" – Máš moji knihu? Ne (nemám).\n\nPředmět ve větě je buď v partitivu, pokud děj trval neurčitou dobu, nebo v genitivu, pokud se jedná o dobu určitou a děj je ukončený. Do češtiny se tento rozdíl dá přeložit pomocí nedokonavého a dokonavého vidu. Partitiv se používá také u věty záporné.\n\n\"Luďin tširja.\" – Přečetl jsem knihu. (předmět v genitivu)\n\"Luďin tširjaa.\" – Četl jsem knihu. (předmět v partitivu)\n\n"}
{"id": "634669", "url": "https://cs.wikipedia.org/wiki?curid=634669", "title": "Oxid molybdenový", "text": "Oxid molybdenový\n\nOxid molybdenový (MoO) je jedním z oxidů molybdenu, který je v něm přítomen v oxidačním stavu VI. Je to anhydrid kyseliny molybdenové.\n"}
{"id": "634674", "url": "https://cs.wikipedia.org/wiki?curid=634674", "title": "Samuel Ting", "text": "Samuel Ting\n\nSamuel Chao Chung Ting (čínsky: 丁肇中; pinyin: Dīng Zhàozhōng) (* 27. ledna 1936) je americký fyzik, který v roce 1976 získal spolu s Burtonem Richterem Nobelovu cenu za fyziku za objev částice J/ψ. Je hlavním výzkumníkem modulu Alpha Magnetic Spectrometer, který byl v květnu 2011 nainstalován na Mezinárodní vesmírnou stanici.\n\nNarodil se ve městě Ann Arbor v americkém Michiganu čínským imigrantům. Od roku 1956 studoval na University of Michigan, která se také nachází v Ann Arbor, techniku, matematiku a fyziku. V roce 1959 získal titul BA (Bachelor of Arts) v matematice a fyzice a v roce 1962 doktorát ve fyzice. Od roku 1963 pracoval v CERNu a od roku 1965 učil na Columbia University. Od roku 1969 je profesorem na MIT. Je členem Národní akademie věd Spojených států amerických.\n"}
{"id": "634676", "url": "https://cs.wikipedia.org/wiki?curid=634676", "title": "Pálffyho palác (rozcestník)", "text": "Pálffyho palác (rozcestník)\n\nPálffyho palác (někdy též Pálffyovský palác) je více různých budov, nazývaných podle rodu Pálffyů:\n\n"}
{"id": "634678", "url": "https://cs.wikipedia.org/wiki?curid=634678", "title": "Jakov Džugašvili", "text": "Jakov Džugašvili\n\nJakov Josifovič Džugašvili (gruzínsky \"იაკობ ჯუღაშვილი\", rusky \"Яков Иосифович Джугашвили\", 18. března 1907 – 14. dubna 1943) byl jedním ze tří dětí Josifa Vissarionoviče Stalina. Byl synem Stalinovy první manželky Jekatěriny Svanidze.\n\nJakov Džugašvili se narodil ve vesnici Borji (u Kutaisi) v Gruzii, Ruské impérium. Do 14 let žil se svou tetou v Tbilisi. V roce 1921 jej jeho strýc Alexandr Svanidze poslal do Moskvy za cílem získání vyššího vzdělání. Jakov mluvil jen gruzínsky a po svém příjezdu do Moskvy se učil ruštině.\n\nJakov a jeho otec spolu nikdy nevycházeli. Když se Jakov zasnoubil s židovskou dívkou, byl jeho otec rozzuřený.\n\nZ této nešťastné lásky se pokusil o sebevraždu zastřelením. Kulka ho však pouze škrábla. Stalin neprojevil jedinou známku lítosti, jen řekl: „Neumí ani střílet rovně“.\n\nJakov se později oženil s Julií Metzlerovou, židovskou tanečnicí z Oděsy. Její předchozí manžel Nikolaj Bessarab byl později popraven. Manželům se narodil syn Jevgenij (* 1936) a dcera Galina (* 1938). \n\nJakov sloužil během druhé světové války jako dělostřelecký důstojník v Rudé armádě a v bitvě u Smolenska byl zajat. Hitler jej později chtěl vyměnit za maršála Pauluse, ale Stalin odmítl a údajně řekl, že „nemůže vyměnit maršála za poručíka“.\n\nNení jasné, kdy a jak Jakov zemřel. Podle oficiálních zpráv zemřel tak, že vběhl do elektrického plotu v koncentračním táboře Sachsenhausen, kde byl vězněn. Zda šlo o sebevraždu, nebo se pokusil utéct, není jisté. Dle teorie ruského historika Sergeje Děvjatova však byl Džugašvilinův únos zinscenovaný. V době, kdy měl necelé dva roky pobývat v německém zajateckém táboře, byl již údajně mrtvý. Své tvrzení Děvjatov opírá o údaje z ruských i zahraničních archívů, ale i z osobního archívu Stalinovy rodiny.\n"}
{"id": "634679", "url": "https://cs.wikipedia.org/wiki?curid=634679", "title": "Denis Ponté", "text": "Denis Ponté\n\nDenis Ponté (* 1964, Ženeva) je hispánsko - švýcarský fotograf.\n\nV roce 1992 získal ocenění CFC fotografické školy ve Vevey (Švýcarsko)..\n\nV roce 1994 zpracoval téma lidí bez domova, kterou vydala Koalice pro bezdomovce (od roku 1994 jsou jeho fotografie součástí výroční zprávy této organizace.) Sérii fotografií na stejné téma vydal v knize \"Left for Dead\" a \"Au bord du monde\".\nJe držitelem celé řady ocenění, například ceny Nikon (1995–1994 a 1992–1993).\n\nJeho práce jsou téměř výhradně černobílé, mnoho portrétních fotografií pořídil na negativ Polaroid, mnoho fotografií pořídil technikou stereoskopického anaglyfu.\n\n\n\n\n\n\n\n"}
{"id": "634686", "url": "https://cs.wikipedia.org/wiki?curid=634686", "title": "Josef Jedlička (inženýr)", "text": "Josef Jedlička (inženýr)\n\nIng. Josef Jedlička RTDr. h.c. (25. červenec 1868 Zbiroh – 2. leden 1938 Praha) byl český strojní inženýr a vysokoškolský pedagog. Pro akademický rok 1915–1916 byl zvolen rektorem ČVUT.\n\nV letech 1893–1900 pracoval v továrně Ringhoffer. V roce 1900 přešel na Císařskou a královskou českou vysokou školu technickou v Praze. Zde se věnoval nauce o strojích a mechanické technologii staviv. V roce 1902 byl jmenován mimořádným profesorem nauky o strojích a v roce 1906 profesorem řádným. Po tři období působil jako děkan fakulty a v 1915–1916 byl zvolen rektorem ČVUT. Působil zde až do své smrti v roce 1938.\n\nV roce 1909 založil Ústav pro zkoušení hospodářských strojů a motorů při zemědělském odboru ČVUT.\n\nPo 1. světové válce se rovněž zabýval reformou českého školství.\n\n\nV roce 1936 mu byl udělen čestný titul doktora technických věd Českého vysokého učení technického v Praze.\n\n\n\n"}
{"id": "634689", "url": "https://cs.wikipedia.org/wiki?curid=634689", "title": "Trúd", "text": "Trúd\n\nTrúd ( síla) je bohyně ze severské mytologie. Je dcerou Thóra, boha hromu, blesků, deště, nebe a plodnosti země, a Sif, bohyně úrody, obilí a plodnosti.\n\nTrúd je podle Poetické Eddy též jméno jedné z valkýr, které ve Valhalle rozlévají pivo einherjům, duším mrtvých válečníků.\n\nOdkazy na Trúd se objevují v těchto dílech:\n"}
{"id": "634691", "url": "https://cs.wikipedia.org/wiki?curid=634691", "title": "Emmonsův ledovec", "text": "Emmonsův ledovec\n\nEmmonsův ledovec ( ) se nachází na severovýchodním svahu hory Mount Rainier v americkém státě Washington. Se svými jedenácti kilometry čtverečními je nejrozlehlejším ledovcem pevninských Spojených států amerických. Byl pojmenován po geologovi Samueli Fanklinovi Emmonsovi, který se zabýval zdejší oblastí v roce 1870.\n\nLedovec začíná v nadmořské výšce 4 200 metrů a proudí dolu východním směrem. Ve výšce 3 700 metrů nad mořem se k němu připojuje Ingrahamův ledovec, který proudí jižním směrem. Oba ledovce proudí společně a jsou vzájemně propojené až do úpatí hory Little Tahoma Peak. Emmonsův ledovec pak pokračuje severovýchodně než končí v nadmořské výšce 1 600 metrů.\n\nVe třicátých letech minulého století bylo zjištěno, že ledovec rychle ustupuje. V roce 1963 zakryly dolní část ledovce úlomky skal z hory Little Tahoma Peak, které ochránili led od tání. Výsledkem bylo rychlé rozšiřování v osmdesátých letech, které pokračovalo i v roce 1992, i když už ne tak rychle. V roce 2003 ledovec opět ustupuje. \n\nLedovec je často používanou cestou k vrcholku hory Mount Rainier.\n\n"}
{"id": "634692", "url": "https://cs.wikipedia.org/wiki?curid=634692", "title": "Walter Absil", "text": "Walter Absil\n\nWalter Absil, původně Walter Bondy (26. listopadu 1924 Vídeň – 28. října 2015 Montréal) byl žid, kterému se během druhé světové války podařilo uniknout holokaustu. Po válce emigroval do Kanady.\n\nNarodil se v židovské rodině. Jeho rodiče Otto a Margarethe Bondy vedli továrnu s koženým zbožím v \"Bechardgasse 16\" ve třetím vídeňském okrsku. Když bylo Rakousko v roce 1938 připojeno k Německu, jeho otec se rozhodl opustit zemi. Usadili se v Belgii a žili tam až do roku 1940 bez větších obtíží. To se ale změnilo po invazi nacistů v Belgii. \n\nV roce 1941 byli židé žijící v Belgii předvoláni, aby se hlásili na nádraží, odkud měli být odvezeni na nucenou práci do německé říše. Jeho otec odmítl reagovat na tuto výzvu. V důsledku toho byla rodina nucena se skrývat. V září 1943 byl jejich úkryt objeven. Matka i otec byli odvedení důstojníky gestapa do tranzitního tábora SS v Mechelenu a odtud 20. září 1943 do koncentračního tábora Auschwitz-Birkenau, kde byli popraveni v plynové komoře. Shodou okolností on se svou sestrou Liese nebyli v úkrytu. Oběma se podařilo přečkat do osvobození Belgie v roce 1944. Liese se ukrývala v karmelitánském klášteře Sainte Foy-les-Lyons. \n\nV září 1951 emigroval s manželkou, se kterou se oženil v roce 1945, a jejich prvními dvěma (ze tří) děti do Montrealu, kde žije dodnes. Přes dlouhou dobu, kterou žil v Belgii, nedostal nikdy belgické občanství. Po roce 1951 působil jako obchodník a manažer. Také pracuje již několik let dobrovolně v Montreal Holocaust Memorial Centre. Od listopadu 2009 zastupoval Kanadu v mezinárodní radě rakouské zahraniční služby.\n\n\n"}
{"id": "634703", "url": "https://cs.wikipedia.org/wiki?curid=634703", "title": "Husa labutí", "text": "Husa labutí\n\nHusa labutí (\"Anser cygnoides\") je druh husy volně žijící v některých částech Asie, především na území Mongolska a na severu Číny. Výjimečně je najdeme i v Laosu. Do Evropy byla dovezena v první polovině 20. století a vysazována jako lovný pták. V Asii už tisíciletí domestikována. Vhodným prostředím pro husu labutí je step nebo tajga v blízkosti zdroje pitné vody. IUCN označuje tento druh jako zranitelný.\n\nSamec váží až 3,5 kilogramu, samice 2,8-3,3 kilogramu. Rozpětí křídel je až 162 centimetrů. Barva peří hnědá a bílá. Hnízdění začíná na konci dubna až v květnu. Husa snáší 5 až 8 vajec, inkubační doba je 28 dní.\n\n"}
{"id": "634705", "url": "https://cs.wikipedia.org/wiki?curid=634705", "title": "Ema datsi", "text": "Ema datsi\n\nEma datsi, Emadatsi či někdy také Ema datši, (dzongkha: ཨེ་མ་དར་ཚིལ་; wylie: e-ma dar-tshil), je bhútánské národní jídlo. Jde o složeninu dvou slov: \"ema\" (čili papričky) a \"datsi\" (bhútánský jačí sýr). Jedná se o vařené čili papričky s omáčkou z jačího sýra. Často se podává s bhútánskou rudou rýží nebo se směsí této rýže a bílé rýže.\n\nEma datsi je připravována tak, že se čili papričky s nadrobno nákrájenou kuchyňskou cibulí nebo šalotkou dusí asi 10 minut. Mohou se k nim přidat také kousky rajčat. Poté se ke směsi přidá jačí sýr datsi, který při vaření vytvoří tekutou konzistenci. Alternativně se také může použít feta. Směs se dusí asi 3 minuty než je hotová. Může se dochutit koriandrem, kurkumou a zázvorem. \n\n"}
{"id": "634707", "url": "https://cs.wikipedia.org/wiki?curid=634707", "title": "Eva Slámová", "text": "Eva Slámová\n\nEva Slámová (22. září 1959 – 24. prosince 2010) byla česká amerikanistka, překladatelka z angličtiny, divadelní režisérka a šéfredaktorka nakladatelství Argo. \n\nPředtím působila v nakladatelství Odeon. Do češtiny uvedla v edici řadu významných cizích autorů, věnovala se i práci s mladými domácími literárními talenty. Zemřela ve věku 51 let na rakovinu.\n\n"}
{"id": "634709", "url": "https://cs.wikipedia.org/wiki?curid=634709", "title": "Light &amp; Heavy: The Best of Iron Butterfly", "text": "Light &amp; Heavy: The Best of Iron Butterfly\n\nLight & Heavy: The Best of Iron Butterfly je výběr nejlepších písní skupiny Iron Butterfly. Zahrnuje skladby z let 1967-1970.\n\n\n\n\n\n\n\n\n\n"}
{"id": "634712", "url": "https://cs.wikipedia.org/wiki?curid=634712", "title": "Feng-jang", "text": "Feng-jang\n\nFeng-jang () je okres ležící v městské prefektuře Čchu-čou v provincii An-chuej Čínské lidové republiky. Rozloha okresu je 1 920 km², má 720 000 obyvatel.\n\nFeng-jang je známý spojením s prvním mingským císařem Chung-wuem, rodákem z nedaleké vesnice Čung-li (). Chung-wu se narodil v prosté rolnické rodině, připojil se k povstání rudých turbanů a vybojoval si vládu nad Čínou. Jako vládce země vybudoval k uctění památky rodičů, posmrtně povýšených na císaře a císařovnu, mauzoleum Chuang-ling (, doslova „Císařské mauzoleum“). Nedaleko svého rodiště začal budovat nové hlavní město, pojmenované Čung-tu (, Střední hlavní město), po několika letech však výstavbu zastavil.\n\nZachované kamenné sochy, které byly součástí výzdoby mauzolea, jsou znovu vztyčeny na původním místě, 7 km jižně od Feng-jangu. Jak mauzoleum, tak zbytky nedostavěné metropole jsou chráněny jako národní historická památka „Mingské císařské město Čung-tu a sochy císařského mauzolea“ ().\n"}
{"id": "634713", "url": "https://cs.wikipedia.org/wiki?curid=634713", "title": "Barry Hay", "text": "Barry Hay\n\nBarry Hay (* jako Barry Andrew Hay; 16. srpna 1948 Faizabad, Indie) je nizozemský zpěvák, kytarista a flétnista. Narodil se v Indii, když mu bylo osm let, přestěhoval se s rodiči do Nizozemska. Původně žil v Amsterdamu, odkud se později přestěhoval do Haagu. V roce 1967 potřebovala skupina Golden Earring náhradu za Franse Krassenburgera, Hay místo přijal a ve skupině hraje dodnes. Hay je též autorem obalů k několika albům skupiny. Podílel se též na skladbě „Sail Away To Avalon“ z alba \"The Final Experiment\" skupiny Ayreon. Počínaje rokem 2016 vystupuje s vlastní skupinou Barry Hay's Flying V Formation, s níž vydal jedno studiové album.\n\n\n\n"}
{"id": "634714", "url": "https://cs.wikipedia.org/wiki?curid=634714", "title": "Kachnice (Oxyura)", "text": "Kachnice (Oxyura)\n\nKachnice (\"Oxyura\") je rod vrubozobých ptáků z čeledi kachnovitých.\n\n\n"}
{"id": "634716", "url": "https://cs.wikipedia.org/wiki?curid=634716", "title": "Aerowatch", "text": "Aerowatch\n\nAero Watch SA (zkráceně AEROWATCH) je švýcarský výrobce hodinek. Aktuální ředitelství společnosti je v Saignelégier.\n\nSpolečnost byla založena v roce 1910 v La Chaux-de-Fonds jako rodinný podnik. Volba anglického názvu symbolizovala ambice dosáhnout vzletného celosvětového věhlasu.\n\nPozději se firma přestěhovala do Fleurieru a v květnu 1935 změnila sídlo a přestěhovala se do Neuchâtelu. Přibližně od roku 1930 exportovala firma své výrobky pod značkou AEROWATCH do více než patnácti zemí.\n\nV roce 1942 převzal vedení podniku Maxime Crevier. S touto změnou došlo také ke změně specializace výroby, a to na kapesní hodinky a pendlovky (kyvadlové hodiny). Po přestěhování do Le Mont Noir společnost začala produkovat široký sortiment vysoce kvalitních kapesních hodinek a pendlovek, které obstály přísném dlouhodobém testování.\n\nV roce 1959 převzal společnost po svém otci Georges Crevier a rozšířil distribuční síť na více než 30 zemí. V roce 2004 se vedení rozhodlo rozšířit sortiment i o kolekce náramkových hodinek.\n\nKe stému výročí společnosti byla vydána limitovaná (jen stokusová) série, přičemž cena jednoho kusu je téměř 160.000 Kč. U tohoto modelu „Chrono-Alarm“ vsadila firma na kapesní hodinky o průměru 44 mm, inspirována \"hodinkami předků\".\n\n\n"}
{"id": "634726", "url": "https://cs.wikipedia.org/wiki?curid=634726", "title": "Jing-čchang", "text": "Jing-čchang\n\nJing-čchang bylo významné město říše Jüan. Leželo u jezera Dalaj núr v dnešním vnitřním Mongolsku.\n\nMěsto bylo vybudováno mongolskými Chongiraty roku 1271. Bylo sídlem mongolského knížete z Lu. Postaveno bylo v klasickém čínském stylu, s přímými ulicemi vycházejícími ze sídla vladaře situovaného uprostřed severní části městského areálu. \n\nPoté co byl Togon Temür, poslední císař říše Jüan, vyhnán z obou metropolí – Ta-tu (dnešní Peking) i Šang-tu, stáhl se roku 1369 na sever do Jing-čchangu. Zde také roku 1370 zemřel. Vzápětí bylo město dobyto armádou čínské říše Ming. Nový mongolský chán a jüanský císař Ajuširidara ustoupil do staré mongolské metropole Karakorum. Jing-čchang připadl Číně, kromě let 1374–1380, kdy byl dočasně obsazen Mongoly.\n"}
{"id": "634734", "url": "https://cs.wikipedia.org/wiki?curid=634734", "title": "Zemovít Těšínský", "text": "Zemovít Těšínský\n\nZemovít Těšínský (polsky Siemowit cieszyński) (1340 – 25. září 1391) byl představitel těšínských Piastovců a generální převor johanitů v Čechách.\n\nByl synem Kazimíra I. Těšínského a jeho ženy Eufemie Mazovské. Podobně jako jeho starší bratři Boleslav a Jan byl určen pro duchovní kariéru.\n\nPostupem času se stal komturem johanitů v Malé Olešnici (polsky \"Oleśnica Mała\"), poblíž Oławy (od r.1360). Od roku 1371 zastával funkci představeného pražského řádu pro Čechy, Moravu, Polsko, Rakousy, Štýrsko a Korutany. Roku 1384 přijal titul pokladníka a představeného řádu na německém území.\n\nZemovít zemřel 25. září 1391. Místo jeho pohřební není známo.\n\n"}
{"id": "634735", "url": "https://cs.wikipedia.org/wiki?curid=634735", "title": "Doug Ingle", "text": "Doug Ingle\n\nDoug Ingle (rodným jménem Douglas Lloyd Ingle; * 9. září 1945 Omaha, Nebraska) je americký rockový klávesista a zpěvák. Byl známý především jako zakládající člen a hlavní skladatel skupiny Iron Butterfly.\n\nNarodil se 9. září 1945 v Omaze v Nebrasce, odkud se po třech měsících rodina po jeho narození rodina přestěhovala do Skalnatých hor a později do San Diega v Kalifornii. Hudbě se začal věnovat pod vlivem svého otce, který hrál v kostele na varhany. V roce 1966, spolu s kytaristou Dannym Weisem, baskytaristou Gregem Willisem a bubeníkem Jackem Pinneyem, založil skupinu Iron Butterfly. Se skuopinou nahrál alba \"Heavy\" (1968), \"In-A-Gadda-Da-Vida\" (1968), \"Ball\" (1969) a \"Metamorphosis\" (1970). Ze skupiny odešel počátkem roku 1971, krátce po vydání alba \"Metamorphosis\". Skupina bez něj pokračovala až do května 1971, ale následně se rozpadla. Následně působil ve skupině Stark Naked and the Car Thieves, která se však brzy rozpadla.\n\nV roce 1974 byla skupina Iron Butterfly obnovena, ale Ingle s ní již nevystupoval. Bez něj vydala ještě dvě studiová alba \"Scorching Beauty\" a \"Sun and Steel\", obě v roce 1975. Ve skupině se vystřídalo několik různých klávesistů a Ingle se k ní vrátil v roce 1978, ale už v následujícím roce opět odešel. Opět se vrátil v roce 1982, odkdy se skupinou hrál až do roku 1983, kdy se po smrti baskytaristy Kurtise Teala rozpadla. Obnovena byla v roce 1987 a po nesčetných změnách sestav se v roce 1987 přidal i Ingle; v roce 1988 opět odešel. Naposledy se Ingle k Iron Butterfly vrátil v roce 1994 a odešel roku 1999.\n\n"}
{"id": "634741", "url": "https://cs.wikipedia.org/wiki?curid=634741", "title": "William Yarrell", "text": "William Yarrell\n\nWilliam Yarrell (3. června 1784 Londýn – 1. září 1856 Great Yarmouth) byl anglický přírodovědec.\n\nYarrell se narodil jako syn prodejce novin. V roce 1825 se stal členem Linnean Society of London. V roce 1826 spoluzakládal Zoological Society of London. Jeho největším ornitologickým úspěchem bylo popsání labutě malé v roce 1830.\n\nJe pohřben v Bayfordu. Jeho archiválie uchováva Princeton University.\n"}
{"id": "634744", "url": "https://cs.wikipedia.org/wiki?curid=634744", "title": "In-A-Gadda-Da-Vida", "text": "In-A-Gadda-Da-Vida\n\n„In-A-Gadda-Da-Vida“ je píseň Iron Butterfly, vydaná na jejich albu \"In-A-Gadda-Da-Vida\" z roku 1968. Svou délkou přesahuje sedmnáct minut a zabírá celou druhou stranu alba \"In-A-Gadda-Da-Vida\". Text písně je jednoduchý a je slyšet pouze na začátku a na konci nahrávky.\n\nTvůrci o písní tvrdí, že její název původně zněl „In the Garden of Eden“, ale v průběhu zkoušení a nahrávání byl zpěvák Doug Ingle pod vlivem alkoholu a nezřetelně řekl jen „In A Gadda Da Vida“.\n\nV seriálu Simpsonovi zazněla skladba v dílu \"Bart prodává duši\" (anglicky \"Bart Sells His Soul\") (7. řada, 4. díl) a také v epizodě \"Šílený Homer\" (3. řada), ale jen její velice krátká část. Dále byla část písně použita v epizodě \"Cvok\" (\"The Jerk\") seriálu \"Dr. House\".\n\nV roce 2007 coververzi písně nahrál velšský diskžokej High Contrast.\n"}
{"id": "634745", "url": "https://cs.wikipedia.org/wiki?curid=634745", "title": "Sam Haskins", "text": "Sam Haskins\n\nSam Haskins (Samuel Joseph Haskins 11. listopadu 1926 Kroonstad Oranje-Freistaat - 26. listopadu 2009 Bowral, Austrálie) byl jihoafrický fotograf. Zabýval se fotografickou montáží, módní fotografií, významně fotografií aktu a portrétní fotografií. Známé jsou jeho knihy \"Cowboy Kate\" (1965) nebo \"Haskins Posters\" (1973).\n\nV letech 2000-2005 pracoval především jako módní fotograf pro časopisy \"Vogue, Harper’s Bazaar, Allure\" a \" New York\". V roce 2006 vydal rozšířené vydání knížky \"Cowboy Kate\", která je tematickým průřezem jeho archivu, odráží jeho celoživotní vášeň pro módu, styl a design. Dne 19. září 2009 Sam Haskins dostal v New Yorku mrtvici, právě v den zahájení jeho výstavy \"Fashion Etcetera \" v galerii Milk a v den vydání stejnojmenné knihy. O devět týdnů později zemřel u sebe doma v australském Bowralu.\n\n(1) \"Cowboy Kate and other stories – Director's Cut\" byla autorem digitálně zpracována a vyšla v roce 2006 s 16 dalšími snímky. Na rozdíl od původního, který byl vytištěn hlubotiskem ve Švýcarsku, bylo nové vydání provedeno ofsetovým tiskem.\n\n(1) \"Masters of the 20th Century\" (dt. \"Meister des 20. Rokhunderts\") behandelt Graphikdesigner und Typographen; es erwähnt lediglich zwei Fotografen, die als fotografische Illustratoren Aufnahme in dieses Buch fanden: Sam Haskins und Rankin Waddell.\n\nTexte und Bilder\n\n"}
{"id": "634755", "url": "https://cs.wikipedia.org/wiki?curid=634755", "title": "Andreas Everardus van Braam Houckgeest", "text": "Andreas Everardus van Braam Houckgeest\n\nAndreas Everardus van Braam Houckgeest (1. listopadu 1739 Werkhoven, Nizozemí – 8. července 1801 Amsterdam, Nizozemí) byl nizozemský a americký obchodník, známý díky účasti v diplomatické misi nizozemské Východoindické společnosti k čínskému císařskému dvoru roku 1795.\n\nRoku 1757 vstoupil k nizozemskému námořnictvu, ale brzy začal pracovat pro Východoindickou společnost. Roku 1758 přijel do Číny a následující léta strávil jako zaměstnanec společnosti obchody v Kantonu a Macau. Během let také dvakrát navštívil Evropu a při poslední návštěvě se oženil.\n\nRoku 1773 opustil Čínu a usadil se na venkově nedaleko Zutphenu v nizozemském Gelderlandu. Pod dojmem americké revoluce přesídlil roku 1783 do Charlestonu v Jižní Karolíně a začal zde na plantáži pěstovat rýži, příští rok získal americké občanství. Po několika letech opustil v důsledku rodinné tragédie Spojené státy a přijal místo vedoucího faktorie nizozemské Východoindické společnosti v Kantonu, kam dorazil roku 1790.\nPoté, co se seznámil s existencí britského vyslanectví u čínského dvora v Pekingu, zažádal nadřízené v Batávii o vyslání zástupce Východoindické společnosti k pekingskému dvoru při příležitosti oslav šedesáti let vlády císaře Čchien-lunga. Návrh byl akceptován a do čela mise byl jmenován Isaac Titsingh (1745–1812).\nV listopadu 1794 se Titsingh s doprovodem, včetně Braama, vydal z Kantonu do Pekingu, kam dorazil v lednu 1795. Nizozemci (a ostatní evropští vyslanci) byli přijati císařem mezi ostatními tributárními státy.\n\nPo návratu do Kantonu v březnu 1795 Braam nenašel loď do Nizozemska, tak nastoupil na jinou, plující do Philadelphie, kam dorazil roku 1796. Usadil se v pennsylvánském Bristolu a publikoval popis nedávné diplomatické mise, ale už roku 1798 se vrátil do Evropy. Zemřel roku 1801 v Amsterdamu.\n\n\n\n"}
{"id": "634761", "url": "https://cs.wikipedia.org/wiki?curid=634761", "title": "Danny Weis", "text": "Danny Weis\n\nDanny Weis (* 28. září 1948 Huntington Park, Kalifornie) je americký rockový kytarista. V srpnu 1966 spoluzaložil skupinu Iron Butterfly, ze které však roku 1967 odešel. Spolu s Iron Butterfly nahrál jedno album nazvané \"Heavy\". V roce 1967 byl jedním z původních členů skupiny Rhinoceros, ve které působil i další bývalý člen Iron Butterfly, baskytarista Jerry Penrod. Skupina vydala celkem tři studiová alba a v roce 1970 se rozpadla. Weis pak krátce hrál s kapelou The Rascals a později spolu s několika členy Rhinoceros založil skupinu Blackstone, která se po vydání jednoho alba rozpadla.\n\nV roce 1974 hrál Weis na kytaru na albu \"Sally Can't Dance\" kytaristy a zpěváka Lou Reeda a doprovázel jej rovněž na nadcházejícím turné. V roce 1979 vystupoval ve filmu \"Růže\" jako člen fiktivní skupiny The Rose Band. V prosinci 2006 vydal své první sólové album nazvané \"Sweet Spot\". V srpnu 2009 vystoupil při jednorázovém koncertě obnovených Rhinoceros. Během své kariéry hrál i na albech dalších hudebníků, mezi které patří David Ackles, Iain Matthews nebo Burton Cummings.\n\n"}
{"id": "634767", "url": "https://cs.wikipedia.org/wiki?curid=634767", "title": "Douglas DC-7", "text": "Douglas DC-7\n\nDouglas DC-7 byl americký dopravní letoun vyráběný v letech 1953 až 1958 společností Douglas Aircraft. Byl to poslední velký letoun s pístovým motorem vyráběný společností Douglas. Vyvinut byl v době, kdy do služby vstupoval první proudový dopravní letoun de Havilland Comet a jen pár let předtím, než vzlétl proudový letoun Douglas DC-8. Stejně jako ostatní vrtulová letadla společnosti Douglas zůstávají některé z nich v současné době v provozu, i když v výrazně nižším počtu než mnohem úspěšnější typy DC-3 nebo DC-6.\n\nV konkurenčním boji mezi firmou Lockheed a Douglas o přízeň velkých leteckých společností, se podařilo v roce 1950 dostat firmě Lockheed značně dopředu. Uvedl na trh prodlouženou verzi Lockheed Constellation L-1049, který byl schopen nést až 92 cestujících. V dalším vývoji použil motory Wright R-3350-DA3 \"Turbo Compound\" s výkonem 2389 kW. Dopravní letadlo L-1049C, které bylo v září 1953 s těmito motory nasazeno na linky TWA začalo být nebezpečím pro další konkurenceschopnost firmy Douglas.\n\nDouglas a dopravní společnost American Airways zvýšily pozornost již v době zkoušek prvních konkurenčních strojů L-1049, zatím bez sloučených motorů. Douglasovi bylo jasné, že bude muset znovu prodloužit trup svých letadel a využít znovu jedinečný nosný systém stroje DC-4, samozřejmě po výrazném zesílení a použití silnějších materiálů. Nový Douglas DC-7 byl zalétán 18. května 1953 a v podstatě představoval prodlouženou verzi stroje Douglas DC-6B. Interiér mohl pojmout 66 až 95 cestujících (v úpravě coach); to vše znamenalo, že vzletová hmotnost oproti DC-6B vzrostla o 7 tun. Dosavadní motory R-2800 však na takovou hmotnost nestačily, proto Douglas musel také sáhnout po motorech Wright R-3350-18DA1 s výkonem 2389 kW. Tyto motory umožnily DC-7 dosáhnout větší rychlosti než měl Super Constellation L-1049G, přičemž v doletu za ním zaostával jen nepatrně.\n\nV listopadu 1953 nastoupily DC-7 v barvách společnosti American Airlines na trati New York – Los Angeles a poprvé v dějinách transkontinentální americké dopravy ji byly schopny přeletět oběma směry bez mezipřistání, přičemž nejlepší letový čas byl 8,25 hodiny. DC-7 přebrala také společnost United Airlines a celá produkce zanedlouho tvořila 120 ks. DC-7 byly v polovině 50. let chloubou významných leteckých společností.\n\nNejvětší dolet DC-7 byl 7130 km. Firmě Douglas se ho podařilo jednoduchým trikem prodloužit až na 8 000 km a to tak, že u další verze DC-7B z roku 1955 instalovala do zadních částí motorových gondol přídavné palivové nádrže. Zásoba se tak zvětšila z 20 760 l na 24 000 l, a zároveň se zvýšil obchodní náklad z 9,3 t na 10,3 t. Aby stroj přesto dokázal vzlétnout, byly instalovány výkonnější motory Wright R-3350-18DA4 o výkonu 2 499 kW. Strojů DC-7B bylo postaveno 95 kusů.\n\nDC-7 a DC-7B znamenaly výrazné zlepšení dopravy na transatlantických tratích. Nebyly však provozně ekonomické a navíc se v nich cestující necítili dobře. Hladina hluku v kabině byla značně vysoká, okolo 76 dB, lidé trpěli silnými vibracemi, které se navzdory snahám konstruktérům nepodařilo odstranit. Bylo zřejmé, že technické možnosti pístových motorů se blíží svému konci a ani úprava \"Turbo Compound\" jim neprodloužila život. Nové stroje s proudovými nebo turbovrtulovými motory rychle nahrazovaly ve velkých leteckých společnostech doposud používané DC-7 a DC-7B. Ty pak dosloužily hlavně jako nákladní, v úpravě DC-7F, s velkými dveřmi a vyztuženou podlahou. \n\n\nK dnes už historickým uživatelům letadel \nDC-7 patří: Aeroméxico, Alitalia, American Airlines, BOAC, Braniff International Airways, Caledonian Airways, Delta Air Lines, Eastern Air Lines, Japan Airlines, KLM, National Airlines, Northwest Orient, Panair do Brasil, Pan American World Airways, Sabena, SAS, South African Airways, Swissair, THY, TAI a United Airlines.\n\n\n\n\n"}
{"id": "634771", "url": "https://cs.wikipedia.org/wiki?curid=634771", "title": "BabelZilla", "text": "BabelZilla\n\nBabelZilla je webový server a komunita určená k lokalizaci rozšíření aplikací spadajících pod Mozilla Application Suite. Především se zaměřuje na skupinu Mozilla aplikací založených na Gecko. \n\nPro fungování systému BabelZilla jsou potřebné dva jednoduché kroky:\n\nTímto způsobem bylo již zasláno 54 000 překladů (viz dále).\n\nV současné době (leden 2011) poskytuje BabelZilla překlady pro 934 rozšíření. Překladatelé již zaslali 18 000 lokalizací do celkem 170 jazyků, samozřejmě včetně češtiny. Projekt má asi 11 700 registrovaných uživatelů, denně je na něm až 530 registrovaných uživatelů.\n\n"}
{"id": "634773", "url": "https://cs.wikipedia.org/wiki?curid=634773", "title": "Mike Pinera", "text": "Mike Pinera\n\nMike Pinera (* 29. září 1948, Tampa, Florida, USA) je americký rockový kytarista a zpěvák, známý především jako člen skupiny Iron Butterfly. Rovněž působil v několika dalších skupinách, jako Blues Image (je spoluautorem hitu „Ride Captain Ride“) a v osmdesátých letech hrál ve skupině zpěváka Alice Coopera.\n\nV roce 1966 spoluzaložil skupinu Blues Image, ve které hrál do roku 1970. Se skupinou vydal dvě studiová alba; třetí skupina nahrála již bez něj v sestavě a v roce 1972 se definitivně rozpadla. V roce 1970 se stal členem skupiny Iron Butterfly a podílel na jejím albu \"Metamorphosis\". Ve skupině hrál až do jejího rozpadu v květnu 1971. Roku 1971 spolu s dalším členem Iron Butterfly, baskytaristou Lee Dormanem, produkoval eponymní album skupiny Black Oak Arkansas. Následně založil skupinu Ramatam, se kterou vydal dvě studiová alba. Po jejím rozpadu se dal dohromady s dřívějšími členy skupiny Cactus a pod hlavičkou The New Cactus Band vydali album \"Son of Cactus\". Ani tento projekt však dlouho nevydržel a Pinera v roce 1974 založil kapelu Thee Image, se kterou vydal dvě alba a brzy se i tento soubor rozpadl. Své první sólové album nazvané \"Isla\" vydal v roce 1978, druhé \"Forever\" následovalo o rok později. V letech 1978 až 1979 opět vystupoval s Iron Butterfly, ke kterým se znovu připojil v devadesátých letech. V letech 1980 až 1983 byl členem doprovodné skupiny zpěváka Alice Coopera a nahrál s ním alba \"Special Forces\" (1981) a \"Zipper Catches Skin\" (1982).\n\n\n\n"}
{"id": "634774", "url": "https://cs.wikipedia.org/wiki?curid=634774", "title": "František Krišpín", "text": "František Krišpín\n\nFrantišek Krišpín (20. dubna 1841 Praha-Karlín - 30. prosince 1870 Praha-Staré Město), uváděný i s příjmením Kryšpín, byl český akademický malíř a ilustrátor.\n\nV dětství navštěvoval piaristickou školu, ale na podnět jejího ředitele, který si všiml chlapcova nadání, jej rodiče přihlásili na malířskou akademii. Protože mu ale v té době bylo jen 14 let, nebyl přijat. Místo toho se mu podařilo získat soukromé hodiny u inspektora pražské galerie Gustava Kratzmanna, který byl jeho pokroky tak nadšen, že jej po dvou letech vzal s sebou do Vidně. Na vídeňské akademii studoval v letech 1858-59 s výborným prospěchem, tak že jej profesor Josef Führich chtěl přijmout za svého žáka. Tomu ale zabránily finanční problémy. Protože jej rodiče už nemohli ve Vídni podporovat, vrátil se domů a vstoupil na pražskou malířskou akademii. Roku 1860 začal komponovat větší plátna.\n\nRoku 1866 odjel na státní stipendium do Paříže, odkud se vrátil v následujícím roce. Roku 1868 získal další stipendium na cestu do Říma, tu ale už neuskutečnil ze zdravotních důvodů.\n\n27. prosince 1870 odpoledne jej postihla závrať následovaná silnými křečemi, jejichž následkem zakrátko zemřel. Jako příčina smrti se uvádělo ochrnutí mozku, tj. mozková mrtvice.\n\nKrišpín je autorem následujících obrazů:\n\nByl také znám jako ilustrátor. Na zakázku knihkupce Lehmanna kreslil obrázky světců pro barvotisky (Sv. Anna s Pannou Marií, Sv. Josef s Ježíškem, Sv. Cyril a Metoděj, Svatá rodina, Sv. Václav, Sv. Kateřina). Ilustroval také balady českých básníků, národní báje a pověsti. Časopis Květy otiskl \"Svatojanskou noc v Ukrajině\" a ilustrace k básním \"Bez rosy\" (Vítězslav Hálek), \"Toman a lesní panna\" a \"Nevěrný milý\" (František Ladislav Čelakovský).\n\n"}
{"id": "634775", "url": "https://cs.wikipedia.org/wiki?curid=634775", "title": "Knut Johan Ångström", "text": "Knut Johan Ångström\n\nKnut Johan Ångström (12. leden 1857 Uppsala – 4. březen 1910 Uppsala) byl švédský fyzik. Byl synem švédského fyzika A. J. Ångströma, studoval na univerzitě v Uppsale mezi lety 1877 a 1884, po obdržení licenciátu, studoval krátce na univerzitě ve Štrasburku u Augusta Kundta.\n\nPo návratu do Uppsaly, dokončil doktorské studium a byl v roce 1885 jmenován na místo na nové univerzitě ve Stockholmu. Po několika letech (1891) se vrátil do Uppsaly a v roce 1896 byl jmenován profesorem fyziky.\n\nZabýval se zářením Slunce a jeho absorpcí atmosférou Země, za tím účelem vymyslel různé metody a přístroje, včetně elektrického kompenzačního pyrheliometru z roku 1893 nebo fotografického zařízení infračervené části spektra (1895).\n\nV roce 1893 byl zvolen členem Královské švédské akademie věd.\n"}
{"id": "634776", "url": "https://cs.wikipedia.org/wiki?curid=634776", "title": "Spire of Dublin", "text": "Spire of Dublin\n\nSpire of Dublin (\"Dublinská jehla\"), je jednou z dominant Dublinu. jedná se o 121 metrů vysoký kužel, který se nachází na místě někdejšího památníku admirála Nelsona na hlavním dublinském bulváru O’Connell Street.\n\nPomník byl navržen jako součást rekonstrukce O’Connell Street v roce 1999. Hlavní bulvár irské metropole zažíval úpadek přibližně od roku 1970. Veřejnost kritizovala zejména přemíru fast foodů a zničení památníku admirála Nelsona, jež mají na svědomí členové IRA.\n\nV roce 1990 byla zahájena revitalizace bulváru. Vyvrcholením této revitalizace bylo právě vztyčení náhrady za Nelsonův památník. První část konstrukce byla instalována 18. prosince 2002. Dalších 20 m bylo přidáno 21. ledna 2003.\n\nDublinskou jehlu navrhlo studio Ian Richie Architects. U základů má průměr 3 metry a postupně se zužuje, aby měl na vrcholu průměr pouhých 15 cm. Celá konstrukce váží 126 tun a při silném větru se vrcholek vychyluje až o metr a půl. Vystavbu tohoto monumentu však provázely komplikace spojené s ochranou životního prostředí. \n\n"}
{"id": "634779", "url": "https://cs.wikipedia.org/wiki?curid=634779", "title": "Jerry Penrod", "text": "Jerry Penrod\n\nJerry „The Bear“ Penrod (* 25. září 1946 San Diego, Kalifornie, USA) je americký baskytarista a zpěvák. V roce 1966 se stal členem skupiny Iron Butterfly, se kterou nahrál v říjnu 1967 její první album nazvané \"Heavy\". Na albu hraje na baskytaru a ve skladbě „Look for the Sun“ zpívá hlavní vokály. Ještě před jeho vydáním v lednu 1968 ho ve skupině nahradil Lee Dorman. Koncem roku 1967 přešel do skupiny Rhinoceros, ve které působil i jeho spoluhráč z Iron Butterfly, kytarista Danny Weis. Penrod však skupinu opustil nedlouho po vydání prvního alba \"Rhinoceros\". Podílel se rovněž na album \"David Ackles (The Road to Cairo)\" amerického písničkáře Davida Acklese. V roce 1970 hrál na albu \"Primordial Lovers\" písničkářky Essra Mohawk.\n"}
{"id": "634780", "url": "https://cs.wikipedia.org/wiki?curid=634780", "title": "Bublanina", "text": "Bublanina\n\nBublanina je sladký druh pečiva. Jedná se o třenou buchtu, ve které jsou umístěny třešně, višně, broskev či jiný druh ovoce. Připravuje se tak, že se do pekáče nalije těsto, načež se tam následně vsadí zmiňované ovoce a vloží se do trouby k pečení. Těsto v troubě \"probublá\" napovrch.\n\n"}
{"id": "634781", "url": "https://cs.wikipedia.org/wiki?curid=634781", "title": "Vláda Štefana Sádovského a Petera Colotky", "text": "Vláda Štefana Sádovského a Petera Colotky\n\nVláda Štefana Sádovského a Petera Colotky působila na Slovensku od 2. ledna 1969 do 8. prosince 1971. Jednalo se o vládu Slovenské socialistické republiky v rámci ČSSR.\n\nPředsedou vlády byl zprvu Štefan Sádovský, 4. května byl ve funkci vystřídán Peterem Colotkou.\n\n\n"}
{"id": "634782", "url": "https://cs.wikipedia.org/wiki?curid=634782", "title": "Seznam prezidentů Brazílie", "text": "Seznam prezidentů Brazílie\n\nToto je seznam brazilských prezidentů od svržení Brazilského císařství 15. listopadu 1889 do současnosti. Předchozí hlavy brazilského státu jsou v seznamu brazilských panovníků.\n\nV roce 1889 bylo Brazilské císařství v puči vedeném maršálem Deodorem de Fonseca, který sesadil Brazilského císaře Petra II. o dva roky později byla po vzoru Spojených států přijata federální ústava. \n\nAčkoliv byla Brazílie teoreticky demokracii, faktická moc ležela v rukou lokálních oligarchů ze států São Paulo a Minas Gerais. Volby na venkově kontrolovali vlastnící půdy a možnost volit měli pouze lide gramotní. Což bylo asi 6% obyvatelstva. První republika se zhroutila v důsledku krachu na newyorské burze v roce 1929. Následná revoluce vynesla k moci Getúlia Vargase, který zemi vládl jako neomezený diktátor v letech 1930–1945. \n"}
{"id": "634785", "url": "https://cs.wikipedia.org/wiki?curid=634785", "title": "První vláda Petera Colotky", "text": "První vláda Petera Colotky\n\nPrvní vláda Petera Colotky působila na Slovensku od 8. prosince 1971 do 4. listopadu 1976. Jednalo se o vládu Slovenské socialistické republiky v rámci ČSSR.\n\nPředsedou vlády byl Peter Colotka.\n\n\n"}
{"id": "634788", "url": "https://cs.wikipedia.org/wiki?curid=634788", "title": "Playa de Las Teresitas", "text": "Playa de Las Teresitas\n\nPlaya de Las Teresitas je pláží, která se nachází na Kanárských ostrovech. Pláž je součástí ostrova Tenerife a je dlouhá 1,6 km. Pláž leží nedaleko vesnice San Andrés pouhých 7 km od hlavního města Santa Cruz de Tenerife v severní části ostrova, oblasti pohoří Anaga.\n\nZajímavostí je, že tato člověkem uměle vytvořená pláž je jediná se světlým zlatavým pískem v Tenerife. Ostatní pláže v této oblasti jsou charakteristické tmavým pískem. V roce 1973 byl totiž na Playa de Las Teresitas dovezen světlý písek ze Sahary, a tak se od té doby začala Playa de las Teresitas výrazně lišit od místních pláží. Pláž patří mezi nejnavštěvovanější na Kanárských ostrovech, také z tohoto důvodu, tj. díky vysoké návštěvnosti, se musel písek znovu doplňovat v roce 1998. \n\nKromě saharského písku má Playa de Las Teresitas speciální pobřežní hráz a uměle zkonstruovaný útes, aby chránil plavce před nebezpečnými proudy a vlnami z oceánu. Playa de Las Teresitas je jinak přirozeně plná palem, které poskytují dostatek stínu i na takto dlouhé pláži.\n"}
{"id": "634789", "url": "https://cs.wikipedia.org/wiki?curid=634789", "title": "Erik Brann", "text": "Erik Brann\n\nErik Brann (11. srpna 1950 Pekin − 25. července 2003 Los Angeles) byl americký rockový kytarista a zpěvák, nejvíce známý jako člen skupiny Iron Butterfly, do které přišel ve svých sedmnácti letech a nahrál s ní její nejznámější album \"In-A-Gadda-Da-Vida\".\n\nJiž od dětství hrál na housle a později byl členem symfonického orchestru Boston Symphony Orchestra. Přes veškerý svůj talent se chtěl stát rockovým hudebníkem a začal tedy hrát na kytaru. Začínal ve skupině The Paper Fortress. Ve svých šestnácti letech, v roce 1967, se stal členem skupiny Iron Butterfly, kde nahradil původního kytaristu Dannyho Weise. Se skupinou nahrál její druhé album \"In-A-Gadda-Da-Vida\" (1968) a o rok později pak \"Ball\". Spolu s baskytaristou Lee Dormanem napsal skladbu „Termination“ pro první z alb; na druhém již přispěl autorsky k více písním. Brann skupinu opustil v roce 1969 a brzy poté spolu s dalším bývalým členem, zpěvákem Darrylm DeLoachem, založil soubor Flintwhistle, se kterým vystupoval přibližně rok, ale žádné nahrávky s ním neudělal.\n\nV roce 1974 byla obnovena skupina Iron Butterfly a v nové sestavě byl i Brann; v roce 1975 skupina vydala dvě alba \"Scorching Beauty\" a \"Sun and Steel\". Na obou se Brann podílel jako kytarista, ale je také hlavním autorem a zpěvákem. Se skupinou pokračoval až do jejího rozpadu v létě 1977 (nedlouho poté byla skupina obnovena v kompletně změněné sestavě). V pozdějších letech se občasně účastnil koncertů Iron Butterfly, ale nikdy ve skupině nevydržel příliš dlouho. Zemřel na srdeční zástavu ve svých dvaapadesáti letech.\n\n"}
{"id": "634790", "url": "https://cs.wikipedia.org/wiki?curid=634790", "title": "Maják Alfanzina", "text": "Maják Alfanzina\n\nMaják Alfanzina, portugalsky , stojí na útesech jižního Portugalska a navádí lodě do přístavu Carvoeiro. Je pod správou Portugalského námořnictva.\n"}
{"id": "634792", "url": "https://cs.wikipedia.org/wiki?curid=634792", "title": "III", "text": "III\n\nSpojení písmen I, I a I může mít různé významy:\n\n\n\n"}
{"id": "634795", "url": "https://cs.wikipedia.org/wiki?curid=634795", "title": "Tajmúr bin Fajsal", "text": "Tajmúr bin Fajsal\n\nTajmúr bin Fajsal (1886, Maskat – 1965, Bombaj), celým jménem al-Wasik Biláh al-Madžid Sajjid Tajmúr bin Fajsal bin Turki (: ), byl sultán Maskatu a Ománu v období od 15. října 1913 do 10. února 1932. Narodil se v Maskatu a na trůn nastoupil po svém otci Fajsalu bin Turki. Byl nositelem Řádu Indické říše v kategorii KCIE (\"Knight Commander\") a Řádu hvězdy Indie v kategorii CSI (\"Companion\").\n\nTajmúr vystřídal svého otce na postu sultána v říjnu 1913. Když přebíral vládu nad zemí, zdědil dluhy a rebelii rozšířující se mezi kmeny. V letech 1915 až 1920 pomáhali Britové sultánovým silám dodáváním finančních a materiálních prostředků pro boj s povstaleckými kmeny, což zajistilo dostatečný odpor, ale nikoli celkové vítězství. Vznikla nelehká situace mezi válkou a mírem, kdy sultán ovládal Maskat a přímořská města a imám vnitrozemí. Tento stav byl tiše odsouhlasen a uzákoněn v Síbské smlouvě, kterou zprostředkoval britský politický agent v Maskatu. Smlouva byla mezi sultánem a kmeny, jež zastupoval šejk Isa íbn Salí al Harthi, vůdce kmene al-Harth.\n\nNa oplátku za plnou autonomii se kmeny z vnitrozemí zavázaly k zastavení útoků na pobřeží. Síbská smlouva rozdělila Maskat a Omán a v podstatě tak posloužila k udržení britských zájmů skrze sultána a bez nasazení britského vojska v regionu. Zajistila politickou nehybnost mezi Maskatem a Ománem do doby po roku 1950, kdy objevy ropy ve vnitrozemí znovu rozpoutaly konflikty. Tajmúr posléze souhlasil se zkrácením doby svého setrvání ve funkci a získal tak půjčku od vlády Britské Indie s dobou splatnosti v řádu deseti let. Zapůjčené prostředky postačily k vyrovnání dluhů vůči obchodníkům. Když v roce 1932 sultán Tajmúr abdikoval z finančních důvodů, zdědil jeho nejstarší dvaadvacetiletý syn Saíd bin Tajmúr zadluženou vládu.\n\nPozději žil v zahraničí, většinou v Indii, která byla stále v područí Britů. Zemřel v indické Bombaji. Za svůj život byl šestkrát ženatý a zplodil pět synů a dceru.\n"}
{"id": "634801", "url": "https://cs.wikipedia.org/wiki?curid=634801", "title": "XX", "text": "XX\n\nSpojení písmen X a X může mít různé významy:\n"}
{"id": "634803", "url": "https://cs.wikipedia.org/wiki?curid=634803", "title": "XL", "text": "XL\n\nSpojení písmen X a L může mít různé významy:\n\n"}
{"id": "634806", "url": "https://cs.wikipedia.org/wiki?curid=634806", "title": "Keith Ellis", "text": "Keith Ellis\n\nKeith Ian Ellis (19. března 1946, Matlock, Anglie − 12. prosince 1978, Darmstadt, Německo) byl anglický baskytarista.\n\nV šedesátých letech působil v beatové skupině The Koobas. V letech 1968 až 1969 byl členem skupiny Van der Graaf Generator a později krátce hrál v kapele Juicy Lucy. V letech 1975 až 1977 byl členem skupiny Boxer. V roce 1978 se stal členem skupiny Iron Butterfly, se kterou odehrál turné po Německu. Zemřel během tohoto turné ve městě Darmstadt ve věku dvaatřiceti let. Hudebník Peter Hammill, člen skupiny Van der Graaf Generator, mu věnoval píseň „Not for Keith“ ze svého alba \"pH7\".\n\n"}
{"id": "634811", "url": "https://cs.wikipedia.org/wiki?curid=634811", "title": "Bobby Caldwell", "text": "Bobby Caldwell\n\nBobby Caldwell je americký bubeník, skladatel, producent a aranžér. V roce 1971 založil spolu s Rodem Evansem, Lee Dormanem a dalšími skupinu Captain Beyond. Skupinu opusil v roce 1973, později s ní však znovu vystupoval (1976–1978 a 1998–2003). Roku 1974 založil společně s Keithem Relfem kapelu Armageddon, která se však již roku 1976 rozpadla. Rovněž spolupracoval s kytaristou Johnnym Winterem (hrál na albech \"Live Johnny Winter And\" a \"Saints & Sinners\") a Rickem Derringerem (\"All American Boy\"). V šedesátých letech byl členem The New Englanders and Noah's Ark.\n\n"}
{"id": "634813", "url": "https://cs.wikipedia.org/wiki?curid=634813", "title": "Kationty III. třídy", "text": "Kationty III. třídy\n\nKationty III. třídy je skupina kationtů sulfanové zkoušky srážecí analýzy. Do III. třídy řadíme: Co, Ni, Mn, Zn, Fe, Fe, Al, Cr. Srážecím skupinovým činidlem je směs (NH)S + NHOH + NHCl (tzv. amoniakální pufr)\n\nCo\nNi\nMn\nZn\nFe\nFe\nAl\nCr\n\nFiltrát po vysrážení kationtů II. třídy povaříme na vodní lázni. Přidáme asi 0.5 ml nasyceného roztoku NHCl a zneutralizujeme NHOH (1:1). Potom se do směsi po několik minut zavádí sulfan (sulfan lze ve všech třídách vyměnit za NaS). Sraženina se odfiltruje a roztok se uchová pro důkazy kationtů IV. a V. třídy. Sraženina sulfidů a hydroxidů se dvakrát promyje 0,5 ml NHOH a rozpustí se v co nejmenším množství HCl (1:1) za varu. Je-li přítomen nikl a kobalt (sraženina sulfidů byla černá a nerozpouští se v HCl), musí se rozpouštění podpořit přidáním bromové vody a intenzivním mícháním. Do vzniklého čirého roztoku se přidá 25% NaOH do zřetelně alkalické reakce a malé množství tuhého NaO (lze zaměnit za kapalný HO) a opatrným povařením se rozloží nadbytek peroxidu (až ustane šumění). Vzniklá sraženina se odfiltruje a analyzuje se na přítomnost železa, manganu, kobaltu a niklu. Ve filtrátu se dokazuje hliník, zinek a chrom. \nRoztok obsahující tetrahydroxohlinitanový aniont, trihydroxozinečnatanový aniont a chromanový aniont okyselíme HCl (1:1) do kyselé reakce a neutralizujeme ji nadbytkem NHOH (1:1) Je-li přítomen hliník, vznikne bílá rosolovitá sraženina Al(OH). Odfiltruje se, promyje vodou s přídavkem několika kapek CHCOOH (1:3), přidá se několik kapek 20% CHCOONH a za varu se sráží 5% Ba(NO). Žlutá sraženina BaCrO se odfiltruje a provede se další důkaz chromu. V roztoku dokazujeme zinek.\n"}
{"id": "634815", "url": "https://cs.wikipedia.org/wiki?curid=634815", "title": "Johann Schreck", "text": "Johann Schreck\n\nJohann(es) Schreck, také Terrenz nebo Terrentius Constantiensis, (1576 Bingen, Bádensko-Württembersko nebo Kostnice – 11. května 1630, Peking) byl německý jezuitský misionář a vědec.\n\nJohann Schreck začal studovat lékařství roku 1590 na univerzitě ve Freiburgu, poté na univerzitě v Altdorfu a po roce 1603 na univerzitě v Padově. Stal se vysoce respektovaným lékařem a spolupracoval s vědeckou společností Accademia dei Lincei v Římě, jejímž členem byl mimo jiné i Galileo Galilei. V této akademii pracoval na botanické encyklopedii \"Rerum medicarum Novae Hispaniae Thesaurus\" společně s Franciskem Hernándezem de Toledo.\n\nK všeobecnému překvapení Schreck vstoupil do jezuitského řádu s plánem na misijní a vědeckou cestu do mingské Číny. Setkal se roku 1614 s belgickým páterem Nicolasem Trigaultem, s nímž se připravoval na cestu. Vyrazili v dubnu 1618 z Lisabonu, v říjnu 1618 přibyli do Goy, kde Schreck začal psát své dílo \"Plinius Indicus\", botanickou a zoologickou encyklopedii Asie, kterou nikdy nedokončil. V červenci 1619 dosáhli Macaa. Roku 1621 přijeli do Chang-čou a koncem roku 1623 do Pekingu.\n\nSchreck byl neobyčejně jazykově nadaný, plynně mluvil německy, italsky, portugalsky, francouzsky a anglicky, jako evropský vzdělanec samozřejmě latinsky a také ovládal řečtinu, hebrejštinu a biblickou aramejštinu. Později se naučil čínsky.\n\nPo příchodu do Číny napsal a přeložil několik čínských knih o matematice, technologiích, lékařství a astronomiii společně s Nicolem Longobardo a čínskými učenci. Byl v kontaktu se všemi významnými vědci své doby: Kepler mu zaslal své nejnovější astronomické dílo – \"Rudolfínské tabulky\", které ho nicméně nezastihly – byly přivezeny do Macaa šestnáct měsíců po Schreckově úmrtí. Je pohřben na pekingském hřbitově Ča-lan.\n\n\n"}
{"id": "634816", "url": "https://cs.wikipedia.org/wiki?curid=634816", "title": "Maják Buchan Ness", "text": "Maják Buchan Ness\n\nMaják Buchan Ness stojí na skotském pobřeží u obce Boddam. Stavba byla navržena inženýrem Robert Stevensonem. V roce 1907 byl maják natřen na bílo-červeno. Během 2. světové války byl lehce poškozen.\n"}
{"id": "634819", "url": "https://cs.wikipedia.org/wiki?curid=634819", "title": "John Sharp", "text": "John Sharp\n\nJohn Sharp (5. srpna 1920 Bradford, Anglie – 26. listopadu 1992 Londýn, Anglie) byl britský herec.\n\n"}
{"id": "634820", "url": "https://cs.wikipedia.org/wiki?curid=634820", "title": "Imunomodulátor", "text": "Imunomodulátor\n\nImunomodulátor je látka, která je schopna měnit rozsah imunitní odpovědi, a to buď změnou antigenních vlastností antigenů nebo ovlivněním imunitních mechanismů daného jedince. Imunomodulační látky se obvykle řadí do kategorie léčiv ATC kód L03. K imunomodulátorům patří zejména:\n\nJako imunomodulátory se mnohdy chovají jisté extrakty z rostlin získané za speciálních podmínek. Obvykle se jedná o směsi látek a tím pádem mají širší spektrum účinku.\n"}
{"id": "634827", "url": "https://cs.wikipedia.org/wiki?curid=634827", "title": "Administrativní dělení San Marina", "text": "Administrativní dělení San Marina\n\nSan Marino se dělí na 9 samosprávných obcí (, plurál \"castelli\"). Každé castello zahrnuje několik měst (popř. vesnic), z nichž jedno je správním centrem (italsky: \"capoluogo\"). Ostatní města a vesnice se nazývají \"curazie\" (singulár: \"curazia\"). Každá samosprávná obec se jmenuje podle svého správního centra.\n\nV čele castella je na čtyři roky občany volená rada, \"Giunta di Castello\", která poté zvolí kapitána, tzv. \"Capitano di Castello\". Ten je vlastně starostou celé samosprávné obce. Jeho funkční období je 2 roky. Castella s více než 2000 obyvateli mají devítičlennou radu, castella s méně než 2000 obyvateli pouze sedmičlennou.\n\nDo kompetence Rady patří:\n\n"}
{"id": "634828", "url": "https://cs.wikipedia.org/wiki?curid=634828", "title": "František Kryšpín", "text": "František Kryšpín\n\nFrantišek Kryšpín (* 14. dubna 1952 Dvůr Králové nad Labem) je český komunální politik a bývalý starosta obce Habartice ve Frýdlantském výběžku na severu Libereckého kraje České republiky.\n\nNa středním odborném učilišti strojním vystudoval obor automechanik. Roku 1975 se i s manželkou přestěhoval do Habartic, kde od roku 1981 začal pracovat na místním úřadě (tehdy národním výboře) na pozici tajemníka. Roku 1991 se stal starostou. Když se na počátku devadesátých let 20. století zvýšila kriminalita a zloději přicházeli ze sousedního Polska (Habartice leží na česko-polské státní hranici), vznikla v obci domobrana. Její členové přistihli dva cizince při krádeži a zmlátili je. Zloději se vrátili zpět do Polska, kde zorganizovali asi třicetičlennou skupinu, jejíž členové přešli státní hranici na české území a náhodné kolemjdoucí mlátili baseballovými pálkami. Kryšpín tehdy vyhlásil „Pistoli do každé rodiny“. Bylo za to ovšem na něj podáno trestní oznámení pro šíření poplašné zprávy. Jeho stíhání zastavil až krajský ředitel Policie České republiky Čestmír Hřebík. Následně se míra výskytu kriminality ustálila a zvýšila se až roku 2008 po vstupu České republiky do Schengenského prostoru.\n\nStarostou Habartic byl Kryšpín až do roku 2014. Již před komunálními volbami, které se ten rok konaly, vyhlásil, že se o funkci starosty na další funkční období ucházet nebude. Po volbách jej zastupitelé zvolili do funkce místostarosty (vystřídal Jana Venzela) a vedení obce svěřili Stanislavu Briestenskému. Od roku 1999 navíc Kryšpín vede obecní kroniku.\n\nRoku 2014 získal z rukou prezidenta České republiky Miloše Zemana ocenění Nejlepší starosta Libereckého kraje v letech 2010 až 2014, které uděluje Svaz měst a obcí České republiky.\n"}
{"id": "634833", "url": "https://cs.wikipedia.org/wiki?curid=634833", "title": "Ran", "text": "Ran\n\nRan (zkratka z fráze \"Ras-related nuclear protein\") je malý G protein (GTPáza) z Ras genové nadrodiny, který se účastní membránového transportu přes jadernou membránu. Tento aktivní proces totiž potřebuje energii a část této energie mu zřejmě dodává GTPázová hydrolýza Ran-GTP na Ran-GDP. Ran se vyskytuje v jádře i v cytosolu (je schopen přecházet přes jaderný pór). V cytosolu se ovšem obvykle vyskytuje jako Ran-GDP, zatímco v jádře obvykle jako Ran-GTP. Tento gradient pohání správným směrem jaderný transport. Například některé importiny (zjednodušeně řečeno) po setkání s Ran-GTP v jádře uvolní svůj náklad, zatímco exportiny v cytosolu uvolňují svůj náklad po styku s Ran-GDP a s tím asociovanými proteiny.\n"}
{"id": "634839", "url": "https://cs.wikipedia.org/wiki?curid=634839", "title": "Malvazinky (album)", "text": "Malvazinky (album)\n\nMalvazinky je album skupiny Pláče kočka vydané roku 2006. Pojmenováno je po pražském hřbitově Malvazinky, kde oba hlavní protagonisté souboru – Jakub Sejkora a Josef Jeřábek – dříve pracovali. Křest alba proběhl 21. září 2006 v libeňské synagoze v Praze.\n\n\n"}
{"id": "634842", "url": "https://cs.wikipedia.org/wiki?curid=634842", "title": "Zdravotnická záchranná služba Královéhradeckého kraje", "text": "Zdravotnická záchranná služba Královéhradeckého kraje\n\nZdravotnická záchranná služba Královéhradeckého kraje (ZZS KHK, do 27. dubna 2004 \"Zdravotnická záchranná služba Královéhradeckého kraje - Územní středisko Hradec Králové\") je příspěvková organizace a provozovatel zdravotnické záchranné služby v Královéhradeckém kraji. Hlavní náplní činnosti organizace je zajišťování odborné přednemocniční neodkladné péče (PNP) na území Královéhradeckého kraje podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 4 758 km² pro více než 560 000 obyvatel. V oblasti Královéhradeckého kraje je k dispozici 26 výjezdových skupin a jedna skupina letecké záchranné služby rozmístěných na 14 výjezdových základnách.\n\nZáchranná služba vznikla v Hradci Králové v roce 1980. První výjezdová skupina, která byla součástí anesteziologicko-resuscitačního oddělení Fakultní nemocnice v Hradci Králové, vyjela k pacientovi 3. listopadu 1980. V roce 1992 vzniklo samostatné nemocniční oddělení Záchranná služba Fakultní nemocnice v Hradci Králové a k 1. lednu 1993 vznikla samostatná příspěvková organizace Územní středisko záchranné služby Hradec Králové. 1. ledna 2004 vznikla Zdravotnická záchranná služba Královéhradeckého kraje – Územní středisko Hradec Králové a sloučila pod jednu organizaci 18 výjezdových skupin záchranné služby, které fungovaly doposud jako okresní příspěvkové organizace nebo jako oddělení spádových nemocnic. 27. dubna 2004 byl změněn název organizace na současné jméno Zdravotnická záchranná služba Královéhradeckého kraje.\n\nKrálovéhradecký kraj je pro potřeby záchranné služby rozčleněn do dvou administrativních oblastí, a to do oblastí Jih a Sever, které čítají dohromady 15 výjezdových základen. Oblast Jih zahrnuje území okresů Hradec Králové, Jičín a Rychnov nad Kněžnou, zatímco okresy Náchod a Trutnov náleží do oblasti Sever. Jednotlivé výjezdové skupiny jsou řízeny z krajského zdravotnického operačního střediska. Podle zákona o Zdravotnické záchranné služba tvoří funkční strukturu ZZS:\n\na) ředitelství,\n\nb) zdravotnické operační středisko,\n\nc) výjezdové základny s výjezdovými skupinami,\n\nd) pracoviště krizové připravenosti,\n\ne) vzdělávací a výcvikové středisko.\n\nNa území celého kraje je k dispozici v nepřetržitém 24hodinovém provozu celkem 33 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem a záchranářem v osobním automobilu.\n\nSystém Rendez-Vous začala Zdravotnická záchranná služba Královéhradeckého kraje využívat ve větší míře až během roku 2011. Do roku 2010 existoval specifický setkávací systém pouze v Hradci Králové a Jičíně. Výjezdová skupina rychlé lékařské pomoci v systému Rendez-Vous nevyužívala pro výjezdy osobní ani terénní automobil tak, jako je zvykem ve zbytku České republiky, ale vyjížděla ve vozidle Volkswagen Transporter T5, které je totožné se sanitními vozy užívanými výjezdovými skupinami typu rychlá zdravotnická pomoc. Následně se RV systém rozšířil po celém kraji a do vozového parku přibyly vozy VW Touareg a Škoda Yeti.\n\nV průběhu roku 2011 byl setkávací systém zaveden do dalších oblastí Královéhradeckého kraje. Nově tak nahradily výjezdové skupiny Rendez-Vous původní skupiny rychlé lékařské pomoci v Trutnově, Jaroměři, Náchodě a Rychnově nad Kněžnou. V některých místech kraje zůstaly zachovány i nadále výjezdové skupiny rychlé lékařské pomoci.\n\nKrálovéhradecký kraj je pokryt sítí 15 výjezdových základen. Od 30. dubna 2010 je v provozu druhá výjezdová základna v Hradci Králové, na níž slouží od srpna 2016 trvale dvě výjezdové skupiny rychlé zdravotnické pomoci.\nZákladna samotná se nachází v místní části Kukleny v areálu hasičského záchranného sboru. Nejvíce pomůže při dojezdech k dopravním nehodám na dálnici D11 a při zásazích v západní části Hradce Králové. Záchranáři odhadují, že se k zásahům z nového stanoviště dostanou až o sedm minut dřív. 1. srpna 2010 byla do provozu uvedena nové základna v Nové Pace. Taktéž na ní slouží jedna výjezdová skupina rychlé zdravotnické pomoci. Pro oblast má základna velký význam – dojezd do některých obcí může zrychlit až o deset minut. V minulosti musely posádky dojíždět až z Jičína. V rámci projektu Přeshraniční spolupráce zdravotnických záchranných služeb Královéhradeckého kraje a Jeleniej Góry probíhala v letech 2010 a 2011 rekonstrukce nové výjezdové základny v Trutnově. Nová výjezdová základna byla slavnostně do provozu uvedena 18. ledna 2012. Původní budova byla v nevyhovujícím stavu. Rekonstrukce nevyužívaného objektu stála 18 miliónů korun, 90 % částky bylo hrazeno z fondů Evropské unie a státního rozpočtu.\n\nPodle map, které tvoří vědci pro záchranné služby, žilo v roce 2011 93 % obyvatel Královéhradeckého kraje v oblastech s dojezdovým časem do 15 minut od výjezdu, 99 % obyvatel žilo v oblastech s dojezdovým časem do 20 minut a jedno procento obyvatel bydlelo v oblastech s dojezdovým časem nad 20 minut.\n\nZdravotnická záchranná služba Královéhradeckého kraje v minulosti provozovala v Hradci Králové také dopravní zdravotní službu (DZS). V současné době (2016) tuto službu nevyužívá a vozidlo DRNR nahradila vozidlem RZP.\n\nProvoz letecké záchranné služby (LZS) byl v Hradci Králové zahájen 3. července 1990. Zdravotnickou část osádky letecké záchranné služby zajišťuje Zdravotnická záchranná služba Královéhradeckého kraje, ostatní provozní pracovníky včetně pilotů zajišťuje společnost DSA. Ta je také provozovatelem samotného vrtulníku, v současnosti moderního stroje Eurocopter EC 135 T2. Volacím znakem vrtulníku je Kryštof 06. Vrtulník je k dispozici v denním provozu limitovaném východem a západem slunce. Vrtulník z Královéhradeckého kraje zasahuje často také v Pardubickém kraji, který leteckou záchrannou službu neprovozuje.\n\nV lednu 2010 požádal Královéhradecký kraj hejtmana Pardubického kraje o spolufinancování letecké záchranné služby. Provoz letecké záchranné služby stojí Královéhradecký kraj ročně 6 mil. korun. Třetinu zásahů tvoří zásahy v Pardubickém kraji, který leteckou záchrannou službu neprovozuje. Proto žádá Královéhradecký kraj, aby se Pardubický kraj podílel na spolufinancování provozu částkou dva milióny korun. To ale Pardubický kraj odmítá s odůvodněním, že nebyly doloženy dostatečné podklady.\n\nPřevážná většina sanitních vozidel ve vozovém parku Zdravotnické záchranné služby Královéhradeckého kraje je typu Volkswagen Transporter T5 nebo T4. Kromě toho jsou užívána i vozidla Mercedes-Benz Sprinter. V prosinci 2010 získala královéhradecká záchranná služba dvě nová sanitní vozidla Volkswagen Touareg, jež byla zařazena do systému Rendez-Vous v Hradci Králové a Náchodě. Současně s otevřením nové výjezdové základny v lednu 2012 byla do provozu uvedena čtyři sanitní vozidla Škoda Yeti pro systém Rendez-Vous. Nové vozy slouží na výjezdových základnách Trutnově, Jaroměři, Rychnově nad Kněžnou a Jičíně.\n\nV roce 2011 proběhl ve Zdravotnické záchranné službě Královéhradeckého kraje audit, který odhalil údajné pochybení dosavadního vedení organizace. Auditoři označili nákup vozidel Volkswagen Touareg za „zbytečně luxusní“ a uvedli, že provozní náklady jsou také vysoké. V královéhradecké záchranné službě tak mohlo docházet k porušování zákona o veřejných zakázkách. Auditoři poukázali dále na to, že sanitní vozidla a zdravotnické vybavení nepatří Zdravotnické záchranné službě Královéhradeckého kraje, ale společnosti Zdravotnický holding Královéhradeckého kraje. Tato společnost, jež je zřizována také krajem, sanitní vozidla a zdravotnické vybavení záchranné službě pronajímá. Po zveřejnění výsledků auditu bylo vypsáno výběrové řízení na nového ředitele Zdravotnické záchranné služby Královéhradeckého kraje, jímž je od května 2011 MUDr. Jiří Mašek.\n\n\n"}
{"id": "634848", "url": "https://cs.wikipedia.org/wiki?curid=634848", "title": "Maják Fidra", "text": "Maják Fidra\n\nMaják Fidra stojí na skotském ostrově Fidra u North Berwick. Stavbu navrhli David a Thomas Stevensonovi. Maják navádí lodě do Firth of Forth.\n"}
{"id": "634849", "url": "https://cs.wikipedia.org/wiki?curid=634849", "title": "Ludwig Thoma", "text": "Ludwig Thoma\n\nLudwig Thoma (21. leden 1867 Oberammergau – 26. srpen 1921 Rottach, Tegernsee) byl bavorský básník, spisovatel, novinář a dramatik, který byl populární v první čtvrtině 20. století pro své satirické práce, psané často v bavorském nářečí (Bairisch).\n\nNarodil se v rodině nadlesního Maxe Thomy a jeho ženy Kathariny. Otec zemřel v roce 1874, když bylo Ludwigovi 7 let, a matka zůstala sama se sedmi dětmi (Ludwig měl ještě dva bratry a čtyři sestry). Po absolvování humanistického gymnázia v Landstuhl v roce 1886 začal studovat lesnictví v Aschaffenburgu (Forstliche Hochschule Aschaffenburg). Protože neuspěl u zkoušky z matematiky, přešel po dvou semestrech na práva, která studoval v Mnichově a v Erlangenu.\n\nPo studiích pracoval nejprve jako právní praktikant u soudu v Traunsteinu. Zde se seznámil s běžnou soudní praxí tehdejšího Bavorska. V roce 1894 krátce působil v Mnichově, kde také začal psát do novin zprávy o procesech, které vedli advokáti Löwenfeld a Bernstein. Také se zde seznámil s bohatým politickým a kulturním životem.\n\nPo smrti matky v roce 1894 si založil advokátní kancelář v městečku Dachau nedaleko Mnichova. Odtud pochází jeho detailní znalost venkovských typů. V roce 1897 přesídlil do Mnichova. Ve stejném roce vydal i svou první knihu povídek \"Agricola\".\n\nV Mnichově se seznámil mimo jiné s Albertem Langenem, vydavatelem časopisu \"Simplicissimus\", do kterého začal přispívat satirickými články pod pseudonymem Peter Schlemil. Po čase předal svou advokátní kancelář nástupcům a věnoval se pouze spisovatelské a redakční práci. V roce 1899 se stal redaktorem \"Simplicissima\". Za své články a verše, ve kterých zesměšňoval církev, státní aparát i mešťácké prostředí, byl několikrát pokutován a v roce 1906 dokonce uvězněn za urážku mravnostního spolku v mnichovské věznici Stadelheim.\n\nPodnikl cesty do Berlína a do Paříže. Dále do Itálie a severní Afriky.\n\nV roce 1906 založili Hermann Hesse, Albert Langen a Ludwig Thoma časopis \"Březen\" (März).\n\nV roce 1907 se oženil s tehdy pětadvacetiletou tanečnicí Mariettou di Rigardo, toto manželství ale nebylo šťastné a v roce 1911 skončilo rozvodem.\n\nV roce 1908 se Thoma nastěhoval do svého nového domu v Rottachu u Tegernsee.\n\nBěhem první světové války pracoval v pomocných válečných sborech jako ošetřovatel raněných. V závěru života psal propagandistické nacionalistické politické články.\n\n\n\n\n\n\n\n"}
{"id": "634850", "url": "https://cs.wikipedia.org/wiki?curid=634850", "title": "Fighting Fantasy", "text": "Fighting Fantasy\n\nFighting Fantasy je název pro sérii singleplayer gamebooků autorů Steva Jacksona a Iana Livingstona. První svazek vyšel v nakladatelství Puffin v roce 1982, práva nakonec v roce 2002 kupuje Wizard Books. Série vyniká zdůrazněním na rozhodnutí hráče, na první straně každé knihy v češtině je text „TY sám rozhodneš, kterými stezkami se vydáš, kterým nebezpečím budeš čelit a se kterými protivníky budeš bojovat!“ Popularita série vedla k vydání navazujících deskových her, časopisů, novel a videoher.\nGamebooky \"Fighting Fantasy\" vytvořili britští spisovatelé Steve Jackson (neplést s americkým designérem počítačových her stejného jména) a Ian Livingstone, spoluzakladatelé firmy Games Workshop. Na rozdíl od běžné beletrie v těchto knihách čtenář vezme kontrolu nad příběhem do svých rukou a musí přijmout rozhodnutí, která ovlivní výsledek.\n\nText není řazen lineárním způsobem, ale je rozdělen na číslované odstavce, kterých je obvykle 400. Čtenář začíná na odstavci 1 výběrem možnosti, která vede k dalším rozhodnutím a rozvíjí tak celkový příběh, který končí tak, že knihu dohraje, nebo je zabit. Série Fighting Fantasy zahrnuje jednoduchý bojový systém (obsahuje \"UMĚNÍ BOJE\", \"STAMINU\" a \"ŠTĚSTÍ\"), který je spolu s dalšími faktory ovlivňován hodem šestistrannou kostkou. V každé knize musí hráč splnit nějaký úkol, úspěšné řešení příběhu téměř vždy končí na posledním odstavci knihy. Ve většině gamebooků existuje jediné správně řešení, často je k němu potřeba získání určitých předmětů (např. drahokamy v \"Labyrintu smrti\" nebo amulety v \"Chrámu Zkázy\").\n\nV českém vydání jsou téměř všechny knihy samostatné (\"Labyrint smrti\" a \"Zápas mistrů\" na sebe volně navazují) a většinou se odehrávají na fiktivním fantasy světě Titanu, ale nezanedbatelná menšina se odehrává v různých sci-fi vesmírech, které mají svá vlastní pravidla.\n\nCelkem bylo v angličtině napsáno 59 knih, začínající \"The Warlock of Firetop Mountain\" (česky \"Čaroděj z Ohňové hory\", Jackson & Livingstone, 1982) a končící \"Curse of the Mummy\" (Jonathan Green, 1995). Česky vyšlo 39 titulů v nakladatelství Perseus, čtyřicátý pod jménem \"Noční smrt\" již nikoliv. Jackson také napsal samostatnou čtyřdílnou sérii \"Sorcery!\" mezi roky 1983 – 1985, která u nás vyšla pod názvem \"Magie\". Andrew Chapman a Martin Allen napsali v roce 1986 dvojknihu \"Clash of the Prince\", dobrodružství pro dva hráče. Bylo vydáno také několik doplňkových knih (pouze anglicky), které poskytují více informací o světě Fighting Fantasy, včetně komplexního bestiáře.\n\nWizard Books získal práva na sérii Fighting Fantasy v roce 2002, poté publikoval dotisky starších titulů a několika nových titulů, včetně \"Eye of the Dragon\", \"Bloodbones\", \"Howl of the Werewolf\", \"Stormslayer\" a \"Night of the Necromancer\".\n\nVšechny gamebooky jsou černobíle ilustrované, včetně celostránkových kreseb a malých obrázků, náhodně roztroušených po celé knize. Mezi pravidelné ilustrátory patřili Lew Edwards, Terry Oakes, Russ Nicholson nebo John Blanche.\nV roce 1980 se Jackson a Livingstone rozhodli přiživit na nadšení okolo \"Dungeons & Dragons\" vytvořením série singleplayer gamebooků. První návrh, \"The Magic Quest\", bylo krátké dobrodružství, které mělo demonstrovat styl hry. The Magic Quest byl nakonec přijat Penguin Books, ačkoli autoři věnovali dalších šest měsíců rozšiřováním a vylepšováním původního konceptu. Konečným výsledkem byl \"Čaroděj z Ohňové hory\", po několika přepsáních byla kniha přijata a v roce 1982 vydaná v sesterském nakladatelství Penguin Books, Puffin Books.\n\nPo úspěchu prvního titulu začali Jackson a Livingstone psát samostatně a vytvořili další dva gamebooky, \"The Citadel of Chaos\" (česky \"Citadela chaosu\"), resp. \"The Forest of Doom\" (česky \"Prokletý hvozd\"). Následovaly další čtyři tituly včetně \"Starship Traveller\" (česky \"Raketoplán Poutník\"), první knihy ze sci-fi prostředí. V roce 1984 padlo rozhodnutí najmout další spisovatele k psaní série.\n\nAčkoli se tituly prodávaly dobře, rostoucí převaha videoher v 90. letech způsobila postupný pokles prodeje. Sérii bylo naplánováno ukončení jubilejním padesátým dílem nazvaným \"Return to Firetop Mountain\" (Livingstone, 1992), ale vzhledem k rostoucímu prodeji bylo naplánováno dalších deset knih. Devět bylo skutečně vydáno a série tak končí \"Curse of the Mummy\" (1995). Desátý titul (šedesátý celkově), \"Bloodbones\", byl nakonec vydán Wizard Books v roce 2006.\n\nV roce 2002 kupují Wizard Books práva na Fighting Fantasy a znovu vydávají mnoho starších titulů, ale mění pořadí vydání knih tak, aby se vešly do jejich redukované série (původně měly vyjít pouze gamebooky Jacksona a Livingstona) a začleňují sérii Magie do jejího jádra. Původní obálky jsou nahrazeny novými. Dotisky Wizardů jsou rovněž kritizovány za rozsáhlé chyby v pravidlech; kopírování a vkládání pravidel z \"Čaroděje z Ohňové hory\" způsobilo mnoho chyby v pravidlech, ve většině případů se týkají proviantu a lektvarů. Tyto chyby pokračují i v nových číslech, např. čísle 24 \"Talisman of Death\" (česky \"Talisman smrti\")\n\nRoku 2005 vychází nová kniha Fighting Fantasy \"Eye of the Dragon\" napsaná Ianem Livingstonem, i když původně vychází jako ukázková hra ve svazku \"Dicing with Dragons\". V roce 2006 vychází \"Talisman smrti\" Jamieho Thomsona a \"Sword of the Samurai\" (česky \"Samurajův meč\") Marka Smithe, což jsou první dva svazky napsané „sekundárními“ autory.\n\nRoku 2007 se slaví 25. výročí Fighting Fantasy. Pro připomenutí této události vydává Wizard ročenku a speciální edici \"Čaroděje z Ohňové hory\", která používá originální obálku z roku 1982 a obsahuje další speciální materiály v zadní části knihy. Kromě toho je kniha vydána v pevné vazbě, na rozdíl od tradičně brožovaných výtisků. Vydávání dalších knih je naplánováno až do roku 2011.\nVětšina knih Fighting Fantasy je zasazena do hrdinského fantasy světa Titanu; 46 z 59 původních gamebooků je umístěno sem, stejně jako série \"Magie\". Titan je typickým středověkým fantasy prostředím a skládá se ze tří kontinentů: Allansie, Khulu a Starého světa. Rozptýlené a poněkud nesouvislé informace získané o planetě Titan z gamebooků jsou shromážděny a významně doplněny v čtenářově průvodci nazvaném prostě \"Titan\" (Marc Gascoigne, Steve Jackson a Ian Livingstone, 1986).\n\n\"Legend of Zagor\" (Livingstone, 1993), gamebook č. 54, se stejně jako první, druhý a čtvrtý díl \"The Zagor Chronicles\" (Livingstone, 1993–94) odehrává na jiném fantasy světě, Amarillii.\nTřetí fantasy svět, \"Orb\", se objevuje v gamebooku č. 11, \"Talismanu smrti\" (Thomson & Smith, 1984). Na Orbu se odehrávají také další gamebooky Thompsona a Smithe z nesouvisející série \"Way of the Tiger\".\n\nKromě těchto knih se menšina gamebooků odehrává ve sci-fi prostředí. Jedná se o publikace \"Starship Traveller\" (česky \"Raketoplán Poutník\", Jackson, 1983), \"Freeway Fighter\" (česky \"Fantom ulice\", Livingstone, 1985), \"Space Assassin\" (česky \"Vesmírný zabiják\", Chapman, 1985), \"The Rings of Kether\" (česky \"Ketherské bratrstvo\", Chapman, 1985), \"Rebel Planet\" (česky \"Planeta vzbouřenců\", Waterfield, 1985), \"Robot Commando\" (česky \"Komando robotů\", Jackson, 1985), \"Star Strider\" (česky \"Hvězdný lovec\", Sharp, 1987) a \"Sky Lord\" (česky \"Nebeský lord\", Allen, 1988). Z nich nejméně tři (\"Fantom ulice\", \"Vzbouřená planeta\" a \"Hvězdný lovec\") přímo nebo nepřímo odkazují na současnou Zemi.\n\n\"Appointment with FEAR\" (česky \"Najdi SMRT\", Jackson, 1985) představuje čtenáře jako superhrdinu ve fiktivním městě „Titan City“.\n\n\"Spectral Stalkers\" (Darvill-Evans, 1991) byl zasazen do různých, vzájemně propojených dimenzí, z nichž některé odpovídaly archetypům fantasy a jiné sci-fi.\n\n\"House of Hell\" (česky \"Pekelný dům\", Jackson, 1984) se vymyká všem ostatním titulům, protože jde převážně o horor a navíc je zasazen do současnosti.\n\nSystém boje ve Fighting Fantasy je ve většině knih stejný a uděluje hráči tři charakteristiky, \"UMĚNÍ BOJE\", \"STAMINU\" a \"ŠTĚSTÍ\", které jsou na začátku náhodně určeny hodem kostky.\n\nKdykoli se hráč utká s nepřítelem v boji, statistiky soupeře jsou napsány v textu. Hráč hodí dvěma šestistrannými kostkami a přidá toto číslo ke svému \"UMĚNÍ BOJE\", pak udělá totéž u soupeře. Ten bojovník, který zaznamenal vyšší číslo, zranil soupeře a zraněný si musí odečíst 2 body \"STAMINY\". V tomto bodě má hráč možnost \"zkusit štěstí\", kterým buď zvýší, nebo sníží napáchané škody. Tento proces obvykle pokračuje do té doby, než \"STAMINA\" jedné strany klesne na nulu a postava je mrtvá.\n\n\"Zkoušení štěstí\" vstupuje do hry i jako pokyn na různých místech v příběhu; hráč hodí dvěma šestistrannými kostkami a výsledek porovná s hodnotou svého \"ŠTĚSTÍ\". Pokud je výsledek nižší nebo roven této hodnotě, má štěstí a je informován o následku, naopak pokud je vyšší, má smůlu a čeká ho téměř vždy negativní následek. Ať už je výsledek jakýkoliv, hráč si po \"zkoušení štěstí\" sníží hodnotu svého \"ŠTĚSTÍ\" o jeden bod, takže je stále obtížnější mít vysokou hodnotu \"ŠTĚSTÍ\" (v některých případech dostane hráč možnost nezkoušet štěstí a nechat si jeho vysokou hodnotu pro lepší příležitost).\n\nNěkteré knihy obsahují další statistiky, v \"Samurajově meči\" je to \"ČEST\", v \"Beneath Nightmare Castle\" (česky \"Pod strašidelným zámkem\", Darvill-Evans, 1987) \"VŮLE\" atd. Jiné knihy umožňují výběr speciálních vlastností; kouzla v \"Citadele chaosu\" a \"Chrámu zkázy\", zvláštní schopnosti v \"Moonrunner\" (Hand, 1992) nebo superschopnosti v \"Najdi SMRT\".\n\nNěkteré knihy používají spolu s normálním bojem i souboje vozidel (např. \"Raketoplán Poutník\" nebo \"Fantom ulice\") a většina sci-fi gamebooků obsahuje nějakou formu boje na dálku, s různými druhy řešení.\n\nSérie \"Magie\" poprvé představuje náhradu za kostky, na každé jednotlivé stránce jsou dole obrázky dvou kostek, které se dají použít místo skutečných. Knihy od Wizard Books používají stejnou metodu.\nGamebooky Fighting Fantasy mají několik různých formátů obálek, původní série od Puffin Books má tři různé varianty. První řada knih měla pořadí v sérii vytištěné barevně na obálce, stejně tak i na páteři a zadní straně obálky. Tento design byl použit pro prvních sedm knih v angličtině. Druhá řada měla zelený pruh v horní části obálky, ve kterém byl nápis „Adventure Gamebook“ a číslo pořadí v sérii. Zde se rovněž poprvé objevuje logo Fighting Fantasy. Páteř a zadní část obálky každé knihy byly vybarveny jednotně světle zelenou, tento design byl používán až do 24 knihy série. Třetí finální řada má v horní části plochu s názvem autora, na které leží zlatý drak. Hřbet každé knihy zůstal jednotně světle zelený. Barva zadní části obálky se měnila s každou knihou. Tento design byl Puffin Books používán až do poslední knihy série.\n\nGamebooky Fighting Fantasy vydané firmou Wizard mají nový design obalu, nové Fighting Fantasy logo a novou ilustraci na obálce, až některé výjimky jako \"Appointment with FEAR\" nebo \"Curse of the Mummy\", které si zachovaly původní ilustrace. Obálky byly změněny, protože ty staré nebyly přijatelné pro moderní trh. Autoři a spolutvůrci nejsou napsáni na obálce, místo toho jsou zde fráze „Steve Jackson and Ian Livingstone Present“ apod.\n\nV Česku vydané gamebooky používají ilustrace z původní první série, až na knihy číslo 2, 3 a 4. Ty mají své vlastní unikátní ilustrace, které nejsou použity u žádné jiné jazykové mutace. Jejich autorem je Peter Andrew Jones.\nV České republice vychází v nakladatelství Perseus mezi roky 2000 – 2007 série \"Negart Group\" autorů Václava Kroce a Zbyňka Dacha. Skládá se ze 14 dílů a téměř všechny knihy mají standardních 400 odstavců. Od Fighting Fantasy se liší propracovanějším bojovým systémem a speciálními schopnostmi, které jsou pro každou knihu individuální. Autorem ilustrací na všech obálkách je Petr Bauer.\n\nČasopis Warlock (nejprve vydávaný Puffin Books a později Games Workshop) poskytl další doplňující informace o světě Fighting Fantasy; každý díl obsahoval gamebook, nová pravidla, příšery, recenze a krátký komiks. Byl vydáván v období 1983–1986 a dočkal se třinácti pokračování.\n\nV roce 1985 napsal Steve Jackson obrázkový gamebook \"Tasks of Tantalon\", ve kterém musí hráč vyřešit sérii hádanek, které byly prezentovány jako velké, barevné obrázky, obsahující skryté stopy, které musí být nalezeny a vyřešeny.\n\n\"The Warlock of Firetop Mountain\" (1986) a \"Legend of Zagor\" (1993) byly vydány jako deskové hry firmou Games Workshop.\n\nNěkolik Fighting Fantasy titulů bylo vydáno jako videohry; \"Čaroděj z Ohňové hory\", \"Citadela chaosu\", \"Prokletý hvozd\", \"Chrám zkázy\", \"Krvavé moře\", \"Najdi SMRT\" a \"Vzbouřená planeta\" pro Commodore 64, Amstrad, BBC a ZX Spectrum v roce 1984, \"Labyrint smrti\" firmou Eidos Interactive v roce 1998 pro PC a PlayStation.\n\n5. prosince 2006 oznámili Jackson a Livingstone plány na vydáních série nový videoher založených na Fighting Fantasy pro Nintendo DS a PSP. První z nich, \"Fighting Fantasy: The Warlock of Firetop Mountain\", byl pro DS ve Spojených státech vypuštěn 25. listopadu 2009, pro Apple iPhone a iPod touch na začátku ledna 2010.\n\nZe světa Fighting Fantasy bylo vydáno sedm novel, začalo to třemi samostatnými knihami \"The Trolltooth Wars\" (Jackson, 1989), \"Demonstealer\" (Gascoigne, 1991) a \"Shadowmaster\" (Livingstone & Gascoigne, 1992). V roce 1993 Ian Livingstone a Carl Sargent vydávají čtyřdílnou sérii \"The Zagor Chronicles\", která navazuje na úspěch \"Čaroděje z Ohňové hory\".\nTituly vyznačené tučně v češtině nevyšly. U data vydání je první číslo rok vydání v originále, druhé v závorce rok vydání v České republice.\nTituly vyznačené tučně v češtině nevyšly. U data vydání je první číslo rok vydání v originále, druhé v závorce rok vydání v České republice.\n\n\n"}
{"id": "634851", "url": "https://cs.wikipedia.org/wiki?curid=634851", "title": "Runer Jonsson", "text": "Runer Jonsson\n\nRuner Jonsson (29. června 1916, Nybro – 29. října 2006) byl švédský spisovatel a novinář.\n\nRuner Jonsson drží jeden z rekordů švédského tisku. Již od třinácti let spolupracoval s časopisem \"Nybro Tidning\" a od devatenácti let byl jejich hlavním redaktorem. Současné psal články i pro jiné noviny. Jeho kritika nacismu ve 40. letech 20. století byla velmi statečná.\n\nJako spisovatel je Jonsson znám především díky své sedmidílné sérii humorných knih pro děti o mírumilovném Vikingovi Vikovi, podle které byl natočen i animovaný televizní seriál. Vike je synem náčelníka Halvara, a přestože je malý, je chytřejší než všichni ostatní válečníci dohromady, a řeší za otce i jeho spolubojovníky problémy, do kterých se vlastním přičiněním dostanou.\n\n\n\n\n"}
{"id": "634852", "url": "https://cs.wikipedia.org/wiki?curid=634852", "title": "Purkhybl", "text": "Purkhybl\n\nPurkhybl () je zaniklý hrad ve východních Krkonoších. Stával mezi osadou Čistá nad soutokem potoka Čisté a Smrčiny na jižním okraji obce Černý Důl.\n\nDatum založení hradu, jakož ani jeho majitelé nejsou známi. Poprvé byl tento hrádek zmiňován a zároveň nazýván již opuštěným v kupní smlouvě z roku 1534. V černodolské kronice je zaznamenána pověst o tom, že byl zdejší hrádek za třicetileté války vypálen Švédy. Je zvláštní, že v té době je jedno století již oficiálně označován jako opuštěný. Umístění hradu dodnes není spolehlivě určeno. Hrádek pravděpodobně stával u Černého Dolu na vrchu nebo na úbočí návrší zvaného \"Burghübel,\" kterému se říká \"hradní návrší\". Přesnou polohu neodhalil ani archeologický průzkum v 70. letech 20. století.\n\n"}
{"id": "634857", "url": "https://cs.wikipedia.org/wiki?curid=634857", "title": "Malvazinky", "text": "Malvazinky\n\nVýraz Malvazinky má více významů:\n\n"}
{"id": "634858", "url": "https://cs.wikipedia.org/wiki?curid=634858", "title": "Kateřina Kristelová", "text": "Kateřina Kristelová\n\nKateřina Kristelová, celým jménem Kateřina Tůmová Kristelová, rozená Blažková, (* 21. listopadu 1979, Radenín) je česká moderátorka.\n\nNarodila se v Radeníně, v dětství se s rodiči přestěhovala do Prahy. Jako dítě byla členkou Dismanova dětského rozhlasového sboru. V dětství také vyhrála na táboře Miss tábora Kounice.\nNavštěvovala základní jazykovou školu Omská se zaměřením na angličtinu. Po absolvování všeobecného gymnázia studovala andragogiku na Univerzitě Jana Amose Komenského v Praze.\n\nProfesionální moderátorskou kariéru zahájila v pořadu Hit (později T-music) televize Prima a následně spoluprací s Českou televizí. Společně s Jiřím Kornem v roce 2007 moderovala národní kolo soutěže Eurovision Song Contest a následně byla českou komentátorkou finále z Finska. Byla moderátorkou hudebního televizního programu Óčko a internetové televize Stream.cz.\n\nV roce 2008 vyhrála v první ročník soutěže o nejkrásnější nohy v ČR.\n\nJejím manželem byl hokejista Martin Tůma, se kterým má dceru Claudii (* 2010). V roce 2013 byl jejím partnerem Kazma Kazmitch, s nímž se v prosinci 2013 rozešla.\n\nV srpnu 2018 byla společně se svým partnerem, bývalým profesionálním fotbalistou, Tomášem Řepkou souzena za podání falešných erotických inzerátů se jménem exmanželky Tomáše Řepky, Vlaďky Erbové. Kateřina Kristelová byla v této kauze nepravomocně odsouzena k peněžní pokutě 50 000 Kč. Po odvolání obžalovaných se kauza dostala ke Krajskému soudu v Brně, kerý zrušil verdikt Městského soudu v Brně. V listopadu 2018 odvolací soud v Brně Řepkovi trest změnil na 300 hodin obecně prospěšných prací. Kateřina Kristelová byla potrestána odnětím svobody na tři měsíce s podmínkou na jeden rok.\n\n\n"}
{"id": "634860", "url": "https://cs.wikipedia.org/wiki?curid=634860", "title": "K-strom", "text": "K-strom\n\n\"k\"-strom se definuje rekurzivně takto:\n\nDruhý bod je ekvivalentní s „Graf, který vznikne připojením vrcholu ke \"k\"-stromu tak, že jeho sousedství indukuje K, je \"k\"-strom“ – aneb jeden ze sjednocovaných grafů je právě K.\n\nStrom je \"1\"-strom.\n\n\"k\"-stromy jsou chordální.\n\nGrafy stromové šířky nejvýše \"k\" jsou právě podgrafy \"k\"-stromů. To, že \"k\"-stromy mají stromovou šířku \"k\" lze vidět z jejich definice – při připojení vrcholu ke klice se v dekompozici vytvoří uzel, který obsahuje nový vrchol i jeho sousedství, a připojí se k uzlu obsahujícímu sousedstvi (které tvoří kliku a proto musí být celé v nějakém uzlu).\n\n\"k\"-stromy mají nejvýše \"k|V|\" hran. To plyne snadno z konstrukce pomocí přidávání vrcholů s \"k\" sousedy.\n"}
{"id": "634861", "url": "https://cs.wikipedia.org/wiki?curid=634861", "title": "Pneumatofory", "text": "Pneumatofory\n\nPneumatofory či dýchací kořeny jsou metamorfózy kořenů. Vystupují nad povrch půdy, a tak zajišťují rostlině dostatečný přístup vzduchu. Patří mezi vzdušné kořeny. Jsou typické pro dřeviny rostoucí v zamokřených půdách a bažinách (např. tisovec dvouřadý – \"Taxodium distichum\") a pro dřeviny vegetační formace mangrovy.\n\n\n"}
{"id": "634862", "url": "https://cs.wikipedia.org/wiki?curid=634862", "title": "Mistrovství světa v ledním hokeji do 18 let 2005", "text": "Mistrovství světa v ledním hokeji do 18 let 2005\n\nMistrovství světa v ledním hokeji do 18 let 2005 se konalo od 14. do 24. dubna 2005 v českých městech Plzeň a České Budějovice.\n\n\"Poznámka: Výsledky 1 : 3 a 3 : 1 se započítávaly ze zápasů základních skupin.\"\n\nTýmy a sestoupily do 1. divize, nahradily je týmy a .\n\nTurnaj se odehrál v Mariboru ve Slovinsku od 3. do 9. dubna.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2006\"\n\nTurnaj se odehrál v Sosnowieci v Polsku od 2. do 8. dubna.\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2006\"\n\nTurnaj se odehrál v Kohtle-Järve v Estonsku od 14. do 20. března.\n\" postoupila do 1. divize, zatímco sestoupila do 3. divize na Mistrovství světa v ledním hokeji do 18 let 2006\"\n\nTurnaj se odehrál v Bukurešti v Rumunsku od 21. do 27. března.\n\" postoupilo do 1. divize, zatímco sestoupilo do 3. divize na Mistrovství světa v ledním hokeji do 18 let 2006\"\n\nTurnaj se odehrál v Ankaře v Turecku od 18. do 20. února.\n\" postoupilo do 3. divize 2005.\"\n\nTurnaj se odehrál v Sofii v Bulharsku od 7. do 13. března.\n\"Týmy a postoupily do 2. divize na Mistrovství světa v ledním hokeji do 18 let 2006\"\n"}
{"id": "634864", "url": "https://cs.wikipedia.org/wiki?curid=634864", "title": "Darryl DeLoach", "text": "Darryl DeLoach\n\nDarryl DeLoach, rodným jménem Darryl James DeLoach (12. září 1947, Santa Barbara, Kalifornie − 3. října 2002, San Diego, Kalifornie) byl americký rockový zpěvák a textař. V roce 1966 se stal členem skupiny Iron Butterfly, se kterou nahrál její první studiové album \"Heavy\"; DeLoach ze skupiny odešel ještě před vydáním alba. Později vystupoval se skupinou nazvanou Two Guitars, Piano, Drum and Darryl, kde vedle něj hráli ještě Craig Tarwater, Ron Woods, Don MacAllister a John Day.\n\nDarryl Deloach zemřel v domě své matky v San Diegu v roce 2002 po dlouhém boji s rakovinou jater.\n\n\n\n"}
{"id": "634868", "url": "https://cs.wikipedia.org/wiki?curid=634868", "title": "Mowichské jezero", "text": "Mowichské jezero\n\nMowichské jezero (\"angl. Mowich Lake\") je jezero v severozápadním rohu národního parku Mount Rainier v americkém státě Washington v nadmořské výšce 1 502 metrů. Jméno \"Mowich\" znamená v jazyce Chinook jargon jelen.\n\nPřístup k jezeru zajišťuje 27 kilometrů dlouhá nezpevněná cesta, která je otevřená vozidlům pouze v létě. Je zde také rušné tábořiště s třiceti stany, sociálním zařízením, stoly a odpadkovými koši. Destinace z tábořiště jsou stezka Wonderland Trail, Tolmie Peak a další. V blízkosti se nachází četné pralesy, vodopády, potoky, skály a lučiny.\n\nU jezera se nedá dost dobře rybařit, protože zdejší rybí populace je nízká a nenachází se tu trdliště.\n\n"}
{"id": "634869", "url": "https://cs.wikipedia.org/wiki?curid=634869", "title": "Dave Meros", "text": "Dave Meros\n\nDave Meros (* 8. února 1956, Salinas, Kalifornie) je americký baskytarista, známý jako člen progresivní rockové skupiny Spock's Beard. Hudbě se věnoval již od dětství, od devíti let hrál na klavír a později na několik dalších nástrojů. Během své kariéry spolupracoval s mnoha hudebníky, mezi které patří například Gary Myrick, Bobby Kimball z Toto, Simon Phillips, Steve Lukather, Michael Landau, Glenn Hughes, nebo Mark Lindsay z Paul Revere & the Raiders. V roce 2006 krátce nahradil Lee Dormana ve skupině Iron Butterfly. Se skupinou vystupoval znovu v roce 2015.\n"}
{"id": "634870", "url": "https://cs.wikipedia.org/wiki?curid=634870", "title": "Thuvajni bin Saíd", "text": "Thuvajni bin Saíd\n\nThuvajni bin Saíd (1821 – 1866), celým jménem Sajjid Thuvajni bin Saíd al-Saíd (: '), byl sultán Maskatu a Ománu v době mezi 19. říjnem 1856 až 11. únorem 1866. Byl znám rovněž jako Tueni, Sultán Maskatu a Ománu. Na trůn se dostal po smrti svého otce Saída bin Sultána, jehož byl Thuvajni třetím synem. Thuvajni se narodil v Ománu a nikdy nenavštívil Zanzibar. Když byl jeho otec pryč v Zanzibaru, zastupoval jej Thuvajni do jeho návratu.\n\nPo smrti Saída bin Sultána v Zanzibaru roku 1856 se stal Thuvajni sultánem Maskatu a Ománu, zatímco jeho bratr Majid, šestý syn Saída bin Sultána, převzal moc v Zanzibaru. Prostřednictvím Britů bylo dohodnuto, že bude Majid každoročně odvádět platbu Ománu. Majid odváděl tribut jen několik let než zcela přestal. Thuvajni neměl prostředky k vymáhání plateb od značně bohatšího Zanzibaru. To zanechalo Maskat a Omán ve složité finanční situaci. Thuvajni byl nucen zavést odvody poplatků a cel, vytvářející tak všeobecnou nespokojenost. V roce 1866 byl údajně zabit svým vlastním synem Salimem bin Thuvajni.\n\nThuvajni byl ženatý se svou sestřenicí Ralií, jež byla dcerou staršího bratra Thuvajni otce Saída, Salima íbn Sultána. Spolu měli několik dětí.\n"}
{"id": "634876", "url": "https://cs.wikipedia.org/wiki?curid=634876", "title": "Jan Uvena", "text": "Jan Uvena\n\nJannaro \"Jan\" Uvena (* 29. srpna 1950, Huntington, New York, Spojené státy americké) je americký hudebník a bubeník. Hrál v řadě rockových skupin, včetně doprovodné skupiny Alice Coopera, Iron Butterfly, Alcatrazz a Signal.\n\n\n\n\n"}
{"id": "634877", "url": "https://cs.wikipedia.org/wiki?curid=634877", "title": "Hřbitov Malvazinky", "text": "Hřbitov Malvazinky\n\nHřbitov Malvazinky, též \"Smíchovský hřbitov\", je městský hřbitov v části pražské čtvrti Smíchova zvané Na Malvazinkách.\n\nHřbitov Malvazinky leží při západním okraji pražské čtvrti Smíchov, v oblasti bývalých vinic a dnešní čtvrti Malvazinky, těsně u hranice s Radlicemi. Svou rozlohou (7,58 ha) i počtem pohřbených (54 468) patří mezi největší hřbitovy v Praze. Založen byl v roce 1876 podle návrhu Antonína Viktora Barvitia v místech, kde se nacházely hospodářské usedlosti malostranského měšťana Tomáše Malvazyho. Dominantou hřbitova je novorománský kostel sv. Filipa a Jakuba postavený v letech 1894 až 1896, který je dnes kulturní památkou.\n\nNa hřbitově je pohřbeno též několik významných československých i českých osobností.\n\nNa hřbitově se nachází 8 420 hrobů a dalších 680 urnových hrobů. Vedle toho je v areálu hřbitova ještě 12 kaplových hrobek. K rozptylu slouží dvě rozptylové loučky.\n\n\nDva bývalí zaměstnanci hřbitova – Jakub Sejkora a Josef Jeřábek – založili hudební uskupení Pláče kočka a debutové album této skupiny se jmenovalo Malvazinky a obsahovalo také písně inspirované tímto hřbitovem.\n\n\n"}
{"id": "634879", "url": "https://cs.wikipedia.org/wiki?curid=634879", "title": "Gabrielle Giffordsová", "text": "Gabrielle Giffordsová\n\nGabrielle Dee „Gabby“ Giffordsová (* 8. června 1970 Tucson, Arizona) je americká demokratická politička, členka umírněné středové Koalice modrého psa a v letech 2007–2012 kongresmanka Sněmovny reprezentantů, historicky třetí žena zvolená do Kongresu za stát Arizona.\n\nDne 22. ledna 2012 oznámila úmysl rezignovat na mandát ve Sněmovně reprezentantů, aby se plně věnovala rekonvalescenci po atentátu na její osobu. O tři dny později tak učinila přímo v Kongresu za doprovodných ovací kongresmanů.\n\nNarodila se v arizonském Tucsonu. Bakalářský diplom získala na Scripps College, magisterský pak na Cornellově univerzitě. Před zvolením do amerického Kongresu sloužila v letech 2001–2003 v arizonské sněmovně reprezentantů, a poté v období 2003–2006 v tamním senátu, v němž na pozici rezignovala, aby zahájila boj o místo v americkém kongresu, poté co stávající člen Jim Kolbe oznámil, že křeslo nebude obhajovat. Spolupracovala na rozvoji regionální ekonomiky v New Yorku ve firmě Price Waterhouse, a také byla zaměstnána jako výkonná obchodní ředitelka společnosti El Campo Tire Warehouses, místního automobilového řetězce.\n\nVe Sněmovně reprezentantů USA slouží třetí dvouleté období. Je historicky první židovskou kongresmankou za stát Arizona. Oponenti, včetně řady konzervativců, kritizují zejména její pozitivní postoj ke zdravotní reformě prezidenta Obamy a snahu o omezení imigrace především z blízkého Mexika, kde se vyslovuje pro ztížení přechodu státní hranice.\n\nOd roku 2001 praktikuje progresivní judaismus. V listopadu 2007 se jejím manželem stal vojenský letec amerického námořnictva a astronaut Mark E. Kelly, který pilotoval raketoplán v rámci vesmírných misí STS-108, STS-121 a velel misi STS-124.\n\n8. ledna 2011 byla kongresmanka dopoledne na veřejném setkání s voliči v rodném Tucsonu před obchodním střediskem Safeway postřelena do hlavy 22letým útočníkem, který použil zbraň GLOCK ráže 9 mm.\n\nZa střelce byl identifikován Jared Lee Loughner. Federální úřady jej další den obvinili ze zabití federálního vládního zaměstnance, za pokus vraždy člena Kongresu a pokus o zabití federálního zaměstnance.\n\nGiffordsová utrpěla průstřel hlavy. Počet obětí dosáhl šesti, včetně federálního soudce Johna McCarthyho Rolla a zraněno bylo dalších čtrnáct osob. Po převozu do nemocnice politička podstoupila operaci a její zdravotní stav byl kritický. Obviněný střelec Jared Lee Loughner byl zadržen v cele. V souvislosti s touto událostí nařídil prezident Obama, aby se na místo přesunul ředitel FBI Robert Mueller a koordinoval vyšetřování.\n\nPo probuzení z umělého spánku byla převezena do rehabilitačního zařízení v Houstonu.\n\n"}
{"id": "634881", "url": "https://cs.wikipedia.org/wiki?curid=634881", "title": "Rick Parfitt", "text": "Rick Parfitt\n\nRick Parfitt, OBE, rodným jménem Richard John Parfitt, (12. října 1948 Woking, Spojené království – 24. prosinec 2016 Marbella, Španělsko) byl anglický rockový hudebník. Od roku 1967 působil ve skupině Status Quo na pozici rytmického kytaristy a občasného zpěváka. Se skupinou nahrál tři desítky studiových alb a po zakladateli Francisi Rossim byl nejdéle působícím členem kapely. Kvůli problémům s jeho zdravotním stavem bylo zrušeno několik koncertů kapely a později byl v době nemoci krátkodobě nahrazován jinými hudebníky. Roku 2016, poté co prodělal čtvrtý infarkt myokardu, přestal se skupinou po devětačtyřiceti letech vystupovat trvale. Byl autorem či spoluautorem řady písní kapely, včetně „“ (1975), „“ (1978) a „“ (1979).\n\nNarodil se 12. října 1948 ve městě Woking v anglickém hrabství Surrey a dětství prožil ve čtvrti Colliers Wood v jihozápadním Londýně. Byl jedináček; jeho matka se jmenovala Lillian a otec Richard. Hudbě se začal věnovat ve svých deseti letech, kdy krátce docházel na hodiny klavíru a později saxofonu. Později dostal od rodičů k Vánocům svou první kytaru a pod vlivem Lonnieho Donegana a Berta Weedona se na ni začal učit. Následně jej otec vzal do klubu pracujících a mladý Parfitt zde odehrál své první veřejné vystoupení. Brzy poté jej rodiče zapsali do talentové soutěže v Butlins v Cliftonville, v níž se umístil na druhém místě.\n\nVe svých patnácti letech dostal šanci strávit léto v rekreačním středisku na ostrově Hayling, kde přes den pomáhal s různými zábavními aktivitami a každý večer hrál na kytaru a zpíval v místním baru. Právě zde dal dohromady svou první skupinu nazvanou , v níž mimo něj působily dvě zpěvačky, dvojčata Jean a Gloria Harrison. Roku 1965 kapela dostala angažmá v Butlins v Mineheadu, kde se Parfitt seznámil se skupinou . S jejími členy, zpěvákem a kytaristou Francisem Rossim, baskytaristou Alanem Lancasterem, klávesistou Royem Lynesem a bubeníkem Johnem Coghlanem, se spřátelil a i po ukončení angažmá v Butlins s nimi zůstal v kontaktu. Později se občasně věnoval hudbě, ale měl i stálé zaměstnání, ve kterém rozvážel pečivo.\n\nV červenci 1967 jej kontaktoval manažer skupiny s tím, že shánějí zpěváka. Parfitt nabídku přijal a brzy poté se skupina přejmenovala na . Po odehrání několika koncertů šla do studia, aby zde nahrála svůj první singl nazvaný „“. Singl se dostal na sedmé místo v britském žebříčku a skupina vystoupila v televizním pořadu '. V září 1968 na singl navázalo první studiové album s názvem '.\n\nV pozdějších letech skupina v sestavě Rossi, Parfitt, Lancaster, Lynes a Coghlan vydala další dvě alba, následně Lynes odešel a skupina pokračovala v kvartetu. Na albu ' z roku 1973 se podílel nový klávesista Andy Bown, který se oficiálním členem skupiny stal až v roce 1976. Následovalo několik dalších alb a v roce 1981 ze skupiny odešel Coghlan; ten byl nahrazen Petem Kircherem. V roce 1984 skupina přestala být aktivní a Parfitt během neaktivnosti natočil sólovou desku ', na které se podíleli ještě baskytarista John „Rhino“ Edwards a bubeník Jeff Rich. Nahrávka však nakonec nevyšla.\n\nV době neaktivnosti se však s Rossim sešel, aby nahráli své party pro dobročinnou nahrávku „“ projektu , vedeného Bobem Geldofem. Po úspěchu singlu Geldof dvojici opět kontaktoval s dotazem, zda by nevystoupili na koncertu . Zprvu nechtěli, protože byla skupina dlouhou dobu neaktivní, ale nakonec souhlasili. Koncem roku 1985 skupina, již bez Lancastera a Kirchera, zahájila práce na novém albu. Novými členy se stali Edwards a Rich. V této sestavě hráli až do roku 2000, kdy odešel Rich, kterého nahradil Matt Letley. Letley v prosinci 2012 oznámil svůj odchod. Ještě na počátku roku 2013 se skupinou odehrál několik koncertů, než se najde náhrada. Tou se nakonec stal Leon Cave, který v minulosti působil ve skupině Francise Rossiho. Toho roku byla rovněž krátce obnovena klasická sestava skupiny, tedy Rossi, Parfitt, Lancaster a Coghlan, avšak pouze krátkodobě. Následně skupina opět vystupovala v aktuální sestavě.\n\nV roce 2010 byl Parfittovi a Rossimu udělen Řád britského impéria za služby v hudební a charitativní oblasti. Roku 2013 hrál s Rossim ve filmu \"Bula Quo!\" Děj snímku se odehrává na Fidži, kde Status Quo mají koncert. Rossi a Parfitt se stanou svědky vraždy a následně se snaží uprchnout místním zločincům. Kapela rovněž vydala stejnojmenné album, které posloužilo jako soundtrack k filmu. Roku 2014 začala hrát akustické koncerty a téhož roku vyšlo album ', obsahující akustické verze starších písní. O dva roky později vyšlo druhé takové album, nazvané '.\n\nRick Parfitt několikrát prodělal infarkt myokardu. Poprvé se tak stalo v roce 1997 a následně mu byl voperován čtyřnásobný koronární bypass srdce. Další infarkt utrpěl v prosinci 2011. Dne 1. srpna 2014 byl hospitalizován v chorvatském městě Pula, přičemž šest koncertů z turné bylo kvůli tomu zrušeno. Brzy poté prodělal další infarkt, když ležel v autobuse po koncertu v Rakousku. Až tehdy se rozhodl přestat kouřit cigarety a pít alkohol.\n\nV červnu 2016, po svém čtvrtém infarktu, který nastal po koncertu v tureckém městě Antalya, prodělal několikaminutovou klinickou smrt. Následně přestal vystupovat se skupinou Status Quo. Při různých koncertech jej nahradili Freddie Edwards a Richie Malone. Později bylo oznámeno, že možná se skupinou již nikdy vystupovat nebude, avšak finální rozhodnutí se rozhodl ponechat na rok 2017. Rovněž prohlásil, že by rád v roce 2017 realizoval dlouho odkládané sólové album. Koncem října však oznámil, že se skupinou již nikdy vystupovat nebude. Řekl však, že je již uzdraven, avšak hlavním důvodem je, že nesouhlasí se současnými akustickými aktivitami skupiny. Zemřel v prosinci toho roku ve věku 68 let. V březnu 2018 vyšlo posmrtně jeho sólové album \"Over and Out\".\n\nV listopadu 1970 se během německého turné seznámil s Mariettou Boöker, se kterou se později oženil. V roce 1974 se páru narodil první syn Richard a brzy poté si Parfitt koupil velké sídlo Highland Court ve vesnici West Byfleet. Později se jim narodila dcera Heidi Marie Elizabeth, která se v roce 1980 utopila v bazénu. Po smrti dcery se Parfitt s rodinou přestěhoval do Hydon Ridge. Brzy poté se rovněž rozvedl s Mariettou. V roce 1988 se oženil s Patty Beedon, se kterou žil již koncem šedesátých let, a v roce 1989 se jim narodil syn Harry. Poté, co se s Patty v polovině devadesátých let rozvedl, se v roce 2000 znovu dali dohromady. Po několika letech, když již opět nežil s Patty, se v roce 2006 oženil s Lyndsay Whitburn. V roce 2008 se jim narodila dvojčata Tommy Oswald a Lily Rose. Spolu se svou manželkou a podnikatelem Julianem Hallem založil roku 2015 realitní agenturu sídlící ve španělském městě Marbella.\n\n"}
{"id": "634882", "url": "https://cs.wikipedia.org/wiki?curid=634882", "title": "Mistrovství světa v šachu žen 1930", "text": "Mistrovství světa v šachu žen 1930\n\nDruhý turnaj mistrovství světa v šachu žen proběhl v červenci v roce 1930 v Hamburku. Turnaj uspořádala FIDE v rámci 3. šachové olympiády. Zúčastnilo se 5 šachistek z 5 zemí (Rakousko, Anglie, Německo, Československo, Švédsko) a každá s každou odehrály dvě partie. Po polovině turnaje vedla Paula Wolf-Kalmarová s jednobodovým náskokem, když obhájkyně Věra Menčíková prohrála s W. Henschelovou. Ve druhé polovině turnaje získala Menčíková plný počet bodů a titul obhájila. Zvítězila se ziskem 6,5 bodu o bod před Wolf-Kalmarovou a dva body před Henschelovou.\n\n\n"}
{"id": "634883", "url": "https://cs.wikipedia.org/wiki?curid=634883", "title": "Josef Hubáček (novinář)", "text": "Josef Hubáček (novinář)\n\nJosef Hubáček (19. listopadu 1850 Chotěboř – 5. března 1900 Praha) byl český právník a konzervativní novinář, významný představitel staročeské strany. V 70. letech se proslavil satirickými verši v \"Humoristických listech\" pod pseudonymem Emanuel Pyšišvor, z nichž některé vyšly i knižně. Od 80. let stál postupně v čele několika novin a časopisů (Politika, Národní politika, Hlas národa, Ilustrovaný kurýr), v nichž z hlubokého přesvědčení prosazoval zájmy tehdy již nepopulárních staročechů a bojoval proti jejich odpůrcům, představovaných zejména mladočechy a deníkem \"Národní listy\".\n\nPocházel z rodiny berního úředníka v Chotěboři. Mládí strávil ve Štětí a Jablonci, vystudoval gymnázium v Jičíně a Hradci Králové, poté sloužil jako poručík husarského pluku a pracoval jako novinář. V 70. letech uveřejnil řadu povídek a básní v časopisech \"Světozor\", \"Humoristické listy\" a \"Paleček\". Známé byly zejména jeho satirické verše, podepsané pseudonymem Emanuel Pyšišvor, v nichž reagoval na aktuální události. Stal se také redaktorem klerikálního časopisu \"Čech\" a chrudimského \"Českého východu\". Roku 1880 ukončil studium práv na pražské univerzitě.\n\nV Praze vedl časopis \"Politika\", z něhož později vznikl deník \"Národní politika\". Roku 1885 převzal časopis \"Pokrok\", který v březnu 1886 přejmenoval na \"Hlas národa\" a do konce života jej vedl.\n\nJako novinář se účastnil politických bojů. Když například v prosinci 1885 v obecních volbách na Starém Městě pražském poprvé uspěl jeden německý kandidát, uveřejnil Hubáček na stránkách \"Národní politiky\" ostrý článek (\"Catilina vykonal své dílo\"), podpořený dopisy čtenářů, v němž obvinil Jana Podlipného a Františka Ladislava Chleboráda z rozbíjení jednoty národa. Oba kritizovaní pak podali na autora trestní oznámení pro urážku na cti, před soudním projednáním ji ale odvolali. Pro srovnání, zcela opačný názor na volební výsledky měl deník Národní listy, podle nějž Češi drtivě zvítězili (zvolený Němec byl v menšině — jeho výhra nezměnila slovanský charakter Prahy), soutěž dvou českých stran zvýšila volební účast Čechů (čímž zabránila potenciálně mnohem většímu německému vítězství) a nespokojená strana (kandidovala jako Jednota) jen prosazovala vlastní omezené zájmy na úkor veřejného prospěchu.\n\nJak v \"Národní politice\", tak i v \"Hlasu národa\" prosazoval vyhraněné konzervativní názory, které ve společnosti ztrácely podporu. Když staročeši prohráli boj o punktace (1890) a strana bojovala o udržení na politické scéně, založil Hubáček na jejich podporu obrázkový deník pro nižší vrstvy – \"Ilustrovaný kurýr\". List měl úspěch, bohužel ale za cenu nižší úrovně žurnalistiky a na úkor hodnotnějšího \"Hlasu národa\". Ten se snažil ke konci života zachránit změnami (například rozšířením hospodářské části).\n\nPolitický boj, v němž prohrával, a s tím spojené ztrátové hospodaření novin podlomily jeho zdraví. Zemřel po krátké nemoci na zástavu srdeční činnosti provázenou astmatickými záchvaty. V posledních dnech ho ošetřoval profesor František Michl.\n\nHubáček patřil k významným novinářům své doby. Své názory, stále více osamocené, prosazoval poctivě z hlubokého přesvědčení. Jeho pevný charakter oceňovali i názoroví a političtí odpůrci. Patřil k přátelům Františka Ladislava Riegra. Pochvalně jej vzpomněla i \"Národní politika\" v roce 1925, u příležitosti 25. výročí jeho úmrtí.\n\nVedle novinářských článků byl Hubáček známý svými satirickými básněmi, podepsanými pod pseudonymem Emanuel Pyšišvor. Byly otiskovány v \"Humoristických listech\" od 70. let a později zařazovány do výborů. Knižně vydal:\n\n"}
{"id": "634884", "url": "https://cs.wikipedia.org/wiki?curid=634884", "title": "Mistrovství světa ve florbale 2004", "text": "Mistrovství světa ve florbale 2004\n\nMistrovství světa ve florbale 2004 se konalo od 16. do 23. května 2004 ve švýcarském městě Curych.\n\nDivize A byla od tohoto ročníku rozšířena na 10 týmů.\n\nJako na všech předchozích mistrovstvích světa mužů, zvítězilo popáté Švédsko. Česko získalo poprvé druhé místo. Je to dodnes nejlepší umístění Česka na mistrovství světa mužů.\n\nTým Rakouska sestoupil do 1. divize, nahradil jej tým Itálie.\n\n"}
{"id": "634889", "url": "https://cs.wikipedia.org/wiki?curid=634889", "title": "Návěstidla švýcarských drah", "text": "Návěstidla švýcarských drah\n\nNávěstidla švýcarských drah, obecně jako v jiných státech, slouží k řízení drážního provozu předáváním návěstí trvalými nebo proměnnými návěstidly strojvedoucím podle situace na trati.\n\nŠvýcarská návěstidla jsou součástí systému používané ve Švýcarsku různými železničními společnostmi. Vzhledem k tomu, že ve Švýcarsku platí jeden společný drážní zákon, vychází tyto návěsti z předpisů SBB. Existují dva hlavní typy signalizace: jeden se používá až do rychlosti 160 km/h, druhý pro signalizaci na tratích s rychlostí nad 160 km/h, kdy se jedná o signalizaci do kabiny strojvedoucího (CAB-Signalling). Tyto návěsti jsou předávány světelnými návěstmi. Dřívější návěstidla byla mechanické konstrukce, v současnosti se již nepoužívají.\n\nSignalizace se řídí závaznými předpisy, která vydává Federální úřad pro dopravu spolu s arbitrem drah.\n\nTrpasličí návěstidla jsou určena pro jízdu vlaků i posun. Návěstidla se označují číslem a písmenem. Návěstidla mají trojúhelníkovitý tvar, jsou osazena třemi bílými světly a umisťují se na úroveň terénu, v některých případech na sloupek. Umístění návěstidel se volí tak, aby bylo zřejmé, ke které koleji náleží, zpravidla vlevo. V místech splítky úzkokolejné a normálněrozchodné tratě se návěstidla doplňují tabulkami se znakem \"S\" pro úzký a znakem \"N\" pro normální rozchod. Návěstidlo je potom platné pouze pro daný profil drážního vozidla (rozchod).\nNávěstidla výhybek ukazují, jakým směrem je výhybka postavena, přičemž se rozlišují následující případy:\nNávěsti pro posun se používají pro řízení posunu a k zajištění bezpečnosti provozu mezi posunem samým a ostatní dopravou. Návěst se zobrazuje jako světelný bod nebo kombinace bodů bílé barvy na desce návěsti.\n\nSvětelná návěstidla jsou ve švýcarsku používána dvou soustav: L a N. Obě skupiny se dělí na předvěsti, které předvěstí návěst na hlavním návěstidle (následujícím návěstidle ve směru jízdy), ale nemají příkaz \"stůj\", a na hlavní návěstidla, která mohou zobrazit návěsti jako předvěsti i příkaz \"stůj\". Návěstidla soustavy L předvěstí a návěstí rychlost kombinací barevných světel, návěstidla soustavy N kombinací jediného světla a číslice.\n\nOrientační tabule se osazují jako náhrada předvěsti nebo vjezdového návěstidla.\n\n \n\nMechanická návěstidla patří do skupiny proměnných návěstí. V současnosti na švýcarských drahách nepoužívají a byla vytlačena nástupem světelných návěstidel.\n\n\n"}
{"id": "634895", "url": "https://cs.wikipedia.org/wiki?curid=634895", "title": "Vystřelovací sedadlo", "text": "Vystřelovací sedadlo\n\nVystřelovací sedadlo (někdy nazývané i katapultovací sedadlo) je letecký automatický systém navržený pro záchranu pilota a dalších členů posádky letounu, obvykle vojenského, pokud se ocitne v nebezpečí. Ve většině provedení je sedadlo vystřeleno i s letcem z letounu pomocí výbušné nálože nebo raketového motoru. Byly zkoušeny i varianty opuštění letadla pomocí únikové kapsle. Po opuštění letadla se letec snáší k zemi na padáku. Vystřelovací sedadla jsou běžným vybavením určitých typů vojenských letounů.\n\n22. září 1916 si britský železniční inženýr a vynálezce prvních typů padáků Everard Richard Calthrop nechal patentovat první vystřelovací sedadlo používající stlačený vzduch.\n\nModerní projekt vystřelovacího sedadla první předložil rumunský vynálezce Anastase Dragomir koncem 20. let 20. století. Návrh byl úspěšně vyzkoušen 25. srpna 1929 na letišti Paris-Orly nedaleko Paříže a v říjnu 1929 na letišti Băneasa poblíž Bukurešti. Dragomir si nechal svůj vynález patentovat u Francouzského patentového úřadu 2. dubna 1930 \"(patent č. 678566)\".\n\nNávrh byl podstatně zdokonalen během 2. světové války. V bojových letounech se vystřelovací sedadla začala objevovat až koncem války. Ve větším měřítku je používali pouze Němci. Před tím bylo možné opustit letadlo pouze prostým vyskočením z letounu, což bylo často velmi obtížné kvůli zranění, neschopnosti dostat se ze stísněného prostoru, velkého přetížení, proudění vzduchu kolem letounu a z dalších příčin.\n\nPrvní použitelná vystřelovací sedadla byla nezávisle vyvinuta společnostmi Heinkel (Německo) a Saab (Švédsko) během 2. světové války. První modely byly poháněny stlačeným vzduchem a prvním letounem, který byl tímto sedadlem vybaven byl prototyp proudového stíhače Heinkel 280 v roce 1940. Jeden z jeho zkušebních pilotů, Helmut Schenk, se stal prvním člověkem, který tímto způsobem opustil letoun poté, co jeho letounu 13. ledna 1942 zamrzly řídicí plochy a stroj se stal neovladatelným. Stíhačka právě testovala pulzační motory Argus As 014 pro bezpilotní letounové střely Fieseler Fi 103, přičemž její běžné proudové motory HeS 8A byly odstraněny. Letoun byl vlečen z letiště Rechlin v Německu dvojicí letounů Bf 110C skrze silné sněžení. Ve výšce 2 400 m Schenk zjistil, že je letoun neovladatelný. Odpoutal se tedy od vlečných letounů a katapultoval se. Letoun He 280 se však nikdy nedostal do výroby. Proto se prvním sériovým letounem, který měl vystřelovací sedadla pro posádku, stal v roce 1942 noční stíhací letoun Heinkel He 219 Uhu. Tento letoun se stal i prvním strojem, ze kterého byla 11. dubna 1944 provedena první úspěšná katapultáž v bojových podmínkách.\n\nNa konci roku 1944 byl na letounu Heinkel He 162 Salamander představen nový typ vystřelovacího sedadla, tentokrát poháněné výbušnou náplní. Do konce války bylo vystřelovacími sedadly vybaveno letadlo Do-335 Pfeil a několik dalších prototypů. Do května 1945 vystřelovací sedadla zachránila životy asi 60 pilotů.\n\nVe Švédsku byla verze na stlačený vzduch testována v roce 1941. Vystřelovací sedadlo poháněné střelným prachem bylo vyvinuto společností Bofors pro letoun Saab 21 a bylo testováno v roce 1943. První test ve vzduchu byl uskutečněn na letounu Saab 17 27. února 1944 a první skutečné použití nastalo 29. července 1946, kdy Lt. Bengt Johansson se musel katapultovat po vzdušné kolizi mezi letouny Saab J 21 a J 22.\n\nPo 2. světové válce tlak na vývoj těchto systémů rychle vzrůstal, protože stále rostla rychlost letadel, která se již blížila rychlosti zvuku. Běžné opuštění letadla bylo v takové rychlosti nemožné. USAAF experimentovaly zpočátku s katapultováním pilota směrem dolů pomocí pružin, ale byla to nakonec práce Sira Jamese Martina a jeho společnosti Martin-Baker, která nakonec rozhodla o dnešní podobě vystřelovacích sedadel.\n\nDlouhou dobu sedadla do letounů vyvíjel sám výrobce letounu. Každá společnost tak vyvíjela obvykle do každého typu letounu zvlášť nový typ sedadla. Časem se však ukázalo, že vystřelovací sedadla jsou natolik specifickou součástí letounu, že se na jeho vývoj, zkoušení a výrobu specializuje několik firem, které je pak dodávají do celé řady letadel.\n\nPrvní sedadla používala výbušnou patronu uvnitř teleskopické trubky připojené k sedadlu, která po aktivování katapultovala sedadlo s pilotem. Jak však rostla rychlost letadel, tak se tato metoda ukázala nedostatečnou ke katapultování do dostatečné vzdálenosti od letounu. Zvětšením množství výbušné látky by vzrostlo riziko poškození páteře katapultované osoby a tak začaly zkoušky s raketovým pohonem. V roce 1958 se letoun F-102 Delta Dagger stal prvním letounem osazeným vystřelovacím sedadlem na raketový pohon. Společnost Martin-Baker vyvinula podobné sedadlo s využitím několika raketových jednotek se společnou tryskou. Větší tah takového uspořádání měl tu výhodu, že umožnil pilotovi katapultování do dostatečné výšky, dokonce i když byl letoun velice blízko země.\n\nNa začátku 60. let začala být používána raketami poháněná vystřelovací sedadla určená pro nadzvukové rychlosti pro letouny jako byl F-106 Delta Dart. Šest pilotů se katapultovalo při rychlostech větších než 1 300 km/h. Největší výška ve které došlo ke katapultování sedadlem Martin-Baker byla 17 400 m (z bombardéru Canberra v roce 1958). Při pokusu o vypuštění bezpilotního prostředku D-21 30. července 1966 se dvoučlenná posádka letounu Lockheed M-21 musela katapultovat v rychlosti Mach 3,25 ve výšce 24 000 m. Pilota se podařilo zachránit, ale druhý člen posádky se utopil po přistání ve vodě. Navzdory těmto rekordům, většina vystřelení z letadel se děje v poměrně malých rychlostech a výškách, kdy pilot vidí, že není už žádná naděje získat znovu kontrolu nad strojem před jeho dopadem na zem.\n\nPozději ve válce ve Vietnamu si USAF a US Navy začaly dělat starosti o piloty, kteří se katapultovali nad nepřátelským územím. Tito piloti bývali buď zajati nebo zabiti a navíc rostly i ztráty mužů, kteří se pokoušeli o jejich záchranu. V důsledku toho zahájily obě vojenské složky výzkum, který je a pravděpodobně i zůstane v historii letectví tím nejneobvyklejším vystřelovacím sedadlem, jaké kdy bylo vyvíjeno. Obě složky zahájily program nazývaný \"Air Crew Escape/Rescue Capability\" nebo \"Aerial Escape and Rescue Capability\" (AERCAB) (oba termíny byly používány v amerických ozbrojených silách a obranném průmyslu), což bylo vystřelovací sedadlo, které po katapultáži odletí daleko od místa, kde bylo katapultování provedeno do místa, kde může být pilot bezpečně vyzvednut. Žádost o předložení návrhů řešení vystřelovacího sedadla AERCAB byly vydána na konci 60. let 20. století. Tři společnosti předložily dokumentaci k dalšímu vývoji: závěsný kluzák navržený firmou Bell Systems, vírník navržený společností Kaman Corporaton a mini letadélko s konvenčními pevnými křídly od společnosti Fairchild Hiller. Všechny tři návrhy poháněl po katapultování malý proudový motor vyvinutý pro bezpilotní cílová letadla. S výjimkou návrhu společnosti Kaman pilot i nadále potřeboval k bezpečnému přistání na zemi padák. Projekt AERCAB byl zrušen v sedmdesátých letech s koncem války ve Vietnamu.\n\nNejvýznamnějším světovým výrobcem vystřelovacích sedadel je společnost Martin-Baker. Společnost vyvíjí sedadla již od roku 1944. První ostrý test systému společnosti Martin-Baker přišel 24. července 1946, kdy se Bernard Lynch katapultoval z letounu Gloster Meteor Mk III. Společnost na svých stránkách uvádí, že vyrobila více než 75 000 vystřelovacích sedadel, které zachránily 7 283 životů letců (k 1. 1. 2011). Nejvýznamnějším zákazníkem společnosti Martin-Baker je americké námořnictvo (US Navy). To od roku 1985 používá sedadlo Martin-Baker Mk 14 NACES(Navy Aircrew Common Ejection Seat). Těmito sedadly jsou vybaveny letouny F-14D, F/A-18C/D/E/F, T-45A a další. Nejnovějším typem sedadla Mk 16 jsou vybavovány letouny Eurofighter Typhoon a Dassault Rafale. Vláda Spojených států amerických vybrala toto sedadlo i pro nově zaváděný letoun F-35.\n\nDalším významným výrobcem vystřelovacích sedadel byla společnost McDonnell Douglas (nyní Boeing). Její sedadlo ACES II (Advanced Concept Ejection Seat) je dodáváno hlavně americkému letectvu (USAF). Sedadlo je konstruováno pro hmotnost letce od 64 kg do 96 kg pro rychlosti do 1 110 km/h. Zkušenosti však ukazují, že katapultáž při rychlosti nad 800 km/h vede často k vážným zraněním nebo smrti člena posádky. Tato sedadla jsou používána v letounech F-15, F-16, F-22, A-10, F-117, B-1 a B-2. Toto sedadlo v současnosti vyrábí společnost Googrich.\n\nDalšími velice rozšířenými vystřelovacími sedadly jsou vynikající ruská sedadla Zvezda K-36. Jeho schopnosti už byly nechtěně prezentovány na několika leteckých dnech, jako například na Fairford Air Show 24. července 1993, kde se srazily dva letouny MiG-29 a oba piloti se bezpečně katapultovali. Tato sedadla jsou v různých modifikacích montována do letounů Su-22, Su-24, Su-25/39, Su-27 (30, 32, 33, 34, 35, 37) a MiG-29.\nPokud má pilot na sobě ochranný oblek, je schopen úspěšně opustit letoun v rychlostech 0 – 1 400 km/h ve výškách 0 – 25 km, což patří ke světovým unikátům.\n\nRůzné typy sedadel se samozřejmě v detailech liší, ale přesto jsou základní části a výbava sedadel podobné. Sedadlo má vysokou opěrku hlavy, systém popruhů, který upevňuje člena posádky v sedadle. Tyto popruhy umožňují pilotovi celkem volný pohyb, ale v případě prudkého pohybu se zablokují. Při katapultáži se přitáhnou podobně jako bezpečnostní pásy v moderních automobilech. Sedadlo rovněž bývá vybaveno systémem popruhů které přitahují členovi posádky nohy k sedadlu a zabraňují tak rozhození nohou při katapultáži a tím i jejich zranění. Některá sedadla mají i ochranu rukou pilota. Sedadlo obsahuje padák, zásobu kyslíku a kontejner s nouzovým vybavením. Tento kontejner obsahuje potraviny, vysílačku, nafukovací člun a případné další vybavení.\n\nPo katapultování je sedadlo automaticky odhozeno a pilot přistává jen s kontejnerem s nouzovým vybavením. Při katapultování ve velkých výškách pilot zůstává v sedadle až do výšky asi 11 500 stop, aby mohl dýchat kyslík ze zásob umístěných v sedadle. Až poté dojde k otevření hlavního padáku a odhození sedadla.\n\nÚčelem vystřelovacího sedadla je záchrana pilota. Pilot obvykle zažívá zrychlení kolem 12–14 \"g\" (117–137 m/s²). Západní sedadla obvykle méně zatěžovala piloty. V 60. a 70. letech 20. století sovětská sedadla často dosahovala zrychlení 20–22 \"g\" (sedadla SM-1 a KM-1). Zlomeniny obratlů byly (a jsou) nežádoucím vedlejším jevem katapultování z letounu, které často vede ke zraněním, které často ukončí kariéru (někdy i život) pilota a dalších členů posádky.\n\nS rostoucím počtem žen v leteckém personálu stoupají požadavky na rozsah možných hmotností a výšek člena posádky. Proto US Navy a USAF zadaly požadavek, aby sedadla byla schopná bezpečně pracovat s osobou vážící od 50 kg do 111 kg a výšky od 150 cm do 195 cm.\nSedadla Martin-Baker Mk 14 se z tohoto důvodu musí modernizovat. Mk 16 tuto podmínku bohatě splňuje.\n\n„Standardní“ systém katapultování pracuje ve dvou fázích. Nejprve je otevřen nebo odhozen kryt kokpitu nebo poklop nad členem posádky a poté je sedadlo s letcem vystřeleno ven. Dříve katapultování vyžadovalo od pilota, aby provedl dva oddělené úkony, současné systémy mají obě sekvence spojeny do jednoho úkonu.\n\nExistuje i několik méně obvyklých způsobů opuštění letounu. Patří mezi ně propadnutí sedadla směrem dolů (používá se pro některé členy posádky bombardérů, např. B-52 Stratofortress), rozbití krytu kokpitu (CD/Canopy Destruct), vystřelení sedadla skrz kryt kokpitu (TCP/Through-Canopy Penetration), vytažení z letounu (Drag Extraction), zapouzdřená sedadla nebo dokonce úniková letecká kapsle.\n\nPrvní modely letounu F-104 Starfighter byly vybaveny katapultováním směrem dolů kvůli riziku, které představovaly ocasní plochy letounu ve tvaru T. Aby mohlo sedadlo bezpečně pracovat, měl pilot na nohou jakési „ostruhy“, které byly lankem připojeny k sedadlu. Před vystřelením lanka přitáhla pilotovy nohy pod sedadlo. Další varianty F-104 už byly vybaveny standardním vystřelovacím sedadlem.\n\nPodobně dva ze šesti členů posádky bombardéru B-52 Stratofortress mají sedadla vystřelovaná dolů skrze poklopy, které se otevírají ve spodní části letadla. Další čtyři členové posádky se katapultují směrem nahoru. Systémy, kdy se člen posádky propadá směrem dolů, jsou k ničemu v malých výškách a v případě, že je letoun v okamžiku katapultování v poloze na zádech.\n\nLetouny, které často létají v malých výškách, občas používají vystřelovací sedadla, která jednoduše prorazí kryt kokpitu, protože čekání na to než se bezpečně odhodí kryt kokpitu by bylo příliš dlouhé. Mnoho typů letadel (např. BAE Hawk a Harrier) používají systémy pro zničení krytu kokpitu výbušnou šňůrou (\"MDC – Miniature Detonation Cord nebo FLSC – Flexible Linear Shaped Charge\"), která je zalita do krytu kokpitu. Tato nálož je aktivována při zatažení za páku katapultování sedadla a roztříští kryt kokpitu nad sedadlem několik milisekund před vystřelením sedadla. Tento systém byl původně vyvinut pro letouny Harrier se svislým startem, u kterých je možné, že katapultování bude třeba ve chvíli, kdy letoun „visí“ na místě a odhozený kryt kokpitu by mohl zasáhnout pilota.\n\nVystřelení skrz kryt kabiny je podobné jako zničení krytu kabiny výbušninou. Rozdíl je v tom, že kryt kokpitu je proražen ostrým vrcholem sedadla. Letoun A-10 Thunderbolt II je vybaven zařízením na rozbití krytu kokpitu na každé straně opěrky hlavy sedadla, pro případ, že by selhalo jeho odhození. Letouny A-6 Intruder a EA-6B Prowler mají sedadla schopná katapultování skrz kryt kokpitu nebo, pokud je dostatek času, může být nejprve odhozen kryt kokpitu a pak provedena katapultáž.\n\nSystémy CD a TCP nemohou být použity u krytů kokpitu, které jsou vyrobeny z pružných materiálů jako je například polykarbonát \"Lexan\" používaný pro výrobu krytů kokpitu letounů F-16.\n\nSovětský námořní stíhací letoun s kolmým startem Jak-38 byl vybaven automaticky aktivovaným vystřelovacím sedadlem, které bylo nařízeno pro časté problémy s motory pro kolmý start.\nVytažení z letadla (Drag Extraction) je nejlehčí a nejjednodušší systém opuštění letadla a je používán u mnoha experimentálních letounů. Jedná se vlastně o systém, který leží mezi běžným vyskočením z letadla a vystřelením pomocí vystřelovacího sedadla. Systém využívá proudění vzduchu kolem letounu (nebo kosmické lodě) k vytažení člena posádky z kokpitu do bezpečné vzdálenosti od stroje po vodící kolejnici. Některé systémy pracují podobně jako běžná vystřelovací sedadla, kdy je nejprve odhozen kryt kabiny, pak je do proudu vzduchu vystřelen padák. Tento padák vytáhne z letounu letce buď spolu se sedadlem nebo samostatně po uvolnění poutacích popruhů po vodící prodloužené kolejnici, která mu umožní dostat se dál od letounu. V případě amerických raketoplánů astronauti sjíždějí po dlouhé zakřivené kolejnici unášeni proudem vzduchu. Následuje volný pád do bezpečné výšky a rozevření padáku.\n\nÚnikové systémy pomocí zapouzdřeného sedadla byly vyvinuty pro nadzvukové bombardéry B-58 Hustler a B-70 Valkyrie. Tyto sedadla jsou uzavřena v přetlakovém pouzdře, které umožňuje členovi posádky opustit letoun ve vysoké rychlosti, kdy už je vysoká pravděpodobnost zranění. Tato sedadla jsou konstruována tak, aby pilot mohl ovládat letadlo, i když je kapsle uzavřena a kapsle plave na vodě v případě přistání kapsle na hladinu vodní plochy.\n\nNěkteré typy letounů, jako je například General Dynamics F-111, nemají samostatná vystřelovací sedadla, ale místo toho se od letounu oddělí celá část trupu s pilotní kabinou jako uzavřená kapsle. Tento systém používá velmi silné rakety a několik padáků. Při přistávání je pro zmírnění nárazu nafukován airbag, který slouží i jako plovací vak při přistání na vodě.\n\nVystřelovací sedadla nula-nula jsou navržena k bezpečnému opuštění kokpitu letounu směrem nahoru a přistání člena posádky letounu stojícího na zemi (tzn. nulová výška a nulová rychlost). Tato sedadla byla vyvinuta pro záchranu členů posádky při mimořádných událostech při letu v malé výšce a/nebo při nízké rychlosti, stejně tak jako při nehodách na zemi. Před vyvinutím těchto sedadel, vystřelovací sedadla vyžadovala určitou minimální výšku a rychlost. Tato vystřelovací sedadla jsou standardním vybavením moderních letounů.\n\nTechnologie nula-nula používá malé rakety k vynesení sedadla vzhůru do dostatečné výšky a malou nálož k rychlému otevření padáku, takže již není nutné mít dostatečnou výšku a rychlost k otevření padáku.\n\nVrtulník Kamov Ka-50, který vstoupil do služby v ruských ozbrojených silách v roce 1995, je prvním sériově vyráběným vrtulníkem, který je vybaven vystřelovacími sedadly. Systém je velice podobný vystřelovacím systémům v klasickém letadle. Rozdíl je v to, že hlavní rotory jsou vybaveny výbušnými šrouby, které jsou nastaveny tak, aby došlo k odstřelení rotorových listů před vystřelením sedadla. Rovněž prototyp #9 (č. 66-8834) vrtulníku AH-56 Cheyenne byl v roce 1970 vybaven pro testování dolů vystřelovaným sedadlem po smrtelné nehodě během zkoušek v předchozím roce.\n\nVystřelovacím sedadlem byly vybaveny i stroje pro trénování přistání na Měsíci (\"Lunar Lander Research Vehicle (LLRV)/Training Vehicle (LLTV)\") Neil Armstrong se z tohoto stroje katapultoval 6. května 1968. Později se z něho katapultovali i Joe Algranti a Stuart M. Present.\n\nPrvní lety raketoplánů NASA měly jen dvoučlennou posádku. Oba členové posádky měli vystřelovací sedadlo (STS-1 až STS-4), ale sedadla byla posléze odstraněna spolu se zvýšením počtu členů posádky.\n\nSovětský raketoplán Buran měl být vybaven vystřelovacími sedadly K-36RB (K-36M-11F35), ale provedl pouze jeden bezpilotní let. Sedadla do něho nebyla nikdy instalována. Sedadla s figurínami ve skafandrech Striž však byla otestována při pěti startech nákladních lodí Progress (Progress-38 až 42) až do výšky 40 km a rychlosti Mach 3,5 a shledána bezpečnými do rychlosti Mach 3 a výšky 35 km. Sedadlo bylo umístěno v kontejneru v místě záchranného systému SAS a odpáleno během startu nosné rakety Sojuz-U s lodí Progress v zadané výšce a rychlosti.\n\nVystřelovacími sedadly byly kromě raketoplánů vybaveny i sovětské kosmické lodě Vostok a americké kosmické lodě Gemini. Během sovětského programu Vostok se všichni vracející se kosmonauti katapultovali ve výšce 7 000 m. Tento fakt byl léta utajován, protože tehdejší pravidla Mezinárodní letecká federace (\"Fédération Aéronautique Internationale\") vyžadovala, aby pro uznání rekordu pilot přistál i s kosmickou lodí.\n\nLetoun Suchoj Su-31M je jednomotorové akrobatické letadlo, které je již z výroby vybaveno vystřelovacím sedadlem Zvezda SKS-94 (KS-38), které vystřeluje pilota skrz prosklený kryt kabiny.\n\nNěkterá ultralehká letadla, jednomotorová malá letadla a kluzáky (např. Cirrus SR-22 nebo Schempp-Hirth Discus 2c) mohou být vybaveny padákovým systémem společnosti Ballistic Recovery Systems. Tyto systémy nicméně není možné považovat za „katapultování“, protože celé letadlo i s posádkou se snáší na padáku k zemi. Takové systémy od různých výrobců jsou často používány v letadlech kategorie UL, často však dochází při jejich použití ke smrtelným zraněním, z důvodu nedostatečné pevnosti některých komponentů.\n\n\n"}
{"id": "634897", "url": "https://cs.wikipedia.org/wiki?curid=634897", "title": "Skřípina", "text": "Skřípina\n\nSkřípina (\"Scirpus\") je rod hygrofytních až helofytních jednoděložných rostlin z čeledi šáchorovitých.\n\nKosmopolitní rostliny, mimo vyloženě polopouštních a pouštních oblastí, tropických džunglí a území blízkých polárním krajům rostou hojně na obou polokoulích. Některé druhy jsou ryze sladkovodní, jiné slanomilné. Většinou však preferují stojící nebo jen velmi pomalu plynoucí vodu, bez vysokých vln. Hlavními místy výskytu jsou mokřady a vlhké půdy, rostou na územích v zátopových oblastech, u pramenišť vodních toků, při krajích vodních ploch, rybníků a jezer, také v lesích s vysokou hladinou spodní vody. Určité druhy rostou i nadmořské výšce 4000 m n. m. a koření až 2 m pod hladinou.\n\nRod je to poměrně široký, přestože z něho byly v nedávné době některé druhy vydělovány do nových rodů a jiné slučovány, obsahuje asi 35 druhů.\n\nJe to většinou vysoká, robustní, převážně vytrvalá bylina s trsnatým nebo plazivým oddenkem, pomoci něhož se hlavně rozmnožuje. Duté, nevětvené, bezkolénkové lodyhy u některých druhů dosahují do výšky téměř 4 metrů a bývají zpravidla trojhranné, vzácněji oblé a táhle kuželovité, vyrůstají jednotlivě nebo v trsech. V některých případech mají listy bazální a listy na lodyhách odlišný vzhled. Lodyhy bývají porostlé v celé délce nebo alespoň v dolní polovině pochvatými nesouměrnými listy, na rozhraní pochvy a listové čepele je jazýček. Trávovité čárkovité čepele listů jsou ploché nebo v průřezu do V, většinou celokrajné. Mívají délku od 11 do 80 cm a šířku od 3 do 23 mm, bývají hladké nebo s nerovnými okraji i středním žebrem.\n\nKvětenství jsou zdánlivé vrcholová, někdy však i úžlabní, obvykle jsou podepřená 3 plochými listeny. Bývá to různě bohatý kružel, někdy stažený do hlávky, vytvořený z jednotlivých vícekvětých klásků nebo ze svazečků se 2 až 5, nebo i s více klásky. V květenství může být 50 až 500 klásků, které mívají v průměru 3,5 až 5 mm. Svazečky i samostatné klásky mohou být přisedlé nebo mají různě dlouhé hladké či drsné stopky. Květy, v převážné míře oboupohlavné, vyrůstají v paždí plev seřazených ve spirále, bývá jich v klásku od 10 do 50, vespod klásků bývá několik plev prázdných. Okvětí buď vůbec není, nebo je nahrazeno až 6  štětinkami kratšími než plevy. Tyčinky s prašníky na tenkých nitkách jsou zpravidla 2 či 3, svrchní semeník bývá dvou nebo třídílný a mívá čnělku se dvou nebo trojlaločnou bliznou. Plodem jsou obvykle drobné trojhranné nažky oboustranně nebo jednostranně vypuklé.\n\nV některých oblastech se mladé výhonky skřípiny konzumují jako zelenina a kořenů se pro svíravé účinky užívá proti průjmům a horečkám. Mnohde se mladé rostliny využívají i jako krmivo pro dobytek. Některé listy bývají zdrojem pro vlákna, ze kterých se pletou rohože, košíky a klobouky. Se zralých lodyh se vyrábí \"proutěný\" nábytek a také se stavějí jednoduché příbytky. Na jezeře Titicaca v Jižní Americe ze skřípiny stavějí čluny 4 až 5 m dlouhé o nosnosti 200 kg. Rostliny slouží také jako ochrana břehů proti erozi.\n\nSkřípina kořenující je podle \"Černého a červeného seznamu cévnatých rostlin České republiky\" řazena mezi druhy silně ohrožené – C2. Je ohrožena vysušováním a přeměnou zamokřených území v ornou půdu a splachy hnojiv nebo aplikací herbicidů proti nežádoucím vodním rostlinám na rybnících.\n\n\n \n"}
{"id": "634901", "url": "https://cs.wikipedia.org/wiki?curid=634901", "title": "Elvis", "text": "Elvis\n\nJméno Elvis nosí mnoho známých osob:\n\n"}
{"id": "634904", "url": "https://cs.wikipedia.org/wiki?curid=634904", "title": "Intrusion Detection System", "text": "Intrusion Detection System\n\nIntrusion Detection System (IDS, tj. systém pro odhalení průniku) je v informatice obranný systém, který monitoruje síťový provoz a snaží se odhalit podezřelé aktivity. Hlavními činnostmi IDS systému je detekce neobvyklých aktivit, které by mohly vést k narušení bezpečnosti operačního systému nebo počítačové sítě a též možný aktivní zásah proti nim. IDS se nezabývá jen finálními pokusy o prolomení bezpečnosti, ale i o detekci akcí, které jim předcházejí. Mezi ně patří například skenování portů, sbírání informací potřebných k útoku, atd. Hlavním prvkem IDS je senzor, který obsahuje mechanismy pro detekci škodlivých a nebezpečných kódů a jeho činností je odhalování těchto nebezpečí.\n\nSystém IDS by měl po detekci neobvyklé aktivity vygenerovat varování (Alert), provést zápis do logu, upozornit správce počítače a případně tuto činnost zastavit. Dále by měl být schopen rozlišit, zda se jedná o útok z vnitřní sítě nebo z externích sítí.\n\n\nHIDS (Host-based intrusion detection system) sestává ze softwarového agenta, který se snaží detekovat útoky pomocí analýzy systémových volání, činnosti aplikací, úprav na souborovém systému a jiných akcí hostitele. Některé aplikačně zaměřené IDS jsou také součástí této kategorie.\n\n\nNIDS (Network intrusion detection system) jsou nezávislou platformou, která identifikuje narušení tím, že zkoumá síťovou komunikaci a monitoruje více hostitelů. NIDS senzory bývají umístěny přímo na síťových prvcích jako jsou např. HUB, SWITCH konfigurovaný pro zrcadlení portů nebo TAP a zachytí tak veškerý síťový provoz. Systém analyzuje všechny pakety, které procházejí sítí a snaží se v nich odhalit škodlivý kód.\n\n\nPasivní systém při odhalení podezřelé aktivity nijak nezasahuje do síťového provozu. Pouze vygeneruje varování (Alert), případně o tom zapíše do logu. Aktivní systém oproti pasivnímu navíc proti takové události zasáhne, například zablokováním služby. Aktivní systém je také známý jako systém prevence proniknutí (IPS), který reaguje na podezřelé aktivity resetováním spojení nebo přeprogramují firewallu tak, aby blokoval provoz v síti z podezřelého škodlivého zdroje. Termín systém odhalení a prevence proniknutí (IDPS) je běžně používaný tam, kde se toto může dít automaticky nebo na příkaz operátora. Jedná se o systémy, které jak detekují útoky, tak se jim snaží předcházet.\n\n\nAčkoli se oba vztahují k zabezpečení sítě, IDS se liší od firewallu v tom, že firewall se snaží zabránit proniknutí omezením přístupu mezi sítěmi, ale nesignalizuje útok zevnitř sítě. IDS hodnotí podezření na narušení, jakmile k němu dojde signalizuje alarm. IDS také hlídá útoky, které by pocházely zevnitř systému. Toto je dosaženo zkoumáním síťové komunikace, identifikováním heuristik a vzorů (často známé jako podpisy) na běžné počítačové útoky a uvědomění operátora. Systém, který ukončuje spojení se nazývá systémem prevence proniknutí (IPS) a je to forma firewallu na aplikační vrstvě.\n\nIDS používají jednu ze dvou detekčních metod:\n\n\n\n\n\n\nTyto techniky obcházejí detekci tím, že vytvářejí rozdílné stavy na IDS a na cílovém počítači. Protivník toho dosahuje buď manipulací útoku samotného nebo síťového provozu, který útok obsahuje.\n\nNásledky útoku mohou vyvolat i další účinky, které způsobí divné chování systému. Sledování takových účinků je ale obtížně.\n\n\n"}
{"id": "634909", "url": "https://cs.wikipedia.org/wiki?curid=634909", "title": "Součin grafů", "text": "Součin grafů\n\nSoučin grafů je operace, která ze dvou grafů G a G vytvoří nový graf G, jehož množina vrcholů V(G) je V(G)×V(G), kartézský součin množin vrcholů násobených grafů. Jednotlivé druhy součinů se pak rozlišují podle toho, které hrany jsou ve výsledném grafu. Symboly operátorů jsou voleny tak, aby odpovídaly součinu dvou grafů K.\n\nZnačí se G◻G. Hranou jsou spojeny právě ty vrcholy, jejichž jedna souřadnice je shodná a druhá odpovídá hraně v příslušném grafu.\n\nformula_1\n\nZnačí se G×G. Hranou jsou spojeny právě ty vrcholy, jejichž jedna souřadnice je různá a druhá odpovídá hraně v příslušném grafu.\n\nformula_2\n\nZnačí se G⊠G. Hranou jsou spojeny právě ty vrcholy, jejichž nějaká souřadnice odpovídá hraně v příslušném grafu a druhá buď také, nebo odpovídá stejnému vrcholu.\n\nformula_3\n"}
{"id": "634910", "url": "https://cs.wikipedia.org/wiki?curid=634910", "title": "Seznam měst v Německu", "text": "Seznam měst v Německu\n\nNíže uvedený seznam zahrnuje německá města v abecedním pořádku. V závorkách je uvedena spolková země, do kterého patří.\n\nK 1. lednu 2020 bylo v Německu 2054 měst. Největší počet má spolková země Bavorsko s 317 městy, blízko za ní se ale drží Bádensko-Württembersko s 314 městy. Nepočítaje městské spolkové země, nejméně měst má Sársko, tedy pouze 17 měst. Předposlední je Šlesvicko-Holštýnsko s 63 městy.\n\n\n\n"}
{"id": "634912", "url": "https://cs.wikipedia.org/wiki?curid=634912", "title": "Arial", "text": "Arial\n\nArial, někdy označovaný jako Arial MT, je bezpatkový typ písma, který je součástí balíku Microsoft Windows, některého dalšího software firmy Microsoft a Mac OS X firmy Apple. V roce 1982 ho pro společnost Monotype Corporation vytvořili Robin Nicholas a Patricia Saunders. V roce 1990 byl Arial uveden jako TrueType. Je velmi podobný staršímu písmu Helvetica.\n\nExistuje mnoho odlišných písem používajících označení Arial, obvykle se však jedná o písma s odlišnými základními rozměry znaků, např. Arial Black, Arial Extra Bold, Arial Condensed, Arial Light, Arial Medium, Arial Monospaced, Arial Narrow a Arial Rounded.\n\nArial je komerční font, který je možné v jeho nejnovějších verzích (verze 5.x) získat pouze jeho zakoupením nebo zakoupením softwaru, jehož tvůrci zaplatili za licence. Starší verze tohoto fontu (verze 2.82 z roku 2000) obsahující menší počet znaků je možné získat také bezplatně, ale jenom jako freeware s omezenými možnostmi použití.\n\nVe světě svobodného softwaru se obvykle místo proprietárního fontu Arial používá jeden z metricky kompatibilních fontů šířených pod svobodnou licencí, například: Liberation Sans, Nimbus Sans L, FreeSans a podobně.\n\nPísmo Arial dlouhodobě nebylo předinstalované v operačním systému Mac OS a naopak v něm bylo jako předvolené bezpatkové písmo používaná Helvetica. Až v novějších verzích Mac OS X jsou obě tato písma předinstalovaná. Helvetica se v mnohých aplikacích v Mac OS X dodnes používá jako předvolené bezpatkové písmo.\n"}
{"id": "634913", "url": "https://cs.wikipedia.org/wiki?curid=634913", "title": "Thale", "text": "Thale\n\nThale je město ve spolkové zemi Sasko-Anhaltsko, okres Harz, leží na severovýchodním okraji příkrých svahů pohoří Harz. Nad městem začíná údolí Bodetal.\n\nSídlo Thale vzniklo pravděpodobně na počátku 10. století. Prvně byla uváděno v roce 936 v souvislosti se sousedním klášterem Wendhusen, který byl založen před rokem 840 jako misijní klášter, jako jeden z prvních klášterů na saské půdě.\n\nKlášter se dostal následně pod ochranu kláštera v Quedlinburgu. Vesnice byla od 1231 označována jako \"Dat dorp to dem Dale\" (označení rodu v latinizované formě, od roku 1288 s označením \"de Valle\", od roku 1303 znovu používal označení \"von Thale\"). Klášter byl zničen během selských válek v roce 1525. Od roku 1445 je doložena železářská huť, která byla po zpustošení ve třicetileté válce znovu vybudována roku 1648 jako horská bouda pro muže z divočiny, ale roku 1670 byla zcela zničena. Roku 1686 vznikl malý hamr, který byl později přebudován na železářskou huť, díky blízkosti ložisek železa a dostupnosti dřeva. Fungovala do roku 1714. Roku 1740 byla výroba znovu zahájena. Na krátký čas ji měl v držení Fridrich II. Veliký. V roce 1831 tam byla například vyrobena první kovaná železná náprava vozu, takové se vyrábí v Německu dodnes. V roce 1835 byla založena nejstarší evropská smaltovna plechu. Po připojení města na železnici ve směru na Berlín v roce 1862 rostlo sídlo i počet dělníků: zatímco v roce 1872 zaměstnával železářský průmysl jen 350 osob, v roce 1905 to bylo již 4400. Především výroba smaltu přispívala k mezinárodní pověsti Thale, v době špičky pocházelo odtud 10 % celosvětové výroby. V roce 1910 mluvil k dělníkům Karl Liebknecht, Rosa Luxemburgová a Klára Zetkinová.\n\nOd roku 1916 byly v Thale vyráběny ocelové přilby, na které mělo město monopol ve druhé světové válce (od roku 1934).\n\nOd 19. století kvete cizinecký ruch díky radon obsahující vodě z pramene Hubertus, který byl otevřen v roce 1836. K návštěvníkům obce a zvláště údolí Bodetal patřili literáti jako Johann Wolfgang von Goethe, Heinrich Heine (při putování po Harzu) a Theodor Fontane. Mimo to si na letních bytech užívali především turisté z Berlína, což bylo možné po připojení na železnici do Berlína v roce 1862. V roce 1909 byla vybudována vedlejší dráhu na Blankenburg (Harz). Roku 1922 obdržela obec městské právo. Od 12. do 14. června 2009 byly pod heslem \"Thale sagenhaft\" (mýtické Thale) uspořádány Sasko-Anhaltské dny, které navštívilo přes 200 000 lidí. Thale tvoří pozadí románu Cécile od Theodora Fontane.\n\nOd 21. prosince 2003 je součástí města dřívější obec Warnstedt. Od 1. ledna 2009 byly začleněny do té doby samostatné obce Neinstedt a Weddersleben. Správní území města se tím zvětšilo z 38,13 km² na 50,13 km2. K 1. červenci 2009 byly připojeny další obce, a to Treseburg, Altenbrak, Wendefurth a Almsfeld, tím se zvětšila plocha na 78,47 km.\nDále pak 23. listopadu 2009 následovalo připojení obcí Friedrichsbrunn a Stecklenberg, čímž vzrostlo území města 102,79 km. Naposledy pak 1. září 2010 byla na základě účinnosti zákona zemské vlády připojena obec Westerhausen a správní území města tak činí 120,21 km.\n\nVývoj počet obyvatel (od roku 1995 vždy k 31. prosinci):\nSložení městské rady (podle úředního konečného výsledku voleb do městské rady dne 7. června 2009, účast na volbách: 42,88 %, změny oproti předešlým volbám uvedeny v závorce):\n\n\nZnak byl schválen 11. července 1996 předsednictvem zemské vlády v Magdeburku. Popis: „v stříbrném poli je pozinkovaná modrá věž se sedlovou střechou, zakončená pozlacenou makovičkou, s otevřenou bránou, o věž je opřen stříbrný štít, na němž je červená čarodějnice letící na koštěti\".\nVěž znázorňuje hrad Thale, zmiňovaný v roce 1340, který byl postaven v 10. století za účelem ochrany kláštera Wendhusen a jenž byl zničen roku 1365. Čarodějnice na stříbrném štítu je označení pro obecně srozumitelný symbol Hexentanzplatz (místo reje /tance/ čarodějnic). Vývoj města je úzce svázán s místem zvaným Hexentanzplatz a údolím Bodetal. Údolí mělo význam již v prehistorické době a obyvatelé Harzu tam vybudovali opevnění proti nepřátelským vojskům v dobách třicetileté války. Otevřená brána má poukazovat na pohostinnost města.\n\nZnak byl dne 19. května 1937 zapůjčen vrchním prezidentem provincie Sasko, autorem byl rada státního archivu v Magdeburku Otto Korn. Popis: „na stříbrném poli široká modrá věž s bránou, cimbuřím a červenou sedlovou střechou, ležící na čtvercovém štítu, úhlopříčně půleném, barvy stříbrné a červené\". Použitý štít je erbovním štítem šlechtického rodu von Thale (též van deme Dalea, de Vallea), který vymřel roku 1650, jehož rodné sídlo bylo v Thale. Věž připomíná hrad zmiňovaný v roce 1340.\n\nZnak byl potvrzen rozhodnutím rady města roku 1953. Popis: „ v stříbrném poli pozinkovaná modrá věž s ostrou, červenou střechou s makovičkou a otevřenou bránou, o věž se opírá stříbrný štít: úhlopříčně zleva rozdělený, nahoře červené ozubené kolo a přes něho (na pravici) černé kladivo, dole ve štítu (na levici) zelená jedle.\"\nVěž se vztahuje pravděpodobně ke dříve existujícímu hradu pánů von dem Dale. Obsah štítu symbolizuje jednak místní železářský průmysl, jednak krajinu Harzu.\n\nOd Thale je přístup na horu Bodetal, přečnívající nad \"Hexentanzplatzem\", z něhož na Bodetal vede lanovka, a nad \"Rosstrappe\", na který vede sedačková lanovka. V místních částech Weddersleben a Warnstedt leží čertova zeď (\"Teufelsmauer\"), která se řadí k nejstarším přírodním chráněným oblastem v Německu. Z Thale vede téměř 100 km turistických značených cest napříč Harzem do Osterode kolem rozličných pamětihodností, jako je \"Brocken\", \"Torfhaus\", \"Dammgraben\" či \"Oberharzer Teiche\".\n\nVýznamnými průmyslovými firmami v Thale jsou dnes \"Schunk Sintermetalltechnik\", \"Thaletec GmbH\" (výroba smaltovaných přístrojů pro chemický a farmaceutický průmysl), jakož i strojírenský závod \"Maschinenfabrik Thale\" (MFT). Na základě úspěšné podnikové koncepce byla firma Thaletec GmbH vyznamenána ministrem hospodářství Saska-Anhaltska dne 7. března 2008 jako podnik měsíce března 2008.\n\nČtyři kilometry na sever je připojení na nově vybudovanou čtyřproudou dálnici 6n, ve východním směru je připojení na dálnici číslo 14 po 52 kilometrech a v západním směru též po 52 kilometrech je napojení na dálnici 395. V Thale končí místní železniční trať Halberstadt–Thale. Krom hlavního nádraží jsou ve městě ještě železniční zastávky Neinstedt a Thale-Musestieg. Dřívější železniční trať Blankenburg–Quedlinburg (přes Thale-Bodetal, v letech 1907 až 1963 s osobní dopravou) je dnes v oblasti Thale zcela demontována, pouze starý železniční most v Roßtrappenstraße a průmyslová oblast na Bodetalu jsou ještě jejím svědkem. Osobní přeprava je zajišťována regionálními linkami společnosti \"Q-Bus Nahverkehrsgesellschaft\", městská hromadná doprava společností \"Stadtbus\".\n\nV Thale je gymnázium, evropské gymnázium \"Richarda von Weizsacker\", střední škola \"Thale/Nord\" a dvě základní školy: \"\"Geschwister Scholl\"\" a \"\"Auf den Höhen\"\". Z další školních zařízení existuje nezávislá waldorfská škola a nezávislá škola s celodenní péčí \"Quedlinburg e. V.\" Z odborných škol je to vzdělávací a vědecké centrum (BTZ) a \"Deutschen Angestellten Adademie\" (DAA).\n\n\n\n\n"}
{"id": "634914", "url": "https://cs.wikipedia.org/wiki?curid=634914", "title": "Okres Strzelce-Drezdenko", "text": "Okres Strzelce-Drezdenko\n\nOkres Strzelce-Drezdenko (polsky \"Powiat strzelecko-drezdenecki\") je okres v polském Lubušském vojvodství. Rozlohu má 1248 km² a v roce 2005 zde žilo 50 4380 obyvatel. Sídlem správy okresu je město Strzelce Krajeńskie.\n\nMěstsko-vesnické:\n\nVesnické:\n\n"}
{"id": "634917", "url": "https://cs.wikipedia.org/wiki?curid=634917", "title": "Mistrovství světa v šachu žen 1931", "text": "Mistrovství světa v šachu žen 1931\n\nTřetí turnaj mistrovství světa v šachu žen proběhl v červenci v roce 1931 v Praze. Turnaj uspořádala FIDE v rámci 4. šachové olympiády. Zúčastnilo se 5 šachistek z 5 zemí (Rakousko, Anglie, Německo, Československo, Švédsko). Byly to ty samé jako na předchozím mistrovství a každá s každou odehrály opět dvě partie. Tentokrát zvítězila Věra Menčíková ve všech partiích, zatímco zbývající hráčky byly navzájem vyrovnané. Druhá Paula Wolf-Kalmarová získala 50% bodů a třetí Agnes Stevensonová 3,5 bodu.\n\n\n"}
{"id": "634920", "url": "https://cs.wikipedia.org/wiki?curid=634920", "title": "Fotorealismus", "text": "Fotorealismus\n\nFotorealismus (anglicky \"photorealism\") je směr v malbě charakterizovaný návratem realistickému figurativnímu zobrazování, který se prosadil a byl populární zejména v 60. a 70. letech ve Spojených státech. Proti nefigurativním směrům dominujícím do této doby v západním umění se fotorealističtí malíři snažili zachycovat skutečné objekty zpravidla na základě fotografie, respektive fotorealistické malby jsou často imitací fotografie, takže nejsou zcela realistické, ale přebírají různé chyby a deformace, které se na fotografických obrazech z technických důvodů objevují (např. deformace perspektivy, rozostření, plošnost apod). Mezi přední fotorealisty patří Chuck Close, Richard Estes, Ralph Goings, Duane Hanson a další.\n\nPojem fotorealismus se částečně překrývá s pojmem hyperrealismus.\n"}
{"id": "634927", "url": "https://cs.wikipedia.org/wiki?curid=634927", "title": "Boje o Šluknovský výběžek", "text": "Boje o Šluknovský výběžek\n\nBoje o Šluknovský výběžek byla série ozbrojených srážek mezi příslušníky Sudetoněmeckého dobrovolnického sboru (SdF) na straně jedné a oddíly Stráže obrany státu (SOS) a československé armády na straně druhé. Ke střetnutím došlo v období od 21. do 24. září 1938. Přestože se čs. branné moci podařilo znovu získat kontrolu nad Šluknovským výběžkem v oblasti Sudet, výsledkem bojů byla ztráta kontroly nad tímto územím zaviněná vyhlášením mobilizace.\n\nKe střetům v oblasti docházelo již od začátku léta 1938. Vše se ale vystupňovalo 12. září 1938 po Hitlerově projevu v Norimberku na sjezdu NSDAP, ve kterém veřejně deklaroval právo sudetských Němců na sebeurčení a vůli Říše jim v řešení této otázky napomoci. To vedlo v celém sudetoněmeckém pohraničí k eskalaci napětí, při kterém byly napadány objekty čs. státní moci, ale i domovy Čechů, Židů a protinacisticky smýšlejících Němců. V dalších hodinách se situace ještě více vyhrotila, když sudetští Němci zahájili povstání, které mělo vytvořit záminku pro německý vpád. Policie, četnictvo a družstva SOS byly nadřízenými složkami ministerstva vnitra vyzývány ke klidu. Platil přísný zákaz používat střelné zbraně, a to i v případě přímého ozbrojeného napadení z obavy, že by některá zbloudilá kulka mohla přelétnout hranici do Německa a mohla být použita jako casus belli pro útok proti Československu.\n\nDne 14. září byla vyhlášena plná bojová pohotovost jednotek SOS, ten samý den byl na velitele rumburské posádky podniknut neúspěšný pumový útok. 15. září bylo v okresech Šluknov, Rumburk a Varnsdorf sice vyhlášeno stanné právo pro zločin vzbouření, ale jeho naplnění zůstalo jen formalitou. Do pohraničí následně dorazily asistenční jednotky čs. armády, jejichž přítomnost sudetoněmecké povstání ukončila. Dne 16. září československé úřady oficiálně rozpustily Sudetendeutsche Partei a na její představitele vydaly zatykač. Dne 17. září svým podpisem A. Hitler potvrdil vznik Sudetoněmeckého dobrovolnického sboru.\n\nPoté, co bylo 21. září oznámeno v československém rozhlase přijetí podmínek Mnichovské dohody československou vládou pod vedením Milana Hodži, došlo v ulicích Prahy a následně dalších měst k masovým projevům odporu, které přerostly ve vyhlášení generální stávky. Výsledkem stávky byl pád Hodžovy vlády a ustavení vlády pod vedením gen. Syrového.\n\nHranice s Německem byly střeženy především družstvy SOS, které spadaly pod tři rotní obvody:\n\nČeskoslovenská armáda měla umístěnou posádku v Rumburku. V kritické dny byla ale posádka oslabena, v kasárnách se nacházela pouze 9. rota a část 12. kulometné roty (bez kulometů). Dalším problémem bylo vysoké procento Maďarů, kteří v posádce sloužili a u nichž existovaly pochybnosti o loajalitě k Československu.\n\n22. září v půl druhé ráno byla granátovým útokem napadena budova celního úřadu ve Varnsdorfu. Než stačili příslušníci SOS na útok odpovědět, útočníci se stáhli zpět za hranici. K dalšímu útoku došlo před šestou ranní u Černé brány v prostoru Českosaského Švýcarska. Cílem byla chata družstva SOS č. 61. Přibližně 70 sudetoněmeckých povstalců zaútočilo granáty a střelbou ze samopalů a pušek. Celé družstvo s výjimkou jednoho vojáka se z chaty stáhlo. Útočníky se podařilo vytlačit až díky pomoci družstva SOS z Brtníků.\n\nV 10 hodin dopoledne přijel ze Žitavy do Varnsdorfu vlak obsazený příslušníky SdF pod vedením bývalého senátora za SdP Franze Wernera. Ti se zmocnili nádraží a zajali 6 přítomných vojáků rumburské posádky a české zaměstnance ČSD.\n\nVe Varnsdorfu došlo k postupnému obsazování celnic příslušníky SdF. Tato obsazení probíhala bez boje zejména díky tomu, že okresní hejtmani (dr. Machek) či někteří příslušníci SOS (velitel roty SOS npor. Josef Jansa) aktivně spolupracovali s henleinovci a přímo vyzývali své podřízené ke kapitulaci bez boje a vydání zbraní. Naproti tomu velitel praporu v Liberci vydal rozkaz nevzdávat se (stále však platil rozkaz zakazující příslušníkům SOS používat zbraně). O půl druhé odpoledne se jednotka složená z několika družstev SOS z Varnsdorfu začala stahovat. K bojům došlo v oblasti Dolního Gruntu, kde byla jednotka napadena a byla nucena se bránit střelbou. Již během odpoledne tato jednotka překonala překážky na linii lehkého opevnění u Nové Huti.\n\nPříslušníci četnické stanice v Dolní Poustevně se na bojové stanoviště začali stahovat ve 14.00 hodin poté, co jim okresní hejtman Machek nařídil vzdát se a vydat zbraně příslušníkům SdF (Machek již v té době plně se SdF spolupracoval). V té době se již stahovali i příslušníci družstva č. 55 SOS na Bundeshöhe. Ústup skrz příslušníky SdF si ale museli vynutit pohrůžkou použitím zbraní. Během další cesty byli sice napadeni, ale jejich ústup kryl střelbou z kulometu příslušník SOS umístěný na vrcholu Bundeshöhe. Během následného boje byli někteří příslušníci SOS zajati. Do bezpečí v Jedlové se zbytky družstva č. 55 dostaly až 24. září ráno. Tím bylo stahování jednotek SOS ze Šluknovského výběžku ukončeno.\n\nKritickým dnem bylo 22. září i pro příslušníky rumburské posádky. Posádka byla značně oslabená, a přestože disponovala třemi tanky, byla vázána striktním zákazem používat zbraně a zákazem poskytovat pomoc napadaným celním úřadům a stanovištím SOS. Poté, co se během dne ocitl prakticky celý Rumburk v rukou SdF, byl dočasně zajat i zástupce velitele praporu, když se pokusil vyšetřit napadení a zajetí vojenské stráže na nádraží. Před 17. hodinou opustili příslušníci posádky i s rodinami četníků a důstojníků kasárna a pod ochranou tří tanků opustili město. Jediné střetnutí ustupující kolona prodělala v okolí Krásné Lípy, kde byla napadena. Útok byl ale odražen a ve 22 hodin rumburská posádka dosáhla linie opevnění.\n\nPo stažení všech jednotek SOS na linii lehkého opevnění bylo území Šluknovského výběžku včetně obydlených oblastí obsazeno příslušníky SdF. Československá moc zde přestala existovat. Ve 3.00 ráno proto operační oddělení Hlavního štábu čsl. armády vydalo rozkaz k opětovnému obsazení prostoru Šluknovského výběžku. Akcí byl pověřen motorizovaný I. prapor 47. pěšího pluku a pohotovostní čety 42. pěšího pluku za podpory tankové čety a improvizovaného obrněného vlaku zkompletovaného v libereckém depu.\n\nSamotnému útoku armádních jednotek předcházel průzkumný let pozorovacího letounu. V 6.00 překročily jednotky čs. armády hlavní obranné postavení. Jejich postup byl veden směrem na Chřibskou, kde se pěchota rozvinula do rojnic. Díky momentu překvapení se jí podařilo při útoku vytlačit z obranných pozic oddíly SdF posílené o instruktory z SA a SS. Po osmé hodině ráno se Chřibská ocitla znovu v československých rukách.\n\nV 8.45 za palebné podpory kulometů obrněného vlaku zaútočila motorizovaná pěchota na Krásnou Lípu. Směrem na Varnsdorf útočil I. prapor 47. pěšího pluku za podpory tanků. Obsazování Varnsdorfu armádou podpořila rota SOS bodákovým útokem do prostoru u Dolního Gruntu, kde se příslušníci SdF opevnili. Mezi tím nově zformovaná rota SOS na Nové Huti zaútočila ve směru Nová Huť–Lesné–Dolní Podluží a dále potom na Innozenzidorf. Po přestřelce se příslušníci SdF z této obce stáhli. V 17.00 hodin byl československými jednotkami obsazen celý Varnsdorf. Celý útok se odehrál beze ztrát na životech a armáda a SOS se zmocnily většího množství zbraní a zajaly řadu příslušníků SdF včetně několika prominentních členů sudetoněmeckého hnutí.\n\nVe 22.30 hod vyhlásila československá vláda mobilizaci, při které bylo nařízeno obsazení pohraničních pevností. Armádní jednotky se proto ze Šluknovského výběžku začaly stahovat za hlavní obrannou linii. V předpolí byla ponechána pouze družstva SOS, která se po znovuobsazení Šluknovského výběžku oddíly SdF jen s velkými obtížemi stahovala zpět. Kontrolu nad územím Šluknovského výběžku získalo Československo až v roce 1945 po osvobození.\n\nBěhem bojů o Šluknovský výběžek padli četník Jan Teichman a příslušník Finanční stráže Václav Kozel, zraněno bylo 14 příslušníků SOS. 432 příslušníků SOS bylo zajato a odvlečeno do Německa: z 1. roty bylo zajato 149 mužů, z 2. roty 80 mužů a ze 3. roty 78 mužů. V prvních dnech se sice v hlášení libereckého velitelství hovořilo o 432 zajatých příslušnících SOS, ale v dalších dnech po zjištění, že některé části družstev ustoupily pod ochranu armády byl tento počet redukován na 307 zajatých příslušníků SOS. V Magdeburgu, kde byl umístěn zajatecký tábor, bylo celkově soustředěno 627 zajatců. Kromě příslušníků SOS a československé armády se jednalo i o zaměstnance Československých drah, Československé pošty, dále potom německé sociální demokraty a komunisty. Další zajatci byli odvlečení čeští civilisté; obyvatelé Sudet či rodinní příslušníci vojáků a zaměstnanců. S výjimkou německých antifašistů byli všichni postupně repatriováni do Československa po dokončení obsazování Sudet v listopadu 1938.\n\nZačátkem prosince 1938 zahájila vojenská prokuratura v Hradci Králové na podnět velitelství SOS Turnov (přesunuto z Liberce) šetření ve věci neuposlechnutí rozkazu a zběhnutí na řadu příslušníků SOS. K soudu ale nikdy nedošlo.\n\n\n"}
{"id": "634928", "url": "https://cs.wikipedia.org/wiki?curid=634928", "title": "Letsie III.", "text": "Letsie III.\n\nLetsie III. (19. červenec 1963, celým jménem \"David Mohato Bereng Seeiso\") je současný král království Lesotho vládnoucí od roku 1996. Pochází z dynastie Seeiso. Je synem předchozího krále Mošeše II. a královny Mamohato.\n\nKrálem se Letsie stal poprvé v roce 1990, kdy byl svržen jeho otec. V roce 1995 se na trůn vrátil Mošeše II. a po jeho smrti při autonehodě 15. ledna 1996 vládla jako regent královna Mamohato až do 7. února 1996, kdy se Letsie stal znovu králem. Korunován byl 31. října 1997.\n\nSe svou ženou královnou Masenate Mohato Seeiso (manželé od roku 2000) má tři děti a to následníka trůnu prince Lerotholi a dcery Senate a Maseeiso.\n\n"}
{"id": "634930", "url": "https://cs.wikipedia.org/wiki?curid=634930", "title": "Krsovice", "text": "Krsovice\n\nKrsovice může označovat více míst:\n\n"}
{"id": "634934", "url": "https://cs.wikipedia.org/wiki?curid=634934", "title": "Sériově paralelní graf", "text": "Sériově paralelní graf\n\nTřída sériově-paralelních grafů je tvořena grafy, které mohou vzniknout opakovaným použitím terminálových operací \"sériové spojení\" a \"paralelní spojení\" z grafů K.\n\n \"m\"-ární \"k\"-terminálová operace je taková operace, která z \"m\" grafů s \"k\" vyznačenými vrcholy (terminály) vytvoří jediný graf s \"k\" terminály. Operace spojí grafy tak, že jednoznačným způsobem spojí některé terminály do jednoho. Terminál nového grafu smí být pouze jeden z původních terminálů nebo spojení několika z nich a to je též jednoznačně definováno operací.\n\nNechť má graf G terminály \"s\" a \"t\" a graf G terminály \"s\" a \"t\".\n\nSériové spojení grafů G ⊙ G je graf, který spojuje terminály \"t\" a \"s\" a jako nové terminály má \"s\" a \"t\".\n\nParalelní spojení grafů G ⊙ G je graf, který spojuje terminály \"s\" a \"s\" do \"s\", \"t\" a \"t\" do \"t\" a jako nové terminály má \"s\" a \"t\".\n\nJedná se tedy o binární dvouterminálové operace.\n\nSériově-paralelní grafy jsou právě grafy stromové šířky nejvýše 2.\n"}
{"id": "634935", "url": "https://cs.wikipedia.org/wiki?curid=634935", "title": "Demonstrace na Rudém náměstí v roce 1968", "text": "Demonstrace na Rudém náměstí v roce 1968\n\nDemonstrace na Rudém náměstí v roce 1968 ( ) se konala 25. srpna 1968 na moskevském Rudém náměstí v tehdejším Sovětském svazu, a to na protest proti invazi vojsk Varšavské smlouvy v čele se Sovětským svazem do Československa. Invaze měla za následek potlačení pražského jara a pokusu uvolnit režim a spustit proces částečné demokratizace v komunistickém Československu, tzv. obrodný proces.\n\nMnoho lidí po celém světě demonstrovalo proti vojenskému vpádu Sovětského svazu a jeho spojenců do Československa. Jedna z demonstrací se uskutečnila i v Moskvě. Účastníci se shromáždili u místa zvaného Lobnoje mesto, což je kamenná plošina nacházející se před chrámem Vasila Blaženého na Rudém náměstí.\n\nProtest začal v poledne, sešlo se osm lidí, konkrétně lingvista Konstantin Babickij, básník Vadim Delone, dělník Vladimir Dremljuga, anglista Viktor Fajnberg, básnířka a překladatelka Natalja Gorbaněvská, fyzik Pavel Litvinov, lingvistka Larisa Bogorazová a Taťjana Bajevová.\n\nS sebou měli malou československou vlaječku a transparenty s různými hesly, včetně:\n\nBěhem několika minut byli demonstranti napadeni, naloženi do aut KGB a převezeni na policejní stanici. Československá vlajka byla zničena a transparenty zabaveny. Vzhledem k tomu, že Natalja Gorbaněvská měla krátce po porodu, nestanula před soudem. Ostatní účastníci demonstrace také přesvědčili teprve 21letou Taťjanu Bajevovou aby prohlásila, že na místě byla náhodou a s celou akcí nemá nic společného. Krátce na to byla propuštěna.\n\nZadržení byli odsouzeni k několikaletým trestům vězení, k pobytu v pracovních táborech nebo ve vyhnanství. Viktor Fajnberg a Natalja Gorbaněvská k psychiatrické léčbě. Po propuštění většina z účastníků protestu emigrovala do Francie a Spojených států amerických.\n\nV roce 2013 byl protest zopakován, nicméně vše proběhlo pokojněji než v roce 1968. Ruská policie zadržela desítku lidí, kteří si přišli připomenout sovětskou invazi do Československa a žádat také větší svobodu v současném Rusku. Českou diplomacii zásah policie překvapil – žádala od ruské strany, aby demonstranty netrestala. Ministerstvo zahraničních věcí Slovenské republiky se nechalo slyšet, že si demonstrantů váží, ale odmítlo hodnotit, jestli porušili ruské zákony nebo nikoliv.\n\nPři 50. výročí demonstrace 25. srpna 2018 se na Rudém náměstí konala vzpomínková akce. Účastnilo se jí 40–50 lidí včetně Pavla Litvinova. Když se pokusili rozvinout plakát se stejným heslem jako v roce 1968, ruská policie zatkla 3 lidi. Zatčen byl synovec Vadima Deloneho a aktivista za lidská práva Sergej Šarov-Delone, politik Leonid Gozman a vnučka Natalje Gorbaněvské Anna Krasovická. Krasovická rovněž požadovala svobodu pro vězněného ukrajinského aktivistu Oleha Sencova. Český prezident Miloš Zeman se rovněž k 50. výročí hodlal setkat s posledními třemi dosud žijícími účastníky původní demonstrace. Z této myšlenky však sešlo, protože ji dotyční (v čele s Pavlem Litvinovem) odmítli.\n\nU příležitosti posmrtného vyznamenání ruské disidentky Natalji Gorbaněvské vystoupili s protestem dva její kolegové ze skupiny „osmi statečných“, Viktor Fajnberg a Pavel Litvinov, kteří odsoudili postoj Miloše Zemana k ukrajinské krizi, dle nich odporující ideálům Gorbaněvské. Odmítli proto prezidentovo pozvání. Syn Gorbaněvské, Jaroslav Gorbaněvskij, uvedl, že pouze její ocenění nemá logiku a že by mělo být oceněno i ostatních sedm, dosud žijících protestujících z roku 1968. Po úvaze však vyznamenání in memoriam za svou matku převzal, neboť je podle něj Zeman pouze nástrojem vztahů mezi Českem a Ruskem.\n\n\n"}
{"id": "634936", "url": "https://cs.wikipedia.org/wiki?curid=634936", "title": "Christoph Brüx", "text": "Christoph Brüx\n\nChristoph Brüx (* 13. srpna 1965, Sonsbeck, NRW) je německý hudební skladatel, pianista, hudební producent, a malíř. Je rovněž autorem filmové hudby k několika filmům.\nJako skladatel a aranžér pracoval s umělci jako No Angels, Matthias Reim, Brooklyn Bounce, Bro’Sis a jini. \nChristoph Brüx v současné době žije a pracuje v Hamburku. Kromě hudby se zabývá např. výtvarným uměním, je majitelem ateliéru, kde pracuje jako se je malíř a sochař.\n\nMembers: Sofie St. Claire, Matthias Menck, Christoph Brüx\nMembers: Christoph Brüx, Matthias Menck\n\nSeznam nahrávek.\n\n"}
{"id": "634941", "url": "https://cs.wikipedia.org/wiki?curid=634941", "title": "Inocenc VI.", "text": "Inocenc VI.\n\nInocenc VI. vlastním jménem Étienne Aubert nebo také Stephan Aubert (1285 nebo 1292, Les Monts, obec Beyssac, Francie – 12. září 1362, Avignon), byl 199. papežem katolické církve.\nFunkci papeže zastával od 18. prosince 1352 až do své smrti.\n\nPatří do období tzv. Avignonského zajetí církve, kdy všichni papežové tohoto období byli nuceni přesídlit z Říma do Avignonu.\n"}
{"id": "634943", "url": "https://cs.wikipedia.org/wiki?curid=634943", "title": "Diagram příčin a následků", "text": "Diagram příčin a následků\n\nDiagram příčin a následků, též Išikawův diagram (Ishikawa diagram) nebo též díky vzhledu Diagram rybí kosti (anglicky fishbone diagram), který představil poprvé Kaoru Išikawa, řeší úlohu určení pravděpodobné příčiny problému. Je používán například při brainstormingu, během něhož jsou hledány všechny potenciální zdroje problému. Při sestavování diagramu tvoří problém hlavu pomyslné rybí kosti a hlavní kosti vedoucí od páteře znamenají oblasti či kategorie, ve kterých se může problém nacházet. Vedlejší kosti pak znamenají konkrétní potenciální příčiny. Takto lze diagram vést ve více úrovních příčin a podpříčin, obvykle se však doporučuje použít nejvýše 2 úrovně.\n\nIšikawův diagram je jedním ze sedmi základních nástrojů zlepšování kvality.\n\nObrácený Išikawův diagram (reversed Ishikawa diagram) se nazývá Awakišův (Awakishi) diagram a slouží například k zachycení potřebných úkolů, které je třeba vykonat pro dosažení nějakého cíle.\n\n\n"}
{"id": "634946", "url": "https://cs.wikipedia.org/wiki?curid=634946", "title": "Radnice v Sušici", "text": "Radnice v Sušici\n\nSušická radnice se nachází přibližně uprostřed obdélníkového náměstí Svobody v centru města Sušice. Pochází z konce 16. století, ale až v polovině 19. století získala zhruba svou dnešní podobu. Její dominantou je 31 m vysoká věž, která je přístupná veřejnosti (o vstup je třeba požádat v informačním centru). Je chráněn jako kulturní památka České republiky.\n\nV 16. století Sušice opakovaně vyhořela. Město však díky příjmům z obchodu nemělo nouzi o finanční prostředky a po požáru v roce 1592 byla na náměstí postavena nová radnice v renesančním slohu. Někteří místní humanisté ji (konkrétně věž a orloj) obdivovali natolik, že o ní psali básně. Tato podoba se však nedochovala, budovu značně poničil velký požár v roce 1707.\n\nRekonstrukci radnice (a také kostela sv. Václava) po této katastrofě vedl italský stavitel Carlo Zanetti. Nová stavba byla větší než renesanční radnice, kvůli získání prostoru stavbě ustoupily některé sousední domy a také původní gotická radnice. Výraznou proměnu znamenala přestavba v letech 1850 – 1851, kdy budova získala zhruba dnešní podobu.. V roce 1898 odstranil stavitel Rajmund Denk renesanční okna a klasicistní štíty, což byla poslední velká změna. V letech 2002 – 2004 byla radnice kompletně zrekonstruována.\n\nV současnosti v budově sídlí Městský úřad, Městská policie a Městské informační centrum.\n\nVe zdi ve vestibulu je od 19. století umístěna kamenná deska Jana Lucemburského, která připomíná vybudování městských hradeb v roce 1322. Byla sem přenesena z Velké brány, městské opevnění bylo v této době bouráno.\n\nNa levém nároží se dochoval zvonek Planýř, který sloužil k ohlašování požárů.\n\nZnačný význam při objevování stop historie měla rekonstrukce v letech 2002 – 2004. Při ní se zjistilo, že nosné zdi jsou od požáru v roce 1707 stále poškozeny, byly nalezeny například několikacentimetrové praskliny. V prvním patře byly odkryty malby převážně z 19. století a renesanční klenba bývalé radniční kaple.\n\n"}
{"id": "634947", "url": "https://cs.wikipedia.org/wiki?curid=634947", "title": "John Toshack", "text": "John Toshack\n\nJohn Benjamin Toshack OBE (*22. března 1949) je bývalý velšský fotbalový útočník a trenér. Výraznou část své aktivní kariéry spojil s anglickým klubem Liverpool FC, kde vytvořil legendární útočnou dvojici s Kevinem Keeganem. Za velšský národní tým nastoupil ve čtyřiceti utkáních, v nichž vstřelil 12 branek.\n\nTrenérskou dráhu započal jako hrající trenér ve velšském klubu Swansea City. Poté prošel několik klubů v různých evropských zemích, především španělský Real Madrid, kde byl dvakrát vyhlášen nejlepším trenérem španělské ligy. Zatím posledním Toshackovým angažmá bylo šestileté působení u velšské reprezentace, které ukončil v září 2010 rezignací po prohraném utkání s Černou Horou 1.\n\nNarodil se v Cardiffu 22. března 1949 skotskému otci a velšské matce. Jeho syn Cameron Toshack odehrál 5 zápasů za Cardiff City FC.\n\n\n"}
{"id": "634954", "url": "https://cs.wikipedia.org/wiki?curid=634954", "title": "Club Puebla", "text": "Club Puebla\n\nClub Puebla, dříve Puebla FC, je mexický fotbalový klub z města Puebla hrající nejvyšší mexickou fotbalovou soutěž Primera División de México. Byl založen v roce 1944.\n\n\n"}
{"id": "634955", "url": "https://cs.wikipedia.org/wiki?curid=634955", "title": "Jean Ratelle", "text": "Jean Ratelle\n\nJoseph Gilbert Yvon \"Jean\" Ratelle (* 3. října 1940) je bývalý kanadský hokejový útočník, který hrával v National Hockey League za New York Rangers a Boston Bruins. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nV NHL začal hrát v sezóně 1960/1961, předtím jako junior působil v Guelph Royals v OHA. Jeho kariéra málem skončila již ve 23 letech, když utrpěl úraz páteře a byl nucen podstoupit chirurgický zákrok. Uzdravil se však a vrátil do sestavy Rangers. Největší úspěchy zažíval v letech 1963 až 1975. Se spoluhráči Vicem Hadfieldem a Rodem Gilbertem vytvořil slavný útok zvaný \"GAG line\" (Goal A Game). Na přelomu šedesátých a sedmdesátých let se šestkrát v řadě stal nejproduktivnějším hráčem klubu. Největší zápis v individuálních statistikách zaznamenal v roce 1972, kdy soutěžil s Philem Espositem o střelecký primát, než jej zastavilo zranění. Přestože vynechal 15 utkání, připsal si v sezóně výborných 109 bodů. Tento výkon zůstal klubovým rekordem až do roku 2006, kdy jej překonal Jaromír Jágr. V listopadu 1975 byl uprostřed rozehrané sezóny senzačně vyměněn do Bostonu se spoluhráči Bradem Parkem a Joe Zanussim mimo jiné za Phila Esposita. Byla to nakonec jeho druhá sezóna, v niž překonal hranici sta bodů. V Bostonu odehrál ještě několik let, než v roce 1981 ukončil kariéru. Stanley Cup nikdy nezískal. Byl znám jako hráč vyznávající fair play, za což byl dvakrát oceněn Lady Byng Memorial Trophy. \nV roce 1972 si zahrál v dresu Kanady proti Sovětskému svazu v rámci Série století. \n\n\n\n\n"}
{"id": "634956", "url": "https://cs.wikipedia.org/wiki?curid=634956", "title": "Matthias Reim", "text": "Matthias Reim\n\nMatthias Reim (* 26. listopad 1957, Korbach, Hesensko) je německý zpěvák, kytarista, hudební skladatel a Trubadúr.\n\n\nSeznam alb od roku 1990:\n\n"}
{"id": "634960", "url": "https://cs.wikipedia.org/wiki?curid=634960", "title": "GIS (rozcestník)", "text": "GIS (rozcestník)\n\nGIS nebo gis může znamenat:\n"}
{"id": "634966", "url": "https://cs.wikipedia.org/wiki?curid=634966", "title": "Robert B. Laughlin", "text": "Robert B. Laughlin\n\nRobert Betts Laughlin (* 1. listopadu 1950 ve Visalii) je profesorem fyziky a aplikované fyziky na Stanfordově univerzitě. V roce 1998 získal spolu s Horstem Störmerem a Cchuejem Čchim Nobelovu cenu za fyziku „za objev nového druhu kvantové kapaliny s neceločíselnými excitacemi“ (kvantový Hallův jev).\n\nNarodil se v městě Visalia ve střední Kalifornii. Titul BA (Bachelor of Arts) v oboru matematika získal v roce 1972 na Kalifornské univerzitě v Berkeley a v roce 1979 získal titul Ph.D. na Massachusettském technologickém institutu (MIT) v Cambridge ve státě Massachusetts.\n\nProfesor Laughlin sdílí podobné názory jako teoretický fyzik George Chapline (1942) – oba totiž pochybují o existenci černých děr. \n"}
{"id": "634969", "url": "https://cs.wikipedia.org/wiki?curid=634969", "title": "Billy Gibbons", "text": "Billy Gibbons\n\nBilly Gibbons, rodným jménem William Frederick Gibbons (* 16. prosince 1949, Houston, Texas, USA) je americký zpěvák a kytarista. V letech 1966 až 1969 působil ve skupině The Moving Sidewalks, se kterou nahrál jedno studiové album. V roce 1969 pak založil skupinu ZZ Top. Roku 2013 odehrál koncert s členy skupiny Moving Sidewalks. Roku 2015 vydal své první sólové album \"Perfectamundo\". Jako host hrál i na albech dalších interpretů, mezi které patří například Revolting Cocks, Sammy Hagar nebo Queens of the Stone Age. Kromě hudby se věnuje také herectví. V seriálu Sběratelé kostí ztvárnil roli otce jedné z hlavních postav – Angely Montenegro. \n\n\n\n\n"}
{"id": "634971", "url": "https://cs.wikipedia.org/wiki?curid=634971", "title": "Dusty Hill", "text": "Dusty Hill\n\nDusty Hill, rodným jménem Joseph Michael Hill (* 19. května 1949, Dallas, Texas, USA) je americký baskytarista, klávesista a zpěvák. Svou kariéru zahájil ve druhé polovině šedesátých let jako člen skupiny American Blues a několika dalších skupin, ve kterých hrál s bubeníkem Frankem Beardem. Dvojice se roku 1969 spojila se zpěvákem a kytaristou Billym Gibbonsem a vznikla skupina ZZ Top. Jeho bratr Rocky Hill byl kytarista a rovněž působil ve skupině American Blues.\n\n\n"}
{"id": "634972", "url": "https://cs.wikipedia.org/wiki?curid=634972", "title": "Legalizace.cz", "text": "Legalizace.cz\n\nLegalizace.cz je občanské sdružení z České republiky, které nesouhlasí s kriminalizováním konopí a jeho uživatelů. Hlavními požadavky sdružení jsou legalizace konopí pro osobní potřebu samoléčby či rekreace, legalizace pro léčebné účely, vědu a výzkum, šíření pravdivých a objektivních informací o konopí ve všech jeho aspektech užití a využití a otevření politické debaty, která povede k reformě drogové politiky v zemi. Sdružení se pořádáním kulturních a společenských akcí, konáním lobbyingu a kampaní snaží legalizovat marihuanu a všechny její deriváty. Toto občanské sdružení také vykonává mnoho aktivit - pořádá Million Marihuana March spolupracuje při vydávání časopisu Legalizace, je odborným partnerem mezinárodního konopného veletrhu Cannafest nebo pořádá akce \"Semínka seniorům\".\n\nHlavní činností sdružení je především informovat co nejširší veřejnost o konopí, jeho účincích či možnostech využití.\nSpolupracuje s dalšími sdruženími či organizacemi, které myšlenku legalizace konopí neodmítají či o legalizaci konopí samy usilují. Patří mezi ně například evropská organizace ENCOD, o.s. Konopa či nadace Drop In.\n\nVznik občanského sdružení Legalizace.cz by se dal datovat na rok 1993, kdy v Činoherním klubu proběhla ustavující schůze Přípravného výboru Občanského sdružení za legální konopí. Zakládající členové byli Tibor Stuchlík, Nikolaos Konstantinu Moisidis, Jiří Simon, Michal Suchánek, Nela Boudová. Mimo osvětové činnosti na podporu legalizace konopí vznikla petice s požadavkem vyjmutí THC a jeho derivátů ze seznamu omamných a psychotropních látek, kterou podepsalo 8 000 lidí. 10. října 1998 byla uspořádána první demonstrace za legalizaci marihuany, která se konala na Staroměstském náměstí a dalo by se říci, že se jednalo o nultý ročník Million Marijuana March, který byl poprvé pod tímto názvem (a stejnou organizací) pořádán až o rok později. \n\nO rok později, v roce 1999, vznikl institut tzv. „Konopného ombudsmana“, který je celou dobu zastáván Markem Jehličkou - jedná se o člověka, který \"automaticky žádá o milost pro osoby trestané kvůli držení a pěstování marihuany pro osobní potřebu\". Tento post vznikl jako reakce na tehdejší návrh na zákon, který se týkal mmj. lidí, kteří u sebe mají konopí pro vlastní potřebu.\n\n\"Million Marihuana March\" je demonstrace konaná v několika městech po celém světě, na které se každoročně scházejí tisíce příznivců konopí. V České republice se konal první ročník v roce 1999, a od té doby se akce opakovala každý rok bez přerušení. Tato akce zahrnuje protesty, pochody, setkání lidí se stejnými zájmy, hudební festivaly, promítání filmů, či diskuze na téma konopí.\n\nAkce se konala na několika místech v Praze - na Palachově náměstí (1999), na Náměstí Míru (2000), na Letenské pláni (2001 až 2007) a na Parukářce (2008 až 2010 ).\n\nKaždoročně se (české) akce zúčastní několik tisíc lidí (již první ročník měl účast přibližně jeden tisíc lidí), samozřejmě včetně známých osobností z oblastní konopné kultury, jako jsou kupříkladu Jiří X. Doležal, či členové kapel, které mají k této kultuře blízko a přímo na MMM vystupují. \n\nPrvní rok, kdy byla akce naprosto oficiální a legální je až ročník 2003. Teprve v této době bylo vše právně zařízeno tak, jak to být má. Do té doby byla akce alespoň z části v nesouladu se zákonem. V témže roce se také k MMM přidala další města České republiky - Brno, Plzeň a Třebíč.\n\nCelá akce je zdarma - návštěvníci neplatí žádné vstupné, ale ani hudební skupiny, které vystupují, nedostávají žádnou finanční odměnu.\n\n\"Semínka seniorům\" je akce, která se koná od roku 2009 (první ročník byl součástí Million Marihuana March 2009 ). Na občanské sdružení Legalizace.cz se obracelo velké množství (nejen) seniorů s mnoha dotazy ohledně marihuany a hlavně jejího pěstování, či rovnou konkrétně ohledně toho, kde a jak se dají koupit semínka konopí. To vedlo k rozhodnutí uspořádat akci \"semínka seniorům\", při které se nemocní lidé, kteří se chtějí léčit marihuanou, kterou si sami vypěstují, obrátí na občanské sdružení Legalizace.cz s prosbou o semínka, které obratem dostanou.\n\nVše je postaveno na čestném prohlášení jednotlivců, kteří o semínka žádají, že konopí, které budou pěstovat z darovaných semen bude využito pouze pro léčebné účely a pouze pro osobu, která o ně zažádala.\n\n\"Kytka poslanci\" je výzva občanům, aby poslancům dali najevo, že \"nesouhlasí s trestáním nevinných lidí a jsou rozhořčeni nad pokračujícím utrpením občanů České republiky, kteří jsou nemocní nebo umírají, protože jim je upíráno právo na přístup k lékům, které potřebují\". Jedná se o předepsaný e-mail, který je odeslán na kontaktní e-mailové adresy skrze k tomu určený formulář, do kterého se doplní vlastní e-mail, popřípadě přidá ještě další poznatek, nebo názor. Tímto způsobem chce o. s. Legalizace.cz vyvinout tlak na poslance, aby se něco v této věci dělo.\n\n\n"}
{"id": "634974", "url": "https://cs.wikipedia.org/wiki?curid=634974", "title": "Frank Beard", "text": "Frank Beard\n\nFrank Lee Beard (* 11. červen 1949, Frankston, Texas, USA) je americký rockový bubeník. Svou kariéru zahájil ve druhé polovině šedesátých let jako člen skupiny American Blues a několika dalších skupin, ve kterých hrál s baskytaristou Dustym Hillem. Dvojice se roku 1969 spojila se zpěvákem a kytaristou Billym Gibbonsem a vznikla skupina ZZ Top. Je jediným členem této skupiny, který nemá dlouhé vousy.\n"}
{"id": "634976", "url": "https://cs.wikipedia.org/wiki?curid=634976", "title": "Justinian von Welz", "text": "Justinian von Welz\n\nJustinian von Welz, baron von Eberstein (též \"Weltz\" či \"Wels\") (1621 – mezi lety 1666–1668) byl rakouský šlechtic, křesťanský protestantský myslitel a misionář.\n\nNarodil se v Rakousku v luterské šlechtické rodině. V důsledku protireformace musel odejít se svou rodinou do exilu.\n\nKolem 40 roku věku prožil konverzi, studoval Bibli, spisy luterských teologů a životy křesťanských mučedníků. Stal se kritikem soudobé luterské ortodoxie.\n\nVe svých traktátech předložil návrhy na vznik a rozvoj luterských misijních činností. Jeho návrhy byly představiteli církve odmítnuty. Baron von Welz odplul roku 1666 na misii do Surinamu, kde následně zakrátko zemřel.\n\nSvými misijními návrhy předběhl svou dobu. Jeho koncepce misijní činnosti byla realizována teprve desítky let po jeho smrti skrze misie pietistů.\n\n"}
{"id": "634979", "url": "https://cs.wikipedia.org/wiki?curid=634979", "title": "Traukutitan", "text": "Traukutitan\n\nTraukutitan (\"Titán ducha hor\") byl rod sauropodního dinosaura ze skupiny Titanosauria, který žil v období svrchní křídy (geologický věk santon) na území dnešní Argentiny (souvrství Bajo de la Carpa, provincie Neuquén). Při délce kolem 14 metrů dosahoval tento sauropod hmotnosti zhruba 10 000 kilogramů.\n\nFosilie tohoto dinosaura byly popsány již roku 1993, nedostaly však tehdy vědecké jméno. Dinosaura (holotyp \"MUCPv 204\") tak formálně popsali až na počátku roku 2011 argentinští paleontologové. Byly objeveny stehenní kosti a třináct ocasních obratlů tohoto velkého dinosaura. Šlo o masivního titanosaurního sauropoda, možná patřícího do kladu Lognkosauria. Typový druh je \"T. eocaudata\".\n\n"}
{"id": "634982", "url": "https://cs.wikipedia.org/wiki?curid=634982", "title": "Bob Birch", "text": "Bob Birch\n\nBob Birch (14. července 1956 Detroit, Michigan, USA − 15. srpna 2012 Los Angeles, Kalifornie, USA) byl americký hudebník a baskytarista. Od roku 1992 byl členem doprovodné skupiny Eltona Johna. Krátce se rovněž objevil ve skupině Iron Butterfly a spolupracoval s mnoha dalšími hudebníky, mezi které patří například Lauren Wood, Dharma Buds, Keith Emerson a B. B. King. V srpnu 2012 se pravděpodobně zastřelil.\n"}
{"id": "634987", "url": "https://cs.wikipedia.org/wiki?curid=634987", "title": "Blau", "text": "Blau\n\nSlovo Blau může mít více významů\n\n\nBlau jako příjmení\n"}
{"id": "634988", "url": "https://cs.wikipedia.org/wiki?curid=634988", "title": "David Knopfler", "text": "David Knopfler\n\nDavid Knopfler (* 27. prosince 1952, Glasgow, Skotsko) je britský zpěvák, skladatel, kytarista a klavírista. Spolu se svým bratrem Markem založil v roce 1977 skupinu Dire Straits. Kapelu opustil v roce 1980. O tři roky později vydal své první sólové album nazvané \"\", na kterém se podíleli například jeho bratr Mark či baskytaristé Pino Palladino a John Illsley. Později vydal řadu dalších alb. Jeho manželkou byla spisovatelka Anna Perera, se kterou měl jednoho syna.\n\n"}
{"id": "634991", "url": "https://cs.wikipedia.org/wiki?curid=634991", "title": "Adolfo de la Parra", "text": "Adolfo de la Parra\n\nAdolfo „Fito“ de la Parra (* 3. února 1946, Ciudad de México) je mexický bubeník, člen skupiny Canned Heat. Na bicí začal hrát již v dětství a svou první kapelu nazvanou Los Sparks založil již ve svých čtrnácti letech, v roce 1958. Později hrál s několika dalšími mexickými skupinami a hudebníky a roku 1966 odjel do Los Angeles, kde se nejprve stal členem kapely Sotweed Factor, z níž zanedlouho přešel k Bluesberry Jam a nakonec se roku 1967 stal členem skupiny Canned Heat. Je autorem autobiografické knihy nazvané \"Living the Blues\".\n\n"}
{"id": "634992", "url": "https://cs.wikipedia.org/wiki?curid=634992", "title": "Konstantin Lavroněnko", "text": "Konstantin Lavroněnko\n\nZasloužilý umělec Konstantin Nikolajevič Lavroněnko rusky \"Константин Николаевич Лавроненко \"(* 20. dubna 1961 Rostov na Donu) je ruský filmový a divadelní herec, vyznamenán Zasloužilým umělcem (2009). Je znám v rolích režiséra Andreje Zvjaginceva.\n\nNarodil se 20. dubna 1961 v Rostově na Donu. Vystudoval herectví na Rostovské umělecké akademii. V letech 1979 – 1981 působil v armádě, kde působil jako zpěvák a tanečník v Severokavkazském vojenském okruhu.\n\nV letech 1981 – 1985 studoval v Moskevské divadelní škole MCHAT (pod vedením Vasilije Markova). Hrál v divadlech \"\"Satirikon\"\" či \"\"Masterskaja Klima\"\".\n\nPoprvé hrál ve filmu v roce 1985. Na další filmovou roli však musel čekat téměř 20 let. Andrej Zvjagncev jej obsadil do filmu \"Návrat\" (2003). Následoval fenomenální úspěch – hlavní cena na Benátském filmovém festivalu Zlatý lev, za což získal mezinárodní věhlas.\n\nV Česku je znám jako Jiří Kajínek ve stejnojmenném filmu z roku 2010 (ve filmu jej daboval Jan Šťastný). Kajínka osobně navštívil ve věznici. Od té doby je také přesvědčen, že Kajínek je nevinný. Dne 5. března 2011 byl nominován na Českého lva v kategorii nejlepší mužský výkon v hlavní roli, cenu však nakonec získal Ondřej Malý.\n\n\n"}
{"id": "634993", "url": "https://cs.wikipedia.org/wiki?curid=634993", "title": "Karl Alexander Müller", "text": "Karl Alexander Müller\n\nKarl Alexander Müller (* 20. dubna 1927 Basilej) je švýcarský fyzik spolu s Johannesem Bednorzem nositel Nobelovy ceny za fyziku za rok 1987 za „průlomový objev supravodivosti v keramických materiálech“.\n\nNarodil se v Basileji, ale hned po jeho narození se jeho rodina přestěhovala do Salzburgu. On se ale s matkou přestěhoval do Dornachu poblíž Basileje. Dále se přestěhoval do Lugana, což je v části Švýcarska, kde se mluví italsky. Jeho matka zemřela, když mu bylo 11 let. Vystudoval Spolkovou vysokou technickou školu v Curychu. \n"}
{"id": "634994", "url": "https://cs.wikipedia.org/wiki?curid=634994", "title": "Karl Müller", "text": "Karl Müller\n\nJméno a příjmení Karl Müller má více nositelů:\n"}
{"id": "634997", "url": "https://cs.wikipedia.org/wiki?curid=634997", "title": "Šalamoun I. Uherský", "text": "Šalamoun I. Uherský\n\nŠalamoun I. ( \"Salamon\", 1052/53– 1087) byl uherský král z dynastie Arpádovců.\n\nNarodil se jako vytoužený syn uherského krále Ondřeje I. a Anastázie, dcery kyjevského knížete Jaroslava I. Roku 1058 se král pokusil zajistit Šalamounovo nástupnictví korunovací ve Stoličném Bělehradě.\nNečekaná korunovace zkazila dosud dobré bratrské vztahy krále a jeho mladšího bratra Bély a porušila předchozí domluvu o Bélově následnictví.. Nespokojený Béla opustil královský dvůr a odešel do svých držav, které se skládaly z Nitranska a Biharska.\n\nV září 1058 se král Ondřej ochrnutý po mrtvici osobně setkal na Moravském poli s novým německým králem Jindřichem IV. a společně uzavřeli mírovou smlouvu stvrzenou zásnubami Šalamouna a Jindřichovy sestry Judity. Na jaře 1060 vpadl Béla posílen polskými oddíly svého švagra do Uher s cílem získat královskou korunu. Král Ondřej při pokusu o útěk spadl z koně a krátce nato zemřel. Šalamouna s Juditou odvezl markrabě Arnošt do bezpečí Východní marky.\n\nNa trůn se Šalamoun dostal roku 1063 s podporou svých švagrů: císaře Jindřicha IV. a českého knížete Vratislava II. S císařem v roce 1063 oblehli Stoličný Bělehrad a tehdy Béla ustoupil a téhož roku zemřel. Šalamounova vláda trvala 18 let. Většinu vlády trávil boji se svým bratrancem a rivalem Gejzou, vévodou nitranským a bihárským a 14. března 1074 byl v bitvě u Mogyoródu poražen. Jeho manželka Judita utekla do Německa, zatímco Šalamoun dál bojoval o uherský trůn. Roku 1077 přijal vládu Ladislava I., za což získal po své formální abdikaci (1081) četné pozemky. Nadále proti Ladislavovi intrikoval, načež ho nový král nechal uvěznit. Propustil ho 15. srpna 1083, u příležitosti kanonizace Štěpána I., prvního uherského krále.\n\nJudita mezitím žila v německém Řezně. Šalamoun se po svém propuštění pokoušel k manželce vrátit, ale ta jej odmítla. Nakonec uzavřel spojenectví s Kuteškem, vůdcem kmene Pečeněhů usazeným v Moldávii. Zřejmě v letech 1084-1085 se oženil s Kuteškovou dcerou, čímž se dopustil bigamie. S pomocí nového tchána se marně pokoušel dobýt si zpět uherskou korunu. V roce 1087 se Šalamoun účastnil výpravy Pečeněhů proti Byzanci a byl zabit v bitvě poblíž Edirne. Jeho ostatky byly pohřbeny v Pule, část náhrobní desky je nyní v depozitáři místního muzea.\n\n"}
{"id": "634998", "url": "https://cs.wikipedia.org/wiki?curid=634998", "title": "Ferdinand Raimund", "text": "Ferdinand Raimund\n\nFerdinand Raimund (1. června 1790 Vídeň – 5. září 1836 Pottenstein, obojí Rakousko), vlastním jménem Ferdinand Jakob Raimann, byl rakouský dramatik a herec. Společně s Johannem Nestroyem byl vůdčím představitelem Alt-Wiener Volkstheater.\n\n"}
{"id": "635003", "url": "https://cs.wikipedia.org/wiki?curid=635003", "title": "Alan Wilson", "text": "Alan Wilson\n\nAlan Christie Wilson, přezdívaný Blind Owl (4. července 1943, Boston, Massachusetts, USA - 3. září 1970, Los Angeles, Kalifornie, USA) byl americký zpěvák, kytarista a hráč na foukací harmoniku. Spolu se zpěvákem Bobem Hitem tvořil ústřední dvojici bluesrockové skupiny Canned Heat. Jako zpěvák se představil například ve dvou největší hitech této skupiny, „On the Road Again“ a „Going Up the Country“.\n\nHudbě se začal věnovat již během středoškolských studií a nejprve hrál v místní jazzové skupině. Když dokončil střední školu v Arlingtonu, zapsal se na Bostonskou univerzitu, kterou v oboru hudby úspěšně dokončil. V polovině šedesátých let začal spolupracovat s bluesovým hudebníkem Son Housem. Roku 1965 se setkal s kytaristou Johnem Faheyem, který mu kvůli jeho extrémní krátkozrakosti začal říkat „Blind Owl“ (slepá sova).\n\nRoku 1965 založil společně se zpěvákem Bobem Hitem skupinu Canned Heat; v původní sestavě je doplnili Mike Perlowin (kytara), Stu Brotman (baskytara) a Keith Sawyer (bicí), ale tato sestava příliš dlouhá nevydržela a později se ve skupině vystřídalo několik dalších hudebníků. Wilson pro skupinu psal většinu písní. Se skupinou nahrál alba \"Vintage\" (1966), \"Canned Heat\" (1967), \"Boogie with Canned Heat\" (1968), \"Living the Blues\" (1968), \"Hallelujah\" (1969), \"Future Blues\" (1970) a \"Hooker 'n Heat\" (1970).\n\nDále hrál také na Faheyovo albu \"The Great San Bernardino Birthday Party & Other Excursions\" (1966), na němž hrál na indický strunný nástroj veena. Téhož roku přispěl hrou na harmoniku na eponymní album písničkáře Freda Neila. Zemřel dne 3. září 1970 ve věku 27. let, dva týdny před kytaristou Jimiem Hendrixem a čtyři před zpěvačkou Janis Joplin, kteří zemřeli v témže věku. Jeho tělo bylo nalezeno nedaleko domu Boba Hitea, příčinou úmrtí byla otrava barbituráty.\n\n"}
{"id": "635006", "url": "https://cs.wikipedia.org/wiki?curid=635006", "title": "George Kooymans", "text": "George Kooymans\n\nGeorge Kooymans (* jako George Jan Kooymans; 11. března 1948, Haag, Nizozemsko) je nizozemský kytarista, zpěvák, hudební producent, skladatel a zakládající člen rockové skupiny Golden Earring. V roce 1975 se podílel na albu \"Red White Blue\" skupiny Cuby + Blizzards. V roce 1981 hrál na kytaru na albu \"Modern Times Revive\" od Hermana Brooda.\n\n\n\n"}
{"id": "635012", "url": "https://cs.wikipedia.org/wiki?curid=635012", "title": "Cesar Zuiderwijk", "text": "Cesar Zuiderwijk\n\nCesar Zuiderwijk, rodným jménem Cornelis Johannes Zuiderwijk (* 18. červenec 1948, Haag) je nizozemský rockový bubeník. Ve svých dvanácti letech začal hrát na kytaru, ale o dva roky později přešel k bicím. Jeho první kapelou byla René & His Alligators, se kterou vystupoval na střední škole. Později hrál ve skupině Hu & The Hilltops a roku 1967 spoluzaložil skupinu Livin' Blues; se skupinou v roce 1969 nahrál album \"Hell's Session\". V roce 1970 nahradil Sieba Warnera ve skupině Golden Earring a stal se tak jejím čtvrtým bubeníkem v pořadí.\n"}
{"id": "635015", "url": "https://cs.wikipedia.org/wiki?curid=635015", "title": "Mönchengladbach", "text": "Mönchengladbach\n\nMönchengladbach je město v Severním Porýní-Vestfálsku v Německu. Leží na západ od Rýna mezi Düsseldorfem a hranicí s Nizozemskem.\nPůvodně se nazývalo Gladbach, avšak ve snaze o odlišení názvu od jiného stejnojmenného města (Bergisch Gladbach), bylo v roce 1888 přejmenováno na München-Gladbach. Nový název ovšem vedl k tomu, že lidé město mylně považovali za část Mnichova. Proto v roce 1950 došlo k jeho přejmenování na Mönchen Gladbach a následně, v roce 1960, na dnešní Mönchengladbach.\nPočátky lidského osídlení na území města lze sledovat již v době kamenné. Počátky samotného města se spojují s vybudováním opatství v roce 974. Bylo pojmenováno podle místního malého potoka, jehož tok dnes vede pod zemí. Ve 14. století bylo opatství s přiléhajícími vesnicemi povýšeno na město. V roce 1918 bylo k Mönchengladbachu přičleněno blízké město Rheydt, které se později z podnětu Josepha Goebbelse v roce 1933 osamostatnilo. Roku 1975 byl ale Rheydt znovu přičleněn do Mönchengladbachu jako jeho městská část.\nMěsto je známé také tím, že v něm působí úspěšný fotbalový klub Borussia Mönchengladbach.\n\n"}
{"id": "635016", "url": "https://cs.wikipedia.org/wiki?curid=635016", "title": "Douglas DC-4", "text": "Douglas DC-4\n\nDouglas DC-4 je americký čtyřmotorový vrtulový dopravní letoun s dlouhým doletem, vyvinutý společností Douglas Aircraft. Po druhé světové válce byl používán během blokády Berlína až do 60. let. Po roce 1945 jej používalo mnoho leteckých společností i na mezikontinentální lety.\n\nProblémem letadel DC-4 byla v té době komplikovaná konstrukce a vysoké náklady na údržbu. V době vstupu USA do války byly letouny DC-4 přidělené k USAAF, kde sloužily jako transportní letouny C-54 Skymaster.\n\nPo válce bylo vyrobeno 79 letadel DC-4; výroba byla zastavena v roce 1947 ve prospěch úspěšnějšího DC-6.\n\n\n\n\n"}
{"id": "635018", "url": "https://cs.wikipedia.org/wiki?curid=635018", "title": "Urban V.", "text": "Urban V.\n\nBlahoslavený Urban V., rodným jménem Guillaume de Grimoard, (1310, na zámku Grisac, Le Pont-de-Montvert, Francie – 19. prosince 1370, Avignon) byl 200. papežem katolické církve. Sídlil v Avignonu.\n\nPapežský úřad zastával v době od 28. září 1362 do své smrti.\n\nUrban V. se narodil ve francouzské diecézi Mende, stal se benediktinským mnichem v malém převorství v Chiracu, kde také studoval kanonické právo. V roce 1362 mu byl udělen doktorát po následných studiích v Toulouse, Montpellieru, Paříži a Avignonu. Na těchto univerzitách následně i vyučoval a později se stal opatem kláštera v Auxerre a poté v Montpellieru. Papež Inocenc VI. jej pověřoval mnoha diplomatickými misemi, Urban se ovšem nikdy nestal kardinálem a do papežského úřadu byl po smrti svého předchůdce zvolen 28. září 1362, když pobýval v Neapoli jako papežský legát. Proto byl vysvěcen v Avignonu až 6. listopadu.\n\nJako papež vedl Urban V. přísný život a bojoval proti svatokupectví, prosazování příbuzných na důležitá místa a proti nemravnosti u církevních představitelů a řeholníků. Snažil se také působit mírotvorně v napjaté situaci při mocenských bojích panovníků evropských monarchií.\nPapežský stolec neměl v letech jeho pontifikátu sídlo v Římě, ale v Avignonu, ovšem Urban V. se o návrat usilovně snažil. V tomto snažení mu pomáhal kardinál Albornoz, který se pokoušel v Římě završit obnovu politicky zdevastovaného církevního státu a potlačit všechny odpůrce papežova římského primátu. Papež díky svému a kardinálovu snažení do Říma nakonec opravdu roku 1367 přesídlil, což bylo uvítáno obrovským nadšením samotného města i většiny západního křesťanského světa. Samotné nadšení ovšem k udržení pozice v Římě nestačilo a Urban V. byl v září roku 1370 nucen přesídlit zpět do Avignonu, kde po krátké době onemocněl a 19. prosince 1370 následkům své nemoci podlehl. Byl pohřben v auxerrském opatství a díky svým zásluhám byl roku 1870 blahoslaven papežem Piem IX.\n\nPro české dějiny je také poměrně významným faktem, že Urban dne 1. listopadu 1368 korunoval ve velechrámu sv. Petra v Římě na římskou císařovnu Alžbětu Pomořanskou, českou a římskou královnu. Po korunovaci poté opět odjel do Avignonu.\n\n\n"}
{"id": "635019", "url": "https://cs.wikipedia.org/wiki?curid=635019", "title": "Gorgonops", "text": "Gorgonops\n\nGorgonops (což znamená doslova \"Gorgonská hlava\") je vyhynulý rod skupiny obratlovců zvané Therapsida. Žil zhruba před 260–254 miliony lety, v závěru permské periody. Od hlavy po konec ocasu měřil 2 až 2,5 metrů. Patřil do podřádu Gorgonopsia, který zahrnoval predátory, z nichž ti největší dorůstali délky až čtyř metrů.\n\n"}
{"id": "635021", "url": "https://cs.wikipedia.org/wiki?curid=635021", "title": "Rinus Gerritsen", "text": "Rinus Gerritsen\n\nRinus Gerritsen, rodným jménem Marinus Gerritsen, (* 9. srpna 1946, Haag, Nizozemsko) je nizozemský baskytarista, nejvíce známý jako člen skupiny Golden Earring. Tu v roce 1961 spolu s kytaristou a zpěvákem Georgem Kooymansem založil. V roce 1979 vydal společné album se zpěvákem Michelem van Dijkem nazvané \"Gerritsen en Van Dijk\". Rovněž působil jako hudební producent. Produkoval například album zpěváka Hermana Brooda nazvané \"Modern Times Revive\" (1981) nebo nahrávky skupiny Urban Heroes. Později měl vlastní projekt nazvaný Rinus Garage. Mezi jeho obdivovatele patřil například Angličan Steve Harris, vůdčí osobnost kapely Iron Maiden, který jej označil za důležitý vzor.\n"}
{"id": "635023", "url": "https://cs.wikipedia.org/wiki?curid=635023", "title": "Jiří Kalousek", "text": "Jiří Kalousek\n\nJiří Kalousek (7. února 1925, Nový Bydžov – 23. února 1986, Praha) byl český malíř, kreslíř, karikaturista a ilustrátor.\n\nByl žákem Antonína Pelce a Františka Muziky na VŠUP. Ilustroval řadu knih pro děti, humoristických publikací, leporel, kreslených filmů i umělecky naučné literatury.\n\n"}
{"id": "635024", "url": "https://cs.wikipedia.org/wiki?curid=635024", "title": "Bylinková zahrada", "text": "Bylinková zahrada\n\nBylinková zahrada je úprava zahrady nebo části zahrady, kde se pěstují léčivé rostliny. Každé rostlině je potřeba poskytnout prostředí podobné tomu přirozenému. Na bylinkové zahradě jsou obvykle pěstovány rostliny jako letničky a trvalky, ale někdy i keře.\n\nNa počátku 21. století je moderní trend vytvářet vyvýšené bylinkové záhony upravené jako kruh nebo spirála. Taková úprava je nazývána bylinková spirála.\n\n\n\n"}
{"id": "635025", "url": "https://cs.wikipedia.org/wiki?curid=635025", "title": "Jon Dahl Tomasson", "text": "Jon Dahl Tomasson\n\nJon Dahl Tomasson (* 29. srpna 1976 Kodaň, Dánsko) je bývalý dánský fotbalista, který v současné době působí jako asistent trenéra v nizozemském klubu SBV Excelsior.\n\nS Feyenoordem vyhrál Pohár UEFA 2001/02, ve finále přispěl gólem k výhře 3:2 nad německým týmem Borussia Dortmund.\n\nV roce 2003 vyhrál Ligu mistrů UEFA, tentokrát s AC Milán. V letech 2002 a 2004 byl zvolen dánským fotbalistou roku.\n\nZa celou svou kariéru v dánské seniorské reprezentaci (1997–2010) vstřelil Tomasson celkem 52 gólů ve 112 zápasech. Kromě titulu dánský fotbalista roku se stal také nejlepším dánským střelcem. Hrál na mistrovství Evropy ve fotbale 2000 a 2004, také na mistrovství světa ve fotbale 2002 a 2010.\n\nNa Euru 2004 vstřelil gól 18. června proti Bulharsku (výhra 2:0). 22. června 2004 nastoupil v posledním zápase základní skupiny C proti Švédsku (oba týmy potřebovaly na zajištění postupu ze skupiny minimálně remízu 2:2 nebo vyšší (3:3, 4:4 atd.), která by vyřadila ze hry Itálii) a vstřelil 2 góly, zápas skončil 2:2. Ve čtvrtfinále Dánsko podlehlo České republice 0:3 a z turnaje vypadlo.\n\nTomasson se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Tomasson nastoupil pouze ve dvou utkáních (proti Kamerunu a Japonsku), proti Japonsku dal jediný gól svého mužstva. Dánsko skončilo se třemi body na nepostupovém třetím místě tabulky a se světovým šampionátem se rozloučilo. Poté, co vstřelil svůj 52. gól za A-mužstvo v reprezentační kariéře (proti Japonsku), rozhodl se Tomasson po vyřazení z turnaje odejít z národního týmu.\n\n\n\n\n"}
{"id": "635034", "url": "https://cs.wikipedia.org/wiki?curid=635034", "title": "Turistická značená trasa 4288", "text": "Turistická značená trasa 4288\n\nPočátek se nachází u hlavní brány pardubického zámku. Současně se zde nachází i počátek červeně značené trasy 0438 spojující odlišnou trasou stejné body. Trasa 4288 nejprve obchází prostorem evropsky významné lokality severní stranu zámku po dně hradebního příkopu a po lávce v místě bývalého nejstaršího pardubického mostu přes Labe tuto řeku překonává. Z lávky je výhled východním směrem na soutok s Chrudimkou. Za lávkou trasa nabývá přibližně severovýchodní směr, míjí pardubické koupaliště a pokračuje po pěšině podél slepého labského ramene nazývaného Malý Slepák. U jeho nejsevernějšího bodu se od něj odklání a po polní cestě směřuje k obci Brozany a dále po silnici k obci Ráby. Z Rábů stoupá lesem po jižním úbočí Kunětické hory k loveckému zámečku Perníková chaloupka a od ní na parkoviště pod hradem. Zde se znovu potkává s trasou 0438, která zde rovněž končí. Cesta vedoucí z parkoviště k hradu na Kunětické hoře není značena. Na trasu 4288 zde navazuje žlutě značená trasa Sršskou plošinou na nádraží ve Stéblové.\n\nTrasa vedla z Rábů dříve o něco východněji po přímé pěšině přes les na jehož konci vcházela do souběhu s trasou 0438. Společně pak vedly na parkoviště.\n\n"}
{"id": "635035", "url": "https://cs.wikipedia.org/wiki?curid=635035", "title": "Blue Cheer (album)", "text": "Blue Cheer (album)\n\nBlue Cheer je čtvrté album skupiny Blue Cheer, vydané v roce 1969 v Philips Records.\n\n\n"}
{"id": "635045", "url": "https://cs.wikipedia.org/wiki?curid=635045", "title": "Vincebus Eruptum", "text": "Vincebus Eruptum\n\nVincebus Eruptum je debutové album americké rockové kapely Blue Cheer, vydané v lednu roku 1968. Producentem nahrávky byl Abe „Voco“ Kesh, který s kapelou spolupracoval i později, a vydala ji společnost Philips Records. V žebříčku Billboard 200 se album umístilo na jedenácté příčce. Nahráno bylo v roce 1967 v hollywoodském studiu Amigo Studios.\n\n\n"}
{"id": "635051", "url": "https://cs.wikipedia.org/wiki?curid=635051", "title": "Turistická značená trasa 0438", "text": "Turistická značená trasa 0438\n\nPočátek se nachází u hlavní brány pardubického zámku v nadmořské výšce 217 metrů. Současně se zde nachází i počátek zeleně značené trasy 4288 spojující odlišnou cestou stejné body. Trasa 0438 nejprve přechází bývalý hradní příkop a prochází bývalým barbakánem dnes nazývaným Příhrádek. Pokračuje na pardubické Bílé náměstí, za kterým překonává řeku Chrudimku. Dále se stáčí k severovýchodu a po opuštění pardubické zástavby se přibližuje k řece Labi. Po jeho levém břehu vede až k jeho soutoku s Loučnou. Než k němu dorazí, prochází místem zvaným Úzké, kde souběžně teče Labe a kanál Halda. Trasa 0438 je vedena po úzké hrázi mezi oběma toky. Od soutoku pokračuje trasa po levém břehu Loučné k vesnici Počaply, na jejímž jižním konci Loučnou překonává a nabírá přibližně severní směr. Z Počapel je trasa vedena po silnici do Kunětic, na jejichž počátku překonává Labe po mostu typu Bailey bridge. Severně od Kunětic mění trasa směr na západní a stoupá do východního svahu Kunětické hory, kde se sbíhá se zelenou trasou 4288, a pokračuje s ní na parkoviště pod hradem, kde v nadmořské výšce 252 metrů končí. Dříve trasa pokračoval dále k severu do Hradce Králové. Dnes zde na ní navazuje žlutá turistická značka vedoucí Sršskou plošinou na nádraží do Stéblové.\nTrasa vznikla v devadesátých letech rozdělením původní červeně značené trasy 0420 spojující Hradec Králové s Pardubicemi. Trasa 0420 je dnes odkloněna k lokalitě Koliba, kde končí. Dříve se v lese jihovýchodně od Vysoké nad Labem odkláněla k jihozápadu, přes Borkovský kopec vedla do Bukoviny nad Labem, odtud po levém břehu labe pokračovala do Němčic a dále po silnici pod Kunětickou horu, kde navazovala na dnešní trasu 0438.\n\n"}
{"id": "635055", "url": "https://cs.wikipedia.org/wiki?curid=635055", "title": "Pobryndané spisy", "text": "Pobryndané spisy\n\nPobryndané spisy (anglicky \"Portions From a Wine-Stained Notebook: Uncollected Stories and Essays 1944-1990\") je sbírka novinových sloupků, povídek a esejů amerického spisovatele Charlese Bukowského z let 1944 – 1990, kterou sestavil a doplnil úvodem David Stephan Calonne. Jde o jeden ze tří posmrtných výborů těchto literárních děl, další dva jsou \"Absence hrdiny\" (2010) a \"Další zápisky starého prasáka\" (2011). Vydalo jej nakladatelství City Lights Books (jehož zakladateli jsou Lawrence Ferlinghetti a Peter D. Martin) v roce 2008.\nČesky ji vydalo nakladatelství Argo v roce 2009. Na překladu se podílela pětice lidí: Bob Hýsek, Martina Knápková, Michaela Marková, Ladislav Nagy a Martin Svoboda.\n\nObsahuje např. nejranější literární výtvory Charlese Bukowského, vůbec první otištěné povídky \"Důvody málo strohého odmítnutí\" a \"Dvacet tanků z Kasseldownu\", pornografické povídky pro erotické časopisy, fejetony pro undergroundový časopis Open City a mnoho dalšího unikátního materiálu.\n\nKniha podává autora v trochu jiném světle, osobitějším, důvěrnějším. Z toho důvodu se do ní čtenář lépe ponoří, pokud se již orientuje ve spisovatelově tvorbě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "635062", "url": "https://cs.wikipedia.org/wiki?curid=635062", "title": "Dalibor Brochard", "text": "Dalibor Brochard\n\nDalibor Eugen Brochard (11. května 1924, Nitra, Československo – 14. března 1945, Azorské ostrovy) byl československý letec 246. perutě RAF. Narodil se jako druhý syn Otakara Brocharda (první o rok starší syn zemřel po porodu) a Marie Brochardové rozené Šmídové 11. května 1924 v Nitře. Jeho otec byl profesionálním vojákem československé armády, který zemřel někdy na přelomu roku 1934. Dalibor Brochard již v té době nastoupil na vojenské gymnázium v Moravské Třebové. Na konci roku 1938 měl možnost odjet do Velké Británie v rámci vojenského školení mladých československých studentů, kde studoval na škole v Carlisle . Nejprve dobrovolně nastoupil do 311. perutě RAF jako radiotelegrafista (služební číslo 787809). Později byl převelen do 246. perutě RAF jako radiotelegrafista (Wireless Operator) a střelec. Za svou službu obdržel 30. 7. 1943 Československou medaili Za chrabrost před nepřítelem, 20. 7. 1944 RAF Long service and Good Conduct Medal a 1. 9. 1944 Československý válečný kříž 1939. Zemřel při letecké havárii Liberatoru na Azorských ostrovech 14. března 1945. 18. 12. 2008 převzali zástupci ministerstva vnitra SR jeho ostatky (tato informace je rozporována ) a byl pochován v Nitře . V současné době je jeho jméno uvedeno na obecním památníku v Dobřívě u Rokycan, na VHÚ v Praze Žižkově, na pomníku před městským úřadem v Praze Dejvicích, na Památníku Okřídleného lva na pražském Klárově a rovněž na War Memorial v Carlisle .\n\nNa jeho soukromý život vzpomíná v současnosti (2011) jediná žijící pamětnice, jeho nevlastní sestřenice Jiřina Krejčová rozená Ungrová:\n\nPoslední dopis odeslaný rodině Jiřiny Krejčové (Ungrové).\n\nZemřel při letecké havárii 14. března 1945 s dalšími členy posádky, když se jejich letounu zastavil motor. Stroj narazil do skály na Azorských ostrovech.\n\n"}
{"id": "635063", "url": "https://cs.wikipedia.org/wiki?curid=635063", "title": "Nøgne Ø", "text": "Nøgne Ø\n\nNøgne Ø je nezávislý pivovar z norského města Grimstad, který v roce 2002 založili Gunnar Wiig a Kjetil Jikiun.\n\nNøgne Ø je starý dánský název, znamenající „Holý ostrov“. Pivovar vyváží přibližně 50 % své produkce do Dánska, Švédska, Finska, Belgie, Nizozemí, Itálie, Španělska, USA, Kanady, Austrálie a Japonska, avšak k sehnání je i v České republice. \n\nZde je popsáno portfolio pivovaru:\n\n\n"}
{"id": "635064", "url": "https://cs.wikipedia.org/wiki?curid=635064", "title": "Oxid selenový", "text": "Oxid selenový\n\nOxid selenový je jedním z oxidů selenu, který je v něm přítomen v oxidačním čísle VI. Je to anhydrid kyseliny selenové. Jedná se o silné oxidační činidlo.\n"}
{"id": "635066", "url": "https://cs.wikipedia.org/wiki?curid=635066", "title": "Carlos Ott", "text": "Carlos Ott\n\nCarlos A. Ott (* 16. října 1946 v Montevideu) je původem uruguayský architekt žijící v Kanadě.\n\nCarlos Ott studoval na Uruguayské univerzitě, kde v roce 1971 získal diplom. Poté se stal stipendistou\nFullbrightovy nadace a studoval na architektonické škole ve Washingtonu. V letech 1975-1979 byl partnerem v architektonické kanceláři \"Moffat and Kinoshita\" v Torontu, kde zvítězil v soutěži na rekonstrukci a rozšíření Royal Ontario Museum v Torontu. Poté vedl do roku 1983 architektonický tým společnosti \"Cadillac\" a nakonec se stal partnerem v kanadské architektonické kanceláři \"Neish Owen Roland and Roy\". Ve stejném roce zvítězil v mezinárodní soutěži se svým návrhem na novou pařížskou operu.\n\n\n\n"}
{"id": "635069", "url": "https://cs.wikipedia.org/wiki?curid=635069", "title": "Třída Gearing", "text": "Třída Gearing\n\nTřída Gearing byla třída torpédoborců námořnictva Spojených států amerických. Třída představovala nejdokonalejší americký torpédoborec z období druhé světové války. Jednalo se o modifikaci třídy \"Allen M. Sumner\", napravující její největší nedostatky, zejména malý dosah. Loď tak měla prodloužený trup a větší palivové nádrže. Získaný prostor byl využit také pro instalaci silnější protiletadlové výzbroje.\n\nPostaveno jich bylo celkem 98. Do druhé světové války již sice nezasáhly, díky modernizačním programům FRAM ale zůstaly ve službě hluboko do éry studené války. Po modernizaci přitom bylo jejich hlavním úkolem ničení ponorek. Dodány byly rovněž řadě zahraničních uživatelů, včetně Řecka, Španělska či Čínské republiky, kde byly znovu rozsáhle modernizovány. USS \"Joseph P. Kennedy Jr.\" a USS \"Orleck\" se dodnes dochovaly jako muzea.\n\nZe 152 objednaných torpédoborců této třídy jich bylo postaveno 98, přičemž 47 jednotek bylo zrušeno ještě před založením kýlu. Do konce druhé světové války bylo dokončeno 45 jednotek, v roce 1946 jich bylo již 91, přičemž poslední kus, USS \"Timmerman\", byl dostavěn až v roce 1952 (byl ale speciálně upraven pro zkoušky vysokých rychlostí).\n\nTorpédoborec USS \"Higbee\" se stal první americkou válečnou lodí pojmenovanou po ženě. Byl pojmenován na počest zdravotní sestry Lenah S. Higbee (1874–1941) sloužící v první světové válce.\n\nKonstrukčně se jednalo o třídu \"Allen M. Sumner\", do jejíž trupu byla vložena 14 stop dlouhá sekce obsahující další palivové nádrže a umožňující instalaci dalších protiletadlových zbraní. Výzbroj se příliš nelišila. Ve třech dělových věžích bylo šest 127mm kanónů, které doplňovaly protiletadlové kanóny ráží 20 a 40 mm. K boji proti hladinovým lodím protivníka rovněž nesly deset 533mm torpédometů. Pohonný systém tvořily čtyři kotle a dvě turbíny.\n\nČást torpédoborců třídy \"Gearing\" byla zařazena do rozsáhlého modernizačního programu FRAM (\"Fleet Rehabilitation And Modernization program\"), který měl prodloužit životnost druhoválečných válečných lodí jejich přeměnou na účinná protiponorková plavidla. Americké námořnictvo tak reagovalo na stavbu velkého množství sovětských ponorek a vlastní omezené finanční prostředky, směřované přednostně například do stavby letadlových lodí.\n\nModernizací FRAM I prošlo celkem 77 jednotek. Modernizace zahrnovala změnu nástaveb a demontáž většiny dosavadní výzbroje (zůstaly čtyři 127mm kanóny), instalaci moderního sonaru SQS-23, instalaci přistávací plochy pro dva protiponorkové vrtulníky DASH, instalaci osminásobného vypouštěcího kontejneru protiponorkového systému ASROC, dvou trojhlavňových 324mm protiponorkových torpédometů a nového systému řízení palby.\n\nDalším 17 jednotek prošlo skromnější přestavbou v rámci programu FRAM II, určeného primárně pro torpédoborce třídy \"Allen M. Sumner\". U nich byl přestavěn můstek, instalovány nové radary a sonar SQS-4. Rovněž výzbroj se proměnila. Zachovány byly tři věže se 127mm kanóny, dále je doplňovaly dva vrhače hlubinných pum Hedgehog, dva 533mm torpédomety a dva trojhlavňové 324mm protiponorkové torpédomety. Na zádi byla rovněž plošila pro vrtulník DASH.\n\nTorpédoborce této třídy operovaly například v korejské válce, vietnamské válce a dva byly nasazeny také v průběhu kubánské krize.\n\n\n"}
{"id": "635071", "url": "https://cs.wikipedia.org/wiki?curid=635071", "title": "Salím bin Thuvajni", "text": "Salím bin Thuvajni\n\nSalím bin Thuvajni, celým jménem Salím bin Thuvajni al-Saíd (: ), byl sultánem Maskatu a Ománu v období od 11. února 1866 do října 1868. Salím byl nejstarším synem sultána Thuvajniho bin Saída, jehož nahradil na pozici panovníka. Britové Lewis Pelly a Henry Bartle Frere byli hluboce zasaženi smrtí předchozího sultána, protože doufali ve vojenskou akci proti Wahhábovcům a byli si vědomi odlišných názorů jeho syna Salíma. Plukovník Lewis Pelly nesouhlasil s uznáním Salíma sultánem, který mohl zastavit cizí intervence a uzavřít mír s Wahhábovci, a nepřímo jej obvinil z otcovraždy.\n\nSalím poslal dva vyslance do Bombaje, která tehdy byla pod vládou Britské Indie, s žádostí o obnovu vztahů mezi vládami Británie a Maskatu a zopakoval své tvrzení týkající se smrti jeho otce. Tvrdil, že Thuvajni zemřel následkem nemoci po třech dnech utrpení. V květnu 1866 následně uznala indická vláda kralujícího prince sultánem. Pellyho snaha zasáhnout skončila neúspěchem, a tak se Salím stal oficiálním ománským sultánem.\n\nSalímův švagr a vzdálený příbuzný Azan bin Kais byl v září 1868 zvolen imámem nespokojenými domorodci, kteří usilovali o návrat země zpět k principům klasického ibadíjovského státu. Azan vedl své následovníky v mnoha nájezdech na pevnosti Barka, Maskatu a Matry. Salím nemohl bez pomoci udržet centrum a byl tak nucen odplout do jedné z přístavních pevností. Ve svém uspíšeném odjezdu za sebou zanechal cennosti včetně dědictví dynastie al-Saíd, které byly všechny zničeny či rozkradeny nájezdníky. 11. října 1868 se Salím nalodil na svou loď \"The Prince of Wales\" (: Princ Walesu) a odplul do perského města Bandar Abbás, odkud v období mezi říjnem 1868 a březnem 1869 provedl několik neúspěšných pokusů o obnovení své nadvlády. Naposled se ucházel o trůn v roce 1875, ale to už Britové formálně uznali novým sultánem jeho strýce Turki bin Saída. Salím byl chycen a vyhnán na palubu H.M.S. \"Daphne\", odkud putoval do pevnosti v Hajdarábádu (dnešní provincie Sindh, Pákistán). Zde zůstal až do své smrti na neštovice dne 7. prosince 1876.\n"}
{"id": "635072", "url": "https://cs.wikipedia.org/wiki?curid=635072", "title": "Kostel svatého Michaela archanděla (Hildesheim)", "text": "Kostel svatého Michaela archanděla (Hildesheim)\n\nKostel svatého Michala v Hildesheimu byl postaven v 11. století v otonském slohu. O jeho založení se zasloužil Bernward z Hildesheimu.\n\nJedná se o trojlodní baziliku s plochým dřevěným stropem. Uvnitř chrámu se nachází stropní freska ze 13. století. Na bronzových dvoukřídlých dveřích je zobrazeno na každé straně osm biblických scén. Po druhé světové válce musel být kostel téměř znovu vystavěn.\n\nV roce 1985 byl zapsán na seznam kulturního dědictví UNESCO.\n\n\n"}
{"id": "635073", "url": "https://cs.wikipedia.org/wiki?curid=635073", "title": "Michele Ruggieri", "text": "Michele Ruggieri\n\nMichele Ruggieri (28. října 1543 – 11. května 1607 Salerno, čínským jménem 羅明堅, Luó Míngjiān) byl italský jezuita a misionář v Číně, spoluautor portugalsko-čínského slovníku a jeden ze zakladatelů evropské sinologie. \n\nPocházel z města Spinazzola poblíž Bari. Po vystudování práv vstoupil v roce 1572 do jezuitského řádu a po několika letech odplul do Lisabonu a poté do Goi, kde byl v roce 1578 vysvěcen na kněze. Zprvu byl vyslán na misii na Malabárské pobřeží, a když byl odhalen jeho jazykový talent (za pouhých šest měsíců zvládl místní jazyk dost na to, aby v něm byl schopen zpovídat), byl vyslán na misii do Číny. S několika společníky (mezi nimi byl Matteo Ricci) se usadil v Macau, kde se začal věnovat čínštině. Pro budoucí misionáře zde založil Dům sv. Martina (Shengma'erding Jingyuan), první školu čínštiny pro cizince. Na četných cestách do Kantonu a Čao-čching si získal vlivné známosti na místních úřadech, které mu v roce 1582 umožnily založit v Číně (v Čao-čching) trvalou misii. \n\nPodařilo se mu založit jádro čínské křesťanské komunity. V roce 1584 vydal Ruggieri v čínštině katechismus (šlo o první čínskou knihu napsanou Evropanem). V letech 1583–1588 vytvořil Ruggieri spolu s Riccim a laikem Sebastianem Fernandezem portugalsko-čínský slovník, vůbec první slovník mezi čínštinou a evropským jazykem, pro nějž také navrhli systém přepisu čínských jmen do latinky. Ricciho a Ruggieriho přepis se zvláště v jezuitském prostředí udržel velmi dlouho, u některých ustálených jmen (Konfucius, Mencius apod.) se dokonce zachoval dodnes, jako první se také pokoušeli zachytit čínské tóny pomocí diakritiky. \n\nV roce 1588 se Ruggieri vrátil do Evropy, aby přiměl papeže k navázání diplomatických styků s čínským císařem. Vatikán na něj však nedbal. Ruggieri se proto uchýlil do Salerna, kde překládal do latiny Konfucia, psal poesii v čínštině a vydával mapy Číny. Zemřel v roce 1607.\n"}
{"id": "635078", "url": "https://cs.wikipedia.org/wiki?curid=635078", "title": "Vodní nádrž Němčice", "text": "Vodní nádrž Němčice\n\nVodní nádrž Němčice je představná vodní nádrž v povodí řeky Želivky sloužící k zachycení splavenin přinášených Sedlickým potokem, které by se jinak dostaly do Švihovské nádrže a zhoršovaly tak kvalitu její vody. Tato nádrž se nachází západně od vsi Němčice v okrese Benešov.\n\nStavba vodního díla na Sedlickém potoce probíhala během let 1975–1980. Hráz vysoká 12,2 m, jejíž délka v koruně činí 165 m, se nachází na jeho 7,5 říčním kilometru, kde zhruba končí vzdutí Švihovské nádrže. Šířka koruny hráze činí 8,5 m. Je po ní vedena silnice III. třídy spojující obce Keblov a Bernartice.\n\nPrůměrný dlouhodobý roční průtok (Qa) k profilu hráze činí 0,45 m³/s. Stoletá voda zde dosahuje 48,2 m³/s.\n\nZhruba 200 m od hráze překlenuje údolí Sedlického potoka kamenný viadukt zrušené železniční tratě z Trhového Štěpánova do bývalých Dolních Kralovic.\n\nNádrž je využívána ke sportovnímu rybolovu.\n\n\n"}
{"id": "635079", "url": "https://cs.wikipedia.org/wiki?curid=635079", "title": "Opéra Bastille", "text": "Opéra Bastille\n\nOpéra Bastille (\"Opera Bastila\") je operní dům v Paříži, který využívá Opéra national de Paris a Orchestre de l'Opéra de Paris. Nachází se na Place de la Bastille ve 12. obvodu na místě bývalého nádraží Bastily. Budovu navrhl architekt Carlos Ott a byla slavnostně otevřena 13. července 1989 u příležitosti 200. výročí pádu Bastily.\n\nPrezident François Mitterrand rozhodl v roce 1982 o postavení nové opery v Paříži kvůli nedostatečné kapacitě dosavadní Opery Garnier. Jako stanoviště bylo vybráno místo nádraží Bastily mezi ulicemi \"Rue de Lyon\" a \"Rue de Charenton\" na \"Place de la Bastille\". V roce 1983 byla vyhlášena mezinárodní architektonická soutěž, ve které zvítězil Carlos Ott. V roce 1984 začaly demoliční práce na nádražní budově, zavřené již od roku 1969. Operní dům byl slavnostně otevřen dne 13. července 1989 během oslav 200. výročí útoku na Bastilu. Pravidelná představení se hrají od 17. března 1990. Prvním představením pro veřejnost byla opera \"Trójané\" od Hectora Berlioze.\n\n\n"}
{"id": "635080", "url": "https://cs.wikipedia.org/wiki?curid=635080", "title": "Sianský incident", "text": "Sianský incident\n\nSi-anský incident je název užívaný pro události spojené se zatčením a následným propuštěním Čankajška v čínském městě Si-an v závěru roku 1936.\n\nSi-anský incident se odehrál na pozadí rivality mezi Kuomintangem vedeným Čankajškem a komunisty vedenými Mao Ce-tungem. Po podepsání Paktu proti Kominterně v listopadu 1936 usoudil Mao Ce-tung, že je třeba sjednotit se s Čankajškem v boji proti Japoncům a chtěl s ním uzavřít příměří. Naopak Čankajšek usoudil, že nastala vhodná doba pro konečnou likvidaci komunistů a nařídil generálovi Čang Süe-liangovi zahájit proti nim ofenzívu, tzv. \"šestou kampaň\". Jeho názor nesdílely četné studentské a vojenské kruhy z tzv. levého křída Kuomintangu, kde měla velký vliv Kominterna, a to včetně samotného generála. Ten místo útoku nařídil Čankajška zatknout. Stráže věrné Čankajškovi odolávaly pokusu o jeho noční zatčení tak dlouho, že se mu podařilo uprchnout do nedalekých kopců, byť pouze v noční košili. Když byl vypátrán, nacházel se kvůli chladnému počasí v tak zbědovaném stavu, že jej vojáci museli k Čang Süe-liangovi donést na zádech. Ten se mu omluvil za špatné zacházení a znovu jej požádal o změnu politiky vůči komunistům. Poté, co se o zatčení dozvěděl Mao Ce-tung, chtěl využít příležitosti a žádal po Čang Süe-liangovi Čankajškovu popravu. Pravé křídlo Kuomintangu požadovalo bombardování Si-anu, Čankajškova manželka se snažila zorganizovat jednání o dalším postupu v Čchung-Čchingu. Do hry ovšem vstoupil Sovětský svaz, v jehož zájmu bylo udržet čínské síly jednotné v boji proti Japoncům. Přes vedení Kominterny dostal Čang Süe-liang příkaz, aby Čankajška propustil. Mao Ce-tunga to sice velmi pobouřilo, ale též se podřídil. Výsledkem celého incidentu bylo příměří mezi Kuomintangem a komunisty. Mao Ce-tung pochopil, že i pro Moskvu je hlavním partnerem Čankajšek, a na rozdíl od něj se soustředil spíše na boj s Japonci. Usoudil, že tím získá největší podporu mas v následném střetu.\n"}
{"id": "635081", "url": "https://cs.wikipedia.org/wiki?curid=635081", "title": "Pozemní hokej na Letních olympijských hrách 1992", "text": "Pozemní hokej na Letních olympijských hrách 1992\n\nPozemní hokej na LOH 1992 v Barceloně zahrnoval turnaj mužů i turnaj žen. Všechny zápasy obou turnajů byly odehrány ve dnech 26. července až 8. srpna na stadionu ve městě Terrassa zhruba 30 km od Barcelony.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 8 týmů, které byly rozděleny do 2 čtyřčlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále a týmy na 3. a 4. místě hrály o 5. až 8. místo.\n\n\n\n\n\n\nNěmecko - Španělsko 1:2\n"}
{"id": "635082", "url": "https://cs.wikipedia.org/wiki?curid=635082", "title": "Čert a Káča", "text": "Čert a Káča\n\nČert a Káča je pohádka Boženy Němcové.\n\nDěj vypráví příběh o tom, kterak hloupý čert zamění ve světe dvě osoby, které má za úkol dopravit do pekla. Namísto zlé kněžny přinese do pekla hubatou a prostořekou venkovskou ženu Káču. Ta v pekle ztropí povyk, čert je donucen Káču vrátit zpět na svět. Zde se jí ujme Jíra, který čertovi pomůže najít a odnést správnou osobu – paní kněžnu.\n\n\n\n"}
{"id": "635083", "url": "https://cs.wikipedia.org/wiki?curid=635083", "title": "Karel Bělohoubek", "text": "Karel Bělohoubek\n\nKarel Bělohoubek (29. prosince 1942 Želešice – 31. prosince 2016) byl český hudební skladatel, dirigent, klarinetista a fagotista.\n\nOd svých 14 let studoval fagot a klarinet ve vojenské hudební škole v Roudnici nad Labem.\nPo studiích v roce 1959 nastoupil do vojenské kapely ve Stříbře. V roce 1961 byl odvelen do Prahy, kde hrál nejprve v posádkové vojenské kapele a později v Ústřední hudbě československé armády. Současně studoval na Pražské konzervatoři hru na fagot u Karla Pivoňky a dirigování u Bohuslava Čížka. V roce 1978 se stal dirigentem orchestru Ústřední hudby československé armády v Praze a v roce 1987 jeho velitelem a šéfdirigentem. Pokračoval i jako šéfdirigent Ústřední hudby Armády České republiky, ve kterou se po roce 1993 orchestr transformoval. Z této funkce také odešel do důchodu v roce 1999. Pokračoval ve skladatelské činnosti a často hostoval u různých orchestrů doma i v zahraničí a býval členem mezinárodních porot na hudebních soutěžích.\n\nSvou skladatelskou činnost zahájil nejprve úpravami symfonických skladeb pro dechový orchestr (předehra k \"Prodané nevěstě\" od Bedřicha Smetany , \"Bolero\" Maurice Ravela nebo \"Symfonické tance\" z \"West Side Story\" Leonarda Bernsteina). Později si vytvořil vlastní skladatelský styl a jeho skladby jsou uváděny na koncertech dechových hudeb v celé Evropě a často i nahrávány na gramofonové desky.\n\n\nDále řada pochodů a tanečních skladeb pro dechový orchestr\n\n\n"}
{"id": "635084", "url": "https://cs.wikipedia.org/wiki?curid=635084", "title": "Hluboký web", "text": "Hluboký web\n\nHluboký web (též neviditelný web, anglicky deep web nebo invisible web) se definuje jako textové stránky, soubory nebo další informace přístupné prostřednictvím WWW, které webové vyhledávače nezahrnují do svého indexu.\n\n\n\n\n\n\n\n"}
{"id": "635085", "url": "https://cs.wikipedia.org/wiki?curid=635085", "title": "Na Planiskách", "text": "Na Planiskách\n\nNa Planiskách je vrchol v České republice ležící v Orlických horách.\n\nVrch Na Planiskách se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podokrsku Bukovohorský hřbet.\n\nVrch Na Planiskách je nejvýchodnějším vrcholem Orlických hor. Je prostředním se tří vrcholů Bukovohorského hřbetu. Sedlo, které jej odděluje od severnějšího Jeřábu je v nadmořské výšce asi 880 metrů, sedlo, které jej odděluje od jižnější Bukové hory ve výšce asi 910 metrů. Západní a východní svah vykazuje značnou prudkost a převýšení. Vrch leží na území přírodního parku Suchý vrch - Buková hora. Nachází se asi 8 kilometrů jižně od města Králíky a osm kilometrů východně od města Jablonné nad Orlicí.\n\nVrch leží na hlavním evropském rozvodí Severního a Černého moře. Východní svah je odvodňován potoky tekoucími do přítoku Moravské Sázavy Březné, západní svah odvodňuje potok Bystřec posléze se vlévající do Tiché Orlice.\n\nSouvislé hospodářské smrčiny se udržely na svazích vrchu. Prostor vrcholu byl odlesněn. Významnější stavby se ve vrcholovém prostoru nenacházejí, do západního svahu vybíhá zástavba obce Čenkovice.\n\nProstor vrchu je obsluhován sítí lesních cest různé kvality. Veřejná komunikace se zde nenachází. Přes vrchol prochází hřebenová zeleně značená trasa KČT 4234 z Červenovodského sedla do Lanškrouna, východním svahem modře značená trasa 2212 ze stejného místa do Štítů. Západním svahem je vedena červeně značená cyklistická trasa 4071. Prostor vrchu je protkán sítí běžkařských tras přináležejících ke skiareálu v Čenkovicích.\n\n"}
{"id": "635087", "url": "https://cs.wikipedia.org/wiki?curid=635087", "title": "Aker", "text": "Aker\n\nAker byl v období Staré říše (2700 před n. l.) egyptský bůh země. \n\nSleduje prostor mezi východním a západním obzorem podsvětí a střeží bránu, kterou do říše mrtvých vstupuje král. Zajišťuje také bezpečnou plavbu lodi boha slunce Rea, když v noci proplouvá podsvětím. Někdy také nese lodní stěžeň. Je rovněž považován za ochránce před hadím uštknutím. Bývá zobrazován v podobě dvou lidských nebo lvích hlav obrácených k sobě zády.\n"}
{"id": "635090", "url": "https://cs.wikipedia.org/wiki?curid=635090", "title": "Pozament", "text": "Pozament\n\nPozament (přes něm. \"Posament\" z franc. \"passementerie\" = krajkářství) je souhrnné označení pro výrobky k ozdobě a lemování textilií např. galonové pleteniny, šňůry, sutašky, třásně, pompony, střapce apod. \n\nNěkteré výrobky z kovů a jiných netextilních materiálů se stejným účelem použití se také označují jako pozamenty. \nNálezy tkanin a stěn zdobených třásněmi ze lněné příze pocházejí už z doby kamenné. Např. starozákonní 2. kniha Mojžíšova se několikrát zmiňuje o lemovkách na kněžských oděvech. \nVzorování lemovek začalo asi ve 3. nebo 4. století. Ve 12.a 13. století vznikly první cechy a družstva se specializovanými povoláními (tkadlec lemovek, splétač šňůr atd), označení \"pozamentář\" se však začalo používat teprve v 16. století. \n\nNa území České republiky byly zakládány první pozamentářské cechy v 16. století. Výroba některých pozamentů např. v Krnově je ještě v provozu i v 21. století. \n\nPodle některých publikací se pozamenty původně měly zhotovovat z drátů. Běžně se však používá příze z bavlny, viskózy a syntetických vláken, k ručnímu pozamentérství se na Moravě používala také vlněná příze.\n\nV předvýrobě se připravují vhodné materiály nebo polotovary, ke kterým patří zejména efektní příze, šňůry, kalouny, gimpy atd.\n\nVlastní výroba se provádí většinou strojově, hlavně na skacích, splétacích, stáčecích, galonových strojích a stuhových stavech.\n\nNěkteré druhy pozamentů se však stále ještě zhotovují ručně. Například komplikované střapce se splétají ze skaných nití a pletence se svazují drátěnou gimpou do různých forem podle individuálních přání zákazníků.\n\n(V tabulce jsou příklady nejpoužívanějších druhů) \nTřásně (angl.: \"fringe\", něm.: \"Fransen\") jsou niti nebo šňůrky odstávající z jednoho kraje tkaniny (zatímco druhý kraj tkaniny je pevný). Nitě jsou sestaveny do řady a jejich konce sestřiženy do určité linie. Třásně byly obzvlášť žádané jako ozdoba na čalouněném nábytku ve druhé polovině 19. století. \n\nStřapec (angl.: \"tassel\", něm.: \"Quaste\") sestává obvykle z opleteného nebo obeskaného uzlu, který je zakončen chomáčem z nití nebo šňůrek. Bambulky se používají na třásních historických uniforem, na šňůrách zdobících dekorativní závěsy apod. \n\nOzdobná šňůra je provaz splétaný ze skaných nití, obvykle s kulatým průřezem, někdy také oválně nebo plošně tvarovaný.\n\nObruba (angl. \"trimming\", něm.:\"Besatz\") je souhrnný pojem pro různé úzké proužky textilie zaštepované nebo našité přes kraj látky k dosažení módních efektů nebo ke zdobení oděvů a bytových textilií \nLampas je plochý lesklý prýmek provázaný diagonální nití, často s podélným vzorováním. Používá se jako ozdoba bočních švů na kalhotách uniforem a spokingů.\n\nŠabraka je hladký, tuhý, příčný dekorační závěs, většinou potažený látkou. Spodní hrana šabraky může být sestřižená do různých tvarů a s našitou lemovkou.\n\nLemovka je úzký, různě vzorovaný pás, tkaný nebo zhotovený na galonovém stroji. Rozeznává se několik druhů, např.\n\nEffilé – s klikatými třásněmi\n\nFeston – s přeloženým okrajem\n\nHrotová – se zářezy\n\nGimpa – zhotovená z několika gimp\n\nMarabou – napodobuje sametový prýmek\n"}
{"id": "635092", "url": "https://cs.wikipedia.org/wiki?curid=635092", "title": "Čert a Káča (film, 1970)", "text": "Čert a Káča (film, 1970)\n\nČert a Káča je česká televizní pohádka režisérky Libuše Koutné z roku 1970.\n\n\n"}
{"id": "635093", "url": "https://cs.wikipedia.org/wiki?curid=635093", "title": "Alkaline Trio", "text": "Alkaline Trio\n\nAlkaline Trio je americká punk rocková skupina založená v McHenry, Illinois ve Spojených státech amerických v roce 1996. Jejími členy jsou Matt Skiba, Dan Andriano a Derek Grant. Skupina dosud vydala osm alb, včetně jejich nejnovějšího „Is This Thing Cursed ?“, které vydali v roce 2018. \n\n\n\n\n"}
{"id": "635096", "url": "https://cs.wikipedia.org/wiki?curid=635096", "title": "Borotín (zámek)", "text": "Borotín (zámek)\n\nZámek Borotín se nachází v obci Borotín v okrese Blansko.\n\nNa původním místě zde ve 14. století vznikla tvrz, která zpustla ve století následujícím. V 16. století pak byla obnovena a roku 1753 zde nechal olomoucký biskup Jan Václav Xaver Frey von Freyenfels postavit zámek.\n\nRoku 1948 byl zámek zestátněn, od roku 1963 v něm sídlil Ústav sociální péče. Tento jej přestal využívat roku 2000. Od té doby se pro zámek nenašlo využití. V červnu 2013 budovu koupila, od ruského majitele Alexandera Buchina, který ji vlastnil čtyři roky, společnost SaZ s. r. o. Ta jej počátkem dubna téhož roku začala rekonstruovat na dům s pečovatelskou službou. Obec Borotín předala společnosti část obecního pozemku, kde vznikly parkovací místa, jak pro návštěvníky penzionu, tak pro ostatní veřejnost. Započetí provozu domu bylo plánováno na druhou polovinu roku 2016. Celkem zde vzniklo pětatřicet bytů, mezi kterými jsou jedno- i dvoupokojové. Rekonstrukce vyšla na celých sedmdesát milionů korun, bez toho aniž by společnost SaZ využila nějaké dotace. Maximální kapacita obsazení zámku je 64 míst. Provoz domu s pečovatelskou službou byl svěřen spolku Za Sluncem. Otevření zrekonstruovaného domu proběhlo v roce 2017.\n\nZámek je chráněn jako kulturní památka České republiky.\n\nV roce 1991 se na zámku natáčel film Tankový prapor, později pak několik scén z dvou dílů Četnických humoresek.\n\n"}
{"id": "635105", "url": "https://cs.wikipedia.org/wiki?curid=635105", "title": "3 plus 1 s Miroslavem Donutilem", "text": "3 plus 1 s Miroslavem Donutilem\n\n3 plus 1 s Miroslavem Donutilem je cyklus pořadů uváděných v letech 2004 až 2010 Českou televizí, jejichž protagonistou byl český herec Miroslav Donutil. Každý z dílů se skládal ze tří komediálně laděných povídek a jedné historky. Jednotlivé povídky konkrétního dílu měly vždy společný hlavní motiv, který se objevil i v názvu daného dílu.\n\nBěhem šestiletého uvádění pořadu bylo natočeno a odvysíláno celkem 21 dílů:\n\n\n"}
{"id": "635106", "url": "https://cs.wikipedia.org/wiki?curid=635106", "title": "Fara v Cetkovicích", "text": "Fara v Cetkovicích\n\nFara v Cetkovicích v okrese Blansko byla postavená v letech 1762 – 1763, posledním opatem kláštera Hradisko v Olomouci Pavlem Ferdinandem Václavíkem jako letní sídlo hradišťských opatů. Nad hlavním vchodem visí kamenný erb opata Václavíka. Jako sídlo sloužilo až do roku 1787, kdy byl klášter Hradisko zrušen. Fara prošla v roce 1973 rozsáhlou rekonstrukcí. Zatím poslední rekonstrukce probíhala v letech 1998 – 1999. Fara je chráněná jako kulturní památka České republiky.\n\n"}
{"id": "635109", "url": "https://cs.wikipedia.org/wiki?curid=635109", "title": "Třída Allen M. Sumner", "text": "Třída Allen M. Sumner\n\nTřída Allen M. Sumner byla třída torpédoborců námořnictva Spojených států amerických. Třída využívala trup se strojním vybavením torpédoborců třídy \"Fletcher\", hlavní výzbroj ale byla soustředěna do nových dvoudělových věží. Celkem bylo postaveno 58 jednotek této třídy a dalších 12 bylo postaveno v podobě rychlých minonosek. Vložením trupové sekce s dalšími palivovými nádržemi vznikla třída \"Gearing\".\n\nTorpédoborce třídy \"Allen M. Sumner\" se stihly zapojit do druhé světové války, ve které byly čtyři jednotky ztraceny. Díky poválečnému modernizačnímu programu FRAM ovšem zůstaly aktivní hluboko do éry studené války. Po modernizaci přitom bylo jejich hlavním úkolem ničení ponorek. Po vyřazení z amerického námořnictva byly mnohé z nich prodány řadě zahraničních uživatelů, včetně Řecka, Argentiny či Čínské republiky. Torpédoborce USS \"Laffey\" a USS \"Taussig\" byly zachovány jako muzea.\n\nKýl první jednotky \"Allen M. Sumner\" byl založen 24. května 1943, dva týdny po poslední jednotce třídy \"Fletcher\". Ze 69 objednaných torpédoborců této třídy jich bylo postaveno 58, z toho 55 ještě před koncem druhé světové války. Do aktivní služby vstupovaly v letech 1944–1945. Na jejich stavbě se podílelo šest loděnic. Dalších 12 jednotek bylo dokončeno v podobě rychlých minonosek (neměly torpédomety, zato mohly nést 120 min).\n\nTato třída využívala trup torpédoborců předcházející třídy \"Fletcher\". Jedinou modifikací bylo jeho mírné rozšíření a zdvojená kormidla. Hlavní výzbroj tvořilo šest 127mm kanónů umístěných ve třech dělových věžích. Toto nové řešení výrazně většovalo palebnou sílu lodí, zejména směrem vpřed. Sekundární ráži představovaly 20 a 40mm protiletadlové kanóny. K boji proti hladinovým lodím protivníka rovněž nesly dva pětihlavňové 533mm torpédomety. Pohonný systém tvořily čtyři kotle Babcock & Wilcox a dvě turbíny. Nejvyšší rychlost dosahovala 37 uzlů.\n\nCelkem 33 torpédoborců třídy \"Allen M. Sumner\" bylo zařazeno do rozsáhlého modernizačního programu FRAM (\"Fleet Rehabilitation And Modernization program\"), který měl prodloužit životnost druhoválečných válečných lodí jejich přeměnou na účinná protiponorková plavidla. Americké námořnictvo tak reagovalo na stavbu velkého množství sovětských ponorek a vlastní omezené finanční prostředky, směřované přednostně například do stavby letadlových lodí.\n\nPrimárně pro torpédoborce třídy \"Allen M. Sumner\" byla určena modernizace FRAM II, která byla menšího rozsahu než tomu bylo u varianty FRAM I. V této verzi byl přestavěn můstek, instalovány nové radary a sonar SQS-4. Rovněž výzbroj se proměnila. Zachovány byly tři věže se 127mm kanóny, které doplňovaly dva vrhače hlubinných pum Hedgehog, dva 533mm torpédomety a dva trojhlavňové 324mm protiponorkové torpédomety. Na zádi byla rovněž zřízena plošila pro dálkově ovládaný protiponorkový vrtulník DASH. Rychlost poklesla na 32 uzlů.\n\nTorpédoborce této třídy operovaly v druhé světové válce, korejské válce, vietnamské válce a podílely se též na blokádě Kuby. V druhé světové válce přitom byly ztraceny čtyři jednotky. \"Meredith\" se potopil na mině při podpoře invaze do Normandie, \"Cooper\" potopilo japonské torpédo, zatímco \"Mannert L. Abele\" a \"Drexler\" potopila japonská kamikaze u Okinawy.\n\nUSS \"Frank E. Evans\" se potopil v roce 1969 poté, co ho při kolizi rozpůlila australská letadlová loď HMAS \"Melbourne\". Stejná loď přitom paradoxně stejným způsobem jen o pět let dříve potopila rovněž australský torpédoborec HMAS \"Voyager\".\n\n\n\n"}
{"id": "635115", "url": "https://cs.wikipedia.org/wiki?curid=635115", "title": "Zajatci času", "text": "Zajatci času\n\nZajatci času je název desáté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 24. listopadu 1973, v České republice 30. listopadu 1997.\n\nPíše se hvězdné datum 5267.2. Hvězdná loď USS Enterprise NCC-1701 pod velením kapitána Jamese Kirka doráží do Deltanského trojúhelníku, což je ve vesmíru místo obdobné Bermudskému trojúhelníku na Zemi. Mizí zde hvězdné lodě bez známých příčin a Enterprise má za úkol tento jev prozkoumat.\n\nNa místě se setkávají s klingonským křižníkem, který ihned na Enterprise útočí. Po odvetné palbě loď Klingonů záhadně mizí, ale v dosahu jsou další dvě bitevní lodi. Pan Spock se domnívá, že jde o plán Klingonů, kterak nechat záhadně zmizet vlajkovou loď Federace. Enterprise volá klingonský kapitán Kor, který Kirka obviňuje ze zničení jejich lodi.\n\nPři snaze uniknout se Enterprise dostává do jiného prostoru, kam patrně mizí i všechny lodě. Zde se vyskytuje ohromné pohřebiště různých plavidel z nichž některé jsou staré i stovky let. Záhy se objevuje i klingonská loď Clotos, která stále chce zničit Enterprise. Dříve než vypukne konflikt neznámý transport unáší kapitána Kirka z Enterprise.\n\nKapitán Kirk se objevuje v kruhovém sále a s ním i kapitán Kor a dvanáctičlenná skupina různých ras sedící za půlkruhovým stolem. Ve skupince se nachází zástupci Klingonů, Vulkánců, Andorianů, ale třeba například i Gor (Aréna) nebo Pylosian (Nesmrtelný Vulkánec). Skupinka vysvětluje kapitánům, že se nachází před Elysianským koncilem, který čítá přes 120 ras, nebude tolerována jakákoliv forma násilí. Protože jsou kapitáni odpovědní za chování své posádky, musí přijmout trest za projev agrese a sice znehybnění své lodi po dobu 100 let. Když Kor protestuje, že tak dlouho ani nežijí, ale Vulkánec z rady objasňuje, že zde budou žít mnohem více, než 100 let.\n\nKor se přesto rozhodne se svou posádkou prorazit bariéru a dostat se pryč. Protože oběma plavidlům dochází energie z dilithiových krystalů, Spock navrhuje spojit své lodě a dostat se společně přes bariéru. Koncil díky telepatickým členům o jejich smýšlení ví, ale protože nejde o porušení jejich zákonů, nehodlají zasáhnout. Kor přesto plánuje Enterprise zničit, jakmile se dvojloď dostane přes bariéru a nechává svého prvního důstojníka vypracovat plán. Spock se chová poněkud podivně. Je vřelý a neváhá použít přátelská gesta. Když se jej kapitán ptá, co se děje, vysvětluje, že potřeboval kontakt, aby aspoň trochu pronikl do myslí Klingonů a dozvěděl se, že něco plánují.\n\nMezitím se mezi Dr. McCoyem a jedním Klingonem strhá roztržka. Ihned jsou s kapitány povoláni před koncil, který chce za toto lodě potrestat stoletým trestem. Kirk je přemlouvá, že trest není potřeba, protože chtějí společně odletět. Koncil souhlasí. Když se obě lodě snaží dostat skrz bariéru, jedna členka koncilu svými smysly zjišťuje, že Klingoni dali na Enterprise výbušninu. Předseda koncilu o tom ihned varuje Kirka. Spockovi se daří trhavinu vypustit do vesmíru přetlakovou komorou.\n\nKdyž jsou obě lodi zpět v klasickém vesmíru, Uhura upozorňuje, že Kor si údajně připsal zásluhy za osvobození obou lodí. Kapitán Kirk nad tím jenom mává rukou.\n\n\n"}
{"id": "635116", "url": "https://cs.wikipedia.org/wiki?curid=635116", "title": "Černý kopec (Podorlická pahorkatina)", "text": "Černý kopec (Podorlická pahorkatina)\n\nČerný kopec je vrchol v České republice ležící v Podorlické pahorkatině.\n\nČerný kopec se nachází v geomorfologickém celku Podorlická pahorkatina, podcelku Žamberská pahorkatina, v okrsku Rokytnická pahorkatina a podokrsku Jablonská vrchovina jejímř je nejvyšším vrcholem.\n\nČerný kopec se nachází asi 3 kilometry severozápadně od Jablonného nad Orlicí a asi 4 kilometry severovýchodně od Letohradu. Navazuje na jižní zakončení hlavního hřebenu Pastvinské vrchoviny, která již spadá do Orlických hor. Přestože je poněkud ve stínu sousedního a vyššího Faltusova kopce (637 m), je jasně vymezen a oddělen.\n\nČerný kopec se nachází na rozvodí Divoké a Tiché Orlice. Jižní a východní svah odvodňují přítoky Tiché, západní pak přítok Divoké Orlice.\n\nVrcholová partie Černého kopce je pokryta polem. Významnější lesní porost se nachází v jihovýchodním svahu. Díky absenci vyšší vegetace je z vrcholu dobrý výhled do většiny směrů. V západním svahu se nachází obec Bredůvka.\n\nK vrcholu přímo žádná cesta nevede. Nejblíže k němu je polní cesta procházející východně od něj. Jižním svahem prochází silnice I/11, východním silnice Mistrovice – Sobkovice, západním silnice Bredůvka – Studené, která je sledována bíle značenou cyklistickou trasou 4074.\n"}
{"id": "635129", "url": "https://cs.wikipedia.org/wiki?curid=635129", "title": "Zbraň Otrokářů", "text": "Zbraň Otrokářů\n\nZbraň Otrokářů je název jedenácté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 15. prosince 1973, v České republice 7. prosince 1997.\n\nPíše se hvězdné datum 4187.3. Pan Spock, poručík Uhura a pan Hikaru Sulu jsou s raketoplánem z Enterprise na cestě k základně 25, kam vezou nulovou schránku, předmět vytvořený dávnou civilizací Otrokářů. Jejich rasa zanikla před miliardou let, avšak nulové schránky přinesly lidem nové technické inovace, jako třeba umělou gravitaci a jde tedy o přísně střežené předměty. Během letu začala nulová schránka světélkovat, což znamená, že poblíž je další nulová schránka. Samotná schránka je totiž jediné známé zařízení, které dokáže detekovat další nulové schránky.\n\nPo přistání na ledové planetě jsou všichni tři zajati skupinkou Kzintů, humanoidů s podobností ke kočkovitým šelmám. Kzintlům je zakázáno používat phasery a vlastně všechny zbraně po předchozích konfliktech s Federací. Kzintlové si zakládají na své masožravosti a proto ani neuznávají Vulkánce, kteří jsou vegetariáni. Protože vždy konflikt s Federací prohráli, poohlížejí se po zbrani, která by jim pomohla situaci zvrátit.\n\nKdyž skupinka otvírá nulovou schránku, nachází uvnitř předmět podobný pistoli s přepínačem na rukojeti. Berou zajatce na povrch, aby zjistili, o co jde. Pokaždé, když velitel Kzintské skupinky přepne spínač, předmět změní trochu svůj tvar. Jednou jde o laserovou pistoli podobnou phaseru, jindy o malý raketový motorek. Když zkouší poslední pozici, po stisku tlačítka se vypne zadržovací síť, která Spockův výsadek drží na místě. Spock i Sulu uniknou, ale Uhura je opět zajata.\n\nSpock měl zprvu obavy o bezpečnost Federace, ale když viděl všechny režimy, konstatuje, že patrně nejde o nic, co by již lidstvo neznalo. Když Sulu ovšem vyzkouší delší dobu podržet spoušť v režimu laserové pistole, spouští tím ohromnou jadernou explozi. Následně jsou oba opět zajati. Kzintlům se daří aktivovat hlasový režim předmětu, který neví, jak dlouho byl vypnutý, a táže se na heslo. Skupinka jednoduchých tvorů neví vůbec nic, ale chce zbraň proti Federaci. Zbraň se přepne do úplně jiného režimu a nechá Kzintly vyjít ven pro vyzkoušení.\n\nUhura namítá, že nemohou nechat takovou silnou zbraň v jejich rukou. Spock ale je přesvědčen, že jim v rukách dlouho nevydrží. Vysvětluje, že když Otrokáři zbraň vypnuli, byla válka. Nyní je opět aktivována, navíc skupinkou neznámých tvorů, které nemají nejmenší ponětí o požadovaném hesle, a proto lze očekávat jediné. Skutečně po chvilce zbraň venku exploduje, zanechává po sobě kráter a poškodí i kus Kzintské lodi.\n\nPři odletu si Sulu posteskne, že by se předmět vyjímal v muzeu, ale Spock upozorňuje, že by tam nikdy neskončil. Pokud ne Kzintové, tak Klingoni nebo jiná rasa by po takto ničivé zbrani nepřestala prahnout.\n\n\n"}
{"id": "635132", "url": "https://cs.wikipedia.org/wiki?curid=635132", "title": "Erben der Schöpfung", "text": "Erben der Schöpfung\n\nErben der Schöpfung je lichtenštejnská dark - gothic metalová skupina založená roku 1998 Oliverem Falkem. Jejich album \"Twilight\" se ukázalo jako album s klasickými ženskými vokály. Skupina se zaměřuje na téma jako smrt a stárnutí.\n\n\n\n\n\n\n"}
{"id": "635144", "url": "https://cs.wikipedia.org/wiki?curid=635144", "title": "Švec a čert", "text": "Švec a čert\n\nŠvec a čert je pohádka Karla Jaromíra Erbena.\n\n\n"}
{"id": "635155", "url": "https://cs.wikipedia.org/wiki?curid=635155", "title": "Járnsaxa", "text": "Járnsaxa\n\nJárnsaxa je obryně ze severské mytologie. Je milenkou boha Thóra, jednoho z nejmocnějších severských bohů, s nímž měla dva syny a to Módiho a Magniho, který byl Thórovým oblíbeným synem. \n\nJméno Járnsaxa má podle některých pramenů také jedna z devíti matek Heimdalla, což jsou Aegirovi dcery.\n"}
{"id": "635158", "url": "https://cs.wikipedia.org/wiki?curid=635158", "title": "Kor", "text": "Kor\n\nKor, syn Rynarův je fiktivní postava sci-fi světa \"Star Trek\"u, první Klingon, který se kdy ve \"Star Treku\" objevil. Kor se objevuje v epizodách původního seriálu \"Star Trek\" (1967) a animovaného seriálu \"Star Trek\" (1973), ale nejčastěji v událostech seriálu \"\" (1994–1998). Ve všech hraných dílech ztvárnil Kora John Colicos, v animovaném pořadu jej namluvil James Doohan.\n\nKor se prvně objevuje v seriálu \"Star Trek\" v epizodě „Věc soucitu“, kde se setkává s energetickou bytostí Organianů, která je živena ze zloby mezi lidmi a Klingony. Pro záchranu svou i své posádky musí, ačkoliv nerad, spolupracovat s kapitánem Kirkem z lodi USS \"Enterprise\".\n\nPodruhé se setkává opět s kapitánem Kirkem v událostech epizody „Zajatci času“ animovaného seriálu. Opět je jeho jedinou touhou zničení vlajkové lodi Federace a především i jeho protějšku z Hvězdné flotily, ale opět mu nezbývá, než se svým protivníkem spolupracovat, aby se osvobodil ze zajetí Deltského trojúhelníku.\n\nNásledně postava Kora vystupuje v několika epizodách seriálu \"\", který se odehrává o 100 let později. Prvně v díle „Krvavá přísaha“, kde se spolu s Jadzií Dax a dalšími Klingony z původního seriálu, Kangem a Kolothem, snaží vystopovat Albina, vraha prvorozených synů Kanga, Kolotha a Kora. Společně vykonají slíbenou krevní mstu, ale přežijí pouze Dax a Kor. V epizodě „Meč Kahlessův“ se Kor společně s Jadzií a Worfem vydávají najít bájný Kahlessův meč. Ačkoliv se jim daří meč najít, pro zachování stavu Klingonské říše transportují relikvii do vesmíru.\n\nNaposledy se Kor objevuje v epizodě „A znovu do té průrvy“. Jako třetí důstojník na lodi generála Martoka společně s Worfem bojují proti Dominionu. Kor je ovšem již starý a po záchvatu s představou, že na něj útočí Federace a kapitán Kirk je prohlášen za senilního. Když je ovšem Martok zajat a Worf se jej vydává osvobodit, Kor převezme jeho místo na sebevražedné misi. Jeho loď pak bojuje do posledního dechu proti nepřiměřené převaze a tím dává ostatním možnost uniknout. Martok, který jej do té doby považoval za senilního starce ho prohlašuje za velkého válečníka.\n\nPostavu Kora ztvárnil John Colicos a to jak v původním seriálu, tak následně přibližně o 30 let později v epizodách \"Stanice Deep Space Nine\". V animovaném seriálu jej ovšem daboval James Doohan (představitel Montgomeryho Scotta), který v kresleném seriálu namluvil naprostou většinu Klingonů.\n\n"}
{"id": "635160", "url": "https://cs.wikipedia.org/wiki?curid=635160", "title": "Dita Saxová", "text": "Dita Saxová\n\nDita Saxová je novela Arnošta Lustiga z roku 1962. V roce 1967 byla próza zfilmována režisérem Antonínem Moskalykem.\nHlavní hrdinkou novely je osmnáctiletá Židovka Dita, která jako jediná ze své rodiny přežila koncentrační tábor. Dita žije v pražském internátu pro osiřelé židovské dívky a očekává, že přijdou léta klidného života. Není však schopna zapomenout na prožité válečné hrůzy a ponížení a navázat milostný či přátelský vztah. V závěru dívka odjíždí za prací do Švýcarska, kde ale vnitřně prázdná, vykořeněná a bez smyslu života spáchá sebevraždu skokem z ledovce.\nLustig v této próze zpracoval téma možnosti návratu Židů do normálního života po válce, ve které mnoho z nich přišlo o dětství i domov, kam by se mohli vrátit. Poválečná doba pro ně byla jen novou izolací, z níž hledali (často marně) únik. Do vyprávění v er-formě pronikají hrdinčiny vzpomínky na válku, sny, úryvky písňových textů i dopisů.\n\nLustig text upravil, rozšířil zejména o sexuální motivy a znovu vydal v roce 2007.\n"}
{"id": "635172", "url": "https://cs.wikipedia.org/wiki?curid=635172", "title": "Kostel svatého Petra a Pavla (Želechovice nad Dřevnicí)", "text": "Kostel svatého Petra a Pavla (Želechovice nad Dřevnicí)\n\nKostel svatého Petra a Pavla je jednolodní pozdně barokní farní kostel v Želechovicích nad Dřevnicí. Je chráněn jako kulturní památka.\n\nStojí na místě středověkého kostela, o čemž svědčí některé dochované stavební prvky. V 16. století byla fara obsazena nekatolíky a kolem roku 1620 zanikla. V následujících letech patřila farnost střídavě k Vizovicím a ke Zlínu. V roce 1737 byl kostel renovován. Od roku 1756 zde působila expozitura a v roce 1785 byla ustavena lokálie, která byla teprve v roce 1843 povýšena na faru.\n"}
{"id": "635179", "url": "https://cs.wikipedia.org/wiki?curid=635179", "title": "FC St. Pauli", "text": "FC St. Pauli\n\nFC St. Pauli (celým názvem: Fußball-Club St. Pauli von 1910 e. V.) je německý sportovní klub, který sídlí v hamburské čtvrti St. Pauli (městská část Hamburg-Mitte). Založen byl 15. května 1910 pod názvem St. Pauli TV. Svůj současný název nese od roku 1924. Klub a jeho fanoušci jsou známí pro svoje levicové vyhranění v politických otázkách. Od sezóny 2011/12 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Millerntor-Stadion s kapacitou 29 546 diváků.\n\nCelá organizace, která je zastřešená jménem St. Pauli, má kromě fotbalu i další sportovní divize, například: fotbal pro nevidomé, americký fotbal, ragby, box, házenou, šachy, stolní tenis, bowling, cyklistiku, triatlon, a další.\n\nV dobách největší slávy FC St. Pauli na konci osmdesátých let v klubu působil československý fotbalový reprezentant Ján Kocian. V dubnu 2011 obdržel nabídku ujmout se funkce trenéra.\n\nFC St. Pauli hrálo německou nejvyšší soutěž v letech 1978 – 1979, 1988 – 1991, 1995 – 1997, 2001 – 2002 a 2010 – 2011. Nejlepším bundesligovým umístěním bylo desáté místo v roce 1989. Jeden z největších úspěchů v novodobé éře klubu byl zaznamenán 6. února 2002. To přijel na Millerntor-Stadion slavný Bayern Mnichov, úřadující mistr Bundesligy, vítěz Ligy mistrů a Interkontinentálního poháru. FC St. Pauli zvítězilo 2:1 a tento zápas se nesmazatelně zapsal do klubové historie. FC St. Pauli se od té doby honosilo titulem \"Weltpokalsiegerbesieger\".\n\nV ročníku 2002/03 St. Pauli sestoupilo do 3. nejvyšší soutěže, ukázalo se však, že klub má značné finanční potíže. Reálně tak hrozil propad až do 4. nejvyšší soutěže. Díky akci nazvané \"Retter-Kampagne\", na níž se podíleli fanoušci, obyvatelé i samotné město Hamburk, se podařilo FC St. Pauli zachránit.\n\nV roce 2011 skončil klub poslední a sestoupil do 2. bundesligy, ale 16. února tým zažil velkou radost, když dosáhl vůbec prvního ligového vítězství nad městským rivalem Hamburger SV po neuvěřitelných 33 letech. Tři body pro St. Pauli tehdy zařídil Gerald Asamoah.\n\nZdroj: \n\n\n\n\nNa Heiligengeistfeld, kde stojí dnešní stadion, se hrála fotbalová utkání již na konci 1. světové války. Stavba stadionu na místě, kde stojí v dnešní době, započala v roce 1961. Stadion mohl být pravděpodobně dokončen rychleji, ale stavba se naneštěstí zdržela díky tomu, že se zapomnělo pod trávníkem vybudovat odvodňovac drenáž. Každý větší déšť tak způsobil na hrací ploše menší záplavy. Práce skončily dva roky po zahájení, tedy v roce 1963.\n\nStadion měl dle původních plánů v ochozech pojmout až 32 000 diváků. Postupem let kapacita z bezpečnostních důvodů klesala, a to až k dnešním 24 487 místům.\n\nV roce 1969 zemřel dlouholetý předseda klubu Wilhelm Koch. Na jeho počest St. Pauli přejmenovalo stadion z Millerntor-Stadion na Wilhelm-Koch-Stadion. V roce 1999 se klub vrátil k názvu Millerntor-Stadion.\nV prosinci 2006 odstartovala celková rekonstrukce Millerntor-Stadionu, jejíž konec je naplánován na rok 2014.\n\n\nZdroj: \n\n\n\nZdroj: \n\nHymnou klubu je píseň \"Hells Bells\" od skupiny AC/DC. Mezi příznivci je mnoho extravagantních umělců, např. Andrew Eldritch nebo Sascha Konietzki.\n\nV roce 2010 FC St. Pauli oslavilo jubileum 100 let od založení.\nV současné době klub drží ponejvíce věrní fanoušci, kteří jsou velmi aktivní a chodí v hojném počtu jak na domácí, tak venkovní zápasy. Pro tolerantní atmosféru uvnitř klubu je typické, že mezi nimi bývá hodně žen.\n18auf12 (oficiálně evidovaný fanoušek klubu) napsal společně s umělcem jménem Christoph Brüx například hit: 100 let FC St. Pauli - \"One Hundred Beers\" (100 piv).\n\nSymbolem FC St. Pauli a jeho fanoušků se stala černá vlajka s lebkou, všeobecně známá jako znamení pirátů. Tak zvanou \"Totenkopfffahne\" přinesl na stadion poprvé v roce 1981 fanoušek známý pod přezdívkou \"Doc Mabuse\". Nový symbol se velmi rychle uchytil. Vlajka měla vyjadřovat rebelii, boj chudého St. Pauli proti ostatním bohatým klubům.\nDnes najdeme symbol lebky na mnoha předmětech ve fan-shopu FC St. Pauli, dokonce i vlaječky u rohových praporků na Millerntor-Stadionu mají podobu Totenkopffahne.\n\nOd sedmdesátých let si klub z chudého a bohémského okolí Reeperbahnu oblíbili punkeři a anarchisté. Fanklub nazývaný \"Fraibeuter\" (\"Piráti\") se vymezoval proti sílícímu vlivu neonacistů na fotbalových stadionech. Ve spolupráci s vedením klubu se také věnoval dalším projektům, jako je pomoc sociálně vyloučeným skupinám, sbírka na čističky vody pro rozvojové země nebo protesty proti demolici historického centra Sankt Pauli. Od roku 2005 pořádá Protirasistický fanouškovský turnaj, na který zve fankluby s obdobnými názory například - Celtic Glasgow, Athletic Bilbao. .\n\nV roce 2006 uspořádalo FC St. Pauli turnaj pro země, které odmítla FIFA přijmout za členy. Mistrovství nazvaného FIFI Wild Cup se zúčastnili Tibet, Grónsko, Zanzibar, Severní Kypr, Gibraltar a domácí tým pod názvem \"Republik St. Pauli\" a pirátskou vlajkou. Soutěž byla zajímavá i tím, že hráče přiváděly na plochu striptérky. \n\nFC St. Pauli II, dříve znám také pod názvem FC St. Pauli Amateure, je rezervním týmem St. Pauli. Největšího úspěchu dosáhl v sezóně 1995/96, kdy se v Regionallize (tehdejší 3. nejvyšší soutěž) umístil na 7. místě.\n\n\nZdroj: \n\n\n\nZdroj: \n\n"}
{"id": "635185", "url": "https://cs.wikipedia.org/wiki?curid=635185", "title": "Georgiana Cavendishová", "text": "Georgiana Cavendishová\n\nGeorgiana Cavendishová, vévodkyně z Devonshiru, nepřechýleně \"Georgiana Cavendish\", v mládí Lady Georgiana Spencer (7. června 1757, Althorp, Northamptonshire – 30. března 1806, Devonshire House, Londýn) byla manželka Williama, 5. vévody z Devonshiru, se kterým uzavřela sňatek dne 7. června 1774. Její život byl předlohou pro úspěšný film \"Vévodkyně\" s Keirou Knightleyovou v hlavní roli.\n\nGeorgiana Cavendishová se narodila jako Georgiana Spencerová dne 7. června 1757 v rodinném sídle Althorp v hrabství Northamptonshire. Jejím otcem byl John Spencer, později 1. hrabě Spencer, matkou byla Georgiana Spencer, roz. Margaret Georgiana Poyntz. Měla dva sourozence; sestru Henriettu a bratra George Spencera.\n\nV den svých 17. narozenin 7. června 1774 se provdala za Williama, 5. vévodu z Devonshiru, který byl jedním z nejmocnějších mužů Království Velké Británie, k ní byl však citově chladný. Georgiana postupně hledala útěchu v alkoholu a hraní karet. Byla velmi inteligentní a na svou dobu pokrokovou ženou. Úspěšně se věnovala politice dávno před hnutím sufražetek. Byla výraznou osobou anglické smetánky, proslulá jak kvůli svým aférám v pozdějším průběhu manželství, tak svým smyslem pro módu, kterým udávala tón ve společnosti.\n\nBěhem manželství s Williamem porodila nejprve dvě dcery - Georgianu Dorothy Cavendishovou a Harriet Elizabeth Cavendishovou. Později, až v roce 1790, též manželem toužebně očekávaného syna Williama George Spencera Cavendishe, budoucího 6. vévodu z Devonshiru. Kromě toho přijala za vlastní Williamovu nemanželskou dceru Charlottu a sama přivedla na svět nemanželskou dceru Elizu, kterou měla se svým milencem Charlesem Greyem (pozdějším 2. hrabětem Greyem a v letech 1830-1834 premiérem Velké Británie), a jednoho chlapce, který zemřel ještě jako dítě.\n\nGeorgiana byla nucena žít 25 let v manželském trojúhelníku (\"ménage à trois\") poté, co Williamovi představila svou přítelkyni lady Elizabeth Fosterovou, která se pak stala vévodovou milenkou. Elizabeth byla již matkou tří synů a vévodovi porodila další dvě děti, syna Augusta Williama Jamese Clifforda a dceru Carolinu Rosalii St Jules. Všechny její děti byly se souhlasem Georgiany vychovány společně s legitimními potomky vévodského páru.\n\nVévodkyně zemřela 30. března 1806 ve věku 48 let a zanechala po sobě značné dluhy, památku na její sklon k hazardním hrám. Tři roky po její smrti se vévoda oženil s Elizabeth Fosterovou, která se tak stala vévodkyní z Devonshire.\n\n\n\n"}
{"id": "635190", "url": "https://cs.wikipedia.org/wiki?curid=635190", "title": "Possession", "text": "Possession\n\n\"Possession\" b/w \"Evil Temptation\" je vzácný singl skupiny Iron Butterfly, nahraný mezi roky 1967 a 1968, z neznámých důvodů byl vydán až v roce 1970. První strana je Possession, je to stejná skladba jako na jejich předchozím singlu \"Don't Look Down on Me\". Na druhé straně je Evil Temptation.\n\n\n"}
{"id": "635193", "url": "https://cs.wikipedia.org/wiki?curid=635193", "title": "Gare de la Bastille", "text": "Gare de la Bastille\n\nGare de la Bastille (česky \"Nádraží Bastily\") byla železniční stanice v Paříži. Nacházela se ve 12. obvodu mezi ulicemi \"Rue de Lyon\" a \"Rue de Charenton\" a přiléhala k jihovýchodní části Place de la Bastille. Nádraží bylo otevřeno v roce 1859 a uzavřeno v roce 1969. Budova byla stržena v roce 1984, aby zde mohla být postavena budova Opéra Bastille otevřená v roce 1989.\n\nVýstavba železniční tratě do Vincennes začala v roce 1855. Nádražní budovu navrhl architekt François-Alexis Cendrier, který je autorem rovněž nedalekého Lyonského nádraží. Konečná stanice byla zprovozněna spolu s linkou 22. září 1859 za přítomnosti císaře Napoleona III. Linka vedla původně pouze do Vincennes a v roce 1872 byla rozšířena do Sucy-en-Brie, roku 1874 do Boissy-Saint-Léger, o rok později do Brie-Comte-Robert. Nakonec v roce 1892 byla protažena až do Verneuil l'Étang, kde se napojovala na trať do Mulhouse.\n\n14. prosince 1969 byla stanice uzavřena a úsek do Vincennes zrušen. Některé části tratě byly v roce 1974 využity pro linku RER A.\n\nSamotné nádraží bylo od té doby využíváno pro výstavy všeho druhu (např. i pro nejdůležitější francouzský veletrh umění FIAC). V roce 1984 byla budova stržena a na jejím místě byla postavena Opéra Bastille.\n\nBudova byla 250 m dlouhá a 30 metrů široká. Konečný úsek trati vedl po viaduktu, který se dnes nazývá Viaduc des Arts. Na jeho vršku a po téměř celé délce bývalé trasy byl vybudován veřejný park Promenade plantée.\n\n"}
{"id": "635196", "url": "https://cs.wikipedia.org/wiki?curid=635196", "title": "Don't Look Down on Me", "text": "Don't Look Down on Me\n\n\"Don't Look Down On Me\" b/w \"Possession\" je singl Iron Butterfly, nahraný mezi koncem roku 1967 a začátkem roku 1968.\n\n\n"}
{"id": "635199", "url": "https://cs.wikipedia.org/wiki?curid=635199", "title": "Heuristická analýza", "text": "Heuristická analýza\n\nHeuristická analýza (řecky heuriskó) je v informatice metoda využívající zkusmé řešení problému, protože přesnější metoda či algoritmus není k dispozici, využívá přitom intuici, zkušenosti. Existují různé heuristické postupy. Heuristika je často využívána antivirovými programy, kde slouží k detekci dosud neznámých počítačových virů.\n\nAntivirový program využívá při detekci počítačových virů dvou postupů: antivirový test a heuristická analýza. Antivirový test využívá databázi známých počítačových virů. Pokud nebyl nalezen žádný známý virus, zahájí se logická analýza podezřelého testovaného kódu a porovnává se s kódem virů. Tím, že ale metoda používá nahodilého přístupu řešení problému, vzniká velmi mnoho falešných oznámení o výskytu nebezpečí uvnitř operačního systému. Velmi častým cílem jsou různé generátory klíčů, patche, cracky.\n\nHeuristická analýza je základní expertní analýza, která určuje citlivost systému na konkrétní hrozby a rizika pomocí různých rozhodujících pravidel nebo vážících metod. Multikriteriální analýza (MCA) je jeden z prostředků vážení. Tato metoda se liší podle statistické analýzy, která se opírá o dostupné údaje/statistiky.\n\nVětšina antivirových programů, které používají heuristickou analýzu, vykonávají tuto funkci spouštěním programovacích příkazů podezřelého programu nebo spouštěním skriptu v rámci specializovaného virtuálního stroje, a tím umožňují antivirovému programu vnitřně simulovat, co se stane v případě, když podezřelý soubor bude spuštěn při zachovaní podezřelého kódu izolovaného od reálného stroje. Ten pak analyzuje příkazy, tak jak jsou prováděny, monitoruje typické virové chování, jako je replikování, přepisování souborů a snahu o utajení existence podezřelého souboru. Jestliže je detekováno jedno nebo více virového chování, je podezřelý soubor označen jako potenciální virus a uživatel je upozorněn. \n\nDalší běžná metoda heuristické analýzy je pro antivirový program dekompilovat podezřelý program a pak analyzovat uvnitř obsažený zdrojový kód. Zdrojový kód podezřelého programu je porovnán se zdrojovým kódem známého viru a virového chování. Pokud se určité procento zdrojového kódu shoduje s kódem známých virů nebo virovými aktivitami, je soubor označen a uživatel je upozorněn.\n\nPřestože heuristická analýza je schopna rozpoznat mnoho dříve neznámých virů a nové varianty stávajících virů, účinnost je poměrně nízká pokud jde o přesnost a počet falešných poplachů. A to protože počítačové viry, stejně jako biologické viry, se neustále mění a vyvíjí. Vzhledem k tomu, že heuristická analýza většinou funguje na základě minulých zkušeností (tím, že porovnává kód podezřelého souboru a funkce známých virů), je pravděpodobné, že neodhalí nové viry, které obsahují dosud neznámý kód nebo metody operací, které se nevyskytují v žádných známých virech. Spolu s viry se ale vyvíjí i heuristická analýza. Jako nové viry jsou objevovány alternativními metodami detekce, informace o nich jsou přidány do „heuristic analysis engine“, který poskytuje prostředky k detekci nových virů na základě dosud neznámého kódu.\n\n\n"}
{"id": "635202", "url": "https://cs.wikipedia.org/wiki?curid=635202", "title": "Groningenské ložisko zemního plynu", "text": "Groningenské ložisko zemního plynu\n\nGroningenské ložisko zemního plynu je obrovské ložisko zemního plynu v blízkosti Slochterenu v nizozemské provincii Groningen. Bylo objeveno v roce 1959 a je to největší ložisko zemního plynu v Evropě. Celosvětově se jedná o desáté největší ložisko.\n\nV současnosti produkuje 93 miliónů krychlových metrů plynu denně a celkové zásoby jsou odhadovány na 2800 miliard krychlových metrů. V rámci Nizozemska je z tohoto ložiska těžena zhruba polovina národní produkce zemního plynu, zbytek je těžen z 300 menších ložisek zejména v Severním moři.\n\nTěžbu provádí Nederlandse Aardolie Maatschappij BV, což je joint venture společností Royal Dutch Shell a ExxonMobil vlastněný rovným dílem.\n\n"}
{"id": "635211", "url": "https://cs.wikipedia.org/wiki?curid=635211", "title": "Třída Fletcher", "text": "Třída Fletcher\n\nTřída Fletcher byla třída torpédoborců námořnictva Spojených států amerických. Se 175 torpédoborci se jedná o nejpočetnější třídu torpédoborců v dějinách. Byly to rovněž první americké torpédoborce již od počátku vybavené radarem. Další evolucí těchto torpédoborců přitom vznikly další početné třídy \"Allen M. Sumner\" a \"Gearing\".\n\nTorpédoborce této třídy byly velice intenzivně nasazeny ve druhé světové válce, během které jich bylo 19 ztraceno a šest neopravitelně poškozeno. Řada jich ale zůstala aktivní (díky různým modernizacím) i během studené války a byly Američany prodány 14 spojeneckým námořnictvům.\n\nSamo americké námořnictvo vyřadilo poslední z nich v roce 1971, zcela poslední loď této třídy ale odešla do výslužby až o 30 let později. Byl jí roku 2001 mexický \"Cuitlahuac\" (ex USS \"John Rodgers\"). Americké torpédoborce USS \"The Sullivans\", USS \"Kidd\", USS \"Cassin Young\" a řecký \"Velos\" (ex USS \"Charrette\") byly dodnes uchovány jako muzea.\n\nStavba prvních jednotek byla objednána v rozpočtovém roce 1941. Všechny torpédoborce této třídy byly spuštěny na vodu v letech 1942–1944, přičemž je stavělo 11 loděnic. Do operační služby vstupovaly v letech 1942–1945.\n\nZákladní výzbroj tvořilo pět dvouúčelových 127mm kanónů umístěných v jednohlavňových dělových věžích. Ty mohly vystřelit každé čtyři vteřiny a to na vzdálenost devět mil proti pozemním cílům a šest mil proti vzdušným cílům. Protiletadlovou výzbroj pak představovaly čtyři 28mm kanóny, doplněné čtyřmi hlavněmi ráže 20 mm. K boji proti hladinovým lodím protivníka torpédoborce dále nesly dva pětihlavňové 533mm torpédomety. Protiponorkové zbraně zastupovalo šest vrhačů a dvě skluzavky hlubinných pum. Složení výzbroje se však postupně měnilo, zejména protiletadlová výzbroj byla posilována a tvořily ji různé kombinace ráží 20 a 40 mm.\n\nPohonný systém tvořily čtyři kotle Babcock & Wilcox a dvě turbíny General Electric. Lodní šrouby byly dva. Nejvyšší rychlost dosahovala 38 uzlů.\n\nPo válce bylo 18 jednotek modernizováno na protiponorkové lodě. Výzbroj tvořily dva 127mm kanóny v jednohlavňových věžích, čtyři 76mm kanóny ve dvouhlavňových věžích, osm 40mm kanóny ve dvouhlavňových postaveních, jeden systém Weapon Alfa, jeden Hedgehog a čtyři jednoduché 533mm torpédomety.\n\nTorpédoborce této třídy operovaly ve druhé světové, korejské či vietnamské válce. Ve druhé světové válce představovaly nejdůležitější americké torpédoborce. V boji jich bylo ztraceno 19 kusů a dalších šest bylo poškozeno tak těžce, že již nešly opravit.\n\nCelkem 14 zahraničních uživatelů – Argentina, Brazílie, Čínská republika, Chile, Itálie, Japonsko, Kolumbie, Korejská republika, Mexiko, Německo, Peru, Řecko, Španělsko a Turecko, provozovalo 32 torpédoborců této třídy.\n\n\n"}
{"id": "635216", "url": "https://cs.wikipedia.org/wiki?curid=635216", "title": "Joaquim Manuel de Macedo", "text": "Joaquim Manuel de Macedo\n\nJoaquim Manuel de Macedo (24. června 1820 Itaboraí – 11. dubna 1882 Rio de Janeiro) byl brazilský spisovatel, autor románů, dramat, fejetonů. \n\nV mládí studoval medicínu, v roce 1844 promoval, ale nakonec se věnoval geografii a historii na vysoké škole Petra II. Ve stejném roce vydal román A Moreninha. V roce 1849 založil časopis \"Guanabara\" spolu s Manuelem Araújo Porto-Alegrem a Gonçalvesem Diasem. V tomto časopise byly publikovány mnohé části jeho dlouhé básně \"A Nebulosa\". \n\nByl propojen s brazilskou císařskou rodinou a dokonce se stal učitelem dětí princezny Isabely Brazilské. Byl také zemským náměstkem, generálním zástupcem a členem Brazilského historického a geografického institutu.\n\nByl ženatý s Marií Catarinou de Abreu Sodré. Během posledních let života trpěl duševními poruchami. To zhoršilo jeho zdraví a vedlo k jeho smrti dne 11. května 1882.\n\n\nPolitická satira\n\nKroniky města Rio de Janeiro\n\nDivadlo\n\n\"dramata:\"\n\n\"komedie:\" \nPoezie\n\nBiografie\n\nMedicína\n"}
{"id": "635220", "url": "https://cs.wikipedia.org/wiki?curid=635220", "title": "Vladimír Országh", "text": "Vladimír Országh\n\nVladimír Országh (* 24. května 1977 v Banské Bystrici) je bývalý slovenský hokejový útočník. Momentálně je hlavní trenér HC Slovan Bratislava.\n\nS profesionálním hokejem začínal v rodném městě Banská Bystrica, kde debutoval ve druhé slovenské nejvyšší lize v sezóně 1994/95 kde odehrál 38 zápasů ve kterých nasbíral 30 bodů pomohl k postupu do slovenské nejvyšší ligy kde také debutoval v nejvyšší soutěži.\n\nByl draftován v roce 1995 v 5. kole, celkově 106. týmem New York Islanders. Sezóny 1996/97 a 1997/98 hrál v týmu Utah Grizzlies v IHL. V týmu odehrál 130 zápasů, ve kterých nasbíral 50 zápasů. V sezóně 1997/98 debutoval v NHL v týmu New York Islanders.\n\nV New York Islanders odehrál tři sezóny (1997/2000) ve kterých odehrál 34 zápasů a na farmě Islanders v týmu Lowell Lock Monsters, kde také odehrál tři sezóny. Po sezóně 1999/00, kdy se stal volným hráčem podepsal smlouvu s týmem Djurgårdens IF Hockey který hrál Elitserien ligu. V sezóně 2000/01 pomohl získat titul mistra švédské ligy.\n\n23. května 2001 podepsal smlouvu na jeden rok s týmem Nashville Predators. 2. srpna 2002 prodloužil smlouvu na dva roky s týmem Nashville Predators. V Nashville odehrál tři sezóny ve kterých odehrál 239 zápasů ve kterých nasbíral 105 bodů a stal se nejlepším Slovákem v týmu Predators.\n\nBěhem výluky v NHL 2004/05 se vrátil zpět do Slovenska nejprv do mateřského týmu HC 05 Banská Bystrica, ale před začátkem sezóny dostal nabídku od týmu HKm Zvolen se kterým postoupil do play-off a pomohl se dostat až do finále kde podlehli týmu HC Slovan Bratislava 3:4 na zápasy.\n\nPřed začátkem sezóny 2005/06 dostával nabídky od různých klubů ale nakonec dal přednost týmu Luleå HF kde hrával do roku 2005. 30. prosince 2005 podepsal smlouvu s týmem Phoenix Coyotes ale smlouvu kterou podepsal byla neplatná protože týmy s NHL si vybírat hráče z Evropy pouze do 15. srpna.\n\nPo novém roce 2006 se mohl vrátit zpět do NHL, kde podepsal smlouvu s týmem St. Louis Blues z waiver listu. V St. Louis Blues dohrál sezónu z 16 zápasů.\n\nSezónu 2006/07 vynechal sezónu kvůli operaci kolene.\n\nPo 20 měsících se vrátil zpět na led do druhé Slovenské nejvyšší soutěži, kde odehrál jeden zápas za mateřský klub HC 05 Banská Bystrica proti týmu MHK Dolný Kubín ve kterém odehrál 10 minut a připsal si jednu asistenci. Po zápase se mu obnovilo zranění.\n\nPoslední sezónu 2009/10 odehrál v Banské Bystrici. V nejvyšší lize odehrál 14 zápasů. Poté oznámil definitivní konec kariéry.\n\nPo ukončení hráčská kariéry se rozhodl zůstat na Slovensku a pomáhal založit hráčskou asociaci.\n\nOd sezóny 2010/11 se stal asistentem trenéra v týmu HKm Zvolen.\n\n\nV MS 2005 proti Švýcarsku si poranil v levém kolenu chrupavku se kterým musel později ukončit kariéru. V MS 2005 ho nahradil Marcel Hossa.\n\nJeho poslední zápas v NHL se uskutečnil 2. března 2006 proti týmu Calgary Flames ve kterém odehrál 16 minut.\n\n\n\n"}
{"id": "635225", "url": "https://cs.wikipedia.org/wiki?curid=635225", "title": "Tučňák žlutorohý", "text": "Tučňák žlutorohý\n\nTučňák žlutorohý (\"Eudyptes chrysolophus\"), též zvaný makarony (či macaroni), je druh tučňáka, který ze všech 6 druhů rodu \"Eudyptes\" obývá nejjižnější, tedy nejstudenější končiny. Je blízce příbuzný tučňákovi královskému (hnízdícímu pouze na ostrově Macquarie), a tak řada odborníků považuje oba tučňáky za jeden druh, ačkoli se od sebe liší vzezřením.  \n\nNa hlavě má výrazné zlatavě-žluté chocholky. Záda a tváře má černé, a přední část těla pak kontrastně bílou. Dospělý dosahuje průměrné hmotnosti 5 kg, a bývá 70 cm vysoký. Samec je samici vzhledově podobný, avšak bývá o něco vyšší a silnější, a také zobák má podstatně robustnější. Podobně jako všichni tučňáci není schopen letu, ale své vakovité tělo a tuhá zploštělá křídla velmi dobře využije pod vodou, a tak na moři stráví více jak polovinu svého života.\n\nŽiví se potravou v moři, a jeho strava je složena z různých korýšů (především krilu), malých ryb a případně hlavonožců. Jako každý tučňák obměnuje jednou ročně své peří, a v takovém období je na 3–4 týdny odkázán pouze k pobytu na souši a hladovění. Žije v obrovských koloniích, kde spolu v těsném sousedství hnízdí až 100 000 jedinců. Mimo období hnízdění pak migruje i do tisíce kilometrů vzdálených oblastí.\n\nTučňák žlutorohý je velmi hojný druh, jehož populace je odhadována na 12–18 milionů jedinců. Přesto je klasifikován jako zranitelný, jelikož je počátkem roku 1970 zaznamenáván pokles populace v některých lokalitách.\n\nO tučňáků žlutorohém se jako první zmínil německý přírodovědec Johann Friedrich von Brandt, který jej roku 1837 spatřil na Falklandských ostrovech. Je to jeden ze šesti druhů rodu \"Eudyptes\", jež je obecně známý chocholatými tučňáky žijícími na skalnatých útesech. Rodové jméno \"Eudyptes\", je odvozeno ze starořeckých slov \"eu\" – „dobrý“, a \"dyptes\" – „potápěč“. Druhové jméno \"chrysolophus\", je pak odvozeno rovněž ze starořečtiny, a to ze samotných slov \"chryse\" – „zlatý\", a \"lophos –\" „hřeben“, což poukazuje na jeho specifické chocholky.\n\nV cizích jazycích je nazývaný \"makarony\" (či \"macaroni\"), podle slova „maccaronism“, což byl termín používaný v Anglii asi v 18. století, a v překladu znamená „honosně zdobený“. Tohoto pojmenování se mu dostalo od námořníků, jimž se velmi zalíbil jeho charakteristický hřebínek, když jej spatřili při návštěvě Falklandských ostrovů v 19. století.\n\nNa základě podobné skladby DNA, je tomuto druhu asi nejblíže příbuzný tučňák královský (\"eudyptes schlegeli\"), a proto doporučují někteří ornitologové označit tučňáka královského za poddruh tučňáka žlutorohého.\n\nNa Heardově ostrově a ostrově Marion, se tučňák žlutorohý křížil s poddruhem tučňáka skalního (\"eudyptes chrysochome filholi\"), jak zjistila antarktická expedice \"Australian National Research\" v letech 1987–1988, která zaznamenala několik hybridů.\n\nTučňák žlutorohý patří mezi nejhojnější druh své čeledi. Areál jeho výskytu je tak velmi rozsáhlý. \n\nHlavní hnízdiště se nacházejí v polárním klimatickém pásu na skalnatých plochách ostrovů: Jižní Georgie, Crozetovy ostrovy, Falklandské ostrovy, Kergueleny, Heardův ostrov, McDonaldovy ostrovy, Ostrov prince Edwarda a Bouvetův ostrov. Další větší kolonie se nacházejí na ostrovech Jižní Shetlandy, Jižní Orkneje a dalších ostrovech u pobřeží jižního Chile. Hnízdí také přímo na Antarktickém poloostrově, a výjimečně se mohou pohybovat až na samotném kontinentě Antarktidy.\n\nV období mimo hnízdní není přesné známo, kde se v takové době pohybují, protože neexistují spolehlivé údaje. Předpokládá se však, že mohou migrovat až na břehy Austrálie, Brazílie nebo třeba Nového Zélandu.\n\nTučňák žlutorohý je velmi podobný ostatním druhům z rodu \"Eudyptes\". Dospělý je průměrně vysoký 70 cm. Jeho hmotnost se značně liší v závislosti na ročním období, a na pohlaví – samice bývá obvykle o něco menší. Samec má průměrnou hmotnost 3–4 kg, po inkubaci vajec, nebo přepeření. Nejvyšší hmotnosti dosahuje před pelicháním, kdy může vážit až 6,5 kg. Samice mívá vždy asi o jeden kilogram méně. Zobák má až 8 cm tlustý, samice nepatrně méně. Křídla mají od ramenou k jejich špičce asi 20 cm dlouhé, a ocásek dosahuje asi jen 10 cm délky.\n\nHlavu, bradu a krk má černé zbarvení, dobře ohraničené kontrastním bílým peřím. Těsně po přepeření získá černé peří modravý lesk, zatímco dlouho neobměněný šat je viditelně opotřebený, a místy až zbarvený do hněda. Nejvýraznějším rysem je zlatožlutý hřebínek na středu čela sahající po temeno hlavy a visící dolů za oči. Ploutvovitá křídla jsou na hřbetní straně modročerná s bílou zadní hranou. Zespodu jsou pak celá bílá. Velký červenohnědý zobák má u kořene růžovou kůži, oči jsou červené a nohy včetně prstů a plovacích blan růžové. Na pevnině jsou poměrně krátkozrací, zrak mají přizpůsobený k výbornému vidění ve vodě.\n\nMládí ptáci jsou od dospělých snadno rozeznatelní. Opeřeni jsou zprvu šedě a následně čokoládově hnědě. Celkově pak mají nedefinovaný vzor s nerozvinutými chocholky. Rovněž zobák mají menší a užší (nedostatečně vyvinutý), prostě zbarvený převážně do hněda. Do zcela dospělého vzezření se vybarví asi ve věku tří až čtyř let, při pobytu na otevřeném moři.\n\nDospělý tučňák žlutorohý obměňuje své peří jednou ročně, a proces je to velmi zdlouhavý (až čtyř týdenní). Navíc je odkázán pouze k pobytu na břehu a hladoví. Proto než takové období nastane, vykrmuje se vždy asi dva týdny na moři, a nashromáždí si tukové zásoby. Po přepeření se opět vrátí do moře nakrmit se, a na hnízdišti se objeví až za půl roku, v nastávajícím období rozmnožování.\n\nTučňák žlutorohý se živí mořskou potravou (ve velikosti 5–130 mm), jež je složena z různých korýšů, hlavonožců a ryb, a jejíž podíl ovlivňuje lokalita nebo roční období. Za jeden tah může ulovit 200 až 700 gramů potravy, rovněž v závislosti na lokalitě. V období rozmnožování se nejčastěji živí krilem, zejména pak krunýřovkou krillovou (\"Ephausia superba\"). Mimo toho také již zmíněnými hlavonožci a rybami, například druhy jakož je; \"Notothenia rossi\", \"Lepidonotothen larseni\", \"Champsocephalus gunneri\", lampovník Anderssonův (\"Krefftichthys anderssoni\"), lampovníček Tenisonův (\"Protomyctophum tenisoni\") či lampovníček Normanův (\"Protomyctophum normani\"). Někteří jedinci polykají menší kamínky (asi o průměru 10 až 30 mm), které jim pravděpodobně pomáhají při trávení a rozmělňování potravy (někdy tak dostávají i parazity z trávicího traktu).\n\nPotravu loví zpravidla během dne, začíná tedy za rozbřesku a do setmění se vrací mláďata nakrmit. Jak potomci rostou, zvyšují se nároky na krmení. Rodiče tak přicházejí později (i za 3–4 dny), jelikož podnikají delší trasy. Ke konci chovu je tato časová prodleva nejpatrnější. Tučňák žlutorohý spotřebuje ročně údajně nejvíce potravy ze všech mořských druhů ptáků (celkově asi více jak 9 milionů tun krilu). \n\nOd pobřeží se vzdaluje na 50 až 300 km. Obvykle se pohybuje v hloubce 15 až 70 metrů, ale dokáže se potopit až k hranici 100 metrů. Kořist loví způsobem podobnému písmenu „V“, jež značí ponoření, uchopení kořisti a opětovný návrat k hladině. Pod vodou se průměrně zdržuje 2 minuty, a plavě obvykle rychlostí 7,5 km/h. Mimo období hnízdění loví potravu v hlubších vodách, nežli v období rozmnožování, a bývá i mnohem efektivnější. Nejspíš proto, že v období migrace není ve spěchu, jako v případě hnízdění a péče o potomky.\n\nNa moři se tučňák žlutorohý obává převážně mořských savců, jakož je tuleň leopardí (\"Hydrurga leptonyx\"), lachtan antarktický (\"Arctocephalus gazella\"), lachtan jižní (\"Arctocephalus tropicalis\") či kosatka dravá (\"Orcinus orca\"). Na souši pak nemá praktický žádné nepřátelé, pouze vejce a mláďata se dostávají do hledáčku místních dravých ptáků, jako je štítonos světlezobý (\"Chionis alba\"), chaluha subantarktická (\"Stercorarius antarcticus\"), buřňák obrovský (\"Macronectes giganteus\") nebo racek jižní (\"Larus dominicanus\").\n\nPodobně jako většina chocholatých tučňáků i tučňák žlutorohý hnízdí ve velkých ale především těsných koloniích (v jedno metru čtverečním se mohou nacházet až tři hnízdící páry). Z tohoto důvodu se u něho vyvinul široký repertoár vizuální a vokální komunikace.\n\nSvé hnízdo, snesená vejce či potomstvo, hájí svým mohutným zobákem k tomu náležitě vyvinutým. Ve chvílích, kdy jedinec sedí na vejcích nebo zahřívá již vylíhlá ptáčata, brání se pouze tak, že se kolem sebe zobákem ohání, aniž by se hnul z místa. Pokud ale situace dovolí, pomáhá si taktéž křídly nebo celým tělem. Protože se s jinými tučňáky nebo predátory dostává do kontaktu velmi často, agresivního jednání se tak dopouští celkem běžně. Obvykle bývá samotná hrozba soupeři okamžitě nahrazena útokem, jež se vyznačuje vyběhnutím na soka, nebo přímo klovnutím zobáku. Ozývají se při tom hlasitými výkřiky. Při obraně se pták otáčí na stranu, aby na soka dobře viděl, a jedno z bližších křídel natahuje do popředí, jím případně ztíží soupeřův výpad. \n\nZatímco se v období rozmnožování projevují vůči sousedním ptákům agresivním chováním, při po bytu na moři pak svá interakční chování otupí. Prakticky spolu při hledání potravy spolupracují, ačkoli loví každý sám za sebe.\n\nNa hnízdiště připlouvají nejdříve samci koncem října nebo počátkem listopadu a teprve později samice. Jakmile se dají půl roku oddělené páry dohromady, začnou s hnízděním. Se stavbou hnízda jsou rychle hotovi, je to jen mělký důlek vytvořený kruhovými pohyby břicha a hrabáním noh ohraničený několika kamínky a dřívky, případně vystlaný blátem. Hnízdiště bývají i na strmém terénu, často stovky metrů v kamenité suti, přesto jsou velmi přeplněná, 2 až 3 hnízda připadají na 1 m, dochází často k sousedským sporům.\n\nNámluvy, tokání, stavba hnízda a páření trvá asi 10 dnů. V celé kolonii jsou tyto činnosti synchronizovány, takže téměř všechny samice začnou počátkem listopadu snášet prvá vejce současně a za čtyři dny druhé. Je pozoruhodné, že prvá vejce dosahují přibližně jen 60 % velikosti vajec druhých. Prvé, menší vejce nebývá oplodněno, nebo je často během hnízdění odstraněno z hnízda. Pokud jsou vysezená obě, bývá jedno mládě menší. Většinou má pár jedno mládě.\n\nInkubace trvá asi 5 týdnů, během prvé třetiny zahřívají vejce oba rodiče, pak samec odejde na moře a samice zůstává sama, na poslední třetinu odejde do moře samice a vrátí se s potravou až se mláďata vylíhla. Samec další tři týdny mládě zahřívá a samice ráno odchází do moře a večer se vrací s potravou pro mládě, které zpočátku spotřebuje denně asi 200 g. Po třech týdnech mláďatům narůstá již hřejivější peří, opouštějí hnízda a shlukují se do skupin (školek), oba rodiče odcházejí a krmí, denně až 1 kg. Asi v 11 týdnech věku jim dorůstá definitivní peří, nemají pouze zlatožlutý hřebínek, a odcházejí sami do moře. Sexuální zralosti dosahují mladí samci v 6, samice v 5 létech.\n\nRodiče absolvují v moři třítýdenní výkrmnou kúru, pak se vrací zpět na pevninu a tam se během 25 dní přepeří. Následně odcházejí odděleně na moře, aby se opět cca za půl roku vrátili. Není mnoho údajů, kde se v té době pohybují.\n\nPodle červeného seznamu IUCN byla populace tučňáka žlutorohého zařazena do kategorie zranitelný druh. Přestože jeho současná populace dosahuje počtu 6–9 milionů párů a je v podstatě ze všech druhů největší, za posledních několik desítek let se jeho stavy značně snížily – v Jižní Georgii klesla populace až o 50% v letech 1970 až 1990, a podobně na tom byla i populace v oblasti jižního Chile. Podle odborníků může být tučňák žlutorohý ovlivňován kolísavou potravní dostupností, vlivem komerčních rybolovů, nebo také v důsledku klimatických změn – studie z roku 2008 upozorňuje, že takové zásahy narušují reprodukční schopnosti, především pak ovlivňují plodnost u samic.\n\n\n"}
{"id": "635233", "url": "https://cs.wikipedia.org/wiki?curid=635233", "title": "Stroj času", "text": "Stroj času\n\nStroj času je hypotetické zařízení, které by mělo umožňovat reálné cestování v čase. Jde o fikci, která se vyskytuje zejména v uměleckých dílech sci-fi. Může být zpodobněn například jako fantastický dopravní stroj, třeba jako zvláštní letoun, hvězdolet, kosmický koráb, plavidlo apod. s tím, že vlastní princip cestování časem (respektive časoprostorem) zde obvykle není nijak popsán.\n\nSpeciální teorie relativity popisuje jev zvaný dilatace času. Větší účinky nastávají až při rychlostech blízkým rychlosti světla. V takovém případě by se tento jev dal využít v cestování časem do budoucnosti. (Při hypotetickém dosažení rychlosti 0,9 c by čas plynul uvnitř pohybujícího se objektu 3,1622 krát rychleji.)\n\nPomyslný stroj času (wayback machine) funguje již dnes, umožňuje přenést osoby do blízké minulosti (až do roku 1996) a umožňuje pohled na internet v té době. Je vyvíjen americkou společností Internet Archive a obsahuje sbírku 5 biliónů stránek.\n\n"}
{"id": "635235", "url": "https://cs.wikipedia.org/wiki?curid=635235", "title": "Edita Randová", "text": "Edita Randová\n\nEdita Randová (* 28. prosince 1965, Praha) je česká operní pěvkyně, mezzosopranistka.\n\nEdita Randová studovala soukromě nejenom zpěv, ale také hru na klavír. Už od pěti let navštěvovala základní uměleckou školu, obor sborový zpěv. Na počátku své umělecké dráhy absolvovala hlasové školení u Milady Musilové, poté pokračovala ve studiu u Ivany Mixové a Marty Boháčové, klavír studovala u Miroslavy Cihlářové. Svou pěveckou dráhu na divadelních prknech zahájila jako členka pražského Hudebního divadla Karlín a na prknech neméně prestižní Státní opery Praha. Postupem času Randové stala hostující členkou i mnohých zahraničních scén.\n\nRandová zdaleka není jenom divadelní umělkyní, v současné době se věnuje převážně koncertní činnosti. V roce 2000 absolvovala velké koncertní turné po České republice pod názvem „České jaro s Editou Randovou“. Právě na mezinárodním poli Randová dnes a denně dokazuje, že byla zcela právem v roce 2003 vyslána českým Ministerstvem zahraničních věcí k propagaci české hudby do Austrálie, kam a nejenom tam se svým umem reprezentovat domácí autory patří.  V rámci své koncertní činnosti vystupovala na pódiích v Barceloně, Bratislavě, Londýně, Miláně, Sydney, Mexico City, Chicagu a řadě dalších měst, zpívala též ve slavné newyorské Carnegie Hall a na mezinárodních festivalech ve Španělsku, Portugalsku, Itálii, Francii, Slovensku, Slovinsku, Maďarsku, Rakousku, Velké Británii, Polsku, Německu, Finsku, Norsku, Austrálii, USA, Brazílii, Číně či Mexiku.\n\nSpolupracuje s českými a zahraničními symfonickými a komorními tělesy např. SOČR, FOK, Komorní filharmonie Pardubice, Filharmonie Hradec Králové, Karlovarský symfonický orchestr, Západočeský symfonický orchestr Mariánské Lázně, Camerata Polifonica Siciliana, London City Chamber Orchestra, Orchestra of Stowe Opera, Chesapeake Orchestra, Lincolnwood Chamber Orchestra, Filarmonia de Gaia, Orchestra Sinfonica della Provincia di Bari,  Orquestra Sinfônica do Teatro Nacional Claudio Santoro, Orquestra Sinfônica da Bahia, Morelos Chamber Orchestra, Orquesta Sinfónica de la UAC, \"Oaxaca Symphony Orchestra\" Romania State Philharmonic Orchestra, … pod taktovkou významných českých a mezinárodních dirigentů.\n\nKritika oceňuje především velký rozsah zahrnující skladby od altového oboru až po dramatický mezzosoprán a podmanivou barvu hlasu, spojenou s širokými výrazovými prostředky, podpořenou dokonalou pěveckou technikou. Edita Randová má vedle operního i bohatý koncertní repertoár, zahrnující oratoria, kantáty, mše, písňové cykly či jednotlivé skladby od starých mistrů až po soudobou tvorbu našich i předních světových skladatelů a dokonce celá řada z nich jí své skladby věnovala.\n\nMezi její nejvýznamnější nahrávky patří CD s písněmi Antonína Dvořáka. Pravidelně nahrává pro Český rozhlas písňové cykly. Nahrávky Edity Randové byly vysílány rozhlasovými stanicemi v Itálii, Austrálii, Francii a Argentině.\n\n\n"}
{"id": "635236", "url": "https://cs.wikipedia.org/wiki?curid=635236", "title": "Okres Czarnków-Trzcianka", "text": "Okres Czarnków-Trzcianka\n\nOkres Czarnków-Trzcianka (polsky \"Powiat czarnkowsko-trzcianecki\") je okres v polském Velkopolském vojvodství. Jeho rozloha je 1 808 km² a v roce 2005 zde žilo 86 142 obyvatel. Sídlem správy okresu je město Czarnków.\n\nMěstské:\n\nMěstsko-vesnické:\n\nVesnické:\n\n"}
{"id": "635237", "url": "https://cs.wikipedia.org/wiki?curid=635237", "title": "Udzungwa Mountains National Park", "text": "Udzungwa Mountains National Park\n\nUdzungwa Mountains National Park je tanzanský národní park na jihu centrální Tanzanie; byl vyhlášen v roce 1999. Administrativně se rozkládá asi z 80 % v regionu Iringa, zbytek v regionu Morogoro, jeho výměra činí 2000 km². Podle World Wildlife Fund je jedním z ekoregionů s globálním významem. Zabírá částečně území, která byla ochraňována již za německé nadvlády.\n\nMnohé zdejší rostlinné druhy jsou endemické, asi 150 druhů je považováno za léčivé. Žije zde také množství endemických plazů, obojživelníků, hmyzu, ptáků a savců. Nejvzácnější, tudíž těžko spatřitelní, jsou endemičtí primáti gueréza stříbřitonohá (\"Procolobus gordonorum\") a mangabej chocholatý (\"Cercocebus galeritus\"). Největší raritou parku však je primát paviánec kipunji (\"Rungwecebus kipunji\"), kterých zde žije 75 až 250 jedinců.\n\nProhlídky jsou s ohledem na členitost terénu a ochranu přírody pouze pěší s průvodci po dobrých lesních cestách. Součásti prohlídek může být i 170 m vysoký vodopád Sanje Waterfall, nebo, jako v jediném národním parku Tanzanie, lze zařadit i prohlídky jeskyní sloužících k náboženským obřadům dávných obyvatel.\n\nNárodní park je orientován severojižním směrem v délce asi 130 km, převážně na horském hřebenu Udzungwa Mountains, který je součásti pohoří Eastern Arc Mountains. Pohoří bylo vytvořeno před více než 200 miliony lety.\n\nDruhová bohatost flóry i fauny je dána polohou parku v nadmořské výšce od 250 m až po 2576 m (vrchol hory Lohomero). Zahrnuje hustý tropický prales, mlžný les, mnohdy již sekundární horský les klenoucí se téměř po celém vrcholu pohoří, savany i louky. V parku jsou také na sezónně zaplavovaných místech husté porosty bambusu i otevřená vřesoviště. Do této oblasti zasahují převážně východní větry z Indického oceánu, které přinášejí neustálou vláhu a zajišťují na návětrné straně vlhké tropické klima – spadne tam až 2000 mm srážek ročně. Je zeleným ostrovem v okolní vyprahlé savaně obklopující pohoří na mnoho kilometrů daleko.\n\nUdzungwa Mountains National Park je vzdálen zhruba 350 km od největšího tanzanského města Dar es Salaamu ležícího na pobřeží Indického oceánu a 50 km jihozápadně od známějšího národního parku Mikumi National Park. Vlaková zastávka v Mang'ula je 30 minut chůze od vchodu do parku.\n\nNavštívit park lze kdykoliv, doporučuje se však červen až říjen, kdy relativně prší nejméně.\n\nJe to jediný národní park v Tanzanii, ve kterém může okolní domorodé obyvatelstvo (ostatně velice chudé) pro uspokojení svých základních potřeb tradičně sbírat suché dřevo, sekat traviny k pokrytí střech svých domů a sbírat léčivé byliny. Právě sběr dřeva je největší problém, protože je odnášeno nejen pro vlastní potřebu, ale je s ním i obchodováno a je užíváno v okolních průmyslových podnicích (např. pivovar).\n\n"}
{"id": "635242", "url": "https://cs.wikipedia.org/wiki?curid=635242", "title": "Únava materiálu", "text": "Únava materiálu\n\nÚnava materiálu je pomalu postupující a kumulující se poškození materiálu, které vzniká opakovaným zatěžováním a z toho plynoucími plastickými deformacemi v místech koncentrace napětí. Proces může vést až k únavovému lomu. Průběh je závislý na počtu zatěžovacích cyklů. Únavové poruchy závažně ovlivňují životnost konstrukcí.\n\n\n\n\n\n\n"}
{"id": "635245", "url": "https://cs.wikipedia.org/wiki?curid=635245", "title": "Ječné zrno", "text": "Ječné zrno\n\nJečné zrno (\"hordeolum\") je infekce v kořeni mazových žláz očních řas. Ječná zrna bývají malá, ale bolestná, většinou však nezpůsobují trvalé následky. Neléčená infekce trvá 7–10 dní.\nJečné zrno je potřeba odlišovat od chalázionu (vlčí zrno). To je zánět Meibomovy žlázy, často přechází do chronického stadia, kdy vzniká nebolestivá bulka pod kůží víčka. Provádí se exstirpace – odstranění chalazia i s pouzdrem. \n\n"}
{"id": "635246", "url": "https://cs.wikipedia.org/wiki?curid=635246", "title": "U Branického pivovaru", "text": "U Branického pivovaru\n\nU Branického pivovaru je přírodní památka o celkové rozloze 0,55 ha nacházející se na pravém břehu řeky Vltavy na území pražských částí Braník a Hodkovičky. Chráněné území je vzhledem ke svojí ploše vertikálně členité, leží v nadmořské výšce 198 až 230 m. Jedná se o dvě oddělené plochy.\n\nRozlohou větší jihozápadní lokalita představuje bývalý bazaltový lom, na jehož hranách se nacházejí xerotermní společenstva. Je významná také z hlediska paleontologického, neboť zde ve vrstvách černých břidlic nacházíme jednu z nejstarších silurských fosilních faun v Česku. Severovýchodní část chráněného území představuje železniční zářez zčásti porostlý dřevinami, na kterém se také vyskytují teplomilné druhy. Obě dvě území leží na okraji železniční tratě.\n\nJihozápadní část chráněného území leží těsně u železniční trati vedoucí z branického nádraží do Vraného nad Vltavou. V blízkosti jsou ulice Modřanská, Pikovická a Pod Kopcem. Tato část je územím bývalého lomu na essexitový bazalt, který byl v provozu v letech 1870 až 1922. Dnes je jeho dno z větší části vybetonováno a celý výchoz je oploceným areálem Pražských vodovodů a kanalizací, takže není pro veřejnost volně přístupný. Svah lomu je orientován jižně až západně.\n\nDruhá část území ležící severozápadně od bývalého lomu, blíže k Branickému pivovaru, je rozlohou o něco menší. Jedná se rovněž o bazaltový výchoz v těsné blízkosti trati a Jižní spojky. Jeho svah směřuje k severu.\n\nObě území se nacházejí uprostřed městské zástavby. Spojuje je městská zeleň lesního charakteru, představující oblast ochranného pásma samotné přírodní památky. Tento lesní porost je nicméně přeťat železniční tratí a ulicí Údolní. Nejbližší autobusová a tramvajová zastávka je Nádraží Braník, nedaleko se nachází vlaková stanice Praha-Braník.\n\nJeště před výstavbou Branického pivovaru zde byl v roce 1870 otevřen lom, kvůli žíle essexitového bazaltu. S těžbou se přestalo v roce 1922. Z důvodů těžby zde byl vykácen porost, což pravděpodobně umožnilo rozvoj stepi poté, co byl lom opuštěn. Do doby, než byl postaven železniční most v roce 1950, se zde tedy nacházela významná lokalita výskytu xerotermních společenstev. Jednalo se převážně o rostliny a s tím spojenou hmyzí faunu. Zásahy způsobené výstavbou tratě tuto plochu významně omezily. Přírodní památka byla vyhlášena roku 1988 jako významný zbytek těchto teplomilných společenstev a především jako geologicky cenná a zajímavá lokalita. \n\nNejcennějším jevem na loaklitě U branického pivovaru jsou výstupy hornin ze spodního paleozoika. Jedná se o horniny motolského souvrství ze spodního siluru (Llandovery, Wenlock) staré přibližně 443 – 427 miliónů let. V souvrství černých graptolitových břidlic se vyvinula ložní žíla bazaltu (diabasu) mocná 10 až 12 m, kvůli které zde byl v minulosti otevřen lom. Lávová intruze ovlivnila diagenezi prasklin a kalcitových čoček v původním sedimentu. Díky teplu uvolněnému z intruze došlo ke zrychlení vysychání puklin nacházejících se v podloží i nadloží intruze. Tyto nepravé bahenní praskliny jsou vyplněny krystalickým kalcitem a dosahují délky až 150 cm. Jejich odkryv je významný, neboť umožňuje studium kompakce, vysychání a jiných diagenetických procesů v černých břidlicích. Vně metamorfované zóny jsou břidlice šedé, jemnozrnné, s klacitovou příměsí. Střídají se zde vrstvy tmavšího a světlejšího sedimentu.\n\nNajdeme zde nejstarší zbytky negraptolitové fauny silurského stáří v severovýchodní části pražské pánve. Významným jevem jsou také metamorfované kontaktní zóny silurských černých graptolitových břidlic, které způsobila bazaltová intruze.\n\nLom je jedním z mála míst v pražské pánvi, jež odkrývá graptolitovou zónu \"Octavites spiralis\". Zároveň je zde přístupná subzóna \"Monoclimacis geinitzi\". Přítomnost obou dvou zón umožňuje případnou korelaci s graptolitovými zónami jinde ve světě. Kromě graptolitů je zde hojná fauna ramenonožců, hlavonožců a mlžů prvohorního moře. Jde o jedny z nejstarších silurských fosilií těchto bezobratlých. Byl zde popsán nejstarší český zástupce čeledi mlžů \"Slavidae - Slava norna\" (Kříž 1985).\n\nNa horninovém podloží obsahujícím vyvřelé diabasy převažují bazické rankery a eubazické kambizemě. Na nich nacházíme pozůstatky xerotermních rostlinných společenstev. Na slunných místech v horní části lomu roste brukvovitá bylina trýzel škardolistý (\"Erysimo crepidifolii\") společně s kostřavou walliskou (\"Festucetum valesiacae\"). Byla zde také zjištěna populace u nás ohrožené typické stepní trávy kavyl Ivanův (\"Stipa joannis\"). Dalšími zaznamenanými ohroženými druhy jsou bělozářka liliovitá (\"Anthericum liliago\"), chrpa chlumní (\"Centaurea triumfettii\") a penízek horský (\"Thlaspi montanum\"). Mezi silně ohrožené druhy, které byly na území přírodní památky pozorovány patří koniklec luční český (\"Pulsatilla pratensis\" subsp. \"bohemica\") a česnek tuhý (\"Allium strictum\").\n\nMimo to rostou na skalách další druhy, například violka chlumní (\"Viola collina\"), dvojštítek hladkoplodý (\"Biscutella laevigata\"), bělozářka větevnatá (\"Anthericum ramosum\"), zvonek klubkatý (\"Campanula glomerata\"), hlaváč žlutavý (\"Scabiosa ochroleuca\"), čistec přímý (\"Stachys recta\"), ožanka kalamandra (\"Teucrium chamaedrys\"). V severovýchodní části chráněného území se daří v místech částečně zarostlých dřevinami s dostatkem stínu rumištním bylinám. Najdeme zde netýkavku malokvětou (\"Impatiens parviflora\"), kopřivu dvoudomou (\"Urtica dioica\") či vlaštovičník větší (\"Chelidonium majus\"). Podél trati roste a šíří se hvězdnicovitá bylina turan roční (\"Erigeron annuus\").\n\nVzhledem k malé rozloze chráněného území, nejsou předmětem ochrany větší živočichové. Přilehlý lesní porost ochranného pásma nicméně poskytuje úkryt ptactvu a drobným savcům. Vyskytují se zde strakapoud velký (\"Dendrocopos major\"), ježek západní (\"Erinaceus europaeus\") či kuna skalní (\"Martes foina\"). Lokalita je významným zbytkem stepní fauny některých měkkýšů a členovců. Z měkkýšů se zde vyskytuje hladovka stepní (\"Ena obscura\") a některé druhy páskovek. Významným stepním druhem je také pavouk (\"Titanoeca quadriguttata\") nebo brouci z čeledi nosatcovitých, například listopas \"Sitona inops\". Skalní výstupy porostlé na okrajích stepní flórou jsou rovněž stanovištěm některých motýlů, kteří obývají kopce uprostřed krajiny, příkladem mohou být otakárci \"Papilio machaon\" a \"Iphiclides podalirius\".\n\nV oblasti ochranného pásma kolem obou dvou území přírodní památky se nachází kulturní les, který nemá větší ekologickou hodnotu. Je ovšem důležitou součástí městské zeleně. V severovýchodní části přírodní památky převažuje nepůvodní druh trnovník akát (\"Robinia pseudacacia\"), jehož odstraňování je součástí plánu péče o přírodní památku. Dalšími dřevinami na tomto území jsou javor klen (\"Acer pseudoplatanus\"), jasan ztepilý (\"Fraxinus excelsior\") a lípa malolistá (\"Tilia cordata\"). Na okrajích železničních zářezů rostou v obou částech roztroušeně keře jako bez černý (\"Sambucus nigra\"), kustovnice cizí (\"Lycium barbarum\") typická pro suché svahy či v parcích pěstovaný pámelník bílý (\"Symphoricarpos albus\"). Hojná je také třešeň ptačí (\"Prunus avium\"). Na okrajích lomu najdeme také borovice.\n\nOchrana území přírodní památky spočívá především v udržování nezarostlých hran skalních výchozů, kde se nacházejí zbytky xerotermních společenstev a paleontologická naleziště. Na obou částech památky provádějí každoročně údržbu dobrovolníci z Hnutí Brontosaurus: v létě kosení travnatých ploch, na podzim výřez náletových dřevin. Postupně se přistupuje k likvidaci akátu na výchozech obou dvou lokalit a v přilehlých lesních porostech, kde by měl postupně stoupat podíl přirozených dřevin. To značně komplikuje přítomnost železnice, která je koridorem pro přenos druhů, které do přirozené skladby nepatří. Dalším problémem je akumulace odpadu v severovýchodní části, kde se také nachází sídla bezdomovců.\n\nCelkově jsou obě dvě území špatně přístupná. Lom je celý oplocen a na lokalitu blíže pivovaru se lze dostat jedině po trati z nádraží Praha-Braník nebo po lesních stezkách z druhé trati vedoucí k železničnímu mostu na Chuchli. Okolo přírodní památky nejsou umístěny cedule značící chráněné území.\n\n"}
{"id": "635248", "url": "https://cs.wikipedia.org/wiki?curid=635248", "title": "Svaz komunistů Kosova", "text": "Svaz komunistů Kosova\n\nSvaz komunistů Kosova (srbsky Савез комуниста Косова, albánsky Lidhjes Komuniste të Kosovës) byla regionální organizace Svazu komunistů Jugoslávie (SKJ), která v dobách socialistické Jugoslávie spravovala území této autonomní provincie Srbska.\n\nJednalo se o výsledek decentralizačních procesů, které v Jugoslávii probíhaly během 60. let. SKK byl jedinou legitimní politickou stranou. Mezi významné předsedy a představitele strany patřil Sinan Hasani, který se také na krátký čas stal předsedou Předsednictva SFRJ.\n\nVe svazu komunistů Kosova dominovalo hlavně albánské členstvo, které mělo tendence prosazovat co nejvyšší míru autonomie oblasti, která byla formálně součástí srbské svazové republiky. Tyto snahy později přerostly v boj za prohlášení Kosova samostatnou svazovou republikou, sedmou v rámci SFRJ.\n\nV 80. letech se proti SKK ostře postavil předseda SKS Slobodan Milošević. V roce 1989 byli představitelé kosovských komunistů odvoláni a na jejich místa byly dosazeny osoby loajální bělehradské vládě. Celá tato záležitost přirozeně urychlila eskalaci kosovské i celojugoslávské krize. Toto převzetí moci bylo velmi bouřlivé a neobešlo se bez komplikací. Azem Vllasi, klíčová osobnost Svazu komunistů Kosova po roce 1981, byl v roce 1989 zatčen. Následně poté začali Albánci masově vystupovat z SKK. Na prázdná místa přišli Srbové a Černohorci, což mezi již tak značně znepokojeným albánským obyvatelstvem rozproudilo nenávist k oběma národům.\n\nPo zavedení správy UNMIK v Kosovu chtěl Abrashi obnovit význam Trepči, avšak kvůli majetkovým sporům byl tento jeho cíl znemožněn.\n\nV roce 1990 byl SKK transformován v součást nově vzniklé Socialistické strany Srbska.\n"}
{"id": "635253", "url": "https://cs.wikipedia.org/wiki?curid=635253", "title": "Trámový most", "text": "Trámový most\n\nTrámový most je jeden z nejrozšířenějších druhů mostů. Trámový most s prvkovými mostovkami se používá k překlenutí překážek o maximální délce 33 metrů. Použití tohoto mostu je pouze pro železniční tratě. S deskovými mostovkami se používá i pro mosty s delšími rozpětími. \n\n\n\n\n"}
{"id": "635255", "url": "https://cs.wikipedia.org/wiki?curid=635255", "title": "Koráb", "text": "Koráb\n\nKoráb může být:\n\n\n\n\n"}
{"id": "635259", "url": "https://cs.wikipedia.org/wiki?curid=635259", "title": "Havran (Český les)", "text": "Havran (Český les)\n\nHavran (německy \"Großer Rabenberg\"; 894 m n. m.) je nejvyšší vrchol Přimdského lesa. Nachází se v Českém lese v bezprostřední blízkosti česko-bavorské státní hranice, asi 13 km severozápadně od Rozvadova.\nNa jeho vrcholu stálo až do roku 2013 torzo chátrající vojenské věže, která sloužila v době studené války v radiologickému průzkumu a jako hláska protiletecké obrany. Bývalá hláska byla zachráněna před hrozící demolicí a v průběhu roku 2013 přestavěna Klubem vojenské historie a sportů Tachov na veřejně přístupnou rozhlednu.\n\n"}
{"id": "635260", "url": "https://cs.wikipedia.org/wiki?curid=635260", "title": "Zdeněk Šmíd (lední hokejista)", "text": "Zdeněk Šmíd (lední hokejista)\n\nZdeněk Šmíd (* 3. února 1980) je bývalý český hokejový brankář. Mezi jeho největší sportovní úspěchy patří zisk juniorského titulu mistra světa na šampionátu v roce 2000, na němž působil jako první brankář českého národního mužstva.\n\nLední hokej se začal učit v Plzni, avšak první extraligový zápas odchytal v sezóně 1998/1999 v dresu Karlových Varů. V dresu tohoto mužstva působil ještě následující dvě sezóny, během nichž střídavě působil i v juniorském výběru tohoto celku.\n\nNa přelomu let 1999 a 2000 byl členem týmu, který získal titul juniorského mistra světa na světovém šampionátu této věkové kategorie. K zisku titulu přispěl vynikajícím výkonem v brance.\n\nPo mistrovství byl v šestém kole jako 168. v pořadí draftován do NHL týmem Atlanta Thrashers.\n\nPřed sezónou 2001/2002 odešel Šmíd do Finska, do celku Hämeenliiny, za níž odchytal 18 zápasů. Pak se – ještě v téže sezóně – stěhoval do Švédska, do celku Luleå HF.\n\nPo sezóně se vrátil zpět do České republiky a nastupoval za celek Liberce. V jeho dresu odehrál pouze dvě utkáním a byl za obránce Jiřího Hanzlíka vyměněn do Plzně. V ní působil i následující sezónu, během níž však byl spolu s Alešem Krátoškou vyměněn do Slavie Praha za Romana Málka. Za ni však (vlivem zranění třísel) odchytal jen pět utkání.\n\nPřed sezónou 2004/2005 se Šmíd vrátil zpět do Karlových Varů, avšak vlivem přetlaku na brankářském postu byl uvolněn do pražské Sparty, ale posléze – i s ohledem na zranění slávistického brankáře Petra Fraňka – přestoupil (na hostování) opět do Slávie Praha.\n\nPo sezóně 2004/2005 však již hokejovou kariéru ukončil, kvůli vážnému zranění třísel a protože neviděl šanci stát se prvním brankářem v některém z extraligových celků. Vede stavební firmu svého otce.\n\n"}
{"id": "635263", "url": "https://cs.wikipedia.org/wiki?curid=635263", "title": "Zdeněk Šmíd (rozcestník)", "text": "Zdeněk Šmíd (rozcestník)\n\nJméno a příjmení Zdeněk Šmíd má více nositelů:\n\n"}
{"id": "635266", "url": "https://cs.wikipedia.org/wiki?curid=635266", "title": "Bazilika svatého Petra a Pavla", "text": "Bazilika svatého Petra a Pavla\n\nBazilika svatého Petra a Pavla v Praze na Vyšehradě je významná církevní a kulturní památka; při kostele byla už v době jeho vzniku roku 1070 založena kolegiátní kapitula. Kostel, původně raně románská bazilika, byl v průběhu historie opakovaně přestavován, výrazně goticky v době Karla IV. a vrcholně barokně na počátku 18. století. Dnešní podoba je výsledkem radikální novogotické přestavby z konce 19. století a počátku 20. století. Od roku 2003 má kapitulní kostel titul bazilika minor.\n\nVyšehradský hřbitov u kostela byl v 19. století přeměněn na národní pohřebiště.\n\nZdejší chrám založil český král Vratislav II. v letech 1070–1080, stalo se tak v souvislosti se založením vyšehradské kapituly. V té době se jednalo o trojlodní baziliku vystavěnou v románském slohu. Poprvé přestavěna a rozšířena byla v roce 1129 v době vlády knížete Soběslava I. V roce 1249 byla budova těžce poškozena požárem, posléze pak byla goticky obnovena. V roce 1369 došlo v době panování císaře Karla IV. k výstavbě nového chrámu.\n\nV letech 1576 až 1576 byl chrám opět přestavěn, tentokrát v renesančním slohu, v letech 1707–1729 zde proběhla další přestavba barokní.\n\nDo současné podoby byl chrám přestavěn v novogotickém stylu Josefem Mockerem v letech 1885–1887 a průčelí dle návrhu Františka Mikše v letech 1902–1903. Kostel dostal kromě své málo obvyklé vnitřní secesní výzdoby také své dvě charakteristické, 58 metrů vysoké věže, které dnes tvoří jednu z výrazných dominant hlavního města Prahy. V letech 1981–1987 byl chrám generálně zrekonstruován a opraven a proběhl zde i archeologický průzkum. V roce 2003 byl chrám povýšen papežem Janem Pavlem II. na baziliku minor.\n\nV dnešní podobě je kostel novogotickou trojlodní pseudobazilikou s monumentálním západním dvojvěžím, které tvoří dominantu Vyšehradu a dotváří jedno z charakteristických panoramat Prahy, protiváhu Pražského hradu.\n\nZápadní průčelí s trojicí katedrálních portálů je zdobeno zemskými a kapitulními znaky, v tympanonech reliéfem a moderními mozaikami s motivem α a ω od L. Šindeláře. Uvnitř je křížově klenuté trojlodí s mělkými bočními kaplemi, na západě předsíní a v patře hudební kruchtou, na východě presbytář lemovaný vlevo sakristií a vpravo kaplí Panny Marie Šancovské.\n\nInteriér kostela je bohatě vyzdoben. Torzovitě se zachovaly gotické nástěnné fresky, nejlépe se dochovala P. Maria s Ježíškem a sv. Jiřím v kapli sv. Josefa vpravo u vchodu do kaple P. Marie Šancovské. Nad vchodem do sakristie je upravená barokní malba s dobovou představou o původní podobě chrámu a pověstí o tzv. Čertově sloupu (dnes v Karlachových sadech). Barokní, původně oltářní obrazy z dílny či okruhu Karla Škréty se nyní nacházejí v bočních kaplích. Z doby novogotické přestavby pochází cyklus nástěnných maleb vídeňského malíře Karla Jobsta, legenda sv. Petra a Pavla v presbytáři a Ježíše Krista v lodi, nebo vitraje v oknech – v presbytáři postavy světců dle návrhu F. Sequense.\n\nOd středověku existovaly na území Vyšehradu čtyři zjištěné hřbitovy – u rotundy svatého Martina, u baziliky svatého Vavřince, u kostela Stětí svatého Jana Křtitele a u baziliky svatého Petra a Pavla, který sloužil nejdéle. Za josefínských reforem nebyl zrušen, protože byl dostatečně vzdálen od města (přes 500 kroků) a dostal tak roku 1785 výnosem úřadu zvláštní povolení.\n\nHřbitov byl rozdělen na několik částí. Kněží, jeptišky a vyšších duchovní hodnostáři byli pohřbíváni v západní části v devíti samostatných sekcích. Později zde nalezly poslední odpočinek sestry školské a nemocniční. Tato část u vchodu na západní straně, kde jsou pohřbeny řádové sestry (voršilky, bartolomějky, redemptoristky), se dochovala a má samostatné oddělení. Východní část měli vyhrazenu jezuité. Nejstarší místo hřbitova je ohrazeno barokní mříží a jsou zde pohřbeni ošetřovatelé malomocných a nakažených morem.\n\n\n\n"}
{"id": "635268", "url": "https://cs.wikipedia.org/wiki?curid=635268", "title": "Lincoln County", "text": "Lincoln County\n\nLincoln County je název 23 okresů ve Spojených státech amerických:\n"}
{"id": "635269", "url": "https://cs.wikipedia.org/wiki?curid=635269", "title": "Pavel Fabricius", "text": "Pavel Fabricius\n\nPavel Fabricius (1519 Lubáň – 20. dubna 1589 Vídeň) byl osobním lékařem Maxmiliána II., matematik, astronom, botanik, dvorní falckrabí.\n\nOd roku 1533 působil na filosofické a od roku 1558 na lékařské fakultě vídeňské univerzity.\nV roce 1569 zřejmě na objednávku moravských stavů pořídil první mapu Moravy – \"Moravia marchionatus\" s německým názvoslovím, na které byla také zobrazena část Dolních Rakous s Vídní.\n\nMapa má měřítko 1 : 288 000, rozměry 95 x 85 cm (946 x 846 mm), český i německý popis, jako první z našich map geografickou síť na rámu a značkový klíč. Vodopis je zobrazený poměrně přesně, pouze na severu je zaměněna Odra za Ostravici. Znázornění horopisu ovšem není příliš věrné. Mapa byla vytvořena v lichoběžníkovém kartografickém zobrazení, ale ne s příliš velkou přesností. Byla vyryta do šesti měděných desek, které byly později ukradeny. Poměrně velké měřítko bylo zvoleno, aby mapa mohla být využitelná i pro vojenské účely, protože Moravu a Dolní Rakousko ohrožovaly turecké armády. Dokladem toho je i modlitba za uchránění země od nájezdů, která je k mapě připojena. Fabriciova mapa Moravy byla otištěna také v Orteliově atlasu. \n\nV současnosti existuje sedm výtisků této mapy. Jeden z nich je součástí Mollovy sbírky, která je uložena v Moravské zemské knihovně v Brně.\n"}
{"id": "635274", "url": "https://cs.wikipedia.org/wiki?curid=635274", "title": "Amálino údolí", "text": "Amálino údolí\n\nAmálino údolí je přírodní rezervace vyhlášená 1. ledna 1994. Nachází se jihovýchodně od Kašperských Hor v CHKO Šumava. Pokrývá plochu 80,93 ha, z toho leží 77,35 ha v Plzeňském kraji (okres Klatovy) a 3,58 ha v Jihočeském kraji (okres Prachatice). Území rezervace má nesymetrický a členitý tvar, velká část těsně obklopuje Zlatý potok, který rezervací protéká hlubokým údolím směrem od východu na západ. Rezervace je místem výskytu významných druhů, jsou zde rozptýleny biotopy skalisek, mokřadů, stromových skupin a pramenišť.\n\nRezervací prochází naučné stezky Cestou zlatokopů a Stezka strážců hranice. V okolí Zlatého potoka jsou k vidění pozůstatky dřívějšího rýžování a dolování zlata (štoly atd.).\nV některých štolách se vyskytují netopýři a ve štole Kristina se nachází seismická stanice. Ta zde byla zprovozněna v roce 1961 a zaznamenává ročně až 4000 zemětřesení v různých částech planety.\n\nNejbližšími sousedními rezervacemi jsou Nebe na severu a Losenice a Losenice II na jihu.\n"}
{"id": "635283", "url": "https://cs.wikipedia.org/wiki?curid=635283", "title": "Povinné vydávání klíčů", "text": "Povinné vydávání klíčů\n\nPovinné vydávání klíčů znamená, že lze za určitých zákonných podmínek vynucovat, aby osoba vydala klíče k zašifrovaným datům. To umožňuje získat přístup k těmto datům a tato data zajistit, buď jako důkaz pro soudní proces nebo v zájmu národní bezpečnosti. Podobnou povinností je povinné dešifrování, kdy lze ze stejných důvodů vynutit na někom dešifrování dat.\n\nNapříklad pokud je v určitém státě zakázáno držení dětské pornografie, může se pachatel snažit vyhnout usvědčení tím, že ukládá média s dětskou pornografií na svém počítači zašifrované, takže k nim nemá přístup nikdo, kdo nedisponuje dešifrovacím klíčem. Ve státě, kde platí povinné vydávání klíčů nebo povinné dešifrování, mohou státní orgány přinutit pachatele vydat klíč (resp. dešifrovat data), takže lze dešifrovaná data zajistit jako důkaz proti pachateli. Ve forenzní informatice existuje mnoho dalších příkladů, jak lze použít získaná data, včetně nepřímého použití, například ke zjištění úmyslu pachatele.\n\nKritici takovýchto zákonů v nich vidí narušení soukromí informací – tím, že může dojít k odkrytí osobních informací, které se nevztahují k vyšetřovanému zločinu. Považují ho také za porušení práva udávat sebe sama, resp. obecněji práva nevypovídat, v zemích, kde se taková práva respektují. V některých případech nemusí být možné dešifrovat data, protože se klíč ztratil, byl revokován nebo protože se jedná o náhodná data, která nelze efektivně odlišit od dat zašifrovaných.\n\nProaktivní alternativou k povinnému vydávání klíčů je zákonná povinnost poskytovat státním orgánům veškeré používané kryptografické klíče, které se pak smí použít pouze v případě náležitého odůvodnění (např. prostřednictvím soudního příkazu). Tyto systémy ale čelí technickým problémům a jsou kritizovány úplně stejně jako povinné vydávání klíčů. Sice řeší některé případy jako ztracené klíče, ale zase přinášejí velké riziko v případě úniku velkého počtu klíčů.\n\nKonkrétní implementace právních předpisů ohledně vydávání klíčů se v různých zemích liší. Například v Austrálii mají státní orgány široké pravomoci vynutit si pomoc při dešifrování dat od kterékoli osoby. Někde, například v Belgii, kvůli znepokojení z vypovídání proti sobě samému, lze pomoc při dešifrování dat vynutit pouze na osobách, které nejsou mezi podezřelými. Někde se povinnost týká jen některých subjektů, například telekomunikačních operátorů, certifikačních autorit nebo správců šifrovacích služeb. Ve všech případech je obecně potřeba úřední (soudní) příkaz.\n\nComputer Misuse Bill, 2006, Článek 21(5)(c), by v případě schválení umožňoval policii se soudním příkazem vyžadovat a použít dešifrovací klíče. Při odmítnutí by bylo možné uložit pokutu 15 tisíc východokaribských dolarů a/nebo vězení až na dva roky.\n\nThe Cybercrime Act 2001 No. 161, Položky 12 a 28 zajišťují policii s příkazem soudce široké pravomoci požadovat, „aby určená osoba poskytla jakékoli informace nebo pomoc, které jsou přiměřené a nezbytné k tomu, aby policista získal přístup k počítačovým datům, která jsou důkazním materiálem“; toto lze chápat tak, že sem patří i povinné dešifrování. Kdo pomoc odepře, bude potrestán odnětím svobody na 6 měsíců. Electronic Frontiers Australia považuje takové ustanovení za „alarmující“ a „v rozporu s běžnou právní výsadou nevypovídat proti sobě“.\n\n\"Loi du 28 novembre 2000 relative à la criminalité informatique\" (Zákon o počítačové kriminalitě z 28. listopadu 2000), Článek 9, umožňuje soudci nařídit operátorům počítačových systémů a poskytovatelům telekomunikačních služeb poskytnutí pomoci bezpečnostním složkám, včetně povinného dešifrování; o poskytnutí součinnosti musí zachovávat mlčenlivost. Toto nelze použít proti podezřelým a osobám jim blízkým. Odmítnutí se trestá odnětím svobody na 6 měsíců až 1 rok a/nebo pokutou 130 až 100 000 EUR.\n\nKanada implementuje vydávání klíčů širokou interpretací „existujících procedur výslechů, pátrání, pomoci a zajišťování věcí“; v prohlášení z roku 1998 vysvětluje ministr John Manley, že „soudní příkazy a nařízená pomoc se vztahují i na situace, kdy jde o šifrování – k získání dešifrovaného materiálu nebo dešifrovacích klíčů“.\n\nZákon o donucovacích prostředcích (Pakkokeinolaki) 1987/450 (ve znění zákona 2007/541) část 4, § 4a požaduje, aby určená osoba vydala policii nezbytná „hesla a další takové informace“, aby bylo možné získat přístup k informacím uloženým v informačním systému. Podezřelý a další určené osoby, které jinak nelze považovat za svědky, jsou z této povinnosti vyloučeni. Existuje návrh (vládní návrh HE 222/2010 vp), který by to měl změnit, což může mít dopady na to, jak lze k informačním systémům přistupovat a vyhledávat v nich.\n\n\"Loi n°2001-1062 du 15 novembre 2001 relative à la sécurité quotidienne\" (Zákon #2001-1062 o komunitní bezpečnosti z 15. listopadu 2001), Článek 30, umožňuje soudci nebo státnímu zástupci požadovat po kterékoli kvalifikované osobě, aby dešifrovala nebo poskytla klíče k získání jakékoli informace, která byla nalezena při vyšetřování. Odmítnutí se trestá vězením na 3 roky a pokutou 45 000 EUR. Pokud by získání informací zabránilo zločinu nebo ho zmírnilo, trest se zvyšuje na 5 let vězení a 75 tisíc EUR pokuty.\n\nInformation Technology Act, ve znění Information Technology (Amendment) Act z roku 2008, dává v Části 69 pravomoci centrální vládě a vládám jednotlivých států vyžadovat pomoc od kteréhokoli „odběratele nebo zprostředkovatele“ při dešifrování informací. Odmítnutí se trestá vězením až na 7 let a/nebo pokutou.\n\nRegulation of Investigatory Powers Act 2000 (RIPA), Part III, aktivovaný ministerským příkazem v říjnu 2007 vyžaduje, aby osoby poskytovaly zástupcům státu dešifrované informace a/nebo dešifrovací klíče. Odmítnutí se trestá trestem odnětí svobody až na dva roky. Opatření bylo poprvé použito proti aktivistům za práva zvířat v listopadu 2007 a nejméně tři lidé byli obžalováni a shledáni vinnými pro odepření vydání klíčů; jeden z nich byl odsouzen ke 13 měsícům vězení.\n\nV USA nyní neexistuje žádný zákon ohledně vydávání klíčů, ovšem federální případ \"USA v. Boucher\" může mít účinky jako precedens. V tomto případu byl laptop onoho muže zkoumán celními agenty a byla objevena dětská pornografie. Přístroj byl zajištěn a vypnut, čímž se vzhledem k šifrování disku stal důkaz nedostupným. Soudce prohlásil, že protože daný obsah již viděli celní agenti, Boucherovo heslo „přidává jen málo nebo vůbec nic k celkové sumě informací, které mají státní orgány ohledně existence a umístění souborů, které mohou obsahovat inkriminované informace“.\n\n"}
{"id": "635287", "url": "https://cs.wikipedia.org/wiki?curid=635287", "title": "Hans-Dietrich Genscher", "text": "Hans-Dietrich Genscher\n\nHans-Dietrich Genscher (21. března 1927 Reideburg – 31. března 2016) byl německý politik za stranu FDP. V letech 1974–1992 (s dvoutýdenní pauzou v roce 1982) byl ministrem zahraničí a vicekancléřem Německa, v těchto funkcích byl historicky nejdéle. V roce 1991 byl předsedou OBSE, jeho nástupcem v této funkci byl Jiří Dienstbier.\n\nPo krátkém americkém zajetí složil roku 1946 maturitní zkoušku, posléze onemocněl tuberkulózou. Na univerzitě v Halle studoval právo.\n\nV letech 1958–1966 byl ženatý s Luise Schweitzer, s níž má dceru. Zemřel v březnu roku 2016 na selhání srdce.\n\n30. září 1989 Hans-Dietrich Genscher z balkonu pražského velvyslanectví NSR v Lobkovickém paláci oznámil uprchlíkům – desetitisícům občanů tehdejší Německé demokratické republiky, kteří se rozhodli na západoněmecké ambasádě žádat o azyl a povolení odcestovat do NSR, že jim bude umožněno vycestovat na svobodu.\n\n\n\n\n\n\n"}
{"id": "635310", "url": "https://cs.wikipedia.org/wiki?curid=635310", "title": "Patrik Hezucký", "text": "Patrik Hezucký\n\nIng. Patrik Hezucký (* 12. únor 1970 Praha) je český moderátor, herec a dabér. \n\nV roce 1988 ukončil maturitou studium na gymnáziu Nad Štolou v Praze. Každé všední ráno spolu s Leošem Marešem uvádí Ranní Show na Evropě 2. \n\nDva roky studoval francouzštinu v Toulouse na \"Alliance Française\" a během studia také pracoval jako au pair. Jako fiktivní postava pana Mrázka v relaci \"Mrázek Ústředna\" na Evropě 2 telefonoval neznámým lidem a snažil se je „nachytat“. Kromě moderování v rádiu také daboval (\"Rychlý Stripes\" 2004 a \"Šarlotina pavučinka\" 2006) a hrál ve filmu \"Muzzikanti\" (2016). Jeho nejúspěšnější role byla v seriálu \"Bakaláři\" (1971). . Na TV Nova moderoval pořad Tenkrát na východě o socialistickém Československu. V roce 2014 spolu s Heidi Janků uváděl na TV Barrandov pořad \"Nikdo není perfektní\".\n\nDne 30. 5. 2019 se oženil se svou dlouholetou přítelkyní Nikolou, za svobodna Pastirčákovou.\nDne 20.12.2019 se jim narodil syn Oliver Hezucký.\n"}
{"id": "635316", "url": "https://cs.wikipedia.org/wiki?curid=635316", "title": "Kurzarbeit", "text": "Kurzarbeit\n\nKurzarbeit je termín, který se používá pro dohodu mezi zaměstnanci, zaměstnavatelem a státem. Zaměstnancům se zkrátí pracovní doba a ušlý příjem jim doplatí stát. Zaměstnavatel se zaváže, že nikoho nepropustí. Kurzarbeit fungoval v několika evropských zemích během ekonomické krize v roce 2009.\n\nPro stát je hlavní výhodou, že nedojde ke zrušení pracovních míst. Toto opatření je většinou přechodné, časově omezené a zavádí se sektorově, aby nedošlo ke zvýhodnění individuálních firem, a aby nebyla porušena konkurenční rovnováha na trhu. Finanční podpora, kterou stát na kurzarbeit vynaloží, je tímto způsobem zhodnocena lépe, než kdyby stát vyplácel podporu a další sociální dávky nezaměstnaným přímo. Zaměstnancům poskytuje kurzarbeit finanční jistotu a možnost využít více volného času na rekvalifikaci, případně včasného hledání pracovního uplatnění v jiných odvětvích. Firmám umožňuje kurzarbeit přečkat krizové období bez ztráty kvalifikovaných pracovníků.\n\nKurzarbeit byla poprvé zavedena v roce 1910 s cílem udržení pracovních míst a kvalifikace dělníků při omezování těžby a zpracování draselných solí v Německu.\n\nPozději bylo toto podpůrné opatření využito i ve vyhlášce o podpoře v nezaměstnanosti (\"Verordnung über die Erwerbslosenunterstützung\") z roku 1924 v Německu.\n\nSlovo kurzarbeit je německého původu a doslovný překlad znamená \"krátká\" (míněno \"zkrácená\") \"práce\". Ve slovanských jazycích (čeština, polština, slovenština) se většinou nepřekládá.\n"}
{"id": "635319", "url": "https://cs.wikipedia.org/wiki?curid=635319", "title": "Seznam písní Zdeňka Rytíře", "text": "Seznam písní Zdeňka Rytíře\n\nToto je seznam písňových textů Zdeňka Rytíře\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "635331", "url": "https://cs.wikipedia.org/wiki?curid=635331", "title": "Sojuz T-14", "text": "Sojuz T-14\n\nSojuz T-14 byla sovětská kosmická loď řady Sojuz, která v roce 1985 letěla k orbitální stanici Saljut 7. Byla to 9. expedice k této vesmírné stanici.\n\n\n\n"}
{"id": "635348", "url": "https://cs.wikipedia.org/wiki?curid=635348", "title": "Seznam vlajkonošů na Zimních olympijských hrách 2010", "text": "Seznam vlajkonošů na Zimních olympijských hrách 2010\n\nToto je seznam vlajkonošů všech výprav na zimních olympijských hrách 2010. Výpravy jsou uvedené v pořadí, v jakém nastupovaly během zahajovacího ceremoniálu 12. února 2010. \n\nPodle tradice nastupuje jako první řecká výprava, což symbolizuje Řecko jako kolébku olympijských her. Poslední nastupuje výprava pořadatelské země, v tomto případě Kanady. Mezi nimi nastupují ostatní výpravy v abecedním pořadí podle jazyka pořádající země. Výpravy byly ohlašovány nejprve francouzsky a poté anglicky. Pořadí zemí se řídilo angličtinou coby dominantním jazykem Britské Kolumbie.\n\nMezi 82 vlajkonoši bylo 81 sportovců, pouze vlajku Ázerbájdžánu nesl sportovní funkcionář. Mezi sportovci byli nejvíce zastoupeni alpští lyžaři - vlajky svých zemí nesli ve 26 případech.\n\n\n"}
{"id": "635350", "url": "https://cs.wikipedia.org/wiki?curid=635350", "title": "Norm Ullman", "text": "Norm Ullman\n\nNorman Victor Alexander Ullman (* 26. prosince 1935) je bývalý kanadský hokejový útočník. \n\nJako junior hrával v Edmontonu v klubech Edmonton Oil Kings a Edmonton Flyers, v roce 1955 začal hrát profesionálně za Detroit Red Wings. Ve druhé sezóně začal hrávat v útočné řadě s Gordie Howem a Tedem Lindsayem. Byl ceněn pro svou houževnatost a schopnost forčekingu. Byl také dobrým střelcem, v ročníku 1964/1965 se stal nejlepším střelcem ligy a třikrát nejlepším střelcem týmu. Uprostřed sezóny 1967/1968 byl vyměněn do Toronto Maple Leafs, kde odehrál ještě sedm sezón. V roce 1971 překonal jako pátý hráč historie hranici 1000 bodů, v NHL zaznamenal celkem 1229 bodů (490 gólů a 739 asistencí). Stanley Cup nikdy nezískal, s Detroitem se dostal pětkrát do finále. Kariéru ukončil dvěma sezónami za Edmonton Oilers ve WHA. \n\n\n\n\n"}
{"id": "635386", "url": "https://cs.wikipedia.org/wiki?curid=635386", "title": "Uhlíková stopa", "text": "Uhlíková stopa\n\nUhlíková stopa je suma vypuštěných skleníkových plynů. Uhlíková stopa se může týkat jedince, výrobku nebo akce. Nejčastěji je ale používána ve spojitosti s výrobky a definuje sumu všech skleníkových plynů, které byly vypuštěny při výrobě daného výrobku. Podobná charakteristika výrobků slouží k výběru toho, jehož výroba má nejmenší dopad na životní prostředí.\n\nJedná se o ukazatel zatížení životního prostředí, který je odvozen od celkové \"ekologické stopy\". Obvykle bývá vyjadřován v ekvivalentech CO. Tedy \"nikoliv v hmotnosti uhlíku samotného\", ale z něj vzniklého oxidu uhličitého a také emitovaných dalších skleníkových plynů (např. metanu, oxidu dusného, halogenovaných uhlovodíků), jejichž hmotnost je ale přepočítána na to, kolik CO by mělo týž oteplující účinek. Je ale potřeba dát pozor na to, že \"někdy se v údaji o uhlíkové stopě ony další plyny zanedbají\", což může znamenat i velký rozdíl (je to problém i údajů v následujícím textu). Termín, který jasně naznačuje jejich zahrnutí, je skleníková stopa.\n\nUhlíková stopa je jedním z indikátorů označovaných jako stopa, jiné jsou ekologická stopa, vodní stopa a půdní stopa.\n\nUhlíkovou stopu je možné rozdělit na přímou a nepřímou.\n\nPřímá (primární) stopa – množství skleníkových plynů vypuštěných bezprostředně při dané aktivitě (při výrobě elektřiny, vytápění, spalování pohonných hmot, atd.).\n\nNepřímá (sekundární) stopa – množství skleníkových plynů vypuštěných během celého životního cyklu výrobku – od výroby až po případnou likvidaci.\n\nRoku 2010 výroba energie a tepla vytvářela čtvrtinu globálních emisí, 24 % zemědělství, lesnictví a další užívání půdy, 21 % průmysl a 14 % doprava.\n\nNeobnovitelný zdroj energie zatěžuje životní prostředí emisemi. Ovšem i obnovitelná energie není bezemisní.\n\nHarmonizovaný rozsah emisí ekvivalentu oxidu uhličitého pro výrobu 1 kWh elektřiny:\n\n\nEnergetický mix zdrojů pro výrobu elektřiny v dané zemi pak rozhoduje, jaká je odpovídající uhlíková stopa.\n\nV zemědělství převažují emise z obdělávání půdy (rýžová pole po světě emitují jako 200 uhelných elektráren) a z chování dobytka. Nicméně lesnictví může díky rostlinám vázat více oxidu uhličitého než emitovat. Bhútán tak může celkově více uhlíku vázat než emitovat díky malým emisím a současné rekordní výsadbě lesů. Emise způsobené odlesňováním však mohou převážit. Možnost vázání uhlíku pomocí lesů však závisí na podnebním pásmu. Vlhký tropický podnebný pás umožňuje z dané plochy vázat stromy průměrně čtyřikrát více oxidu uhličitého než umožňuje subpolární podnebí. Z dlouhodobého hlediska je však spalování biomasy či les samotný uhlíkově neutrální. Vysazování lesa ovšem snižuje místní dostupnost vody.\n\nRoku 2016 vytvářel v EU sektor dopravy 27 % emisí CO a to celkem něco přes 1 miliardu tun (2 tuny na obyvatele). Přesné údaje se mění v závislosti na širokém spektru faktorů.\n\nNěkteré reprezentativní údaje o emisích CO jsou uvedeny v průzkumu LIPASTO z roku 2008 o průměrných přímých emisích (bez radiačního působení ve vysokých nadmořských výškách) dopravních prostředků ve Finsku vyjádřených jako CO na osobu:\n\nKrátké lety (méně než 463 km): 257 g/km\n\nDlouhé lety: 113 g/km\n\nVelké letadlo Airbus A380 mělo mít emise pouze 75 g/km na pasažéra, ovšem roku 2019 bylo oznámeno ukončení výroby.\n\nEvropská agentura pro bezpečnost letectví, Evropská agentura pro životní prostředí a EUROCONTROL v roce 2019 uvedly, že průměrné emise roku 2017 v Evropě byly 99 g/km (163 miliónů tun celkem, 1643 miliard pasažér-kilometrů).\n\nSdružení pro přepravu chemických látek v Evropě (ECTA) uvádí, že největší emise pro dopravu jedné tuny způsobuje letecká doprava (602 g/km) a dále pak silniční doprava (62 g/km).\n\nEvropská agentura pro životní prostředí stanovila, že v roce 2011 byla pro veškerou silniční dopravu v Evropě průměrná hodnota emisí CO2 na přepravovanou osobu 109 g/km. V roce 2017 však měla nově prodaná osobní auta průměrně emise 119 g/km. Pokud jsou navíc elektromobily napájené z výrobního energetického mixu Německa, tak mají vyšší emise, než neúspornější auta se spalovacím motorem mimo jiné i kvůli tomu, že emise na výrobu elektromobilu jsou větší než na výrobu auta se spalovacím motorem. Výroba baterie totiž vytváří nepřímé emise. Výroba baterie například s kapacitou 100 kWh produkuje 15 až 20 tun CO. Podle Sdružení Německých dopravních podniků (VDV) jsou emise z přepravy pasažéra autobusovou dopravou přibližně 10 g/km v dopravní špičce a 50 g/km průměrně.\n\nRůzné vědecké studie odhadují emise spojené s jedním kilometrem silnic na 1 až 1000 tun CO za rok (přepočteno podle odhadované životnosti). Světová banka uvádí, že podle typu silnice jsou emise spojené s výstavbou jednoho kilometru 90 až 3234 tun CO.\n\nŽelezniční doprava podle Mezinárodní železniční unie vytváří emise 50 až 300 tun CO na kilometr infrastruktury za rok. Dále uvádí, že přeprava člověka nebo tuny materiálu způsobuje emise 10 až 25 g/km.\n\nPrůměrná emise CO na dopravu jedné osoby trajektem se odhaduje na zhruba 120 g/km. Odhaduje se, že lodní doprava 1 tuny emituje 12 g/km při dopravě mělkým mořem, 8 g/km kontejnerová doprava přes hluboké moře a 5 g/km doprava tankery.\n\nRoku 2017 v EU byly emise CO průměrně rovny 7,3 tuny na osobu za rok, z čehož 1,7 tuny byly emise domácností a 1,3 tuny emise způsobené exportem.\n\nUžití jistého materiálu je zatíženo emisemi. Podle vládních tabulek z roku 2018 pro Velkou Británii jsou některé údaje (faktory) udané v kg CO na kilogram materiálu pro daná použití následující. Ve výrobě má (nový) asfalt 0,04, beton 0,13, dřevo 0,4, papír 0,9, izolace 1,8, plasty 3,1 či kovy 4,3. Z hlediska uložení odpadu je pak faktor uhlíkové stopy skládkováním (bez recyklace) následující: asfalt 0,001, plasty 0,009, oblečení 0,4, organický odpad 0,6, dřevo 0,8 a papír 1. Například mikrotenový sáček o hmotnosti 1 g má tedy emise přibližně 0,003 kg CO, což jsou zanedbatelné emise vůči emisím, které byly vyprodukovány u výrobků do něj ukládaných.\n\nNěkolik organizací nabízí kalkulačky stop pro veřejné a firemní užití a několik organizací počítá uhlíkové stopy výrobků. Agentura pro ochranu životního prostředí Spojených států amerických se zabývá papírem, plasty (cukrovinkami), sklem, plechovkami, počítači, koberci a pneumatikami.\n\nV březnu 2007 zavedla britská společnost Carbon Trust ve spolupráci s výrobci standard \"Carbon Trust Carbon\". K září 2019 změřil a certifikoval 28 000 produktů.\n\nVyhodnocení obalů některých produktů je důležité pro určení jejich uhlíkové stopy. Klíčovou cestou k určení uhlíkové stopy je podívat se na materiály použité k výrobě položky. Například, nápojový karton z džusu je vyroben z aseptické krabice, plechovka je vyrobena z hliníku a některé lahve jsou vyrobeny ze skla nebo plastu. Čím větší je velikost, tím větší je stopa.\n\nNízkouhlíková strava je životní styl. Ve studii z roku 2014 byly zjišťovány skutečné diety britských lidí a odhadnuty jejich uhlíkové stopy. Průměrné emise ekvivalentu CO za den byly:    \n\nVe vyspělých zemích se emise spojené s jídlem (včetně ztrát) pohybují přibližně v rozmezí 5 až 9 kg na osobu za den. Potravinový odpad v Severní Americe tvořil roku 2011 celkem 860 kg emisí na osobu, což je přibližně čtyřikrát více než byl průměr pro Subsaharskou Afriku.\n\nEmise oděvního průmyslu tvoří přibližně 5 % z celkových emisí, což je více než letecká a námořní doprava dohromady. Přesná uhlíková stopa různých textilií se značně liší podle širokého spektra faktorů. Studie textilní výroby v Evropě naznačují následující stopy emisí ekvivalentu oxidu uhličitého na kilogram textilu v místě nákupu spotřebitelem:  \n\nS ohledem na trvanlivost a energii potřebnou k praní a sušení textilních výrobků mají syntetické tkaniny obecně podstatně nižší uhlíkovou stopu než přírodní vlákno.\n\nTěžba surovin, výroba, doprava, konstrukce, použití a také fáze likvidace stavebních materiálů spotřebovávají značné množství energie, z nichž každá vytváří související uhlíkovou stopu.\n\nPod pojmem „šedá energie“ stojí úhrn toků energie, které se uskutečnily, aby mohl být dodán nějaký materiál.\n\nJe třeba vzít v úvahu zabudovanou energii ve stavebních materiálech spolu s provozní energií, aby se snížila celková spotřeba energie v životním cyklu staveb.\n\nNahrazení materiálů, které vyžadují značné množství energie k výrobě (jako je beton nebo ocel), za materiály vyžadující malé množství energie k výrobě (jako jsou výrobky ze dřeva), sníží množství energie obsažené v budovách. Na stavbu průměrného domu je třeba asi 20 stromů.\n\nOcelový rám domu přidá 4,5 tun CO2 do atmosféry, zatím co dřevěný rám domu již absorboval 9,5 tun CO2 z atmosféry.\n\n\"Tabulka ze stránky Nazeleno.cz\" \n\nUhlíkovou stopu můžeme měřit na různých úrovních – úroveň města, podniku, jednotlivce, produktu, atd.\n\nVšechny uvolněné emise spojené s daným městem (domácnosti, podniky, továrny, atd.). Nezáleží na místě, kde emise vznikly (elektřina může být vyrobena daleko za hranicemi, ale uhlíková stopa je počítána městu).\n\nPatří sem všechny uvolněné emise spadající do fungování podniku. V současnosti se pro výpočet podnikové uhlíkové stopy používá Protokol o skleníkových plynech (GHG Protocol), který dělí uhlíkovou stopu na tři kategorie: emise kategorie 1 (Scope 1), emise kategorie 2 (Scope 2) a emise kategorie 3 (Scope 3).\n\nEmise kategorie 1 (používá se anglický pojem Scope 1) (přímé emise) – emise, které podnik přímo kontroluje. Např.: emise z kotlů, z aut vlastněných podnikem.\n\nEmise kategorie 2 (Scope 2) (nepřímé z energie) – emise spojené se spotřebou nakupované energie, které nevznikají přímo v podniku, ale jsou důsledkem jeho aktivity.\n\nEmise kategorie 3 (Scope 3) (další nepřímé) – emise, které vznikají jako následek aktivit podniku, které vnikají ze zdrojů nekontrolovaných daným podnikem a nespadají do Scope 2. Např.: služební cesty prostředkem, který podnik nevlastní, ukládání odpadu na skládku.\n\nVšechny uvolněné emise vzniklé během celého životního cyklu výrobku.\n\nZahrnuje emise spojené s životem každého člověka. Hrubý odhad uhlíkové stopy jednotlivce nabízejí různé internetové kalkulačky. Průměrná uhlíková stopa člověka stále roste. V 19. století zanechávali uhlíkovou stopu hlavně lidé z Velké Británie (až 11 tun na obyvatele, přičemž za svět byly emise pod 1,2 tuny na obyvatele), zatímco ve 20. století hlavně v USA (až 22 tun na obyvatele, kdežto světově průměrné byly pod 4,9 tuny).\n\nUhlíková neutralita znamená, že uhlíková stopa produktu/města/jednotlivce/produktu je rovna nule. Při extrémně malých emisích (díky nízké spotřebě opřené o nefosilní zdroje) k ní jde v omezeném měřítku dojít kompenzačními prostředky. Těmi mohou být výsadba stromů nebo koupě tzv. uhlíkové kompenzace (offsetů), což jsou finanční nástroje, které zaručují odčerpání vyprodukovaných emisí (výsadba stromů, odčerpání CO do podzemí). Výsadba stromů je totiž nejefektivnějším způsobem. Uhlíkové reparace, tedy zpětné náhrady škod historicky vypuštěnými emisemi, jsou pro vyspělé zeme jako USA nepřijatelné. Do roku 2050 plánuje být neutrální Evropská unie, ale například i Praha. Pro globální uhlíkovou neutralitu ale nemusejí stačit světové zásoby některých materiálů.\n\nUhlíková stopa se udává v gramech, kilogramech nebo tunách CO.\n\nPro orientační odhad pro jednotlivce je nejjednodušší použít jednu z mnoha internetových kalkulaček.\n\nVýpočty dalších úrovní uhlíkové stopy jsou složitější.\n\nje rozdělena do sektorů a stanovuje se pro každý sektor zvlášť.\n\nSektory:\n\n\n\n\n\nDo každého sektoru spadají složky jako energie, doprava, odpady a odpadní vody, využití území, zemědělství.\n\nSnižování emisí a tak uhlíkové stopy se setkává i s kritikou. Cíle snižování jsou také často v rozporu s dalšími cíli ochrany krajiny a životního prostředí. Bude třeba také zajistit udržitelné dodávky minerálů a kovů. Například biopaliva spíše způsobují společnosti problémy. Metaanalýza ukázala, že nejsou propagovány nejúčinnější způsoby (například snižování počtu dětí k redukci přelidnění), ale spíše neefektivní způsoby investování (výměna žárovek za úsporné). Malá rychlá opatření pak demotivují občany k podpoře podstatných dlouhodobých opatření.\n\n\nrozlišení přímých a nepřímých emisí\n"}
{"id": "635396", "url": "https://cs.wikipedia.org/wiki?curid=635396", "title": "Auto roku", "text": "Auto roku\n\nAuto roku je název různých anket o nejlepší automobil roku.\n\n"}
{"id": "635401", "url": "https://cs.wikipedia.org/wiki?curid=635401", "title": "Škvár", "text": "Škvár\n\nŠkvár () je poslední (šestý) román amerického spisovatele Charlese Bukowského vydaný roku 1994. Věnoval jej špatnému psaní. Samotná kniha je mixem humoristického a detektivního románu. Najdou se i autobiografické rysy a také trocha sci-fi.\n\nCharles Bukowski tuto knihu začal psát v roce 1991 a dokončil ji těsně před svou smrtí, jako by cítil brzký konec. V románu to je patrné např. z postavy Smrtky, která nahání francouzského spisovatele Célina, jemuž je přes sto let.\n\nPsal ji tak dlouho, neboť detektivní příběh pro něj byl novým polem působnosti a on nikdy nevěděl, co se odehraje v další kapitole. Pomalu se prokousával vpřed, hledal nová témata, protože zásoby osobního materiálu již vyčerpal. Tato experimentální tvorba jej bavila.\n\n\"Škvár\" je hold vzdaný mistrům detektivních románů tzv. drsné školy, jakými byli James Cain, Raymond Chandler, Jim Thompson, Dashiell Hammett a Mickey Spillane.\n\nForma je velmi úsporná, většina vět je stručná. Jak se Bukowski zmiňuje ve stati Základní výcvik (sbírka \"Pobryndané spisy\"), ke konci své literární tvorby se snažil o maximální jednoduchost a údernost. Podle jeho názoru tak mohl minimalizovat riziko chyby či lži.\n\nČesky knihu vydalo nakladatelství Pragma v roce 1997.\n\nHlavní postavou tentokrát není Henry Chinaski (ten se ale v přípěhu také mihne), nýbrž Nick Belane, soukromý detektiv, který pracuje za směšný honorář a podle toho je také úspěšný. Prakticky nic mu nevychází, je frustrovaný a často neví, jak dál. Když už se mu zadaří něco dotáhnout do konce, cítí se lépe.\n\nDoslov napsal Gerald Locklin, přítel Charlese Bukowského a autor knihy \"\".\n\n\nJednoho dne zazvoní Nicku Belanovi, losangeleskému soukromému detektivovi, v kanceláři telefon. Zvedne jej a na druhém konci se ozve Smrtka. Má velmi smyslný hlas a chce pomoct s pátráním po Célinovi. Belana jí doporučil John Barton. Belane si s ní sjedná osobní schůzku.\nPřijde do kanceláře a Belanovi málem vypadnou oči z důlků. Smrtka se zmíní, že Céline údajně chodí do knihkupectví Reda Koldowského a vyplatí detektivovi zálohu 240 dolarů.\n\nDruhý telefonát, na drátě je sám John Barton. Nepochybuje, že Belane je nejlepší detektiv v L.A. a chce po něm, aby mu našel \"Červeného vrabce\". Kšefty se začínají hýbat.\nBelane jde k Redovi a skutečně, postává tam chlápek, co je podobný na Célina. Koldowsky ho ale nenechá dlouho okounět a vyhodí ho. Belane ho chce vyzpovídat, ale Céline sedne do taxíku a ujede.\n\nMcKelvey, nájemce kanceláře, jemuž dluží Belane peníze za nájem, se jde připomenout, nepochodí. Nakonec za něj nájem zaplatí Smrtka, dokonce na rok dopředu. Tím problémy nekončí, tentokrát si u Belana podají dveře Dante a Fante, Tonyho poskoci. Tonymu vadí, že mu Nick dluží půl tácu a přitom si spokojeně pobíhá po městě. Jde do tuhého... Belane má štěstí, opět zasáhne Smrtka. Na Belana sází.\nTřetím klientem se zanedlouho stává Jack Bass. Myslí si, že ho podvádí manželka a chce zjistit s kým. Belane si od něj vezme její fotku a napíše si adresu.\n\nJde za Koldowským a má štěstí, Céline se zase hrabe v knihách. Za chvíli odchází, Belane je mu v patách. Sedá do auta a jede za ním. Céline zastavuje u domu Jacka Basse a jde dovnitř. Jaké překvapení. Nick vezme videokameru a vpadne do domu s vidinou snadného rozřešení případu. Nedopadne to úplně podle představ...\nBelane je tvrdohlavý a jen tak něco ho neodradí. Vrací se zpět do domu Jacka Basse a zapíná kameru. Cindy je uvnitř, někoho tam má, to je jisté. Teď už to musí vyjít. Vykopne dveře a zaostřuje kameru na neznámého muže – neznámého? Muž se otočí, je to Jack Bass. Belane bere nohy na ramena a prchá před jeho hněvem.\n\nKontaktuje jej Hal Grovers. Pracuje v márnici Silver Haven a tvrdí, že má problém s jednou ženskou. Je to Jeannie Nitrová, mimozemšťanka z planety \"Zaros\" a Grovers musí udělat cokoliv ona poručí. Ovládá ho, má ho v hrsti. Belane si myslí, že má před sebou případ pro psychiatra, ale když se u něj v kanceláři Jeannie objeví, Grovers klekne na čtyři a líže jí boty. Zapeklitá situace.\n\nNick volá Bassovi a podaří se mu ho přesvědčit, aby na jeho případu dělal dál. Přemýšlí, má pocit, že musí existovat nějaká souvislost mezi všemi zúčastněnými osobami. Představí si, že leží v posteli se Smrtkou, Jeannie Nitrovou a se Cindy – ale řešení nikde.\nJedné noci se u něj doma zhmotní Jeannie Nitrová a varuje ho, aby se jí nepletl do cesty. Není z toho nadšený.\n\nPozději potká na dostizích Célina. Tomu se nelíbí, že se o něj někdo zajímá a tak si najme Belana, aby mu o Smrtce zjistil víc informací. Belane má pocit, že se do toho pořádně zamotává. Pak mu to dojde.\nPozve Célina a Smrtku do baru k Mussovi. Tam v rámci sázky Céline ukáže svůj řidičák a má to spočítané. Jeden případ by byl vyřešený. Vlastně dva – není klient, není případ. Je potřeba to oslavit. Jde do baru, ale obsluha není zrovna příjemná. Jde pryč a cestou počítá hlupáky, které potkává. Za dvě a půl minuty jich napočítá padesát. Zapadne do dalšího baru. Tam je to stejné.\n\nV kanceláři na něj čeká Jeannie. Dozví se od ní, že je z planety \"Zaros\" a že hodlají okupovat Zemi. Naverbuje Belana proti jeho vůli jako jejich agenta. Nick ví, že má problém a současně si je vědom, že Grovers už ho nemá. Zavolá mu, aby se připomněl s odměnou.\nNa řadě je Cindy. Belane si dává pozor, aby potřetí nešlápl vedle a má štěstí. Anebo je to větší praxí? Zkrátka – v motelu ji překvapí při souloži s Billym. Billymu se moc nelíbí, že byl nafilmován. Jde po detektivovi a nezastaví ho ani kulka. Belane pochopí – další mimozemšťan. Ale udělal chybu, překročil své kompetence. Objeví se Jeannie a zakročí. Další případ v suchu. Jeannie mu sdělí, že se Zarosané rozhodli Zemi nekolonizovat. Kvůli lidem a jejich ignoranci to přestává být planeta vhodná pro život. Rozloučí se s Belanem a je pryč.\n\nZbývá poslední úkol: \"Červený vrabec\". Belane dostane tip, ale stejně jako stokrát předtím selže, vrabec mu prokloune mezi prsty. A problémy s hloupými barmany pokračují.\nSedí v kanceláři a přemýšlí, co dál. Určití lidé ve městě se už dozvěděli, že pátrá po \"Červeném vrabci\". Ozve se Harry Sanderson a předkládá svou nabídku – deset táců za vrabce. Belane má čtyřiadvacet hodin na rozmyšlenou. Odmítá, nakonec se dohodnou na čtyřech tisících. Belane ty prachy nemá, takže dostane zároveň i půjčku na patnáctiprocentní úrok. Podepíše, přestože má předtuchu, že bude podveden. Nemýlí se, za peníze, které ani neviděl, dostane kanára obarveného na červeno a upozornění o termínu první splátky.\n\nDoma přemítá u flašky. Má dojem, že se octl ve slepé uličce. S \"Červeným vrabcem\" i se svým životem. Zastaví se za ním bývalá manželka Penny, která kdysi zmizela s jakýmsi chlápkem. Je švorc a potřebuje nějaké peníze. Belane jí rezignovaně vyhoví. Penny nabízí protislužbu, ale on nemá náladu. Chce jen sedět na gauči a s panákem v ruce hledět do zdi.\nLhůta uplynula a do kanceláře se na minutu přesně dostaví Johnny Temple z Acme Executioners ze svými gorilami. Belane peníze nesplašil. Berou ho na menší vyjížďku do parku. Belane ničemu nerozumí, chcou ho zastřelit kvůli pár stovkám? To je snad špatný vtip. Pochopí, že není poté, co mu čtyři kulky provrtají břicho. Upadá do bezvědomí.\nA pak ho spatří...nádherného, zářivého, obrovského \"Červeného vrabce\". Otevírá zobák, v němž se objeví nesmírná prázdnota...\n\n\"Zatímco jsem čekal, zabil jsem čtyři mouchy. K čertu, smrt byla všude. Člověk, pták, zvíře, plaz, hlodavec, hmyz, ryba, nic nemá naději. Všechno je předurčeno. Nevěděl jsem, co proti tomu dělat. Skličovalo mě to. Víte, když se dívám na pomocníka v supermarketu, jak mi skládá nakoupené zboží do igelitových tašek, vidím, jak se sám ukládá do vlastního hrobu zároveň s toaletním papírem, pivem a kuřecími prsíčky.\"\n\n"}
{"id": "635416", "url": "https://cs.wikipedia.org/wiki?curid=635416", "title": "In-A-Gadda-Da-Vida (video)", "text": "In-A-Gadda-Da-Vida (video)\n\nIn-A-Gadda-Da-Vida je první oficiálně vydané video skupiny Iron Butterfly, které bylo nahráno 1. ledna 1971 v Beat Clubu.\n\n\n"}
{"id": "635419", "url": "https://cs.wikipedia.org/wiki?curid=635419", "title": "Jane Addamsová", "text": "Jane Addamsová\n\nJane Addamsová (nepřechýleně \"Addams\", 6. září 1860 Carbondale, Illinois – 21. května 1935 Chicago, Illinois) byla americká sociální pracovnice, nositelka Nobelovy ceny míru za rok 1931.\n\nPatřila k nejvýznamnějším reformátorkám tzv. období progresivismu na přelomu 19. a na začátku 20. století. Snažila se vzbudit zájem Ameriky o otázky, které jsou klíčové pro matky - potřeby dětí, zdraví populace a světový mír. Tvrdila, že pokud mají být ženy zodpovědné za prostředí, v němž žijí, a mají účinně usilovat o jeho zlepšení, musí mít možnost volit. Ve Spojených státech se věnovala hlavně problematickým poměrům přistěhovalců, založila známý \"Hull House\" pro přistěhovalce, který byl prvním sociálním centrem v USA. Později se z něj vytvořil sociální ústav v Chicagu. Zakládala komunitní centra poskytující sociální péči, včetně poradenství lidem z blízkého okolí. Zabývala se také etikou v sociální práci.\n\n"}
{"id": "635421", "url": "https://cs.wikipedia.org/wiki?curid=635421", "title": "Karel Langer", "text": "Karel Langer\n\nKarel Langer (16. ledna 1878 v Jaroměři – 2. května 1947 v Praze) byl český akademický malíř, jeden z posledních žáků prof. J. Mařáka na pražské Akademii výtvarných umění.\n\nNarodil se v rodině Jindřicha Langera, učitele na měšťanské škole v Jaroměři a jeho manželky Aloisie, rozené Häuslerové.\n\nV letech 1897–1899 studoval na akademii v Praze u Julia Mařáka. Po úmrtí prof. Mařáka pokračoval ve studiu krátce u Ant. Slavíčka a následně 3 roky u prof. R. von Ottenfelda. Po absolvování akademie (r. 1903) cestoval po Dalmácii a maloval v Dubrovníku. Poté studoval v Římě u Beneše Knüpfera. V létě 1904 maloval se St. Lolkem na Valašsku. Následně na podzim vystavoval větší soubory svých obrazů v Hradci Králové, Dvoře Králové a Jaroměři. F. X. Harlas (1903) v Osvětě hodnotí vánoční výstavu Jednoty umělců výtvarných \"Mladý, ale dobře školený malíř Langer má zde kvetoucí mez, obraz plný vzduchu a svěžích barev... Menší malby prozrazují koloristní nadání Langerovo ...\". Jeho obrazy jsou pravidelně reprodukovány ve Zlaté Praze od r. 1902. Karel Mádl (1905) ve Zlaté Praze poznamenává, že v jeho krajinách \"převládá malířská obratnost nad citem\". Kladně se o obrazech Karla Langera tradičně vyjadřoval výtvarný kritik Karel Domorázek-Mráz. V r. 1911 měl úspěšnou soubornou výstavu v Pule (hotel Riviéra). \n\nByl členem Spolku výtvarných umělců Mánes od. r. 1898 až do své smrti. V prvním desetiletí 19. stol. pravidelně vystavoval i s Jednotou umělců výtvarných a Uměleckou besedou (formálně se stává členem v r. 1904). Jako student získal opakovaně Hlávkovo studijní stipendium (v letech 1899-1901), Česká akademie věd a umění mu udělila výroční cenu za obraz \"Fabrická louka\" a Turkovu cenu (1913) za obraz \"Jaro\". Rudolfínská galerie od něj zakoupila obraz \"Rozpuk (Před rozkvětem)\", Státní galerie ve Vídni obraz \"Barvy léta\" a Moderní galerie v Praze obrazy \"Jihočeský motiv\", \"Tkalci\" a \"Wilsonovo nádraží\". \n\nZemřel v Praze. (Mylně bývá uváděno jeho pohřbení na Valašském Slavíně, kde jsou uloženy ostatky jmenovce Karla Langera (1903–1998), malíře, grafika a etnografa.)\n\nS manželkou Marií, rozenou Muchovou (1883—??) měli dceru Hannu (1902—1984). Rodina žila od r. 1906 na Královských Vinohradech.\n\nČeská krajina je v jeho pojetí většinou rozkvetlou zahradou a loukou. Zářivé barvy nalezneme i u mnohých zátiší. Oblíbil si rodnou Jaroměř a půvaby „...zdejších kvetoucích mezí a zahradních zákoutí.“\nO jeho talentu již svědčí obraz \"Stolní zátiší\" (1898) malovaný v době studia na AVU v Praze, který se vyznačuje dokonale vystiženou materiálovou kvalitou zobrazovaných věcí. Další tvorbu předznamenávají menší obrazy \"Rozkvetlý sad\" (1898) a \"Gaudeamus\" (1902). Rozměrný obraz \"Před rozkvětem\" (1903) zakoupila do svých sbírek Moderní galerie, jako příklad vyspělosti výtvarné mládeže. Krajinářskou tvorbu, ve které se postupně propracoval k vlastní specifické barevné škále a rukopisu, nejvíce ovlivnili Macaulay Stevenson a Otto Modersohn. Vliv těchto autorů je patrný v obrazech \"Zámecká zahrada v České Skalici\" (okolo 1905), \"Západ\" (okolo 1910) a \"Svítání\" (1915). Rané menší práce reagují i na dobový symbolismus (např. \"Havrani\" a \"Duch mlhy\"). Jiné odrážejí vliv vídeňské secese (např. \"Makové pole\"). Postupně se jeho paleta prosvětluje a vytváří krajiny silného dekorativního účinku, plné květů (např. \"Kvetoucí louka\", \"Rozkvetlá louka\" a \"Kvetoucí strom\"), často doplněné o dívčí postavy. Bylo by však chybou jeho tvorbu jako celek nazvat impresionistickou, přestože v některých obrazech malovaných v odpoledním slunečním svitu se k tomuto uměleckému stylu přibližuje (např. \"Krávy ve slunci\" a \"Krajina se stavením\"). Nelze opomenout i obrazy středních a větších rozměrů s tématem českých měst (např. Praha, Náchod a Jaroměř). Známé jsou i obrazy s tématy kouřících vlaků na nádraží nebo lodí a mořského příboje.\n\n\n\n"}
{"id": "635427", "url": "https://cs.wikipedia.org/wiki?curid=635427", "title": "Decimus Iunius Brutus Albinus", "text": "Decimus Iunius Brutus Albinus\n\nDecimus Iunius Brutus Albinus (*cca 85 př. n. l. až 81 př. n. l. – †42 př. n. l.) byl politik a generál starověkého Říma a také jedna z klíčových postav atentátu na Julia Caesara, který byl jeho vzdáleným bratrancem. Byl legátem během galských válek a velel flotile v bitvě proti Venetům.\n"}
{"id": "635428", "url": "https://cs.wikipedia.org/wiki?curid=635428", "title": "Metar", "text": "Metar\n\nMetar či METAR může označovat:\n\n"}
{"id": "635435", "url": "https://cs.wikipedia.org/wiki?curid=635435", "title": "Simpsonovi (22. řada)", "text": "Simpsonovi (22. řada)\n\nDvacátá druhá řada amerického animovaného seriálu Simpsonovi je pokračování dvacáté první řady tohoto seriálu. Byla premiérově vysílána na americké televizní stanici Fox od 26. září 2010 do 22. května 2011. V Česku pak měla premiéru 12. května 2011 na stanici Prima Cool. Řada má celkem 22 dílů.\n\n<onlyinclude></onlyinclude>\n"}
{"id": "635436", "url": "https://cs.wikipedia.org/wiki?curid=635436", "title": "Sigismund Bouška", "text": "Sigismund Bouška\n\nSigismund Ludvík Bouška (25. srpna 1867, Příbram – 29. srpna 1942, Náchod) byl literárně i veřejně činný kněz a řeholník řádu benediktinů Břevnovského kláštera. Jako básník, překladatel i literární kritik patřil k hlavním představitelům Katolické moderny.\n\nNarodil se jako Ludvík Bouška v rodině naddůlního.\nVystudoval ve svém rodišti reálné gymnázium a poslední ročník na pedagogické škole (učitelský ústav) v Příbrami, pak nastoupil na krátkou dobu na malířskou akademii v Praze a poté na německou a českou fakultu teologie v Praze.\n\nV roce 1887 vstoupil do benediktinského kláštera v Břevnově, přijal řádové jméno Sigismund a roku 1892 byl vysvěcen na kněze. Pak přešel do benediktinského kláštera v Broumově a působil jako kaplan a farář v severovýchodních Čechách, ve venkovských farnostech, které klášter spravoval. Stal se kaplanem v Machově a o šest let později (v roce 1898) v Polici nad Metují. Patřil mezi odpůrce Zjevení Panny Marie v Suchém Dole, která se v letech 1892 až 1895 odehrála na okraji jeho farnosti v lese Václava Ticháčka. V období let 1914 až 1926 byl farářem v Bezděkově, kam za ním přijížděli literáti Julius Zeyer, Otokar Březina, Růžena Svobodová, Jan Havlasa i jiní. Svá důkladně připravovaná nedělní kázání obohacoval nejen zpěvem s doprovodem harmonia, ale často také rozbory aktuální politické situace ve společnosti. Komentoval probíhající I. světovou válku a vyslovoval se proti Rakousko-Uhersku. I proto byl sledován a několikrát vyslýchán na hejtmanství v Broumově. V letech 1924–1925 byl farářem v Orlové a v letech 1926 až 1936 v Počaplech u Terezína. Své působení faráře ukončil roku 1936 na žádost svého nadřízeného ve věku 69 let a zbytek života strávil na kněžském odpočinku ve Rtyni, v domě rodiny Hanušů (Marie Hanušová byla jeho sekretářkou).\nZemřel ve svých 75 letech v náchodské nemocnici a pohřben byl na řádovém břevnovském hřbitově u kostela sv. Markéty.\n\nSpolečně s řadou katolicky zaměřených kněží – literátů, jako byli Karel Dostál-Lutinov, Vilém Bitnar, Xaver Dvořák, Jakub Deml a Jindřich Šimon Baar vytvořili hlavně na Moravě před první světovou válkou skupinu \"Katolická moderna\". Pro publikaci svých názorů založili v roce 1885 literární almanach \"Pod jedním praporem\", v němž se Katolická moderna představila. V roce 1896 založili společně časopis \"Nový život\". Již o rok dříve Bouška vystoupil kritickým článkem uveřejněným v revui \"Niva\" proti přezíravým názorům katolického časopisu \"Vlast\" na soudobé literáty. Mladí katoličtí kněží chtěli českou křesťanskou literaturu přiblížit moderním evropským literárním proudům. Na Boušku zapůsobila výzva Jaroslava Vrchlického k překládání světové literatury do češtiny. I proto Bouška několikrát vycestoval do Evropy, kde si značně vylepšil své jazykové znalosti a mohl tak překládat z několika jazyků. V časopise \"Nový život\" uveřejňovala skupina své literární recenze a kritiky, sám Bouška zde psal např. o Zeyerovi, Březinovi, Verlainovi, F. Bílkovi, J. Verdaguerovi. V revui \"Týn\" při Novém životě roku 1919 uveřejnil sérii šesti článků o Josefu Váchalovi. Bouška psal i do časopisu \"Lumír\" a redigoval edici básnických debutů \"Básnické obzory katolické\". Skupina se netěšila přízni vyšších církevních kruhů, protože měla i jeden neliterární cíl, totiž reformovat církevní řády a přizpůsobit je současné společnosti. Když ze skupiny odešli Baar a Dvořák, skupina se rozpadla.\n\n\n\nByl překladatelem katalánské a provensálské literatury z období kolem roku 1900, překládal také práce z latiny, němčiny a italštiny. Mezi autory byli J. Verdaguer, F. Mistral, Théodore Aubanel a Roumanill.\nByl zručný kreslíř i malíř, byl autorem řady portrétů soudobých literátů. \n\nDostával i kupoval si umělecké předměty, jako byly japonské dřevoryty (byl považován za jejich předního znalce), drobné plastiky, grafické práce, lidové výšivky, akvarely, obrazy, keramiku, knihy, vzácné tisky i korespondenci slavných osobností.\n\n\n\n"}
{"id": "635438", "url": "https://cs.wikipedia.org/wiki?curid=635438", "title": "Nico", "text": "Nico\n\nNico (občanským jménem Christa Päffgen; 16. října 1938 Kolín nad Rýnem, Německo – 18. července 1988 Ibiza, Španělsko) byla německá hudebnice, zpěvačka, herečka, modelka a hudební skladatelka. Nejprve byla fotomodelkou a krátce poté se přestěhovala do Francie. Díky modelingu se dostala do dalších evropských zemí, například do Švýcarska, Španělska a Rakouska. Ze všech míst si Nico nejvíce oblíbila ostrov Ibiza, který často navštěvovala po většinu svého pozdějšího života a kde také zemřela. Na přelomu padesátých a šedesátých let se Nico začala angažovat i ve filmech. První větší rolí pro ni byla postava Nico Otzak ve filmu \"Sladký život\" italského režiséra Federica Felliniho. V šedesátých letech hrála v několika filmech Andyho Warhola a během sedmdesátých pak v různých filmech francouzského režiséra Philippa Garrela.\n\nAčkoliv Nico již počátkem šedesátých let chodila na hodiny zpěvu, až do roku 1965 se mu nevěnovala. V roce 1965 natočila v Anglii za pomoci Andrewa Looga Oldhama, který byl manažerem skupiny The Rolling Stones, svůj první singl. Později, když se přestěhovala do New Yorku, ji Andy Warhol představil skupině The Velvet Underground, které dělal manažera, a Nico s nimi začala zpívat. Jejich spolupráce vyvrcholila v albu \"The Velvet Underground & Nico\", na kterém Nico zpívá hlavní vokály ve třech z celkových jedenácti písní. Album vyšlo v březnu 1967 a ve stejném roce Nico vydala své první sólové album nazvané \"Chelsea Girl\". V následujících letech vydala pět dalších alb; na prvních třech a znovu na posledním ji doprovázel bývalý člen The Velvet Underground, multiinstrumentalista John Cale.\n\nZemřela v červenci 1988 na následky zranění při nehodě na kole. Její památku v pozdějších letech uctilo mnoho hudebníků, kteří zahráli na festivalu Life Along the Borderline: A Tribute to Nico pořádaném Johnem Calem v letech 2008, 2009, 2010 a 2013 v různých městech. Mezi vystupujícími byli například Sharon Van Etten, Mark Linkous, Kim Gordon, Lisa Gerrard nebo Peaches. Jako svůj vzor ji označily například Patti Smith nebo Siouxsie Sioux.\n\nNico se narodila jako Christa Päffgen dne 16. října 1938 v Kolíně nad Rýnem. Jejím otcem byl Wilhelm Päffgen a matka se jmenovala Grete (přesněji Margarete). Žila s matkou, otec bojoval ve válce a v roce 1942 zahynul. Její matka pocházela z osmi dětí. Když byly Christě tři roky, odjela s matkou za prarodiči na místo poblíž Berlína. V roce 1944 začala chodit do školy, kterou v roce 1952 ukončila. Christina rodina na tom nebyla finančně moc dobře a Christa musela začít pracovat v obchodě. U této práce však vydržela pouhý jediný den – dělala všechno pro to, aby skončila. Když podávala z žebříku krabice s oblečením, několik jich upustila a byla vyhozena.\n\nPoté začala vyčkávat u obchodu Kaufhaus des Westens (KaDeWe) s tím, že si jí někdo všimne a ona se stane slavnou. V obchodě měl salón i módní návrhář Heinz Oestergaard. Jeden ze zaměstnanců si Christy před obchodem všiml a ona začala s Oestergaardem spolupracovat. Zde se seznámila s fotografem Herbertem Tobiasem. Její fotografie byly použity v několika časopisech.\n\nTobias doporučil, aby si zkrátila jméno. Místo Christa Päffgen tedy začala používat jméno Nico, podle režiséra Nica Papatakise. Ve svých sedmnácti letech odjela do Paříže, kde jí Tobias zajistil smlouvu s časopisem \"Elle\" a fotografem Willym Maywaldem. Po většinu času zde pracovala jako fotomodelka, ale rovněž předváděla různé voňavky a mýdla. Mimo fotografování ve studiích pracovala i mimo něj, ve Švýcarsku, Španělsku, Rakousku i na Ibize. Právě Ibizu si Nico oblíbila a až do konce svého života ji ráda navštěvovala. Na Ibizu se v té době za Nico přestěhovala i její matka.\n\nPoté, co se objevila v několika televizních reklamách, obdržela v roce 1958 malou roli ve filmu \"Gardový seržant\" režiséra Alberta Lattuady. V následujícím roce pak další menší roli ve filmu \"For the First Time\" režiséra Rudolpha Matého. Její první významnější rolí byl film \"Sladký život\" italského režiséra Federica Felliniho.\n\nV roce 1961 začala docházet na hodiny zpěvu. Roku 1962 se jí narodil syn Ari, jehož otcem byl režisér Alain Delon. Během různých období Ari žil u Delonových rodičů a někdy také s Nico v New Yorku. V roce 1976 jej adoptovala Delonova matka a Nico již jeho oficiální matkou nebyla. V roce 1962 byla její fotografie použita na obalu alba \"Moon Beams\" jazzového pianisty Billa Evanse. Rovněž si zahrála ve filmu Jacquesa Poitrenauda nazvaném \"Strip-tease\". V následujícím období se několikrát objevila v televizních reklamách a občas její fotografie byly publikovány v různých časopisech. V březnu 1965 se v Londýně setkala s členy skupiny The Rolling Stones včetně jejich manažera Andrewa Looga Oldhama, který jí zajistil smlouvu na vydání singlu. Obsahoval coververzi písně „I'm Not Sayin'“ od Gordona Lightfoota a na straně B byla skladba „The Last Mile“ napsaná Jimmym Pagem.\n\nV listopadu 1965 ji Brian Jones, kytarista Rolling Stones, vzal za pop artovým umělcem Andym Warholem do jeho uměleckého ateliéru The Factory. Hned první den zde natočila svůj první screen test a následně ji Warhol obsadil do svého filmu \"The Closet\", ve kterém byla spolu s Randym Borcheidtem zavřená ve skříni po celý sedmdesát minut trvající film. V průběhu její spolupráce s Warholem pak natočila celkem deset dalších screen testů. Přibližně ve stejné době Warhol a jeho blízký spolupracovník Paul Morrissey do Factory přivedli rockovou skupinu The Velvet Underground a protože se jim nezamlouval hlas jejího zpěváka Lou Reeda, Morrisseyho napadlo, aby se k nim Nico přidala jako zpěvačka. Mimo zpěvu Nico občas hrála na tamburínu. Reedovi se přibrání zpěvačky do kapely nezamlouvalo, ale nakonec to unesl. Také byl proti tomu, aby se zpěvačka stala členkou skupiny; proto bylo později na plakátech uváděno „The Velvet Underground & Nico“. V druhé polovině ledna 1966 byla natočena zkouška skupiny ve Factory, později promítaná jako film s názvem \"\". Ve filmu se objevil i tříletý syn Ari.\n\nPočátkem dubna 1966 se The Velvet Underground s Nico stali součástí Warholovy nové show s názvem Exploding Plastic Inevitable (EPI). Po celý duben s EPI vystupovali v klubu The Dom a při jejich koncertu byly v pozadí promítány filmy \"Sleep\", \"Kiss\", \"Emperor\", \"Blow Job\", \"Vinyl\" a \"Couch\". Role tanečníků se ujali Gerard Malanga, Ingrid Superstar, Mary Woronov, Ronnie Cutrone a Eric Emerson. V témže měsíci skupina rovněž nahrávala materiál pro své první album v newyorském studiu Scepter Studios. Produkce se oficiálně ujal Warhol, ale moc času ve studiu nestrávil; roli producenta tedy za něj neoficiálně převzal Norman Dolph. Později odehráli další koncerty a opět začali nahrávat. Tentokrát v losnageleském studiu TTG Studios, přičemž produkce se tentokrát ujal Tom Wilson. V červenci 1966 vyšel první singl The Velvet Underground; obsahoval skladby „All Tomorrow's Parties“ a „I'll Be Your Mirror“. Počátkem listopadu opět začali nahrávat, tentokrát v Mayfair Studios a producentem jim byl opět Wilson. Právě zde nahráli poslední skladbu na své dlouho očekávané první album; skladba dostala název „Sunday Morning“ a původně ji měla nazpívat Nico, která na konečnou verzi však přispěla jen doprovodnými vokály. V prosinci 1966 skupina vydala svůj druhý singl: na straně A byla skladba „Sunday Morning“ a na straně B „Femme Fatale“. V březnu 1967 vyšlo debutové album skupiny, pojmenované \"The Velvet Underground & Nico\". Nico zpívala hlavní vokály v písních „Femme Fatale“, „All Tomorrow's Parties“ a „I'll Be Your Mirror“. Ještě přibližně v červnu 1967 ze skupiny Nico odešla a skupina se rozešla i s Warholem. Ve Warholově Factory se Nico stala novou „superstar“ a nahradila tak Edie Sedgwick.\n\nHrála v celkem osmi Warholových nebo Morriseyho experimentálních filmech. V roce 1966 to byl přibližně třiapůlhodinový film \"Chelsea Girls\", kde si mimo ni zahrál také Ari. Film trval sedm hodin, ale jelikož byl promítán na dvě plátna, jeho délka se zkrátila na polovinu. V roce 1967 hrála ve filmu \"****\" (nebo také \"Four Stars\"). Celý film trval pětadvacet hodin a byl rozdělen do několika částí. Jednou z jeho částí byl například i \"Imitation of Christ\", který byl promítán i samostatně. Ve stejném roce recitovala mimo záběr báseň ve filmu \"Sunset\".\n\nJeště když Nico zpívala s Velvet Underground, začala si hledat práci jako sólová zpěvačka. Protože neměla nikoho, kdo by ji doprovázel na kytaru a sama na nic hrát neuměla, začala se doprovázet magnetofonem, kde byla nahrána Reedova kytara. Později se k ní přidali i další hudebníci, například Reed, John Cale, Sterling Morrison, Jackson Browne nebo Tim Buckley. Členové Velvet Underground (v tomto případě tedy Reed, Morrison a Cale) se o koncerty s Nico střídali; ani jeden totiž neměl o hraní s ní zájem. S jejich výraznou pomocí Nico zahájila nahrávání svého prvního alba \"Chelsea Girl\"; na albu hrál ještě Jackson Browne a produkce se opět ujal Wilson. Album nakonec vyšlo v říjnu roku 1967 stejně jako album skupiny, i toto vydala společnost Verve Records. Léto roku 1967 označované za „léto lásky“ Nico strávila s Jimem Morrisonem, zpěvákem skupiny The Doors. Protože nikdy nevěděla, jak má složit nějakou píseň, zeptala se jeho. Od té doby si většinu písní na svá alba skládala sama. Morrison jí poradil, aby ve svých textech promítala své sny.\n\nPočátkem září 1968 Nico začala v Los Angeles nahrávat své druhé sólové album. Na rozdíl od prvního alba, kde Nico nenapsala nic, je na nové desce autorkou všech skladeb výhradně ona. O produkci se staral Frazier Mohawk a skladby aranžoval John Cale. Ten rovněž hrál na všechny nástroje, které jsou na albu slyšet, kromě harmonia, na které Nico hrála sama. Celkem na albu vyšlo osm písní a jednou z nich je „Ari's Song“, kterou Nico věnovala svému synovi. Album nakonec vyšlo v květnu 1969 na značce Elektra Records.\n\nKdyž Cale produkoval album skupiny The Stooges, Nico za ním přišla a byla spolu s ním v producentské kabině. Zde se poprvé setkala s Iggym Popem, který ve skupině zpíval, se kterým později strávila několik týdnů na farmě v Michiganu. Na album \"The Stooges\" Pop pro Nico napsal píseň „We Will Fall“. Celá skladba trvá něco přes deset minut a Cale v ní hraje na violu. Její matka zemřela v únoru 1970. Od sedmdesátých let byla Nico závislá na heroinu. V následujících letech jí dělal manažera Alan Wise, který se postaral o to, aby postupně přešla od heroinu na metadon. Metadon se jí však nezamlouval a stále brala heroin a kvůli jeho shánění několikrát pozdě dorazila na koncert. V sedmdesátých letech žila s Garrelem a v pozdní části vztahu k němu přibrala ještě Ulbricha.\n\nOd května do července 1970 Nico nahrávala své třetí album nazvané \"Desertshore\". Dělo se tak v newyorském studiu Vanguard Studios a o produkci se staral Joe Boyd spolu s Calem. Cale je opět jediným hudebníkem, který na albu hrál a sám tedy obstaral všechny nástroje mimo harmonia. Je rovněž aranžérem všech skladeb a ve skladbě „My Only Child“ zpívá doprovodné vokály. Doprovodné vokály zde zpívá rovněž Adam Miller a v písni „Le Petit Chevalier“ zpíval syn Nico Ari. První z osmi písní je „Janitor of Lunacy“, kterou Nico napsala pro Briana Jonese, který v červenci 1969 zemřel. Na druhém místě je „The Falconer“, kterou Nico napsala poté, co byl Andy Warhol v červnu 1968 postřelen. Nico původně plánovala, že tuto píseň nikde nevydá. Tento názor však později změnila a vydala ji na svém třetím albu a v roce 1972 byla spolu s několika dalšími použita ve filmu \"La Cicatrice intérieure\". Album vyšlo v prosinci 1970 u vydavatelství Reprise Records. Ještě před vydáním alba Nico odehrála krátké turné po Evropě se zastávkami v Amsterdamu, Paříži, Londýně a několika dalších městech.\n\nV polovině ledna 1971 odehrál Cale svůj vůbec první sólový koncert v sále Roundhouse v Londýně. Dalším umělcem, který na koncertu hrál, byla Nico; i tu Cale při jejím setu také doprovodil. Koncem ledna 1972 pak Nico společně s Lou Reedem a Johnem Calem odehrála koncert v sále Le Bataclan v Paříži. V roce 2004 vyšel záznam z tohoto koncertu na albu \"Le Bataclan '72\". V roce 1972 byl rovněž představen první film, na kterém spolupracovala s francouzským režisérem Philippem Garrelem nazvaný \"La Cicatrice intérieure\". Děj filmu se odehrává na různých místech po celém světě: v Novém Mexiku, v Itálii a Egyptě. Ve stejném roce Nico spolu s Garrelem stihla natočit ještě němý dvacetiminutový film \"Athanor\".\n\nBěhem roku 1973 Nico v londýnském studiu Sound Techniques nahrála své další album. Krom Calea, který album produkoval a hrál zde na více než deset nástrojů, se na něm podílel i hráč na syntezátory Brian Eno a kytarista Phil Manzanera, oba ze skupiny Roxy Music. Ty ještě doplnily dvě dcery zvukového inženýra Johna Wooda, které zpívaly doprovodné vokály. Album vyšlo v roce 1974 u vydavatelství Island Records, což Nico umožnil Cale, který s vydavatelstvím měl také smlouvu. Album dostalo název \"The End…\" podle písně „The End“, která je na albu sedmá v pořadí, jejíž původní verzi nahrála skupina The Doors v roce 1966. Sama Nico napsala šest skladeb z celkových osmi; poslední skladbou na albu je interpretace německé hymny, kterou složili Hoffmann von Fallersleben a Joseph Haydn. Svou verzi písně „The End“ věnovala Jimu Morrisonovi, který roku 1971 zemřel a skladba „We've Got the Gold“ byla napsána na počest teroristy Andrease Baadera. První červnový den roku 1974 spolu Cale a Nico doplněni ještě o Briana Eno a Kevina Ayerse odehráli společný koncert v londýnském Rainbow Theatre. Záznam z koncertu později 28. června 1974 vyšel pod názvem \"June 1, 1974\". Nico zde byla zastoupena pouze jednou skladbou („The End“), i když při koncertě hrála i „Janitor of Lunacy“ a „Deutschland Über Alles“. Ve stejném roce zpívala v písni „Irreversible Neural Damage“ na Ayersově albu \"The Confessions of Dr. Dream and Other Stories\". Poté se kvůli neshodám při nahrávání rozhodla, že už nikdy na žádném albu jiného interpreta zpívat nebude.\n\nV roce 1974 mimo hudebních aktivit hrála i v dalším Garrelově filmu \"Les Hautes solitudes\". V prosinci 1974 odehrála koncert v remešské katedrále; hlavní hvězdou tam ale byla německá skupina Tangerine Dream, která hrála dva sety a Nico se musela vejít mezi ně. Přibližně ve stejné době začala známost s kytaristou Lutzem Ulbrichem ze skupiny Agitation Free, se kterým se poprvé setkala již v roce 1972 po uvedení filmu \"La Cicatrice intérieure\". Roku 1975 hrála v dalším Garrelově filmu \"Un ange passe\" a o rok později následoval \"Le Berceau de cristal\". Další a poslední filmy, které vzešly ze spolupráce Nico s Garrelem, nesly názvy \"Voyage au jardin des morts\" (1978) a \"Le Bleu des origines\" (1979).\n\nV roce 1978 měla odehrát turné po Spojeném království jako předskokan různých punkových skupin, jako například The Killjoys, The Adverts nebo Siouxsie and the Banshees. Několik koncertů skutečně proběhlo, ale nakonec kvůli špatnému chování návštěvníků, kteří přišli na punkové kapely, ostatní zrušila. Ve stejném roce se seznámila s fotografem Antoinem Giacomonim a baskytaristou Philippem Quilichinim. Prvním jmenovaný vytvořil několik jejích fotografií před zrcadlem a druhý se s ní rozhodl natočit album. Album \"Drama of Exile\" je jediným jejím albem, na kterém se nijak nepodílel John Cale. V té době však Nico nemohla sehnat smlouvu s žádným vydavatelstvím, protože zaprvé brala drogy a zadruhé její předchozí alba neměla žádný úspěch. První příležitost jí dala společnost Aura Records, ale jí se smlouva nelíbila a nepodepsala ji. Nakonec však album u této společnosti opravdu vyšlo a to pouze v Nizozemsku. Nico svá práva této společnosti prodala bez souhlasu ostatních. Kvůli tomu, že práva na album měla Aura, nikdo jiný nemohl toto album vydat. Quilichini se tedy rozhodl, že jej Nico bude muset natočit znovu a vyšlo v roce 1981 u vydavatelství Invisible Records.\n\nV roce 1979 se Nico spolu s Ulbrichem, kterého znovu potkala v Berlíně, přesunula zpět do New Yorku. Zde se setkala s Caleovou manažerkou Jane Friedman a ta jí zajistila koncert v klubu CBGB. Dne 19. února 1979 Nico, Ulbrich a Cale odehráli dva koncerty v CBGB. Během osmdesátých let odehrála přibližně 1 200 koncertů. Roku 1982 absolvovala krátké turné s kapelou The Blue Orchids. V následujících letech ji doprovázeli jak Blue Orchids, tak i The Bedlamites a The Faction. Jejím tehdejším manažerem byl Alan Wise, který jí v roce 1985 zprostředkoval smlouvu s vydavatelstvím Beggars Banquet Records. Ještě předtím, než začala pracovat na svém dalším albu, nahrála spolu s Peterem Murphym píseň „I'm Waiting for the Man“. Na nahrávání dalšího alba Wise sehnal, po deseti letech od jeho poslední spolupráce s Nico, opět Johna Calea, který se ujal produkce. Hudební doprovod zde nahrála skupina The Faction (klávesista James Young a perkusionista Graham Dids), ve dvou skladbách hrál na trubku Ian Carr a v jedné zpíval Cale. Vedle sedmi vlastních skladeb (jednu z nich napsala spolu s Calem, Youngem a Didsemem) album obsahuje i dvě převzaté písně: „My Funny Valentine“ od Richarda Rodgerse a Lorenze Harta a druhou „Das Lied vom einsamen Mädchen“ od Roberta Gilberta a Wernera Richarda Heymanna.\n\nDne 24. března 1988 vystupoval Cale v Bruselu a Nico se k němu v písni „Child's Christmas in Wales“ připojila. V červnu 1988 Ulbrich pořádal v Berlíně festival nazvaný Fata Morgana. Šlo o její vůbec poslední koncert. Záznam z něj vyšel pod názvem \"\" v roce 2000.\n\nDne 17. července 1988 během dovolené se synem na ostrově Ibiza prodělala menší infarkt při jízdě na kole a když z kola spadla, udeřila se do hlavy. V tu dobu okolo projížděl taxikář a ve špatném stavu se ji snažil odvézt do místní nemocnice. První tři nemocnice, kam ji zkusil odvézt, ji nepřijaly. V té poslední ji přijali a jako diagnózu zdravotní sestra určila sluneční úpal. Druhý den ráno její stav kontroloval lékař, který jí chtěl dát injekci, ale nenašel žádnou žílu. V osm hodin večer dne 18. července 1988 zde zemřela. Později bylo zjištěno, že krvácela do mozku. Pohřbena byla v Berlíně. Jedním z mála lidí, kteří přišli na její pohřeb, byl Phillipe Garrel. Krátce před smrtí zpívala v písni „Your Kisses Burn“ z alba \"The Stars We Are\" britského zpěváka Marca Almonda; album vyšlo až po její smrti.\n\nV tehdejší socialistické republice nebyla rocková hudba podporována a zahraniční hudebníci zde prakticky nevystupovali. Přesto se v říjnu 1985 podařilo neoficiálně do Československa pozvat Nico s doprovodnou skupinou The Faction, aby zde odehrála dva tajné koncerty; první 3. října v Brně a druhý o den později v Praze. Koncerty proběhly díky tomu, že její turné skončilo dřív kvůli zrušenému koncertu v Maďarsku. Hlavním pořadatelem koncertů byl Miloš Čuřík, pořadatelkou brněnského koncertu Lenka Zogatová. Brněnský koncert se konal v hospodském sále v Kníničkách na okrajové části Brna. Jako zástěrka pro oficiální orgány bylo řečeno, že zde vystoupí kapela z Jihlavy s anglicky zpívající zpěvačkou.\n\nDruhý koncert Čuřík zajistil v Kulturním středisku na Opatově, kde mu s tím pomohl hudební publicista Vojtěch Lindaur, který zde v té době pracoval jako dramaturg. Jelikož zde se jednalo o větší kulturní dům, na rozdíl od Brna, kde hrála Nico v hospodě, muselo se zde zajistit oficiální povolení. Čuřík v té době provozoval poslechový program nazvaný \"Labyrint\" a oficiálně se tedy i zde mělo jednat o poslech hudby Velvet Underground se speciálním hostem, což bylo povoleno. Během koncertu bylo zjištěno, že jsou v sále příslušníci StB, kteří Lindaura a později i Čuříka zatkli. Vojtěch Lindaur byl okamžitě vyhozen z práce. Nico s kapelou však koncert dohrála do konce a následně z Československa odjela.\n\nZáznam z brněnského koncertu vyšel v roce 2012 na LP desce.\n\nJako své datum narození v šedesátých letech uváděla 8. srpen 1942. V různých obdobích pak o sobě tvrdila, že se narodila v roce 1938 v Polsku, 1942 v Kolíně, 1943 v Berlíně nebo 1944 v Budapešti. I svým původem občas klamala: někdy uváděla, že má německé kořeny, někdy ruské, turecké a jindy polské.\n\nByla vegetariánka a kvůli propíchnutému bubínku byla na jedno ucho hluchá. Kromě své rodné němčiny mluvila čtyřmi jazyky: anglicky, italsky, španělsky a francouzsky.\n\nČasto při běžném mluvení protahovala slova a někdy jí také déle trvalo, než na něco odpověděla. Cale o ní řekl: \"„Trvalo jí hrozně dlouho, než se vymáčkla. Zeptal jsem se jí na nějakou blbost, třeba ‚Jak se vede‘ a ona na mě koukala celý věky. Někdy sis musel na odpověď počkat i deset minut, když najednou řekla ‚Jo, fajn‘ a teď jsi najednou nevěděl, co je vlastně fajn.“\"\n\nJiž v sedmdesátých letech ji za svůj vzor označily zpěvačky Patti Smith a Siouxsie Sioux. Televizní stanice VH1 ji zařadila na sedmaosmdesáté místo v žebříčku největší žen v rock and rollu. V roce 1995 o ní německá režisérka Susanne Ofteringer natočila dokumentární film nazvaný \"Nico Icon\". Své vzpomínky na Nico zde sdělili například Jonas Mekas, Sterling Morrison, Nikos Papatakis, Billy Name, Paul Morrissey, John Cale a řada dalších. Ve filmu \"The Doors\" z roku 1991 ji ztvárnila Christina Fulton a ve filmu \"Warholka\" (2006) pak Meredith Ostrom. V divadelní hře \"Nico: Sphinx aus Eis\" Wernera Fritscha ji hrála Soap&Skin. Nizozemský choreograf Ed Wubbe v roce 1997 připravil balet \"Dance Music\" pojednávající o Nico; hudbu k němu složil John Cale.\n\nJohn Cale v roce 2008 uspořádal v londýnském sále Royal Festival Hall koncert Life Along the Borderline: A Tribute to Nico u příležitosti jejích nedožitých sedmdesátých narozenin. Na prvním ročníku vedle jiných vystoupili například James Dean Bradfield, Mark Lanegan nebo Peter Murphy. Celý koncert otevřel Cale se svou verzí skladby „Frozen Warnings“ a následovali jej ostatní hudebníci, kteří představili coververze jejích skladeb. Druhý ročník se konal v květnu 2009 v italské Ferraře, kde vystoupili mimo jiné Lisa Gerrard, Mercury Rev a Soap&Skin a opět byl otevřen „Frozen Warnings“ v Caleově podání. V březnu 2010 se koncert opakoval v polské Vratislavi a v dubnu pak v Římě. Po necelých třech letech se konal poprvé mimo Evropu − v New Yorku, kde vystoupili mimo účastníky dřívějších ročníků i noví hudebníci, vedle jiných to byly Kim Gordon, Meshell Ndegeocello a Sharon Van Etten.\n\n\n"}
{"id": "635439", "url": "https://cs.wikipedia.org/wiki?curid=635439", "title": "Džuba", "text": "Džuba\n\nDžuba má více významů:\n\n"}
{"id": "635444", "url": "https://cs.wikipedia.org/wiki?curid=635444", "title": "Oxid tellurový", "text": "Oxid tellurový\n\nOxid tellurový je jedním z oxidů telluru, který v něm má oxidační číslo VI.\n\nPřipravuje se dehydratací kyseliny hexahydrogentellurové:\n"}
{"id": "635449", "url": "https://cs.wikipedia.org/wiki?curid=635449", "title": "Oxid technecistý", "text": "Oxid technecistý\n\nOxid technecistý (TcO) je jedním z oxidů technecia, které v něm má oxidační číslo VII. Je radioaktivní.\nPřipravuje se oxidací technecia za teploty 450–500 °C:\n4 Tc + 7 O → 2 TcO\n"}
{"id": "635460", "url": "https://cs.wikipedia.org/wiki?curid=635460", "title": "Springfield (Oregon)", "text": "Springfield (Oregon)\n\nSpringfield je město ve středním Oregonu umístěné v okrese Lane County. Springfield má 59 403 obyvatel (2010) a rozlohu 40,79 km. Na západě a jihozápadě sousedí s městem Eugene. Springfield je také bydliště slavné animované rodinky Simpsonových. Matt Groening v rozhovoru Smithsonian Magazine oznámil, že Simpsonovi pochází právě z tohoto města. Tvůrce Simpsonů Matt Groening pochází z blízkého města Portland.\n"}
{"id": "635468", "url": "https://cs.wikipedia.org/wiki?curid=635468", "title": "Logan County", "text": "Logan County\n\nLogan County je název deseti okresů ve Spojených státech amerických:\n"}
{"id": "635473", "url": "https://cs.wikipedia.org/wiki?curid=635473", "title": "Rybičky", "text": "Rybičky\n\nRybičky (v anglickém originále Fish Hooks) je americký animovaný sitcom z dílny Disney Channel, který se ve USA začal vysílat 3. září 2010. V Česku se začal vysílat 12. února 2011.\n\nV hlavních dabérských rolích se představili herci, kteří už se blýskli v nějakém ze seriálů z dílny Disney Channel. Je to Kyle Massey, který si zahrál v Disney seriálu That's so Raven a Cory in the House a v seriálu hraje Milouše, pak Chelsea Staub, která hrála ve filmu Bratz: The Movie, a také v seriálu Jonas a v seriálu hraje Bea a pak nesmíme zapomenout na Justina Roilanda, který zatím v žádném Disney seriálu nehrál, toto je jeho první role.\n\nNová animovaná komedie se točí kolem tří přátel, kteří žijí v akvárku. Hlavní hrdinové bratři Milouš a Oscar a jejich kamarádka Bea navštěvují střední školu Sladká Voda, která se nachází v obřím akváriu uprostřed zverimexu. Seriál mapuje jejich každodenní život, vztahy, přátelství a „běžné“ příhody dospívajících jako jsou humří útoky či školní výlet do křečkovy klece.\n\n\n"}
{"id": "635478", "url": "https://cs.wikipedia.org/wiki?curid=635478", "title": "Gorila horská", "text": "Gorila horská\n\nGorila horská (\"Gorilla beringei beringei\") je poddruhem gorily východní. Jedná se o druhého největšího primáta na světě. Vyskytuje se pouze na malém území v horské oblasti na pomezí Konžské demokratické republiky, Ugandy a Rwandy.\n\nGorila horská má hustší srst než ostatní gorily s nápadně dlouhými černými chlupy na temeni hlavy a horních končetinách. Naopak na hřbetě jsou chlupy krátké. Samec může měřit více než 170 cm (při rozpětí předních končetin 200–270 cm), ale údajně se člověk setkal i s takovými jedinci, kteří měli kolem dvou metrů. Samice jsou vždy menší, nepřesahují 150 cm. Váha dospělých samců se pohybuje od 150 do 200 kg, samice váží od 70 do 110 kg. V zajetí, kde nemají dostatek pohybu, mohou samci vážit až 300 kg. Zadní končetiny jsou kratší než přední. Samci jsou na hřbetě zbarveni stříbrošedě. Barva očí je hnědá jako u ostatních druhů goril. Při chůzi používají, stejně jako šimpanzi, klouby prstů namísto dlaní. Chodí po čtyřech, i když jsou schopny kráčet vzpřímeně (většinou však neujdou více než několik metrů). Dožít se může pravděpodobně více než 35 nebo 40 let (obdobně jako gorila východní). Miloš Anděra ve své knize \"Zvířata v Horách\" (2000) uvádí nejvyšší dosažený věk 50–54 let.\n\nGorily mají s lidmi mnoho společného, možná více, než se předpokládalo. Například sekvenci DNA mají z 98 % identickou s člověkem. Jsou schopni učit se i komunikovat ve znakovém jazyce. Přestože se v mnoha ohledech podobají člověku, krom jiného třeba tvarem lebky, nejsou předchůdci člověka (stejně jako jiní současní hominidé), ale vyvíjejí se zároveň s ním ze společných předků. \n\nGorily horské žijí na nepatrném území vysokých sopečnatých pohoří národních parků Virunga (až polovina populace), Mgahinga, Volcanoes a Bwindi, uprostřed Afriky. Nejčastěji obývají deštné pralesy v nadmořské výšce 2220–3500, nebo až 4000 metrů. Navzdory tomu, že tato území leží téměř na rovníku, klesá zde teplota až k bodu mrazu a často se též vyskytují vytrvalé deště a bouře s krupobitím. Před nízkou teplotou je sice chrání hustá srst, nicméně neustálé rozpínání lidí do jejich teritoria je donutilo ustoupit do ještě vyšších oblastí, ve kterých je jejich přežití značně problematické, jelikož jsou gorily náchylné na zápal plic.\n\nGorily horské žijí v rodinných, obvykle dlouhodobě stálých skupinách, které mívají až 37 členů (průměrně 10–17). Každá taková tlupa se skládá z alespoň jednoho velkého samce, několika samic a skupiny mláďat. Největší samec funguje jako vůdce i ochránce tlupy. Ta se neustále přesouvá na území o rozloze 2–50 km. Jednotlivé tlupy se mohou okrajově překrývat. Během přesunů si obstarávají potravu a staví nová hnízda z trávy a větví, většinou na zemi, kde tráví i většinu času. Zvládnou však šplhat po stromech do výšky až 40 metrů. Hnízdo druhý den opouštějí a pokračují v přesunu. Gorily horské jsou aktivní ve dne. Vstávají za úsvitu a k odpočinku se ukládají večer. \n\nNavzdory své velikosti a síle gorily horské nepatří mezi agresivní tvory. Jsou více zdrženlivé a k potyčkám s lidmi či jinými gorilami dochází jen velmi vzácně, cítí-li, že je jeho tlupa ohrožena. Pro člověka může takové setkání skončit tragicky, jestliže se uchýlí k útěku, neboť tím gorilu vydráždí ještě více. Obecně se doporučuje, aby se člověk pokud možno nezalekl, zůstal nehnutě stát a bude-li reagovat na zastrašující manévry s náznaky útoku pouze odvrácením zraku (nedívat se upřeným pohledem do očí), gorila většinou po chvíli odběhne. Výjimečně může dojít k souboji mezi dvěma dominantními samci z různých tlup. I v takovém případě se střet většinou omezí jen na hlasité projevy, stavění se na zadní končetiny, bušení pěstmi do hrudi či do země, vyhazování větví a trávy do vzduchu nebo výpady, které však nejsou dokončeny.\n\nGorily horské jsou býložravci a tak jejich dietu tvoří především nízké zelené rostliny, listy, výhonky a v menší míře se živí i ovocem (asi 1,7 % potravy). Jejich strava je bohatá na vodu, takže nepotřebují pít.\n\nHorské gorily mají mimořádně malou rozmnožovací schopnost, samice rodí mláďata jednou za čtyři roky, nebo ještě později. Gorilí samice dosahují reprodukčního věku ve svých deseti letech, u samců to může být až v patnácti. Zajímavostí je, že se rozmnožovat mohou i nedominantní samci, podíl jimi zplozených potomků je však relativně nízký. Samice je schopna zabřeznout pouze 3 dny v měsíci. \n\nPo téměř devítiměsíční březosti rodí jedno mládě, které není schopné samostatného života. Kojí ho asi jeden rok a zdržuje se s ním v těsné blízkosti dominantního samce. Ačkoliv jsou gorily větší než lidé, jejich mláďata neváží víc než 2 kg, přesto se vyvíjejí rychleji než lidští potomci. Prvních pět měsíců je gorilí mládě v neustálém kontaktu s matkou, na níž je plně závislé. Přibližně jedenkrát za hodinu saje matčino mléko. Po 12 měsících se již mládě odváží vzdálit, ale jen na poměrně krátkou vzdálenost (asi pěti metrů). Souběžně s tím se snižuje četnost kojení, už jen jedenkrát za dvě hodiny. Ve věku 30 měsíců tráví s matkou jen 50 % času. Mezi třetím a šestým rokem života slézá mládě ze hřbetu matky a začíná se pohybovat samostatně. Samec chrání mláďata před agresí ostatních souputníků, obzvláště je brání při potyčce se staršími, dominantnějšími členy. Úmrtnost mláďat je poměrně vysoká, do tří let věku umírá téměř 40 % z nich. Klíčová je adekvátní rodičovská péče.\n\nGorila horská byla pro západní svět objevena v roce 1902, kdy německý armádní důstojník Robert von Beringe zastřelil dva kusy na území Virunga v Zairu (dnešní Kongo). Jeden exemplář odeslal zoologovi Paulu Matschiemu, který ho prohlásil za nový poddruh a pojmenoval ho po svém objeviteli \"Gorilla beringei beringei.\" První národní park založil na území Virungy belgický král Albert I. v roce 1925. Podle něho také dostal název Albertův národní park. V roce 1959 zde Američan George Schaller strávil celý rok studiem horských goril. Svá pozorování uveřejnil v přelomové knize \"Horská gorila\" z roku 1963. V roce 1967 dorazila na Schallerovu konžskou základnu Dian Fosseyová. Po pouhých několika měsících se však musela přesunout kvůli válečnému konfliktu do rwandského národního parku Volcanoes, kde založila výzkumnou stanici. Zdejší oblast, ve které prováděla své výzkumy, pojmenovala Karisoke. Jednalo se o lokaci jednoho z nejdéle probíhajícího výzkumu primátů v historii.\n\nFosseyová zavedla některé metody používané k identifikaci, stopování a navazování kontaktu s gorilami. V první polovině 70. let byl stanoven odhad, který ve srovnání s Schallerovými daty poprvé ukázal na rychlý úbytek populace v důsledku lidských aktivit. Byla zavedena opatření na ochranu goril, která se však kvůli nedostatečné výbavě strážců parku míjela účinkem. Přelomem se stal útok na Fosseyové tlupu označovanou jako Skupina 4 v Karisoke v roce 1978, při kterém byli zabiti dva dominantní samci, což vyústilo v její rozpad. Samice byly sice přijaty jinými skupinami, samci z těchto skupin však zabili jejich mláďata. Byla tak prokázána stěžejní role dominantních samců pro přežití celého druhu. Smrt dominantního samce totiž způsobuje řetězovou reakci, která má za následek dezintegraci celé skupiny a smrt mláďat. Tato událost byla zaznamenána západními médii a vedla k založení projektu Mountain Gorilla Project, který se stal modelem pro ochranu primátů. Dian Fosseyová byla v zimě roku 1985 zavražděna. Výzkum goril v Karisoke tím neskončil a někteří jedinci z původních skupin byli zkoumáni ještě několik desítek let po její smrti.\n\nOdborníci k roku 2018 odhadují, že žije zhruba 1000 jedinců, z nichž přibližně 60 % je pohlavně zralých (asi 600 goril), a díky ochraně populace vzrůstá. Gorila horská byla dlouho dobu považována za kriticky ohrožený druh, ale od roku 2018 ji Mezinárodní svaz ochrany přírody (IUCN) řadí mezi ohrožený taxon.\n\nKromě člověka nemají prakticky žádného nepřítele. Pokoušet jejich sílu nechce ani ta největší šelma, a raději ustoupí. \n\nZa jejich úbytek mohlo, či stále může několik faktorů:\n\n\nOchranou horských goril se zabývá celá řada organizací, např. Světový fond na ochranu přírody. Důležitou úlohu hrají také správy národních parků, které jsou zřizovány jednotlivými zeměmi. Nicméně provoz těchto organizací je finančně velmi náročný a do jisté míry odkázaný na solidaritu dárců či příjmy z turismu. Zde je však nutné dodržovat přísná opatření (např. nebýt při pozorování goril nemocný, využívat pouze služeb oficiálních průvodců, nepřibližovat se na více než 7 metrů, atp.). Výpravy za horskými gorilami nabízejí v rámci poznávacích zájezdů do Afriky také některé cestovní kanceláře v České republice a na Slovensku.\n"}
{"id": "635489", "url": "https://cs.wikipedia.org/wiki?curid=635489", "title": "Čertův kámen (Zahrádka)", "text": "Čertův kámen (Zahrádka)\n\nČertův kámen je žulový útvar, který se nachází v lesíku asi 300 metrů východně od vsi Zahrádka u Nalžovských Hor.\n\nJeho zvláštností je údajný otisk zad čerta, který podle pověsti nesl tento kámen, aby ho shodil na kostel v Nicově. Nestihl to však do svítání, a když zakokrhal kohout, kámen zde upustil a zmizel v pekle.\n"}
{"id": "635491", "url": "https://cs.wikipedia.org/wiki?curid=635491", "title": "Ralph Benatzky", "text": "Ralph Benatzky\n\nRalph Benatzky (narozen jako \"Rudolf Josef František Benatzky\") (5. června 1884, Moravské Budějovice – 16. října 1957, Curych) byl česko-rakouský operetní skladatel.\n\nOtec skladatele byl učitelem na německé škole v Moravských Budějovicích, matka byla dcera českého vinaře. V roce 1890 se rodina přestěhovala do Vídně a on již v 15 letech nastoupil do vojenské školy v Litoměřicích. Ze školy byl záhy vyloučen, údajně pro účast v souboji, pravděpodobně však i ze zdravotních důvodů. Poté studoval ve Vídni, v Praze a v Mnichově a dosáhl doktorátu z filologie. Souběžně rozšiřoval své hudební vzdělání (byl mimo jiné žákem Antonína Dvořáka) a záhy se rozhodl zcela věnovat hudbě. Začal jako skladatel, poté se svou první manželkou Josmou Selim vytvořil velmi úspěšnou hereckou dvojici. V roce 1910 se stal dirigentem Malého divadla (Kleines Theater) v Mnichově.\n\nV následujících letech vystřídal několik kabaretních scén, pro které psal písně, texty, scénky a menší operety. Některé z nich se hrály nejen v Německu, ale i ve Vídni. Díky nim se stal v roce 1914 hudebním ředitelem vídeňského kabaretu \"Rideamus\". Jeho opereta \"Prinzchens Frühlingserwachen (Princeznino jarní probuzení)\" se hrála i v Apollotheater a menší skeče se dostaly i na scény britských varietních divadel.\n\nPrvní významný úspěch zaznamenal Benatzky v roce 1916 s operetou \"Liebe im Schnee (Láska na sněhu)\" a poté zejména s operetou \"Yuschi tanzt (Juši tančí)\", která se jen ve vídeňském Bürgertheater hrála 109x a po níž následovalo vítězné tažení Německem a Maďarskem. Po nadšeném přijetí jeho dalších operet vídeňským publikem se přesunul do Berlína a tam, na počátku 30. let, se stal nejpopulárnějším autorem hudebních komedií první poloviny 20. století.\n\nVedle výpravných velkých operet se Benatzky věnoval také menším hudebním komediím. V roce 1930 sklidil velký mezinárodní úspěch s adaptací francouzské komedie \"Ma sœur et moi (Moje sestra a já)\". Nemenší úspěchy mu přinesla i hudba k filmům. Na vrcholu slávy však došlo k vzestupu německého nacismu. Situace skladatele byla o to vážnější, že jeho manželka byla židovského původu. Jako mnoho dalších umělců a vědců opustil Německo a přes Vídeň a Paříž zakotvil ve Spojených státech. Mimo jiné zde přeložil a upravil operu George Gershwina \"Porgy a Bess\", která však měla německou premiéru až v roce 1950 v Curychu.\n\nPo válce se Benatzky vrátil do Evropy a svá poslední léta strávil ve Švýcarsku. Psal a komponoval až do posledních chvil svého života. Byl pochován v Sankt Wolfgang im Salzkammergut, kde se odehrával děj jeho patrně nejslavnější operety \"Im weißen Rößl (U Bílého koníčka)\".\n\nPodle knihy Fritze Hennenberga Ralph Benatzky (Wien 2009) a dalších zdrojů byly některé skutečnosti ve skladatelově životě odlišné.V důsledku změn otcova působiště Benatzkého rodina žila od roku 1891 v Žamberku, po dvou letech (1893) přesídlila do Dolního Týnce a po dalších dvou letech do Třebenic u Litoměřic, kde mladý Benatzky podle záznamů ve školních katalozích v letech 1896-1900 studoval na reálce. Poté se souhlasem otce přestoupil do kadetní školy ve Vídni a roku 1904 maturoval na vojenském reálném gymnáziu. Jako podporučík (později poručík) byl poté ve vojenské službě v Praze a od května 1906 v ukrajinském městě Kolomyja, ale koncem toho roku podle záznamů rakouského ministerstva obrany byl pro onemocnění tuberkulózou a sifilisem hospitalizován a 1. září 1909 byl dán do důchodu. (s. 18–22)Benatzky projevoval již od útlého dětství neobyčejné nadání k hudebnímu umění a literární tvorbě. Základy hudebního vzdělání (zejména ve hře na klavír) získal od otce, jako skladatel byl v podstatě samouk.(s. 19) Údajné studium u Antonína Dvořáka je zcela vyloučeno, protože Benatzky přibyl do Prahy až 18. srpna 1904, tedy tři a půl měsíce po Dvořákově smrti. (s. 21) Studium u Felixe Mottla v Mnichově je nanejvýš nepravděpodobné, protože jméno Benatzkého se mezi studenty Královské hudební akademie, kde Mottl vyučoval, nevyskytuje (s. 26). Ve Vídni skutečně získal doktorát v oboru germanistiky po úspěšné obhajobě vynikající práce o básnířce Rose Marii Assing (s. 24). Jako skladatel se Benatzky začal veřejně uplatňovat od roku 1908 spočátku jako autor šansonů, scének a malých operet. V letech 1909–10 byl uměleckým vedoucím vídeňského kabaretu „Die Hölle“, od roku 1910 hudebním šéfem kabaretního divadla“Bonbonière“ v Mnichově ( s. 32) a v letech 1914–15 v téže funkci ve vídeňském „Bunte Bühne Rideamus“. Jeho opereta \"Prinzchens Frühlingserwachen (Princeznino jarní probuzení)\" byla roku 1914 uvedena ve vídeňském Apollotheater a menší skeče se dostaly i na scény britských varietních divadel.V té době se seznámil a po rozchodu s jeho první partnerkou (podle ústního podání manželkou), zpěvačkou a herečkou Fedi Féran oženil se šansoniérkou Josmou Selim (1884 – 1929, občanským jménem Hedwig Fischer) s níž pak jako klavírista a hlavní autor jejího repertoáru téměř půl druhého desetiletí vystupoval v evropských kulturních centrech. Prvního z významných divadelních úspěchů dosáhl Benatzky v roce 1916 operetou \"Liebe im Schnee (Láska ve sněhu).\" Jedno z jeho mnoha dalších děl \"Yuschi tanzt (Juši tančí)\" se jen ve vídeňském Bürgertheater hrála od roku 1920 109x a poté následovalo její vítězné tažení Německem a Maďarskem. Nadšené bylo přijetí Benatzkého dalších operet (\"Apači\" 1920, přepracování operety J. Strausse \"Casanova\" 1928, Tři mušketýři 1929 a především \"Im weissen Rössl (U bílého koníčka)\". Po premiéře 8. listopadu1930 v berlínském Grosses Schauspielhaus tam následovalo 416 vyprodaných repríz, v londýnském divadle Colisseum se uskutečnlo 651 představení. Benatzky se stal nejpopulárnějším autorem hudebních komedií první poloviny 20. století. Vedle výpravných velkých operet se nadále věnoval také menším hudebním komediím. V roce 1930 sklidil velký mezinárodní úspěch s adaptací francouzské komedie \"Ma sœur et moi (Moje sestra a já\"). Úspěšná byla i jeho hudba k filmům. Od roku 1926 žil v Berlíně. Pro zesilující antisemitismus se svou novou manželkou – tanečnicí Melanií Hoffmann, která byla židovského původu, roku 1932 přesídlil do švýcarského města Thun, kde si již dřív koupil vilu. V roce 1938 po podepsání smlouvy s filmovou společností Metro Goldwyn Mayer poprvé navštívil USA, odkud se pro nevyhovující pracovní podmínky ještě v témže roce vrátil, ale když mu bylo odmítnuto udělení švýcarského občanství, v roce 1940 do USA s manželkou emigroval. Jeho uplatnění v rozhlase, filmu a divadle však již zdaleka nedosahovalo úrovně jeho předválečných úspěchů a to ani po návratu do Evropy v roce 1946, kde se po dvou letech se usadil v Curychu. Zde kromě jiného napsal životopisný román spojující skutečnost s fikcí „\"V dur a moll\"“, z něhož jsou mnohdy přebírány nepřesné i nepravdivé údaje. Psal a komponoval až do posledních chvil svého života. Zachováno či doloženo je několik stovek písní a chansonů, z nichž okolo dvou set je tištěných (Benatzky uvedl v programu večera chansonů v roce 1928, že jich vytvořil pět tisíc), téměř sto hudebně dramatických skladeb a libreta či texty k dalším, hudbu a scénáře ke čtrnácti filmům, mnoho drobných i větších literárních děl (s. 12). Na své přání byl pochován v Sankt Wolfgang im Salzkammergut v Rakousku, v místě děje jeho nejslavnější operety \"Im weißen Rößl (U Bílého koníčka)\". Toto dílo, obsahující některá čísla, zkomponovaná jinými skladateli, se podle databáze Divadelního ústavu <nowiki>https://vis.idu.cz/Productions.aspx</nowiki> od roku 1945 dočkalo v Česku dvanácti inscenací opereta \"Bezauberndes Fräulein\" (\"Okouzlující slečna\") byla nastudována třikrát, nejnověji v Plzni roku 2018.\n\n\nJevištní díla (upraveno)\n\nHigh–life (1906, nedokončeno)\n\nAmore prohibito (1907)\n\nEheliche Zwischenspiele (tři trapné scény – 1908, Mnichov 1910)\n\nLaridon (škádlivá hra –1909, Hamburk 1911)\n\nDer Komet kommt! (burleskní jednoaktová opereta –1909, Mnichov 1910)\n\nVa–banque (jednoaktové mimodrama –1909, Mannheim 1910)\n\nDer Star (jednoaktový skeč –1909, Drážďany 1910)\n\nDer Nachtwächter (jednoaktová komická opera – 1909, Berlín 1910)\n\nDer Record (operera o dvou obrazech –1909)\n\nVarieté (hudba k jednoaktovce H. Manna –1910, Berlín 1910)\n\nDie Walzerkomtesse (jednoaktová opereta –1910, Vídeň 1910)\n\nDer Walzer von heute Nacht (jednoaktová opereta –1910, Wiesbaden 1910)\n\nDie Sünde (jednoaktové mimodrama –1910, Berlín 1910)\n\nVision (němohra o třech scénách –1910)\n\nPrinz Gongo (1910)\n\nCherchez la femme (tříaktová opereta –1911, Mnichov 1910 – plánováno)\n\nMadame s'amuse (1911)\n\nColombinens Untreue (žert o jedné scéně –1911, Norimberk 1911)\n\nDas blonde Abenteuer (jednoaktová drobnost –1911, Norimberk 1911)\n\nLiebe in Schnee (tříaktová opereta – 1911, přepracování 1915, Vídeň 1916)\n\nPomponette (jednoaktová opereta –1911, Norimberk 1911)\n\nCocottchens Mission (satira – 1911, Norimberk 1911)\n\nDie Schmiedin von Kent (libreto k opeře Karla von Kaskela – 1911, Drážďany 1916)\n\nDer Teufel und das nackte Weib (jednoaktová scéna – 1912, Curych 1912)\n\nScherzo, quasi phantasia (strojopisná groteska –1912)\n\nDer gute König (opera, společně s Leopoldem Jacobsem – 1912)\n\nDer lachende Dreibund (tříaktová opera – 1912, Berlín 1913)\n\nAnnerle (1912)\n\nAxl (1912)\n\nGiovanni Boccaccio und seine Zeit. Die zweite Erzählung des zweiten Tages (dramatizace povídky – 1912, premiéra 1912)\n\nContra Pagat! (strojopis: hra taroků – 1914, Vídeň 1916)\n\nFritz, wo warst Du heute Nacht? (1912, pouze text)\n\nDie Blinde (libreto k opeře Maxe Aste – 1913, Vídeň 1927)\n\nCarnevalone (singspiel – 1913)\n\nPrinzchens Frühlingserwachen! (jednoaktová opereta –1914, Vídeň 1914)\n\nEs pfeifens schon die Musici (1914)\n\nJack, wo warst Du heute Nacht? (1914 – neprovedeno)\n\nDas Checkbuch des Teufels (jednoaktová opereta –1914, Vídeň 1914)\n\nAnno 14 (tři obrazy z našich dnů –1914, Vídeň 1914)\n\nGeneral Wutsikoff (jednoaktová hudební komedie –1914, Vídeň 1914)\n\nFräulein Don Juan (Paracelsus) (jednoaktová opereta – 1915, Vídeň 1915)\n\nSolang 's noch Madeln gibt (1915)\n\n\"9010\" (1915)\n\nSind Sie nicht meine Tochter? (1915)\n\nKarussell! (jedenáct obrázků pro štěstí, text R. B. a Harry Waldau, hudba Rudolf Nelson –1915, Berlín 1915)\n\nBüxl (1916)\n\nUnter Palmen (1916)\n\nDu goldige Frau (jednoaktová opereta – 1916, Vídeň 1916)\n\nDer Desperado (1917)\n\nGlückliche Leute (1917)\n\nDie unbedeutende Frau (1917)\n\nDas Abenteuer seiner Majestät (1917)\n\nDie spanische Tänzerin (Mañola) (1918)\n\nDie tanzende Maske (tříaktová opereta – 1918, Vídeň 1918)\n\nDie Verliebten (tříaktový singspiel – 1919, Vídeň 1919)\n\nDie schöne Sünderin (1920)\n\nApachen! (tříaktová opereta – 1920, Vídeň 1920)\n\nYuschi tanzt (tříaktová opereta – 1920, Vídeň 1920)\n\nBluffodant (fantastický skeč – 1920, Vídeň 1920)\n\nGraf Cheveraux (jednoaktová opereta – 192, Vídeň 19200)\n\nDie Insel der Seligen (1920)\n\nPipsi (fraška, spoluautoři hudby Alexander Engel a Julius Horst – 1921, Vídeň 1921)\n\nDie Primadonna (1922)\n\nEin Märchen aus Florenz (dvouaktová opereta – 1922, Vídeň 1923)\n\nAdieu Mimi! (tříaktová opereta – 1923–1925, Vídeň 1926)\n\nAn alle ..! (velká podívaná, 10 spoluautorů hudby – 1924, Berlín 1924)\n\nDie unbedeutende Frau (tříaktová opereta – 1925)\n\nFür Dich! (dvouaktová revue – 1925, Berlín 1925)\n\nDie Nacht von San Sebastian (tříaktová opereta – 1926, Lipsko 1926)\n\nWien lacht wieder! (dvouaktová revue – 1926, Vídeň 1926)\n\nWhisky–Soda (1926)\n\nGaby Deslys (1927)\n\nAlles aus Liebe (revue o 15 obrazech, s hudebními vložkami dalších 3 autorů – 1927, Vídeň 1927)\n\nCasanova (přepracování operety Johanna Strausse – 1928, Berlín 1928)\n\nDie fünf Wünsche (baletní pantomima o 5 obrazech – 1928, Göttingen 2003)\n\nDie drei Musketiere (hra z romantické doby s hudbou R. B. a hudebními vložkami jiných autorů – 1929, Berlín 1929)\n\nMit dir allein auf einer einsamen Insel...(tříaktová opereta – 1929, Drážďany 1929)\n\nMeine Schwester und ich (dvouaktová hudební hra – 1929, Berlín 1930)\n\nHeute Abend wird aus dem Stegreif gespielt (hudba k Pirandellovu dramatu – 1930, Berlín 1930)\n\nIm weißen Rössl (tříaktový singspiel s hudebními vložkami dalších autorů – 1930, Berlín 1930)\n\nCocktail (dvouaktová hudební veselohra – 1930, Chicago 1936)\n\nDer Großfürst und die Tänzerin (1931)\n\nGasparone (přepracování operety Karla Millöckera (1931)\n\nZur gold'nen Liebe (čtyřaktová opereta – 1931, Berlín 1931)\n\nMorgen geht's uns gut! (šest obrazů – 1931, Lessing-Theater, pravděpodobně v Berlíně 1931)\n\nDer arme Jonathan (patrně přepracování operety Carla Millöckera – 1931)\n\nCircus Aimée (tříaktová opereta – 1931, Basel 1932)\n\n, Vídeň 1935Johann III. (překlad, přepracování a plánovaná hudba ke komedii S. Guitryho – 1931)\n\nFlirt in Nizza (1932)\n\nBezauberndes Fräulein! (čtyři obrazy podle staré veselohry – 1932–33, Vídeň 1934)\n\nDeux sous de fleurs (opereta – 1933, Paříž 1933)\n\nMadame est servie (opereta – 1933, neprovedeno)\n\nFeuer am Dach (1933, neprovedeno)\n\nDas kleine Café (vídeňská veselohra o třech aktech – 1934, Vídeň 1934)\n\nBüxl (lidový kus s hudbou o třech aktech – 1934–35, Vídeň 1935)\n\nDer König mit dem Regenschirm (operetní veselohra o třech aktech – 1935, Vídeň 1935)\n\nThe Flying Trapeze (revuální opereta, spoluautor hudby Mabel Wayne –1935, Londýn 1935)\n\nDer reichste Mann der Welt (divadelní kus o 5 obrazech –1935, Vídeň 1936)\n\nAxel an der Himmelstür (6 obrazů –1936, Vídeň 1936)\n\nHerzen im Schnee (revuální opereta o třech jednáních –1936, Curych 1936)\n\nWer gewinnt Colette? (hudební veselohra ve dvou dílech – 1936, Budapešť 1936)\n\nPariserinnen (veselohra o 6 obrazech – 1937, Vídeň 1937)\n\nMajestät privat (veselá opereta – 1937, Vídeň 1937)\n\nAngielina (veselá hudební hra o třech jednáních – 1938–39, Basel 1940)\n\nLandrinette (venkovký singspiel o 4 obrazech – 1939, Basel 1939)\n\nLife à la carte (1940, neprovedeno)\n\nWaldmeister (tříaktová opereta, – 1941, neprovedena)\n\nPorgy and Bess (překlad textu opery Georga Gershwina – 1942, Curych 1950)\n\nLove makes me (1943)\n\nArsenic and Old Lace (1944)\n\nAnatol (1945 – neprovedeno)\n\nHerr und Frau Nord (tříaktová kriminálná činohra – 1945, Lucern 1946)\n\nThe blonde Sultana (1945)\n\nEin Liebestraum (tříaktová opereta – 1946, neprovedena)\n\nDas heiße Herz (překlad činohry Johna Patricka – 1946, Bern 1947)\n\nKleinstadtzauber (původní název Der Revisor, hudební veselohra – 1947, Curych 1947)\n\nLiebesschule (veselohra s hudbou R. Benatzkého –1947–48, Göttingen 1950)\n\nMärchen an Bord (komická opera o dvou dílech – 1948, neprovedena)\n\nZum Goldregen (1951)\n\n\n"}
{"id": "635493", "url": "https://cs.wikipedia.org/wiki?curid=635493", "title": "Foghat", "text": "Foghat\n\nFoghat je britská rocková skupina, založená na začátku sedmdesátých let dvacátého století. Svoji nejslavnější éru si prožila hned na začátku v polovině sedmdesátých let. Kapela hraje žánr, který lze definovat jako \"blues-rock\" nebo boogie rock, mezi hudebními nástroji dominují elektrické kytary, především elektrická slidová kytara. Skupina získala za dobu svého působení pět zlatých desek. Skupina se prosadila i během rozběhlé disco éry. V průběhu 80. let však jejich vliv ubývá.\n\nKapelu založili Dave (Lonesome) Peverett (zpěv, kytara), Tony Stevens (baskytara) a bubeník Roger Earl na začátku roku 1971, když se oddělili od skupiny Savoy Brown. K nim se ještě přidal slidekytarista Rod Price. V roce 1972 vydali svoji první desku s názvem \"Foghead\", na kterém přezpívali hit Willieho Dixona \"I Just Want to Make Love to You\". Své druhé album s názvem \"Rock and Roll\" vydali v roce 1973 dosáhlo ocenění zlatá deska. V roce 1974 následují zlatá deska \"Energized\" a \"Rock and Roll Outlaws\", které však na zlatou desku nedosáhlo. Následující album z roku 1975 s názvem \"Fool for the City\" získalo platinové ocenění. Stevens se poté rozhodl skupinu opustit kvůli nekonečnému cestování. Nejprve ho nahradil Nick Jameson, toho posléze vystřídal Craig MacGregor. Kapela postupně vydala tři úspěšná alba \"Night Shift\" v roce 1976, živé album \"Foghat Live\" z roku 1977 a \"Stone Blue\" v roce 1978, všechny dostali ocenění zlatou deskou. První velký hit byl již v albu z roku 1975 s názvem \"Slow Ride\", nejprodávanějším albem se však stalo živé album, kterého se vyprodalo přes 2 miliony kusů. Následovaly další hity jako \"Drivin' Wheel\", \"Stone Blue\", či \"Third Time Lucky (The First Time I Was a Fool)\".\n\nRod Price však přestával zvládat nápor neustálého cestování a navíc se mu nelíbil odsun od klasického boogie stylu ke stylům New Wave a Pop, a tak se v listopadu roku 1980 rozhodl odejít. Jako náhrada za něj přišel Eric Cartwright. Alba vydaná na počátku 80. let už nikdy nedosáhla takové prodávanosti jako alba z let 1976-1978. V roce 1982 skupinu opustil MacGregor, místo něj se vrátil Nick Jameson, který se skupinou nahrál alba \"In the Mood for Something Rude\" z roku 1982 a \"Zig-Zag Walk\" z roku 1983.\n\nKdyž se Dave Peverett v roce 1984 vrátil zpět do Anglie, nakrátko se skupina rozpadla. Iniciativy se však chopil Roger Earl, který spolu s MacGregorem a Cartwrightem obnovili činnost a přibrali nového zpěváka Erica Burgesona a skupina nadále cestovala až do začátku 90. let. Skupinu podpořilo několik baskytaristů bratr Erica Cartwrighta Brett či Jeff Howell. Burgesona na přelomu 80. a 90. leet vystřídali nejprve Phil Nudelman a poté Billy Davis. Později v 90. letech do skupiny přišel baskytarista Dave Crigger.\n\nV roce 1990 se Dave Peverett vrátil do Spojených států, nejprve však vytvořil vlastní \"Lonesome Dave's Foghat\" ve spolupráci s Bryanem Bassettem, Stephenem Deesem a Eddiem Zynem. Poslední dva jmenovaní hráli také s duem Hall & Oates. V roce 1991 přilákal Deese baskytarista Rift West do skupiny Molly Hatchet a ve skupině se jako zvláštní host objevil Rod Price.\n\nProducent Rick Rubin v roce 1993 zorganizoval obnovení skupiny v původním složení. I když je Rubin dále nemohl podporovat, skupina se odrazila od země a v roce 1994 vydala album s názvem \"Return of the Boogie Men\". Dále pak následovala dvě živá alba \"Road Cases\" v roce 1998 a \"King Biscuit Flower Hour\" z roku 1999. Po šesti letech se Rob Price rozhodl odejít na odpočinek a na jeho místo nastoupil Bryan Bassett, který v mezidobí hrál u Molly Hatchet.\n\nZačátek nové dekády přinesl velkou ránu. 17. února 2000 ve věku 56 let zemřel zakládající člen Dave Peverett na důsledky rakoviny ledvin. O pět let později 22. března 2005 zemřel i druhý zakládající člen Rod Price ve věku 57 let na srdeční zástavu.\n\nRoger Earl dlouho nemohl najít náhradu za zesnulého zpěváka, až konečně vybral Charlieho Huhna a všichni zbývající členové skupiny se shodli, že je pro kapelu nejlepší volbou. V roce 2004 vydali živé DVD s názvem \"The Official Bootleg DVD, Volume 1\", na konci roku Tonyho Stevense vystřídal znovu Craig MacGregor. V roce 2007 vydali další živé cd s názvem \"FOGHAT LIVE II\", na počest 30. výročí od vydání nejprodávanějšího alba v historii skupiny (\"Foghat Live (1977)\").\n\nV posledních letech si skupina získává novou vlnu fanoušků např. vystoupením v některých videohrách jako je Guitar Hero. Jejich nejnovější deska z roku 2010 se jmenuje \"Last Train Home\". O takovém albu snili společně Roger Earl s Davem Peverettem. Obsahuje nahrávky jejich nejoblíbenějších bluesových písní, několik vlastních hitů a dva songy od speciálního hosta Eddieho Kirklanda .\n\nSkupina nikdy nepřestala cestovat a hrát. Od Peverettovy smrti v roce 2000 hraje skupina de facto ve stálém složení Roger Earl, Craig MacGregor, Charlie Huhn a Bryan Bassett. Na krátkou dobu v roce 2010 vystřídal Bobby Rondinelli ze skupin Rainbow a Black Sabbath Earla, když se zotavoval po operaci a poté Jeff Howell nahradil kvůli nemoci MacGregora. K roku 2011 je kapela opět kompletní.\n\n"}
{"id": "635501", "url": "https://cs.wikipedia.org/wiki?curid=635501", "title": "Reto von Arx", "text": "Reto von Arx\n\nReto von Arx (* 13. září 1976 v Bielu) je bývalý švýcarský hokejový útočník a trenér.\n\nS profesionálním hokejem začínal v týmu SCL Tigers, za seniorský A-tým debutoval ve druhé nejvyšší švýcarské lize (NLB) v sezóně 1992/93, v ročníku odehrál 35 zápasů. V týmu odehrál celkem tři sezóny v letech 1992–95, ve kterých odehrál 106 zápasů a v poslední sezóně 1994/95 odehrál 6 zápasů s mladším bratrem Janem von Arx. Následujících pět sezón hrával ve švýcarské nejvyšší lize (NLA) za klub HC Davos, kterému v sezóně 1997/98 pomohl společně s bratrem dostat se až do finále playoff, podlehli týmu EV Zug 2:4 na zápasy. V létě 2000 byl draftován v 9. kole, celkově 271., týmem Chicago Blackhawks. Po draftu odešel do zámoří, hrával v AHL za tým Norfolk Admirals, za které odehrál 49 zápasů v nichž získal 42 bodů. 5. října 2000 měl debut v NHL za klub Chicago Blackhawks proti týmu Buffalo Sabres, odehrál 13 minut. Za Chicago odehrál 19 zápasů, ve kterých nasbíral 4 body. Po sezóně se vrátil zpět do Švýcarska, přesněji do týmu HC Davos, se kterým podepsal smlouvu společně s bratrem do roku 2009. 6krát pomohl Davosu stát se mistrem švýcarské ligy a 3krát byl vyhlášen hokejistou roku ligy NLA.\n\n\n\n\n"}
{"id": "635504", "url": "https://cs.wikipedia.org/wiki?curid=635504", "title": "Skočický hrad", "text": "Skočický hrad\n\nSkočický hrad je přírodní rezervace ev. č. 975 nacházející se poblíž obce Skočice v okrese Strakonice. Důvodem ochrany je komplex relativně velmi přirozené lesní vegetace ve vrcholové části vrchu \"Hradu u Skočic\". Na této lokalitě se jako na jediné v okrese Strakonice zachoval přirozený porost květnaté bučiny podsvazu Eu–Fagenion. Cenné přirozené lesní porosty pokrývají západní vrcholovou část (včetně prostoru prehistorického hradiště) a východní kulminační část. Ploché hřbety a mírnější jižně orientované svahy obou vrcholů jsou kryté převážně listnatými porosty s převahou buku, které mají charakter acidofilních bučin až bukových doubrav s přechody ke květnatým bučinám. Oblast spravuje Agentura ochrany přírody a krajiny ČR.\n\nNa úpatí skalních stupňů a balvanitých sutí jsou vytvořeny netypické a plošně nepatrné fragmenty suťového lesa. Na jihozápadním strmém srázu západního vrcholu je dochován fragment acidofilního reliktního boru. Ze vzácnějších druhů rostlin se zde vyskytuje např. sasanka pryskyřníkovitá (\"Anemone ranunculoides\"), vikev hrachovitá (\"Vicia pisiformis\"), hrachor černý (\"Lathyrus niger\"), zimostrázek alpský (\"Polygala chamaebuxus\"), samorostlík klasnatý (\"Actaea spicata\"), lilie zlatohlavá (\"Lilium martagon\"), jilm horský (\"Ulmus glabra\"), růže alpská (\"Rosa pendulina\") a další. Lokalita je významná i výskytem některých chráněných živočichů z říše hmyzu či ptactva.\n\n667 metrů vysoký kopec, na jehož vrchu se chráněné území nachází, leží mezi obcemi Skočice ležící severně od území, na západě leží Pivkovice, na východě Krašlovice a na jihu obec Svinětice. Území leží zhruba 1,5 km jihozápadně od obce Skočice. Přírodní rezervace se nachází v oblasti vrcholové partie 667 metrů vysokého vrchu \"Hrad\" či \"Skočický hrad\", který je z větší části zalesněn. Samotný vrchol je tvořen sedlem propojeným dvouvrcholem (vyšší a užší vrch \"Hrad\" a širší nižší vrch \"Kolo\") táhnoucím se západo-východním směrem. Vrch \"Kolo\" je vysoký 663 metrů a někdy je přezdíván taktéž jako \"Markomanské kolo\", \"Vidice\" či \"Lány\". Tento západní vrchol je protažený jižním směrem a oproti východnímu vrcholu je více skalnatý. Na vrchu \"Kolo\" se nachází zbytky pravěkého hradiště. Na vrchu \"Kolo\" se nachází místo zvané \"Šumavská vyhlídka\", ze které je vidět na Šumavu a vrchy Boubín, Bobík a Libín. Nicméně výhled do krajiny každoročně snižuje vyrůstající porost, který výhled postupně zakrývá. Druhým směrem je při výstupu na kopec výhled na jadernou elektrárnu Temelín.\n\nChráněné území se rozkládá v nadmořské výšce 588 až 667 m n. m. na ploše 29 ha, nicméně tato rozloha je orientační. K roku 2008 nedošlo k přesnému zaměření hranic území a tak je možné, že území má jinou rozlohu. Okolo území se rozkládá 50metrové ochranné pásmo. Nejvyšší bod chráněného území leží na vrchu Hradu v nadmořské výšce 666,8 m n. m. a nejnižší bod se nachází v jihozápadním cípu území u lesní cesty.\n\nNa území rezervace se nacházelo v době bronzové hradiště o velikosti 0,7 ha (unětická a halštatská mohylová kultura), o čemž svědčí v roce 1940 učiněný nález 27 bronzových žeber pod skalní stěnou nazývanou \"Knížecí kámen\". V tomto místě se ve skalní stěně nacházela trojice malých jeskyní, které byly využívány lesníky a myslivci jako úkryt před rozmary počasí. Když došlo ke skalnímu zřícení a zasypání jedné z jeskyň, byl učiněn objev zmiňovaných žeber během vyklízení napadaných kamenů přibližně 40 cm pod povrchem. Jiný zdroj nicméně uvádí, že k objevu došlo během lámání kamene, tedy při těžbě. Část bronzových žeber je nyní ke zhlédnutí v Prácheňském muzeu v Písku, v muzeu v Protivíně a v Národním muzeu v Praze.\n\nNález pazourků z roku 1889 poblíž obce Skočice dokazuje, že okolí Hradu bylo osídleno již v době kamenné. Sídliště bylo později využíváno Kelty a v době železné i Slovany. Jedná se o významnou archeologickou památku, po které jsou patrné zbytky v západní části chráněného území. Konkrétně jsou stále viditelné zbytky kamenného valu a příkopu. 17. srpna 1931 prováděl zástupce archeologického ústavu v Praze, Bedřich Dubský, archeologický výzkum hradiště, během kterého byla ze země vyzvednuta celá řada bronzových předmětů. Tyto nálezy přivedly Bedřicha Dubského k názoru, že sídliště bylo osídleno již před Slovany, kteří byli dříve považováni za původní stavitele. K místu hradiště se váže i pověst o založení města Bavorov, ve které je uváděn \"Markomanský les\" jako útočiště pro loupeživou bandu. Samotné hradiště je od roku 1963 kulturní památkou.\nNa vyšším vrcholku Hradu se nachází památník v podobě kamenu, na kterém je vytesán čáčtečně dochovaný nápis. O jeho původu a staří se vedou spory. Dle jednoho výkladu nese památník nápis „\"J. F. ZU SWARZENBERG ALHIE GEWESEN 27. JUNI 1795\"“ (možný přelkad „\"J. kníže ze Swarzenbergu zde byl 27. června 1795\"“) a jeho původ by tedy byl spojen s návštěvou Josefa, knížete ze Schwarzenbergu, na tomto místě v roce 1795. Nicméně existuje i alternativní výklad nápisu a jeho stáří (1705), který zní „\"J. F. ZU SCHWARZEN BERG ALLE WEGE WESEN 27 JUNI 1705\"“ a vyrytými iniciály „\"JD\"“ a „\"JF\"“ (možný překlad „\"NA ČERNÉM KOPCI VŠECHNY CESTY ZBUDOVÁNY 27. ČERVNA 1705\"“). V roce 2004 byl objeven další kámen zakopaný pod tímto hraničním kamenem. Tento nově objevený kámen má vyrytý lem, je vytvořen z jiného materiálu a pravděpodobně starší než ten, který se nachází nad ním. Nicméně v celém okolí vrchu Hrad se nachází množství dalších menších hraničních kamenů různého stáří. V oblasti Šumavské vyhlídky se dříve nacházela dřevěná rozhledna.\n\nChráněné území bylo zřízeno vyhláškou Okresního národního výboru Strakonic ze dne 14. listopadu 1985 s platností od 1. prosince 1985. Tehdy bylo území vyhlášeno jako chráněný přírodní výtvor o celkové výměře 3,34 ha. V této vyhlášce se píše o lokalitě jako o „zbytku původního listnatého lesa s převahou buku na vrcholu Skočického vrchu“. S účinností od 1. února 1992 došlo vyhláškou Okresního úřadu ve Strakonicích k rozšíření chráněného území na současných 29 ha s ohledem na další cenné porosty v okolí (nicméně plán péče pro roky 2008 až 2017 uvádí výměru 30,62 ha). Na základě vyhlášky Ministerstva životního prostředí České republiky ze dne 13. srpna 1992 došlo k přeřazení území z chráněného přírodního výtvoru na přírodní rezervaci. Roku 1991 byl zpracován pro lokalitu inventarizační průzkum, načež následovalo zpracování \"Plánu péče na roky 1998 až 2007\" a pak \"Plánu péče na roky 2008 až 2017\".\n\nPodloží rezervace je tvořeno přeměněnou horninou v podobě biotitického až silimanit-biotitického migmatitu flebit-stromatitového typu a leukokratním migmatitem, nicméně v oblasti skalních výchozů vrcholové partie vystupuje na povrch úzký pruh žilné žuly. V místech, kde skála vystupuje na povrch, se nachází i tzv. pseudokras, tedy pukliny nekrasového původu. Z geologického pohledu horniny na lokalitě spadají do skupiny šumavského moldanubika proterozoického stáří.\n\nGeomorfologicky spadá 667 metrů vysoký vrch \"Hrad\" do celku Šumavské podhůří, podcelku Bavorovská vrchovina, okrsku Netonická vrchovina, podokrsku Drahonická vrchovina a do její Hradské části. Vrch Hrad je nejvyšším vrcholem Drahonické vrchoviny. Na vrcholové partii obou vrchů se nachází výrazné mrazové sruby a pod vrcholky pak suťová pole, které vznikly jako výsledek mrazového zvětrávání. Tato suťová pole jsou pod svahy zazemněná.\n\nPůdní profil je zde reprezentován kambizemí mezotrofní až kambizemí eutrofní. V místech, kde jsou příkré skalnaté svahy, se nachází ranker kambizemní a ranker typický.\n\nOblast spadá do území s mírně teplým klimatem. Celá oblast vrchu Hrad u Skočic je bohatá na vodu, o čemž svědčí různé povrchové pozůstatky. Dříve se zde musela vyskytovat celá řada pramenů, potoků a tůní. Do dneška je voda odsud využívána v okolních obcích. Území odvodňuje řeka Blanice.\n\nS ohledem na výskyt množství starých stromů na území rezervace, se zde vyskytuje množství dřevokazných hub, případně mykorrhizních druhů, napadajících odumírající stromy. Na druhou stranu výzkum houbových patogenů neodhalil jejich abnormální výskyt. Byly zde například pozorováni zástupci těchto druhů: ohňovec Hartigův (\"Phellinus hartigii\") rostoucí na jedli, či troudnatec kopytový (\"Fomes fomentarius\") a nebo na buku rostoucí outkovky a pevníky.\n\nSamotný vrch Skočický je porostlý převážně smrkovou monokulturou. Nicméně cenné přirozené lesní porosty pokrývají západní vrcholovou část (včetně prostoru prehistorického hradiště) a východní kulminační část, která tvoří jádro rezervace. Ploché hřbety a mírnější jižně orientované svahy obou vrcholů jsou kryté převážně listnatými porosty s převahou až 130 až 170 let starých buků, které mají charakter acidofilních bučin až bukových doubrav s přechody ke květnatým bučinám rostoucích na silikátovém podkladu. Na celkové rozloze rezervace toto společenstvo zabírá okolo 45 % rozlohy, tedy přibližně 13,8 ha. Stromové patro tohoto svazu je tvořeno převážně bukem lesním (\"Fagus sylvatica\") a lípou malolistou (\"Tilia cordata\"). Nicméně vyskytuje se zde i jako významný příměs jedle bělokorá (\"Abies alba\") a smrk ztepilý (\"Picea abies\"). Na některých místech roste i borovice lesní (\"Pinus sylvestris\"), ojediněle lípa velkolistá (\"Tilia platyphyllos\"), javor klen (\"Acer pseudoplatanus\"), javor mléč (\"Acer platanoides\"), jilm horský (\"Ulmus glabra\"), dub zimní a dub letní (\"Quercus robur\"). Pod stromovým patrem rostou v keřovém patře zástupci bezu hroznatého a přirozeně se zmlazující porost stromového patra. Bylinné patro bučiny osidlují převážně stínomilné druhy jako například sasanka pryskyřníkovitá (\"Anemone ranunculoides\"), vikev hrachovitá (\"Vicia pisiformis\"), kostřava různolistá (\"Festuca heterophylla\"), orlíček planý (\"Aquilegia vulgaris\") či lilie zlatohlavá (\"Lilium martagon\").\nNa úpatí skalních stupňů a balvanitých sutí jsou vytvořeny netypické a plošně nepatrné fragmenty suťového lesa celkově zabírající 12 % rezervace, tedy 3,7 ha. Na jihozápadním strmém srázu západního vrcholu je dochován fragment acidofilního reliktního boru. V historii byly v západní části rezervace vysazovány nepůvodní druhy stromů, konkrétně se jednalo o dub červený (\"Quercus rubra\"), douglasku tisolistou (\"Pseudotsuga menziesii\") a o modřín opadavý (\"Larix decidua\"). Nepůvodní lesní kultury s jehličnany zabírají v chráněném území přibližně 30 %, tedy přibližně 9,25 ha.\nZ druhů rostlin se zde vyskytuje např. zimostrázek alpský (\"Polygala chamaebuxus\"), samorostlík klasnatý (\"Actaea spicata\"), jilm horský (\"Ulmus glabra\"), růže alpská (\"Rosa pendulina\"), hrachor černý (\"Lathyrus niger\"), jedle bělokorá (\"Abies alba\"), jilm drsný (\"Ulmus glabra\"), kruštík široký pravý, růže Sherardova (\"Rosa sherardii\") . Dále zde roste v podrostu listnatých lesů pšeníčko rozkladité (\"Milium effusum\"), svízel vonný (\"Galium odoratum\"), pitulník horský (\"Galeobdolon montanum\"), plicník tmavý (\"Pulmonaria obscura\"), bažanka vytrvalá (\"Mercurialis perennis\"), ostřice lesní (\"Carex sylvatica\"), vikev lesní (\"Vicia sylvatica\"), sveřep Benekenův (\"Bromus benekenii\"), samorostlík klasnatý (\"Actaea spicata\"), věsenka nachová (\"Prenanthes purpurea\"), kapraď rozložená (\"Dryopteris dilatata\"), česnáček lékařský (\"Alliaria petiolata\"), třtina rákosovitá (\"Calamagrostis arundinacea\"), bika bělavá (\"Luzula luzuloides\"), šťavel kyselý (\"Oxalis acetosella\"), metlička křivolaká (\"Avenella flexuosa\"), černýš luční (\"Melampyrum pratense\"), hrachor jarní (\"Lathyrus vernus\"), svízel lesní (\"Galium sylvaticum\"), jaterník podléška (\"Hepatica nobilis\"), kokořík vonný (\"Polygonatum odoratum\"), kokořík mnohokvětý (\"Polygonatum multiflorum\") či kostřava různolistá (\"Festuca heterophylla\"). V místech s větším výskytem borovice roste brusnice borůvka (\"Vaccinium myrtillus\"), brusnice brusinka (\"Vaccinium vitis-idaea\"), kostřava ovčí (\"Festuca ovina\"), smolnička obecná (\"Lychnis viscaria\"), silenka nicí (\"Silene nutans\") a skalní výchozy porůstá zástupce lišejníků pupkovka puchýřnatá (\"Umbilicaria pustulata\").\n\nÚzemí přírodní rezervace osidlují zástupci brouků, kteří jsou charakterističtí pro původní listnaté lesy. Jedná se například o tesaříka \"Grammoptera ruficornis\", zástupce lesknáčků \"Epuraea variegata\", luskokaza \"Bruchus sibiricus\". Ze zástupců hmyzu se zde vyskytují například vzácné \"Mycetophila miki\" a \"Zygomyia pictipennis\" reprezentující zástupce bedlobytky, které byly na území Čech objeveny právě zde a jsou známy pouze z této lokality. Dále je zde možné spatřit zástupce květilky \"Mycophaga testacea\".\n\nNa lokalitě se nachází hnízdiště dvou významných zástupců sov, jedná se o výra velkého (\"Bubo bubo\"), a kulíška nejmenšího (\"Glaucidium passerinum\"). V 90. letech 20. století zde byl pozorován silně ohrožený jeřábek lesní (\"Bonasa bonasia\") v početnosti 1 až 2 párů. Jeho pozorování se ale nepovedlo v roce 2007 zopakovat. Jeho výskyt na lokalitě je poměrně vzdálen od souvislého areálu jeho výskytu na Šumavě. Dále zde byl pozorován lejsek malý (\"Ficedula parva\"), holub doupňák (\"Columba oenas\"), krkavec velký (\"Corvus corax\") a ořešník kropenatý (\"Nucifraga caryocatactes\"). Pozorováno zde bylo hnízdění šoupálka krátkoprstého (\"Certhia brachydactyla\"), puštíka obecného (\"Strix aluco\") a nepravidelně i čápa černého (\"Ciconia nigra\").\n\nZe zástupců savců je ve zdrojích dohledatelný výskyt prasete divokého (\"Sus scrofa\"), nicméně s ohledem na charakter lesa a jeho umístění lze předpokládat obvyklou skladbu druhů.\n\nOblast přírodní rezervace působí jako významné biocentrum regionálního významu tvořící kostru územního systému ekologické stability krajiny. V rámci péče o území panuje snaha transformovat kulturní lesní porosty na les přirozeného složení, který by se podobal původním bučinám rostoucí na lokalitě v minulosti. Tedy změnit složení dřevin ze současných porostů, ve kterých převažují smrky a borovice na lesy s převahou dřevin přirozené skladby. V rámci této péče jsou prořezávány nežádoucí porosty v kulturní části lesa a podporu šíření listnatých stromů. S tím souvisí i největší nebezpečí pro lokalitu a tou je vysazování nevhodných dřevin na nově vzniklé holiny, jež by mohly změnit charakter lesa. Současně dlouhodobou snahou je zachovat druhovou rozmanitost, tedy komplex společenstev květnatých i acidofilních bučin.\n\nPřístup na lokalitu vozidly je možný ze dvou směrů. První je po silnici I. třídy číslo 22 z obce Skočice a následně po místní komunikaci k začátku lesního porostu vrchu Skočický, kde se nachází závora. Odtud je pak nutno stoupat na vrch pěšky. Druhá varianta je po silnici II. třídy číslo 140 od Drahonic a pak pokračovat směrem k vrchu, nicméně i tato část cesty je přehrazena závorou.\nČasté návštěvy turistů na lokalitě jsou zaznamenány do kmenů až 150 let starých buků v podobě vyřezaných vzkazů a podpisů do jejich kůry. Tyto vzkazy dokládají, že lokalita byla navštěvována již v dobách první Československé republiky, během druhé světové války i v druhé polovině 20. století. Do oblasti rezervace se dá dostat po značené zelené turistické cestě vedoucí z vlakové zastávky Pražák u Vodňan na autobusovou zastávku Albrechtice a nebo po červené turistické značce. Cesty vedou přes vrchol Hrad. Kromě těchto dvou stezek je do lokality možný přístup i po řadě lesních cest.\n\n\n"}
{"id": "635516", "url": "https://cs.wikipedia.org/wiki?curid=635516", "title": "Turistická značená trasa 0415", "text": "Turistická značená trasa 0415\n\nDnešní počátek trasy 0415 na rozcestí \"Nad Boudou\" v nadmořské výšce 810 m vznikl v devadesátých letech jako jedna z reakcí na otevření muzea Československého opevnění na Dělostřelecké tvrzi Bouda. Nachází se v jižní části Orlických hor v tzv. Bukovohorské hornatině asi 400 metrů nad vchodovým objektem tvrze na rozcestí s rovněž červeně značenou Jiráskovou cestou a červeně značenou cyklistickou trasou 4071. Původní počátek se nacházel blíže k Suchému vrchu na rozcestí \"Pod Bradlem\".\n\nTrasa 0415 zpočátku kopíruje vedení tzv. \"Krulišovi cesty\" vybudované ve třicátých letech firmou \"Ing. Zdenko Kruliš\" z důvodu zásobování výstavby tvrze Bouda. Vystoupá do sedla mezi vrcholy Bouda a Bradlo, kde končí krátký souběh se zeleně značenou trasou 4298, a pak klesá po úbočí Bradla jihovýchodním směrem. Na konci Krulišovy cesty se dostává do krátkého souběhu s bíle značenou cyklistickou trasou 4077, kterou ale krátce po překonání Boříkovického potoka opouští a klesá po jeho pravém břehu do Dolních Boříkovic. Zde mění směr na severní a je vedena celou délkou obce po silnici až na křižovatku se silnicemi I/43 a II/312. Zde se nachází rozcestí se žlutě značenou trasou 7371 přicházející po silnici od hranic s Polskem, ze které na trasu 0415 přechází mezinárodní turistická trasa E3. Ta s ní souběžně vede až do jejího zakončení. Trasa 0415 mění směr na přibližně východní a poli a roztroušenou zástavbou prochází Kladskou kotlinou do města Králíky.\n\nNa zdejším náměstí se nachází rozcestí trasy 0415 se zeleně značenou okružní Hraběcí stezkou vedoucí na Horu Matky Boží a cyklistickou trasou 52. Trasa zde nabírá přibližně východní směr a ulicí Jana Opletala opouští zástavbu. Poté mění směr na severozápadní a ulicí Ke Skalce a navazující asfaltovou komunikací pokračuje k zdejšímu vojenskému muzea a dále po silnici do Prostřední Lipky, kde u železniční zastávky přechází železniční trať Dolní Lipka - Hanušovice. Odtud stoupá přes Roudenský hřbet k jižnímu okraji pohoří Králického Sněžníku. V jihovýchodním svahu Klepého se postupně křižuje s cyklistickou trasou 4068 a modře značenou trasou 1933 do Dolní Moravy. Od rozcestí s ní trasa 0415 dále pokračuje západním směrem na hraniční přechod Horní Morava - Jodlów a dále po hřebeni Malosněžnického hřbetu kolem rozhledny na Klepém do jihozápadního úbočí Malého Sněžníku a poté jeho jižním úbočím a pak stoupá z jihozápadu na vrchol Králického Sněžníku. V místek, kde je trasa vedena po hřebeni kopíruje státní hranici s Polskem a je v souběhu se zeleně značenou polskou turistickou trasou. Po překonání vrcholu klesá přibližně jihovýchodním směrem kolem pramene Moravy souběžně se žlutě značenou trasou 7274, vedoucí do Dolní Moravy, na rozcestí \"Franciska\", kde v nadmořské výšce 1220 m končí. Navazuje zde na ní rovněž červeně značená trasa 0604 pokračující do pohoří Hrubý Jeseník.\n\n\n\n"}
{"id": "635519", "url": "https://cs.wikipedia.org/wiki?curid=635519", "title": "Třída Gleaves", "text": "Třída Gleaves\n\nTřída Gleaves byla třída torpédoborců námořnictva Spojených států amerických. Tato třída úzce navazovala na třídu \"Benson\", od které se lišila jen v detailech (mírně větší výtlak, jiný průřez komína atd.). Torpédoborce této třídy byly velice intenzivně nasazeny ve druhé světové válce, ve které jich bylo 11 ztraceno. Celkem bylo postaveno 65 jednotek této třídy. Většina jich byla po skončení války převedena do rezervy. Poslední americké námořnictvo vyřadilo v roce 1956. Část vyřazených torpédoborců získali američtí spojenci – Čínská republika, Itálie, Japonsko, Řecko a Turecko.\n\nKýly torpédoborců této třídy byly založeny mezi roky 1938–1942. Celkem bylo postaveno 65 jednotek této třídy. Na jejich stavbě se podílelo osm loděnic.\n\nZákladní výzbroj tvořilo pět 127mm kanónů v jednodělových věžích, šest 12,7mm kulometů a dva pětihlavňové 533mm torpédomety. Protiponorkovou výzbroj tvořilo šest vrhačů a dvě skluzavky hlubinných pum. Složení výzbroje se však u jednotlivých lodí měnilo. Například počínaje devatenáctou jednotkou jednotkou USS \"Bristol\" byly montovány jen čtyři dělové věže a protiletadlovou výzbroj tvořily 20mm a 40mm kanóny. Mohly to být například čtyři 127mm kanóny, čtyři 40mm kanóny a deset 20mm kanónů + obvyklý počet torpédometů a vrhačů hlubinných pum.\n\nPohonný systém tvořily čtyři kotle Babcock & Wilcox a dvě turbíny Westinghouse. Lodní šrouby byly dva. Dosah byl 6500 námořních mil při 12 uzlech. Nejvyšší rychlost dosahovala 35 uzlů.\n\nTorpédoborce této třídy byly velice intenzivně nasazeny ve druhé světové válce, během které jich bylo v boji potopeno 11. Byly to torpédoborce – \"Aaron Ward\", \"Beatty\", \"Bristol\", \"Corry\", \"Duncan\", \"Emmons\", \"Glennon\", \"Gwin\" (poškozený ho potopil torpédoborec USS \"Ralph Talbot\"), \"Maddox\", \"Meredith\" a \"Monssen\". Další čtyři byly u Okinawy neopravitelně poškozeny. \"Ingraham\" se navíc v roce 1942 potopil po hrozivé kolizi s tankerem \"Chemung\" (přežilo 11 mužů) a \"Turner\" zničila vnitřní exploze. Nehodou byla rovněž ztráta torpédoborce \"Hobson\" po srážce s letadlovou lodí \"Wasp\" dne 26. dubna 1952.\n\n\n"}
{"id": "635521", "url": "https://cs.wikipedia.org/wiki?curid=635521", "title": "Lena Katinová", "text": "Lena Katinová\n\nJelena Sergejevna Katinová ( Елена Сергеевна Катина, Jelena Sergejevna Katina; * 4. října 1984 Moskva, Sovětský svaz) je ruská zpěvačka, bývalá členka pěveckého dua Tatu.\n\nNarodila se v Moskvě. Její rodiče jsou Inessa Katinová a otec Sergej Katin, producent ruské pop music. Již v dětském věku ji otec přihlásil do uměleckých a sportovních kroužků. Na základní škole byla pouze jeden rok, poté se rozhodla přestoupit na základní uměleckou školu a začala hrát na klavír. V 10. letech začala vystupovat se skupinou \"Avenue\", kde zpívala tři roky. Ve 13 letech úspěšně absolvovala hudební konkurz se španělskou písní a byla obsazena jako zpěvačka skupiny \"Něposedy\". Na již zmíněném konkurzu se setkala s Julií Volkovou a staly se výbornými kamarádkami. Po roce opustila skupinu \"Něposedy\" z důvodu vnitřních nepsaných pravidel, který určuje, že věk členů nepřesahuje 14 let. V 15 letech opět úspěšně prošla hudebním konkurzem pro ruský popový projekt. Jako druhou členku projektu porota vybrala Julii Volkovou se kterou v roce 1999 utvořila popové duo t.A.T.u.. Toto duo se proslavilo po celé Evropě. I když se v roce 2008 obě členky dua rozhodly vydat na sólovou dráhu, ve skupině Tatu spolupracují stále.\n\nV roce roce 2010 vydává singlové písně s názvem \"Lost in the Dance\" a \"October and April\". Na písni October and April výrazně spolupracuje skupina The Rasmus.V roce 2011 vydá singl \"Stay\" a jsou i informace o plánovaném sólovém studiovém albu se stejným názvem jako poslední singl.\n\n\n\n\n"}
{"id": "635525", "url": "https://cs.wikipedia.org/wiki?curid=635525", "title": "Po-čou", "text": "Po-čou\n\nPo-čou (: pchin-jin Bózhōu, znaky 亳州) je městská prefektura ležící na severozápadě provincie An-chuej Čínské lidové republiky.\n\nMěstská prefektura Po-čou (亳州市) se skládá ze tří okresů – Kuo-jang (涡阳县), Li-sin (利辛县), Meng-čcheng (蒙城县) – a městského obvodu Čchiao-čcheng (谯城区).\n\nPo-čou bylo za dynastie Suej centrem komandérie, za dynastie Tchang prefektury. Roku 1355, v průběhu povstání rudých turbanů, zde rebelové vyhlásili vlastní stát – říši Sung, jejíž název odkazoval na stejnojmennou říši dobytou o století dříve Mongoly. Sungský stát záhy zanikl a vláda nové říše Ming, která vyhnala Mongoly z Číny, roku 1368 snížila status Po-čou na okresní město. Prefektura Po-čou byla obnovena až roku 1496 a trvala do roku 1912, kdy se město opět stalo sídlem okresu. Současný status města na úrovni prefektury získalo po administrativních změnách v letech 1986–2000.\n\nPo-čou je střediskem výroby léčiv tradiční čínské medicíny. Je též významnou dopravní křižovatkou, procházejí přes něj železniční tratě z Pekingu na jih a ze Šanghaje na východ.\n\n\n"}
{"id": "635528", "url": "https://cs.wikipedia.org/wiki?curid=635528", "title": "Marion County", "text": "Marion County\n\nMarion County je název sedmnácti okresů ve Spojených státech amerických:\n"}
{"id": "635529", "url": "https://cs.wikipedia.org/wiki?curid=635529", "title": "Bažantnice u Pracejovic", "text": "Bažantnice u Pracejovic\n\nBažantnice u Pracejovic je přírodní rezervace ev. č. 968 západně od města Strakonice v okrese Strakonice. Chráněné území se rozkládá po pravém břehu řeky Otavy mezi Pracejovicemi a Strakonicemi. Oblast spravuje Agentura ochrany přírody a krajiny ČR.\n\nDůvodem ochrany je zbytek lužního lesa v údolí Otavy s poměrně zachovalým dřevinným a bylinným patrem s typickými druhy lužního lesa. Ze vzácnějších druhů rostlin se na lokalitě vyskytuje např. oměj různobarvý (\"Aconitum variegatum)\", žebratka bahenní (\"Hottonia palustris\"), žluťucha orlíčkolistá (\"Thalictrum aquilegiifolium\"), dymnivka bobovitá (\"Corydalis intermedia\"), prvosenka vyšší (\"Primula elatior\"), ostřice pobřežní (\"Carex riparia\"), křivatec žlutý (\"Gagea lutea\"), okřehek trojbrázdý (\"Lemna trisulca\") a další.\n\nPřírodní rezervace byla vyhlášena Okresním národním výborem Strakonice vyhláškou ze dne 14. listopadu 1985 s datem účinnosti od 1. prosince 1985. Tento samý úřad provedl následně 19. března 1990 přehlášení, načež došlo k přehlášení Ministerstvem životního prostředí ČR dle zákona číslo 395/1992 Sb. ve dne 11. června 1992 s datem účinnosti 13. srpna 1992. 30. června roku 2008 byl schválen plán péče o lokalitu na roky 2008 až 2017.\n\nNa lokalitě proběhl inventarizační výzkum zaměřený na toto zvláště chráněné území s publikovanými závěry v roce 1994, další zpráva inventarizačního výzkumu tentokrát zaměřena na malakozoologii byla zveřejněna v roce 2003.\n\n"}
{"id": "635530", "url": "https://cs.wikipedia.org/wiki?curid=635530", "title": "Borová Lada (přírodní památka)", "text": "Borová Lada (přírodní památka)\n\nBorová Lada je bývalá přírodní památka ev. č. 933 poblíž obce Borová Lada v okrese Prachatice. Oblast je součástí Národního parku Šumava, jehož je I. zónou. Důvodem ochrany je ekosystém údolního rašeliniště Chalupská slať se všemi jeho součástmi, zejména s jeho vodním režimem, rostlinnými a živočišnými společenstvy a druhy rostlin a živočichů.\n\nPřírodní památka byla vyhlášena 1. listopadu 1985 vyhláškou okresního národního výbor v Prachaticích s datem platnosti od 1. listopadu 1985. Následně byla 21. prosince 1989 přehlášena výnosem 14.505/89-SOP Ministerstvem kultury ČSR s datem účinnosti od 28. prosince 1989. S účinností ode dne 15. ledna 2017 byla přírodní památka ministerstvem životního prostředí zrušena.\n\n"}
{"id": "635531", "url": "https://cs.wikipedia.org/wiki?curid=635531", "title": "Branské doubí", "text": "Branské doubí\n\nBranské doubí je přírodní památka ev. č. 13338 poblíž obce Třeboň v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je krajinný fragment tvořený rozvolněnými lesními porosty s polopřirozenou druhovou skladbou, hlavní zastoupení dub letní, jedinci významného vzrůstu a stáří, cenný biotop pro druhy brouků a ptáků.\n\n"}
{"id": "635532", "url": "https://cs.wikipedia.org/wiki?curid=635532", "title": "Buková slať", "text": "Buková slať\n\nBuková slať je přírodní památka ev. č. 2438 v okrese Prachatice. Nachází se na Šumavských pláních v jihovýchodním sousedství téměř zaniklé vesnice Knížecí Pláně, zhruba 4,5 km jihozápadně od obce Borová Lada. Je součástí NP Šumava, jehož je I. zónou. Důvodem ochrany je vrchovištní rašeliniště s porosty klečové formy blatky a výskytem břízy zakrslé. Přírodní památka zabírá jen část celkové rozlohy rašeliniště, která činí 111,33 ha. Rašeliniště je narušeno dřívější těžbou.\n\n"}
{"id": "635533", "url": "https://cs.wikipedia.org/wiki?curid=635533", "title": "Bukové kopce", "text": "Bukové kopce\n\nBukové kopce je přírodní rezervace ev. č. 1300 poblíž městysu Chlum u Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany jsou květnaté bučiny s kyčelnicí devítilistou, která je v Třeboňské pánvi výjimečně se vyskytujícím lesním společenstvem.\n\n"}
{"id": "635534", "url": "https://cs.wikipedia.org/wiki?curid=635534", "title": "Český Jílovec", "text": "Český Jílovec\n\nČeský Jílovec je přírodní rezervace ev. č. 68 poblíž obce Rožmberk nad Vltavou v okrese Český Krumlov. Oblast spravuje Agentura ochrany přírody a krajiny ČR. Důvodem ochrany je starý smíšený porost na skalnatých svazích.\n\nÚzemí přírodní rezervace se nachází na muskoviticko-biotitických pararulách spadající do moldanubika, které tvoří podloží. Jedná se tak o metamorfované horniny. Nachází se zde několik malých vložek kvarcitu a kvarcitické pararuly.\n\n\n"}
{"id": "635535", "url": "https://cs.wikipedia.org/wiki?curid=635535", "title": "Dobročkovské hadce", "text": "Dobročkovské hadce\n\nDobročkovské hadce jsou přírodní památka ev. č. 1573 v okrese Prachatice. Nacházejí se podél Křemžského potoka (nazývaného také jako Dobročkovský potok), poblíž obce Ktiš. Památka se skládá ze dvou částí, z nichž severovýchodní leží v CHKO Blanský les a jihozápadní již za hranicí CHKO. Důvodem ochrany jsou svahové louky na hadcovém podkladu s typickou částečně suchomilnou a teplomilnou květenou, která je pravděpodobně dosti podobná té původní − z ohrožených druhů to jsou hořeček český (\"Gentianella bohemica\"), lilie zlatohlávek (\"Lilium martagon\") a vzácná kapradina vratička měsíční (\"Botrychium lunaria\"). Podél potoka rostou pobřežní olšiny. V této oblasti roste olše lepkavá (\"Alnus glutinosa\"), či vrba křehká (\"Salix fragilis\"), v jejichž podrostu se vyskytuje chráněný druh oměj pestrý (\"Aconitum variegatum\"). V levobřeží potoka jsou vlhké louky s řadou chráněných druhů rostlin − například prstnatec májový (\"Dactylorhiza majalis\"), kosatec sibiřský (\"Iris sibirica\") a hladýš pruský (\"Laserpitium prutenicum\").\n\nÚzemí Dobročkovské hadce se nachází v katastrálním území vesnice Dobročkov, místní části obce Ktiš v okrese Prachatice. Tvoří jí dvě části chráněného území. Jedna část je tzv. severní o výměře 3,168 ha, která leží na území CHKO Blanský les a druhá část je tzv. jižní o výměře 14,48 ha ležící mimo oblast CHKO Blanský les. Obě dvě území jsou od sebe odděleny pozemní komunikací, silnicí druhé třídy II/166, vedoucí z vesnice Smědeč směrem na Český Krumlov. Území se rozkládá v nadmořské výšce 620 až 670 m n. m a je z převážné části tvořené relativně přírodně meandrujícím tokem zmiňovaného potoka. V rámci geomorfologického členění je území součástí provincie Česká vysočina, podsoustavy Šumavská hornatina, celku Šumavské podhůří.\n\nSeverní část území tvoří převážně podmáčené louky v okolí nivy Dobročkovského potoka. Toto území je na severu ohraničeno lesním porostem, na východě a jihu loukami a na západě zmiňovanou silnicí II/166. Za ní se nachází ptačí oblast.\n\nJižní část území tvoří podmáčené louky taktéž v nivě Dobročkovského potoka, ale dále také xerotermní louky nacházející se na hadcovém podloží. V této části území se vyskytuje hořeček český (\"Gentianella bohemica\"). Východní hranici území tvoří louky přiléhající k silnici II/166 a elektrické vedení. Na severu území se nachází obec Dobročkov. Na západě a na jihu je území obklopeno zemědělsky využívanými loukami. Území se svažuje od západu k východu.\n\nDříve bylo území přírodní památky zemědělsky využíváno, v rámci čehož bylo pravidelně koseno, respektive přepásáno dobytkem. Taktéž docházelo k jeho hnojení chlévskou mrvou.\n\nPřírodní památka byla vyhlášena 3. března 1992 vyhláškou Okresního úřadu Prachatice pod číslem jednacím 1/92. Ve vyhlašovacím dokumentu ze dne 3. března 1992 byla chybně uvedena výměra chráněného území, což bylo způsobeno nepřesným vymezením části parcel. Ve skutečnosti je tak plocha chráněného území přibližně o 1 ha větší. V posledních desetiletích nebylo území pravidelně obhospodařováno, nicméně od roku 1996 se začal na lokalitě provozovat ochranářský management například v prořezávání náletových dřevin a vyřezávání suchých svahových trávníků a kosením vysokobylinných nivních luk.\n\nGeologický podklad území tvoří převážně biotitický granulit Blanského lesa, případně metamorfované horniny v podobě biotitické ruly a místy i amfibolitu. Na uvedeném podloží se nachází sedimentovaný materiál pleistocénního a holocénního stáří tvořící potoční nivu, tedy hlinité písky, písčité hlíny a na některých místech se nachází soliflukční kamenitohlinité sedimenty. Úbočí severní části chráněného území jsou extrémně suché, což je zapříčiněno podložím v podobě serpentinitu (hadců), respektive pravděpodobněji serpentinizovaný peridotit. Tato hornina zasahuje na některých místech až do nivy potoka. Pro tuto horninu je charakteristické, že obvykle obsahuje značné zastoupení niklu, chromu a kobaltu působící na většinu organismů toxicky. Půdní profil tvoří na serpentinitových pahorcích kambizemní hořečnaté rankery a mělká kambizem typická. V případě nivy Křemžského potoka se většinou nachází typický glej a pseudoglej.\n\nNa lokalitě bylo během inventarizačního průzkumu z roku 1995 objeveno více jak 300 druhů rostlin. Ze vzácnějších druhů jsou to například z kriticky ohrožených (C1) hvozdík pyšný (\"Dianthus superbus\"), který zde byl pozorován v množství 3 rostlin. Mezi další kriticky ohrožené druhy rostoucí na lokalitě patří hořeček český (\"Gentianella bohemica\"), u kterého bylo v roce 1994 napočítáno 120 rostlin, o rok později pak jen okolo 60 rostlin. Nicméně zpráva z roku 2002 uvádí 740 kvetoucích rostlin. Z roku 1994 taktéž pochází záznam o existenci dalšího kriticky ohroženého druhu v podobě měkčilky jednolisté (\"Malaxis monophyllos\"), nicméně v roce 1995 nebyla na lokalitě nalezena a existují pochybnosti, jestli byla v roce 1994 správně určena. Ze skupiny silně ohrožených (C2) se zde vyskytuje vratička měsíční (Botrichium lunaria), hladýš pruský (\"Laserpitium prutenicum\"), vstavač kukačka (\"Orchis morio\") ze skupiny ohrožených (C3) oměj pestrý (\"Aconitum variegatum\"), kociánek dvoudomý (\"Antennaria dioica\"), prha chlumní (\"Arnica montana\"), ostřice stinná (\"Carex umbrosa\"), zábělník bahenní (\"Comarum palustre\"), škarda jestřábnikovitá (\"Crepis succisifolia\"), prstnatec májový (\"Dactylorhiza majalis\"), kosatec sibiřský (\"Iris sibirica\"), bezosetka štětinatá (\"Isolepis setacea\"), lilie zlatohlavá (\"Lilium martagon\"), vachta trojlistá (\"Menyanthes trifoliata\"), bazanovec kytkokvětý (\"Naumburgia thyrsiflora\") či vrba rozmarýnolistá (\"Salix rosmarinifolia\").\n\nNa území přírodní památky se nachází několik typů rostlinných společenstev. Ve společenstvu semixerotermních trávníků svazu \"Bromion erecti\" dominuje válečka prapořitá (\"Brachypodium pinnatum\"), dále zde najdeme např. smělku jehlancovitého (\"Koeleria pyramidata\") bezkolenec modrý (\"Molinia caerulea\"), kostřava ovčí (\"Festuca ovina\"), silenka nadmutá (\"Silene vulgaris\") či bedrník obecný (\"Pimpinella saxifraga\"). Oblast okolo potoka protékajícího památkou se vyskytují potoční olšiny svazu \"Alnion incanae\" s dominantní olší lepkavou (\"Alnus glutinosa\"). V keřovém patře roste střemcha obecná (\"Prunus padus\"), kalina obecná (\"Viburnum opulus\"), bez černý (\"Sambucus nigra\") a vrba popelavá (\"Salix cinerea\"). Bylinné patro pak tvoří například chrastice rákosovitá (\"Phalaris arundinacea\"), bršlice kozí noha (\"Aegopodium podagraria\"), ptačinec hajní (\"Stellaria holostea\"), prvosenka vyšší (\"Primula elatior\"), kozlík výběžkatý (\"Valeriana excelsa\"), oměj pestrý (\"Aconitum variegatum\"), kopřiva dvoudomá (\"Urtica dioica\"), pcháč zelinný (\"Cirsium oleraceum\"), metlice trsnatá (\"Deschampsia caespitosa\"), blatouch bahenní (\"Caltha palustris\"), skřípina lesní (\"Scirpus sylvaticus\") a další. Dále se zde vyskytují vysokobylinné vlhké louky svazu \"Calthion\" a to konkrétně asociace \"Lysimachio vulgaris-Filipenduletum\" a \"Filipendulo-Geranietum palustris\".\n\nZ celkové rozlohy přírodní památky 0,74 ha připadá na lesní porost z čehož nadpoloviční většina je tvořena borovicí lesní (\"Pinus sylvestris\") o stáří přes 40 let. Borovice totiž jako jediná původní dřevina rostoucí v České republice je schopna odolávat toxicitě hadcového podloží. Na nelesních plochách se dařilo dle plánu péče slivoni trnce (\"Prunus spinosa\") jakožto výsledku ruderalizace. Taktéž vlivem eutrofizace a nevyužívání lokality dochází postupně k rozšiřování potoční rákosiny podél potoka. Oblast nivy postupně zarůstá vyjma rákosiny i tužebník jilmový (\"Filipendula ulmaria\").\n\nZ bezobratlých se na lokalitě vyskytuje například perlorodka říční (\"Margaritifera margaritifera\"), která obývá Křemžský potok. V potoční nivě se dále nachází mokřadní plž vrkoč útlý (\"Vertigo angustior\") a stejnonožec \"Porcellium conspersum\". Z teplomilných brouků se na hadcích vyskytuje například zástupce mandelinka \"Coptocephala rubicunda\". Dále pak z motýlů například vřetenuška ligrusová (\"Zygaena carniolica\") či žluťásek jižní (\"Colias alfacariensis\").\n\nJelikož je oblast obklopena zemědělsky využívanými pozemky, je ohrožována splachy živin z těchto pozemků a následnou eutrofizací, což se projevuje i na lokalitě. Dalším potenciálním rizikem je změna ve způsobu hospodaření, kdy již nedochází k pastvě na lokalitě. To může výhledově vést ke změně druhových společenstev. Současně dlouhodobé zanedbávání lokality se projevuje na vlhkých loukách tím, že postupně degradují a zarůstají bezkonelcem modrým (\"Molinia caerulea\"), tužebníkem jilmovým (\"Filipendula ulmaria\") a metlicí trsnatou (\"Deschampsia caespitosa\").\n\nDle plánu péče se doporučuje vykácení lesa, jelikož by na hadcovém podloží byly cennější společenstva na bezlesé ploše. Taktéž se doporučuje soustavné kácení náletových dřevin a dlouhodobá péče o lokalitu v podobě kosení dvakrát do roka v případě kosené louky svazu \"Molinion\" až \"Arrhenatherion\". U hadcových luk se doporučuje kosit čtyřikrát za rok.\n\n\n"}
{"id": "635536", "url": "https://cs.wikipedia.org/wiki?curid=635536", "title": "Dolejší rybník (přírodní rezervace)", "text": "Dolejší rybník (přírodní rezervace)\n\nDolejší rybník je přírodní rezervace ev. č. 965 poblíž obce Tchořovice v okrese Strakonice. Oblast spravuje Krajský úřad Jihočeského Kraje.\n\nDůvodem ochrany je rašeliniště na jižním břehu Dolejšího rybníka se zachovanou velmi cennou rašelinoslatinnou vegetací. Z chráněných a ohrožených rostlinných druhů zde roste mj. ostřice bažinná (\"Carex limosa\"), ostřice přioblá (\"Carex diandra\"), ostřice plstnatoplodá (\"Carex lasiocarpa\"), pryskyřník veliký (\"Ranunculus lingua\"), vachta trojlistá (\"Menyanthes trifoliata\"), zábělník bahenní (\"Comarum palustre\") či rozpuk jízlivý (\"Cicuta virosa\").\n\nPřírodní rezervace byla vyhlášena vyhláškou Okresního národního výboru Strakonice ze dne 14. listopadu 1985 s datem účinnosti od 1. prosince 1985. Následně došlo 11. června 1992 Ministerstvem životního prostředí ČR k přehlášení dle zákona 395/1992 Sb. s datem účinnosti od 13. srpna 1992. Poslední úpravou zatím bylo znovuvyhlášení území nařízením číslo 25/2011 Krajského úřadu Jihočeského kraje ze dne 19. července 2011 s datem účinnosti od 16. srpna 2011. Tím došlo ke zvětšení rozlohy území ze 6,2064 ha na současných 6,49 ha, kolem území se nachází ochranné pásmo o výměře 2,59 ha. 22. prosince 2004 bylo území taktéž zařazeno mezi evropsky významné lokality (kód lokality CZ0315002).\n\n19. února 2008 byl Krajským úřadem Jihočeského kraje schválen plán péče o lokalitu na roky 2007 až 2016.\n\n\n"}
{"id": "635537", "url": "https://cs.wikipedia.org/wiki?curid=635537", "title": "Dračice (přírodní rezervace)", "text": "Dračice (přírodní rezervace)\n\nDračice je přírodní rezervace ev. č. 1966 na katastrálním území Klikov, Nová Ves u Klikova a Rapšach v okrese Jindřichův Hradec v Jihočeském kraji. Oblast spravuje AOPK ČR - regionální pracoviště Jižní Čechy. \n\nDůvodem ochrany je meandrující úsek řeky Dračice s významnou flórou a faunou.\n\n"}
{"id": "635538", "url": "https://cs.wikipedia.org/wiki?curid=635538", "title": "Dubová stráň", "text": "Dubová stráň\n\nDubová stráň je přírodní památka ev. č. 2096 poblíž obce Dačice v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování převážně dubových a smíšených porostů s druhově velmi bohatým bylinným patrem.\n\n\n"}
{"id": "635539", "url": "https://cs.wikipedia.org/wiki?curid=635539", "title": "Fabián (přírodní rezervace)", "text": "Fabián (přírodní rezervace)\n\nFabián je přírodní rezervace a evropsky významná lokalita v oblasti Jindřichohradecka jihovýchodním směrem od obce Příbraz a jihozápadně od obce Lásenice v okrese Jindřichův Hradec. Oblast spravuje Agentura ochrany přírody a krajiny ČR. Rezervace byla vyhlášena v roce 1974 a její rozloha činí 22 ha. Důvodem ochrany je snaha a zachování smíšeného lesa podhorských dubových a acidofilních bučin rostoucích na skalnatých stráních kopců Homolka a Fabián a na ně navázaných společenstev rostlin a živočichů.\n\nRezervace není přímá součást chráněné krajinné oblasti, ale spadá pod její správu. V současnosti je ponechána bez zásahů.\n\nNejstarší zmínky o hospodaření pocházejí z 13. století, kdy byla oblast využívána výhradně k lovu. V pozdější minulosti byla oblast využívána jako hospodářský les, avšak způsobem, který příliš nenarušoval přírodní poměry. První zmínky o ochraně pocházejí z dob působení hraběte Černína, který údajně zavedl ochranu porostu na vrcholu Homolky v polovině 19. století. Rezervace byla v 19. století obhospodařována čtyřmi generacemi rodů Wachtlů, bývalých správců černinského panství. Jiří Ferdinant Wachtel zavedl holosečské hospodaření s monokulturou rychle zmlazujícího smrku. Po negativních zkušenostech později Jiří Václav začal prosazovat smíšený les s nerovnoměrnou věkovou strukturou. Za komunistického režimu ve 20. století byla lokalita veřejnosti nepřístupná jakožto pohraniční pásmo. Porosty byly již několik desítek let před vyhlášením rezervace ponechány přirozenému vývoji.\n\nRezervace je součástí rozsáhlého lesního komplexu Dubovice, který plynule přechází od třeboňských lesů až do Rakouska. V okolí rezervace se nachází smíšené lesy s vysokým zastoupením buku, modřínu, borovicí a smrku.\n\nNejvyšší hřbet Homolka (615 m n. m.) plochého tvaru se nachází na kyselém žulovém podloží tvořeného hrubozrnnou muskovito-biotitickou žulou. Vrcholem Homolky vede žíla pegmatitu. Deskovitě se rozpadající skalnatý vrchol Homolky je důkazem silného působení větrů v minulosti. V horních vrstvách se vyskytují mohutné nánosy písku zanesených až ke hřbetu Homolky. V periglaciálním období se uvnitř hřbetu vytvořily mrazové sruby a skály.\n\nLesní porost má přirozenou věkovou strukturu s převažující střední vegetací ve věku 120 až 150 let. Nejstarší stromový porost dosahuje věku až 220 let. Rezervace je ponechána přirozenému vývoji, pouze na okrajích se odstraňují smrkové nálety pro snazší obnovu listnatých dřevin. Vegetace je tvořena porosty květnatých bučin, např. as. \"Dentario enneaphylli-Fagetum\", \"Festuco altissimae-Fagetum\". Stromovému patru dominuje buk lesní (\"Fagus sylvatica\"), hojně se vyskytuje smrk ztepilý (\"Picea abies\"), dub zimní (\"Quercus petraea\") javor klen (\"Acer pseudoplatanus\"), jedle bělokorá (\"Abies alba\"), javor mléč (\"Acer platanoides\"). Převažuje střední vegetace lesa průměrného věku přibližně 100 let.\n\nV bylinném patře nalezneme bukovník kapraďovitý (\"Gymnocarpium dryopteris\"), kapraď rakouskou (\"Dryopteris carthusiana\"), kapraď rozloženou (\"Dryopteris dilatata\"), svízel vonný (\"Galium odoratum\"), strdivku nicí (\"Melica nutans\"), bažanku vytrvalou (\"Mercurialis perennis\"), čarovník prostřední (\"Circaea intermedia\"), kokořík mnohokvětý (\"Polygonatum multiflorum\"), věsenku nachovou (\"Prenanthes purpurea\"), violku lesní (\"Viola reichenbachiana\"), kostřavu lesní (\"Festuca altissima\"), dále acidofilní metličku křivolakou (\"Avenella flexuosa\"), třtinu chloupkatou (\"Calamagrostis villosa\"), ostřici třeslicovitou (\"Carex brizoides\"), pstroček dvoulistý (\"Maianthemum bifolium\"), biku chlupatou (\"Luzula pilosa\"), biku bledavou (\"Luzula pallescens\") a osladič obecný (\"Polypodium vulgare\").\n\nV lesním porostu se nachází celá řada saprofytických hub, např vzácný druh helmovky (\"Mycena fagetorum\"), kalichovka leptoniová (\"Omphalina epichysium\"), korálovec bukový (\"Hericium ramosum\"), korálovec jedlový (\"Hericium flegellum\"), liška Friesova (\"Cantharellus friesii\"), plaménka šikmá (\"Flammulaster limulatus\"), štíťovka Thomsonova (\"Pluteus Thomsonii\") a mozkovka rosolovitá (\"Ascotremella faginea\").\n\nNa tlející dřevo je vázán mol chorošový (\"Scardia boletella\") a několik druhů dvoukřídlého hmyzu, např. octomilky (\"Chymomyza fuscimana\"), (\"Ch. caudatula\"), sýrohlodka (\"Mycetaulus bipunctatus\"), ve vlhčím prostředí se vyskytuje číhalka (Rhagio maculatus) a bráněnka (\"Nemothelus pantherinus\"). Z brouků je významný např. tesařík (\"Oxymirus cursor\"), krasec (\"Dicerca berolinensis\") a květiník (Anidorus nigrinus). Také zde žije křís, kornatka (\"Issus coleoptratus\"). Mezi typické ptáky oblasti, kteří se váží na staré listnaté porosty, patří žluna šedá (\"Picus canus\"), lejsek malý (\"Ficedula parva\"), holub doupňák (\"Columba oeneas\"), sýkora babka (\"Parus palustris\") a dlask tlustozobý (\"Coccothraustes coccothraustes\"). V oblasti hnízdí výr velký (\"Bubo bubo\"), kulíšek nejmenší (\"Glaucidium passerinum\"), čáp černý (\"Ciconia nigra\") a kriticky ohrožený orel mořský (\"Haliaeetus albicilla\").\n\nV současnosti je lokalita ponechána bez zásahů. Největší ohrožení představuje selektivní okus spárkatou zvěří a rychle zmlazující smrkové nálety na okrajích rezervace přitahující dřevokazný hmyz a omezující přirozenou obnovu původních porostů. Nepříznivá je i fragmentace přirozených lesních porostů tvořících maloplošné mozaiky smrkových monokultur a smíšených porostů.\n\n\n\n"}
{"id": "635540", "url": "https://cs.wikipedia.org/wiki?curid=635540", "title": "Hadí vrch", "text": "Hadí vrch\n\nHadí vrch je přírodní rezervace ev. č. 1373 poblíž obce Staré Město pod Landštejnem v okrese Jindřichův Hradec, v katastrálním území Rajchéřov. Oblast spravuje Agentura ochrany přírody a krajiny ČR. Důvodem ochrany jsou porosty jalovce obecného \"(Juniperus communis)\" s vyvinutými acidofilními vřesovištními společenstvy. Jedná se o bývalé balvanité pastviny, které mají mimo jiné i vysokou estetickou hodnotu.\n\nHorninovým podkladem je žula číměřského typu (moldanubický pluton). V horní části vrcholu Výhon (647 m n. m.) se nachází několik nízkých mrazových srubů s deskovitou odlučností horniny, pod nimi pak balvanové moře. Půdním pokryvem je kambizem typická, silně kyselá.\n\nOtevřené balvanité plochy porůstají charakteristicky vyvinutými keříčkovými vřesovištními společenstvy, v nichž převažují vřes obecný \"(Calluna vulgaris\") a borůvka černá \"(Vaccinium myrtillus).\" Typicky je vyvinuto mechové a lišejníkové patro na kamenech, roste zde ploník jalovcový \"(Polytrichum juniperinum\") či několik druhů rodů pupkovec \"(Umbilicaria spp.\") a dutohlávka \"(Cladonia spp.).\" Keřové patro tvoří rozptýlené porosty jalovce obecného \"(Juniperus communis),\" do nichž proniká krušina olšová \"(Frangula alnus).\"\n\nNa jižních svazích lokality se vyskytují teplomilné křovité dřeviny, hrušeň planá \"(Pyrus pyraster\") a hloh tuholistý \"(Crataegus x fallacina).\" Severní a západní svahy jsou porostlé druhotným lesem z náletu s převahou borovice lesní \"(Pinus sylvestris).\" Na zrašelinělém stanovišti v severozápadní části je vyvinuta mozaika společenstev rašelinných luk a krátkostébelných smilkových pastvin.\n\nPR Hadí vrch je jediným nalezištěm drobného motýla pernatušky vřesovištní \"(Oxyptilus ericetorum\") v České republice. Žijí tu některé chladnomilné podhorské druhy brouků z rodů střevlíček, drabčík a tesařík. Mezi pozoruhodné druhy lze zařadit i bedlobytku \"(Cordyla brevicornis),\" pro kterou je Hadí vrch jedinou lokalitou v Čechách, vrtalku \"(Metopomyza flavonotata),\" která byla v Čechách zjištěna teprve v poslední době, nebo mouchu \"(Lispocephala alma),\" jejíž výskyt byl zde v Čechách potvrzen.\n\nZ větších zvířat se na lokalitě vyskytuje linduška lesní \"(Anthus trivialis),\" v době hnízdění zde byl zastižen jeřábek lesní \"(Bonasa bonasia\") a sluka lesní \"(Scolopax rusticola).\"\n\nPorosty na svazích vznikly přirozenou sukcesí z náletu na opuštěných bývalých pastvinách po 2. světové válce. Horní okraje borového lesa se postupně do hloubky prosvětlují za účelem uvolnění dosud vitálních jalovců v podrostu. V zapojených porostech na úpatí svahů se provádějí jen běžné výchovné zásahy a zdravotní probírky. V samotných jalovcových porostech je třeba systematicky odstraňovat nálet a výmladky listnatých dřevin, zejména krušiny olšové. Okraj chráněného území je přístupný po veřejné cestě.\n\n\n"}
{"id": "635541", "url": "https://cs.wikipedia.org/wiki?curid=635541", "title": "Háje (přírodní památka)", "text": "Háje (přírodní památka)\n\nHáje jsou přírodní památka ev. č. 1599 a evropsky významná lokalita v okrese Prachatice. Nacházejí se v Šumavském podhůří (Vimperská vrchovina), poblíž obce Čkyně. Chráněné území, sestávající ze čtyř drobnějších nesouvisejících ploch, se nalézá několik set metrů východně od vesnice Onšovice, jež je jednou z místních částí zmíněné obce. Oblast spravuje Agentura ochrany přírody a krajiny ČR.\n\nDůvodem ochrany jsou tři ostrůvky krystalických vápenců s bohatou květenou − zejména populací hořečku mnohotvarého českého, která je jednou z nejbohatších a nejstabilnějších populací tohoto druhu nejen v ČR, ale v celém areálu výskytu. Z dalších významných druhů se na lokalitě vyskytuje úročník bojhoj, vratička měsíční, devaterník velkokvětý tmavý, jalovec obecný, vítod chocholatý, violka chlumní, kruštík tmavočervený, kruštík širolistý, hořeček nahořklý, kamejka rolní a pomněnka drobnokvětá.\n\nVýznamný je též výskyt teplomilné entomofauny, hojně se vyskytuje plž suchomilka obecná.\n\n"}
{"id": "635542", "url": "https://cs.wikipedia.org/wiki?curid=635542", "title": "Hliniště (přírodní rezervace)", "text": "Hliniště (přírodní rezervace)\n\nHliniště je přírodní rezervace ev. č. 11850 v okrese Prachatice. Nachází se na Šumavě, na jižním svahu Žlíbského vrchu pod bývalou osadou Žlíbky podél Hlinišťského potoka. Rezervace je součástí CHKO Šumava. Důvodem ochrany je cenný fragment zachovalého rašelinného brusnicového boru a rašelinné březiny obklopený komplexem lučních mokřadních biotopů v pokročilé fázi sukcesního procesu, výskyt zvláště chráněných druhů rostlin a bezobratlých.\n\n"}
{"id": "635543", "url": "https://cs.wikipedia.org/wiki?curid=635543", "title": "Hornovltavické pastviny", "text": "Hornovltavické pastviny\n\nHornovltavické pastviny jsou přírodní rezervace ev. č. 2319 v okrese Prachatice. Nacházejí se na Šumavě (Boubínská hornatina), při jižním okraji obce Kubova Huť. Rezervace je součástí CHKO Šumava.\n\nDůvodem ochrany jsou cenná minerotrofní rašeliniště s porosty krátkostébelných ostřic, komplexy mokřadů v okolí Kubohuťského potoka a prameniště, která tvoří spolu se sukcesními plochami složitou mozaikovitou strukturu s vysokou druhovou diverzitou ptačích společenstev. V 18. století zde kácením a vypalováním původního pralesa vznikly zemědělské plochy s kamennými snosy (dlouhé valy nebo zídky z kamenů na okrajích pozemků). Kamenné snosy se staly postupem času zvláštním biotopem − chybějí na nich půda a vegetace, a tak vytvářejí místní kamennou „poušť“, skuliny mezi kameny vyhledávají pavouci, brouci, malí obratlovci a plazi, především zmije obecná, ještěrka obecná a ještěrka živorodá. Od 50. let 20. století se zde přestalo hospodařit, odvodňovací rýhy postupně zarostly rašeliníkem a pozemky se znovu zamokřily, s ukončením pastvy se zde uchytily dřeviny a tak v současnosti tvoří porost pozemků nejen jalovec obecný, borovice a smrk, ale i brusnice borůvka, jeřáb, bříza a javor.\n\nV červnu 2006 byla v rezervaci otevřena naučná stezka, která má délku 850 m, začíná v centru Kubovy Huti a je zaměřena na přírodu a historii.\n\n"}
{"id": "635544", "url": "https://cs.wikipedia.org/wiki?curid=635544", "title": "Hořejší rybník (přírodní rezervace)", "text": "Hořejší rybník (přírodní rezervace)\n\nHořejší rybník je přírodní rezervace ev. č. 1800 poblíž obce Kadov v okrese Strakonice. Oblast spravuje Agentura ochrany přírody a krajiny ČR. Součástí rezervace je Hořejší rybník na Smoliveckém potoku neboli řece Lomnici. Důvodem ochrany je silně zarostlý rybník s loukami, podmáčenými olšinami a smíšeným lesem s bohatou květenou.\n\nNa západní straně bezprostředně navazuje přírodní rezervace Nový Rybník u Lnář, do nějž se slévají přítoky Lomnice, Hradišťský potok a říčka Kopřivnice. Za Hořejším rybníkem na východě bezprostředně následuje Dolejší rybník, přírodní rezervace Dolejší rybník však zaujímá pouze východní část jeho jižního břehu.\n\n"}
{"id": "635545", "url": "https://cs.wikipedia.org/wiki?curid=635545", "title": "Hrádeček (přírodní rezervace)", "text": "Hrádeček (přírodní rezervace)\n\nHrádeček je přírodní rezervace ev. č. 2216 poblíž obce Střížovice v okrese Jindřichův Hradec. Zvláště chráněné území spravuje Jihočeský kraj. Důvodem ochrany jsou mokřadní biotopy rašelinišť, rašelinných luk, rybníků a jejich pobřežních pásem, na které je vázáno velké druhové bohatství rostlin a živočichů.\n\n"}
{"id": "635546", "url": "https://cs.wikipedia.org/wiki?curid=635546", "title": "Chvalšovické pastviny", "text": "Chvalšovické pastviny\n\nChvalšovické pastviny je přírodní památka ev. č. 1382 poblíž obce Dřešín v okrese Strakonice. Chráněné území se rozkládá asi kilometr západně od vesnice Chvalšovice, na k vsv. ukloněném svahu pod samotou \"Štefl\". Oblast spravuje Agentura ochrany přírody a krajiny ČR.\n\nDůvodem ochrany jsou zarůstající pastviny s mozaikou lučních společenstev a společenstev pramenišť s obsáhlým souborem cenných a ohrožených lučních a rašelinných druhů rostlin, jako je např. tučnice obecná (\"Pinguicula vulgaris\"), kosatec sibiřský (\"Iris sibirica\"), prstnatec májový (\"Dactylorhiza majalis\"), vrba rozmarýnolistá (\"Salix rosmarinifolia\"), ostřice Hartmanova (\"Carex hartmanii\"), srpice barvířská (\"Serratula tinctoria\") a další.\n\n\n"}
{"id": "635547", "url": "https://cs.wikipedia.org/wiki?curid=635547", "title": "Irův dvůr", "text": "Irův dvůr\n\nIrův dvůr je přírodní památka ev. č. 1600 v okrese Prachatice. Nachází se v Šumavském podhůří (Prachatická hornatina) na východním okraji města Prachatice. Oblast spravuje Agentura ochrany přírody a krajiny ČR. Důvodem ochrany jsou louky a pastviny s prstnatcem májovým a kosatcem sibiřským.\n\nChráněným územím prochází značená naučná stezka, která byla vybudována v roce 1992, má délku 750 m a původně měla 10 zastavení. V současnosti (březen 2019) stojí v místě, kde až do roku 1984 rostla památná Irů lípa, jedna informační tabule.\n\n\n"}
{"id": "635548", "url": "https://cs.wikipedia.org/wiki?curid=635548", "title": "Jalovce u Kunžaku", "text": "Jalovce u Kunžaku\n\nJalovce u Kunžaku jsou přírodní památka ev. č. 1372 poblíž obce Kunžak v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování kompaktního jalovcového porostu s podrostem acidofilních bylin s výraznými estetickými hodnotami, jako doklad dřívějšího extenzivního využívání kamenitých pastvin.\n\n"}
{"id": "635549", "url": "https://cs.wikipedia.org/wiki?curid=635549", "title": "Jalovce u Valtínova", "text": "Jalovce u Valtínova\n\nJalovce u Valtínova jsou přírodní památka ev. č. 1369 západně od Valtínova u Kunžaku v okrese Jindřichův Hradec. Chráněné území je v péči Krajského úřadu Jihočeského kraje.\n\nDůvodem ochrany je zachovalý souvislý porost jalovce obecného.\n\n"}
{"id": "635550", "url": "https://cs.wikipedia.org/wiki?curid=635550", "title": "Jelení vrch (přírodní památka)", "text": "Jelení vrch (přírodní památka)\n\nJelení vrch je přírodní památka ev. č. 935 v okrese Prachatice. Nachází se na Šumavě (Trojmezenská hornatina), asi tři čtvrtě kilometrů jihovýchodně od obce Stožec. Chráněné území zaujímá horní partie východního úbočí \"Jeleního vrchu\" (897 m) po levé straně údolí potoka Hučiny. Je součástí NP Šumava, jehož je I. zónou. Důvodem ochrany je zbytek přirozeného smíšeného porostu ve smrkobukovém vegetačním stupni Šumavy. Hnízdiště čápa černého.\n\n"}
{"id": "635551", "url": "https://cs.wikipedia.org/wiki?curid=635551", "title": "Jezerní luh", "text": "Jezerní luh\n\nJezerní luh je přírodní památka ev. č. 929 v okrese Prachatice. Nachází se na Šumavě (Trojmezenská hornatina) v údolí Jezerního potoka, zhruba 5 km západně od obce Nová Pec. Je součástí NP Šumava, jehož je I. zónou. Důvodem ochrany je soustava tří malých rašelinišť s navazujícími kontaktními mechovými smrčinami v komplexu Trojmezenské hornatiny.\n\n"}
{"id": "635552", "url": "https://cs.wikipedia.org/wiki?curid=635552", "title": "Ježová", "text": "Ježová\n\nJežová je přírodní rezervace ev. č. 13127 poblíž obce Přední Výtoň v okrese Český Krumlov. Rezervace je v péči Správy Národního parku Šumava.\n\nDůvodem ochrany je biotop přechodového rašeliniště a přirozeně se vyvíjející ekosystém rašelinného brusnicového boru s výskytem zvláště chráněných druhů rostlin a živočichů.\n\n"}
{"id": "635553", "url": "https://cs.wikipedia.org/wiki?curid=635553", "title": "Jilmová skála", "text": "Jilmová skála\n\nJilmová skála je přírodní památka ev. č. 934 v okrese Prachatice. Nachází se na Šumavě, necelé 3 km východně od obce Horní Vltavice, v jižní rozsoše hory Boubín. Území je chráněno od roku 1985. Je součástí CHKO Šumava.\n\nDůvodem ochrany je zbytek souboru přirozených lesních porostů květnatých bučin a suťového lesa na skalnatém hřebenu ve smrkobukovém vegetačním stupni Šumavy, který byl dříve hojným výskytem jilmů. Důležitá srovnávací plocha pro stanovištní průzkum. Za pozornost stojí také skály a horniny, na nichž se tyto porosty vyvinuly − migmatitizované biotitické pararuly, cordieritické nebulitické migmatity a pokročilé anatexity tvoří výrazné skály, modelované periglaciálním zvětráváním (mrazové sruby, tory a skalní hradby, suťoviska).\n\nPřírodní památky Jilmová skála se rozkládá okolo významného skalnatého hřebenu směřující severojižním směrem z \"Červeného vrchu\" (1198 m n. m.). Červený vrchol je protáhlá část masívu \"Pažení\" (1281 m n. m.). Celá oblast leží v zalesněné oblasti vrcholku Boubín (1362 m n. m.), kolem kterého se rozkládá národní přírodní rezervace Boubínský prales. Oblast památky Jilmová skála pak leží nedaleko jižního okraje lesa, 1 kilometr severně od vesnice Zátoň a železniční zastávky Zátoň, v nadmořské výšce 985 až 1037 m. Chráněné území tak vytváří nárazníkovou oblast pro národní přírodní rezervaci Boubínský prales.\n\nNa západní, jižní a východní straně vede poblíž hranice přírodní památky železnice spojující Volary s Vimperkem.\n\nLokalita dostala svůj název dle skalního útvaru, které se na území nachází. Území bylo vyhlášeno 1. listopadu 1985.\n\nSkalní podloží lokality je tvořeno masivním až střednězrnitým cordierit-biotitickým migmatitem s lokálním přechodem do perlové ruly moldanubické skupiny proterozoického stáří. V oblasti se zde vyskytují významné migmatitové výchozy, které tvoří skalní útvary. Ty byly později modifikovány periglaciálním zvětráváním. To mělo za následek vznik řady morfologických útvarů jako například mrazové sruby, tory, skalní hradby a suťová pole. Obnažené bloky metamorfovaných hornin umožňují pozorovat stopy natavení hornin a segregaci minerálních agregátů.\n\nNa skalním podloží se nachází půdní pokryv tvořený převážně dystrickou kambizemí, která místy přechází k podzolu kambizemnímu. V oblastech, kde k povrchu vystupuje skalnatý podklad, je vyvinut ranker typický a kambizemní.\n\nOblast chráněného území je porostlé lesním komplexem s převahou jedlo-smrkových bučin, které jsou blízké původnímu lesu, nicméně dříve se na lokalitě vyskytoval i jilm. Pravděpodobně se tak jedná o nejzachovalejší část zátoňského polesí. V podrostu stromového patra se daří vzácným zástupcům květeny a hub.\n\nNa lokalitu přírodní památky se dá dostat po schůdné turistické cestě, která vede západním směrem na Kubovu Huť. Nicméně oblast skal není veřejnosti přístupná. Od roku 2000 je chráněné území Jilmova skála taktéž jednou ze zastávky lesnické naučné stezky o délce 13,2 km.\n\n\n"}
{"id": "635554", "url": "https://cs.wikipedia.org/wiki?curid=635554", "title": "Kadovský viklan", "text": "Kadovský viklan\n\nKadovský viklan je přírodní památka, vyhlášená v roce 1985. Je v evidenci Krajského úřadu Jihočeského kraje pod č. 969. Nachází se v obci Kadov u Blatné v okrese Strakonice, zhruba 200 metrů od centra obce a pouhých 30 metrů od budovy obecního úřadu.\n\nDůvodem ochrany je granodioritový viklan, jeden z největších v ČR.\n\nKadovský viklan neznámý vandal vyvalil již v roce 1893 z jeho původního místa. Šest lidí v čele s Pavlem Pavlem vybavených pouze dřevěnými pákami a klíny tento necelých 30 tun vážící viklan opět vztyčilo až v roce 1983 a přesunulo do původní polohy. Nicméně i následně byl viklan ještě několikrát ze svého lůžka shozen a opětovně umístěn zpět. Poslední usazení proběhlo v roce 2003.\n\n\n"}
{"id": "635555", "url": "https://cs.wikipedia.org/wiki?curid=635555", "title": "Kaproun (národní přírodní památka)", "text": "Kaproun (národní přírodní památka)\n\nKaproun je národní přírodní památka ev. č. 1375 severozápadně od stejnojmenné vesnice u Kunžaku v okrese Jindřichův Hradec. Oblast spravuje AOPK ČR – regionální pracoviště Jižní Čechy.\n\nDůvodem ochrany je přechodové luční rašeliniště, důležité pro záchranu popsaného vnitrodruhového prstnatce Traunsteinerova \"(Dactylorhiza traunsteineri\" var. \"wisniewskii\" ). Na tuto lokalitu bezprostředně navazuje rybník s výskytem chráněného druhu leknínu bělostného \"(Nymphaea candida).\"\n\n"}
{"id": "635556", "url": "https://cs.wikipedia.org/wiki?curid=635556", "title": "Kněží hora (přírodní rezervace, okres Strakonice)", "text": "Kněží hora (přírodní rezervace, okres Strakonice)\n\nKněží hora (též známá jako Katovická hora) je přírodní rezervace ( ev. č. 907), která se nachází 1,5 km severozápadně od obce Katovice v okresu Strakonice. Hlavním důvodem ochrany je lesní porost na ploše přírodní rezervace, představující zbytek doubrav, které se na Strakonicku dříve přirozeně vyskytovaly. \n\nChráněné území zaujímá příkré jižní a jihozápadní svahy Katovické hory (493,2 m n. m.). Přírodní rezervace má výměru 13,51 ha. Nachází se nad soutokem Otavy a Březového potoka. Oblast spravuje Agentura ochrany přírody a krajiny ČR. Krajina je zde velmi rozmanitá, na severu se nachází pahorkatý reliéf, který na jihu strmě padá k řece Otavě, kde ráz krajiny přechází do široké říční nivy, typické pro plochou Strakonickou kotlinu. Okolní krajina je poznamenaná zemědělskou činností a v blízkém okolí se jedná o největší zalesněnou plochu, což přispívá k její důležitosti. \n\nNa vrcholu kopce je možné nalézt pozůstatky raně středověkého slovanského hradiště. Jedná se o chráněnou kulturní památku. Původní jehličnatý les je mapován již v císařském katastru z roku 1837. Nejstarším současným porostem je populace borovic, která je až 159 let a populace dubu, stará 126 let. Oblast byla vyhlášena dne 1.12.1985 okresním národním výborem ve Strakonicích za chráněný přírodní výtvor. Dne 13. 8.1992 byla oblast převedena do kategorie přírodní rezervace. V roce 1994 probíhal v rezervaci inventarizační průzkum a byl podán vytvořen plán péče. \nOblast byla také krátkou dobu využívána k těžbě průmyslového grafitu. Ten se zde začal těžit roku 1913 ve třech štolách dlouhých 200 metrů. Ročně se vytěžilo až 500 tun grafitu, který se pomocí malé lanovky přepravoval ke zpracování na druhou stanu Otavy . Těžba je dnes již zastavena, nicméně zde můžeme nalézt původní štoly jsou zde zachovány dodnes a jsou zabezpečeny proti vniknutí mřížemi. V roce 2017 byla část porostu odtěžena z důvodu napadení kůrovce. Vzniklé holiny byly na podzim téhož roku a na jaře 2018 znovu osázeny. \n\nOblast se geologicky řadí do Středočeské pahorkatiny, okrsek Radomyšlské pahorkatiny. Nejvyšším bodem území je vrchol Katovické hory (493,2 m n. m.), nejnižším bodem pak stezka vedoucí na úrovni Otavy, po jejím levém břehu (404 m n. m.). Skalní základ tvoří pestrá skladba moldanubika. Z hornin se zde nachází především rula, konkrétně parula s vložkami erlanu, cordielitu, případně amfibol-proxenického kvarcitu. Lokálně je zde na parulu vázaný grafit, jehož těžba zde v minulosti probíhala ve třech štolách. Parula je především biotického původu. Typickým půdním pokryvem je kambizem, na většině plochy kyselá. \n\nOblast patří z klimatického hlediska do mírně teplé, mírně suché oblasti. Roční srážkový úhrn je kolem 550 mm a průměrná roční teplota je 7°C. \nLokalita se zabývá především ochranou zanikajících území acidofilních středoevropských teplomilných doubrav. Nejvýraznější dřevinou je zde Dub zimní, místy dub letní. Na prudkých svazích rezervace se vyskytují společenstva subxerotermních křovin. Oblast je také významná z mykologického hlediska a sice výskytem dvou teplomilných druhů hvězdovek: hvězdovka pastvinná (\"Geastrum schmidelii)\"a hvězdovka bradavková (\"Geastrum corollinum\") \n\nZ vzácnějších rostlin na lokalitě roste např. vikev hrachovitá (\"Vicia pisiformis\"), hrachor černý (\"Lathyrus niger\"), pomněnka řídkokvětá (\"Myosotis sparsiflora\"). Na skalnatých západních svazích roste mj. hvozdíček prorostlý (\"Petrorhagia prolifera\"), jalovec obecný (\"Juniperus communis\"), růže Jundzillova (\"Rosa jundzillii\"), rmen barvířský (\"Anthemis tinctoria\"), radyk prutnatý (\"Chondrilla juncea\"), bělolist rolní (\"Filago arvensis\"), chrpa latnatá (\"Centaurea stoebe\"), oman hnidák (\"Inula conyzae\"), jehlice plazivá (\"Ononis repens\"), křivatec rolní (\"Gagea villosa\"), netřesk výběžkatý (\"Jovibarba globifera\"), konopice širolistá (\"Galeopsis ladanum\"), rozrazil Dilleniův (\"Veronica dillenii\") a další. \n\nV přírodní rezervaci je velmi zajímavá, mozaikovitá skladba rostlinných společenstev. Můžeme zde nalézt například:\n\n\nV oblasti se vyskytují některé druhy významného hmyzu, např. pilořitka velká (Urocerus gigas), slunéčko (\"Calvia quinquedecimguttana),\" ohniváček modlolemý \"(Lycaena hippothoe)\" .\n\nNa lokalitě můžeme nalézt některé typické druhy ptáků. Mezi méně obvyklé patří např lejsek šedý (\"Muscicapa striata)\" šoupálek krátkoprstý (\"Certhia brachydactyla\")a dask tlustozobý (\"Coccothraustes coccothraustes).\" V PR byla také zaznamenána přítomnost Sokola stěhovavého (\"Falco peregrinus\") a Výra velkého (\"Bubo bubo)\". \n\nNa lokalitě bylo před vyhlášením PR uměle vysazeno stádo muflonů. Vysazená zvěř zde dobře prospívala, avšak přítomnost stáda měla negativní vliv na prostor PR a proto bylo po vyhlášení PR postupně odstraněno.\n\nZ dalších významnějších druhů zde můžeme nalézt netopýry. Zimují v uzavřených štolách po těžbě grafitu. Byl zde pozorován například Vrápenec malý (\"Rhinolophus hipposideros\"), netopýr vousatý (\"Myotis mystacinus\"), netopýr řasnatý (\"Myotis nattereri\")a netopýr ušatý \"(Plecotus auritus).\" Jedná se především o zimující netopýry. \n\nDůvodem dlouhodobé ochrany oblasti je zachování subacidofilních teplomilných doubrav, křovinatých společenstev a dalšího původního, či polopůvodního porostu. Hlavním zájmem ochrany je zbytek původních doubrav, vyskytujících se dříve na Strakonicku. V lokalitě přírodní rezervace můžeme také najít druhově bohatá křovinná,travinná a bylinná společenstva.\n\nV areálu PR probíhají managementové zásahy popsané v plánu péče pro rok 2018-2028. Cílem tohoto plánu je návrat původní dřevinné skladby a postupné vyřezávání nepůvodních náletových dřevin, především borovice a akátu. Záměrem opatření je snaha o přeměnu nepůvodních jehličnatých porostů na porosty s původní dřevinnou skladbu a podporu vyššího zastoupení listnatých dřevin. Pozornost je věnována například podpoře růstu dubových semenáčků. Skalní trávníky na exponovaných svazích jsou dlouhodobě stabilní. Celá lokalita je vědecky atraktivní z hlediska pozorování a mapování sukcesních změn, probíhajících po plánovaných zásazích do lokality.\n\nZásadním krokem pro ochranu rezervace bylo snižování a následné úplně odstranění mufloní zvěře. Jejich přítomnost podporoval půdní erozi a splavování půdy ze svahů Katovické hory. Dalším negativním důsledkem přítomnosti muflonů byla silná eutrofizace původních doubrav a silný okus mladých dřevin a úbytek lučních a bylinných společenstev.\n\nVelká část území PR je těžce přístupná. Avšak lze se s ní seznámit prostřednictvím krásné naučné stezky. Ta vede po hranici PR po levém břehu řeky Otavy. Naučná stezka, dlouhá přibližně 4 km, vede kolem kamenného historického Žižkova mostu. Stezka je hojně využívaná k cyklistice, běhu, nebo jen pěkným procházkám. Výchozím místem pro návštěvu PR je začátek této naučné stezky v Katovicích. Delší vycházkovou variantou jr přejít v Dolním Poříčí silniční most a vracet se po druhé straně řeky zpět do Katovic. Tato trasa měří zhruba 6 km\n\n"}
{"id": "635557", "url": "https://cs.wikipedia.org/wiki?curid=635557", "title": "Kotlina pod Pláničským rybníkem", "text": "Kotlina pod Pláničským rybníkem\n\nKotlina pod Pláničským rybníkem je přírodní památka ev. č. 1549 v okrese Český Krumlov, a to v katastrálních územích Černá v Pošumaví a Světlík. Oblast spravuje Agentura ochrany přírody a krajiny ČR. Důvodem ochrany je soubor lučních rašelinných pramenišť na podkladu pestré série krystalinika, luční slatiny, významná flora.\n\nK méně běžným druhům zde vyskytujících se brouků patří drabčík Mycetoporus angularis a hlodník Corticarina latipennis. Z ptáků zde jsou linduška luční (Anthus pratensis), budníček menší (Phylloscopus collybita), budníček větší (Phylloscopus trochilus) a pěvuška modrá (Prunella modularis). \n\n\n"}
{"id": "635558", "url": "https://cs.wikipedia.org/wiki?curid=635558", "title": "Kotlina Valné", "text": "Kotlina Valné\n\nKotlina Valné je přírodní památka ev. č. 927 v okrese Prachatice. Nachází se na Šumavě, v pramenné oblasti potoka Valná, zhruba 5 km zjz. od městyse Strážný, v prostoru zaniklé vesnice Dolní Světlé Hory a jižně až jihozápadně od ní. Je součástí NP Šumava, jehož je I. zónou. Důvodem ochrany jsou tři menší horská rašeliniště v pramenné oblasti Valné porostlá březinami a podmáčenými smrčinami, tvořící s okolními mezofilními loukami dobře zachovalý komplex přirozené rašeliništní a mokřadní vegetace s druhově početným souborem vzácných a ohrožených rostlin a živočichů (suchopýrek alpský).\n\n"}
{"id": "635559", "url": "https://cs.wikipedia.org/wiki?curid=635559", "title": "Koubovský rybník", "text": "Koubovský rybník\n\nKoubovský rybník je přírodní památka ev. č. 1062 v okrese Prachatice. Nachází se v Šumavském podhůří severně od vesnice Třešňový Újezdec a západně od vesnice Vodice, které tvoří součást městyse Lhenice. Oblast spravuje Agentura ochrany přírody a krajiny ČR. Důvodem ochrany je Koubovský rybník na Vadkovském potoce s litorálními rákosinami a bohatou submerzní vegetací a slatinná louka se zachovalými rašelinnými společenstvy s bohatým druhovým složením význačných rostlin. Rozmnožují se tu početné populace obojživelníků, žijí zde některé ohrožené druhy mokřadního hmyzu, hnízdí vodní a mokřadní ptactvo.\n\n"}
{"id": "635560", "url": "https://cs.wikipedia.org/wiki?curid=635560", "title": "Kovašínské louky", "text": "Kovašínské louky\n\nKovašínské louky je přírodní rezervace ev. č. 1377 mezi obcemi Bratronice a Doubravice v okrese Strakonice. Chráněné území se rozkládá v nivě Brložského potoka, vklíněno mezi rybníky \"Nahošín\" (na západě) a \"Kovašín\" (na východě). Oblast spravuje Agentura ochrany přírody a krajiny ČR.\n\nDůvodem ochrany je zachování současné biodiverzity a cílenou péčí vytvořit podmínky pro další pozitivní vývoj celého ekosystému. Ze vzácných druhů rostlin se na lokalitě vyskytuje např. hořec hořepník (\"Gentiana pneumonanthe\"), všivec bahenní (\"Pedicularis palustris\"), ostřice blešní (\"Carex pulicaris\"), ostřice Hartmanova (\"Carex hartmanii\"), ostřice stinná (\"Carex umbrosa\"), ostřice Davallova (\"Carex davalliana\"), hadí mord nízký (\"Scorzonera humilis\"), mochna bahenní (\"Potentilla palustris\"), tolije bahenní (\"Parnassia palustris\"), prstnatec májový (\"Dactylorhiza majalis\") a další. Na lokalitě se vyskytuje také vzácný modrásek hořcový (\"Maculinea alcon alcon\").\n\n"}
{"id": "635561", "url": "https://cs.wikipedia.org/wiki?curid=635561", "title": "Kozí stráň", "text": "Kozí stráň\n\nKozí stráň je přírodní rezervace ev. č. 13128 poblíž obce Černá v Pošumaví v okrese Český Krumlov. Rezervace je v péči Správy Národního parku Šumava.\n\nDůvodem ochrany jsou rostlinná a živočišná společenstva na podmáčených a rašelinných loukách a mokrých sukcesních plochách v nivě Rothovského potoka a jeho bezejmenných přítoků a ve starém podmáčeném lese.\n\n"}
{"id": "635562", "url": "https://cs.wikipedia.org/wiki?curid=635562", "title": "Krabonošská niva", "text": "Krabonošská niva\n\nKrabonošská niva je přírodní rezervace ev. č. 1954 poblíž obce Nová Ves nad Lužnicí v okrese Jindřichův Hradec. Oblast spravuje Agentura ochrany přírody a krajiny ČR.\n\nDůvodem ochrany je zachování přírodního toku řeky Lužnice a její nivy, s charakteristickým reliéfem a s mozaikou různých typů mokřadních a lučních společenstev. Území má význam především pro neporušenost hydrologického režimu a jako refugium cenných mokřadních společenstev s řadou vzácných, ohrožených či jinak významných druhů.\n\n"}
{"id": "635563", "url": "https://cs.wikipedia.org/wiki?curid=635563", "title": "Králek", "text": "Králek\n\nKrálek je přírodní památka ev. č. 2095 poblíž obce Pluhův Žďár v okrese Jindřichův Hradec. Oblast spravuje Agentura ochrany přírody a krajiny ČR. \nDůvodem ochrany je zachování populace kriticky ohrožené pobřežnice jednokvěté, prostřednictvím ochrany ekosystému rybníka.\n\n"}
{"id": "635564", "url": "https://cs.wikipedia.org/wiki?curid=635564", "title": "Kralovické louky", "text": "Kralovické louky\n\nKralovické louky je přírodní rezervace ev. č. 1574 v okrese Prachatice. Nachází se v Šumavském podhůří, poblíž vesnice Kralovice, jedné z místních částí obce Nebahovy. Chráněné území zaujímá k západu skloněné svahy po pravé straně údolí Zlatého potoka a sestává ze dvou nesouvislých částí, z nichž větší (cca 80 % rozlohy) představuje průřez celou strání od spodního okraje Kralovic až k potoku, menší díl, situovaný asi o 200 m jižněji, pak obsahuje pouze střední partie svahu. Oblast spravuje Agentura ochrany přírody a krajiny ČR.\n\nDůvodem ochrany jsou zrašelinělé svahové louky s bohatou květenou. Jediná lokalita kohátky kalíškaté v jižních Čechách. Dále zde roste např. hořeček český, hladýš pruský, tučnice obecná, kosatec sibiřský, tolije bahenní a další.\n\n"}
{"id": "635565", "url": "https://cs.wikipedia.org/wiki?curid=635565", "title": "Krvavý a Kačležský rybník", "text": "Krvavý a Kačležský rybník\n\nKrvavý a Kačležský rybník je národní přírodní památka poblíž obce Člunek v okrese Jindřichův Hradec. Oblast spravuje Agentura ochrany přírody a krajiny ČR regionální pracoviště Jižní Čechy.\n\nPředmětem ochrany jsou přirozené lesní porosty tvořené společenstvy mokřadních olšin a mokřadních vrbin; mokřady tvořené společenstvy přechodových rašelinišť, pobřežních rákosin a vysokých ostřic obnažených den letněných rybníků a vlhkých písků a společenstvy makrofytní vegetace vodních nádrží; travní porosty tvořené společenstvy bezkolencových luk, vysokobylinných vlhkých lad, ostřicových porostů a smilkových trávníků; společenstvo hnízdících vodních a mokřadních druhů ptáků vázané na rybniční biotopy; populace vzácných a ohrožených druhů rostlin kapraď hřebenitá, leknín bělostný, všivec lesní a ostřice plstnatoplodá, včetně jejich biotopů, a populace vzácných a ohrožených druhů živočichů škeble rybničná, sekavec písečný, skokan ostronosý, skokan krátkonohý a vydra říční, včetně jejich biotopů.\n\nÚzemí NPP Krvavý a Kačležský rybník mělo v letech 1994–2012 status přírodní rezervace.\n\nNejvětšími rybníky v chráněném území jsou Kačležský rybník (176 hektarů) a Krvavý rybník s rozlohou 127 hektarů. Kromě nich do rezervace patří soustava malých rybníků u severozápadního břehu Kačležského rybníka:\n\nKačležský rybník byl založen v roce 1544, ale podle jiných zdrojů jej založil hejtman Jan Šťastný z Pušperka až v roce 1551. Katastrální výměra rybníku je 195,4 hektarů, hloubka dosahuje dvou metrů, celkový objem 1 400 000 m³ a retenční objem 788 500 m³.\n\n"}
{"id": "635566", "url": "https://cs.wikipedia.org/wiki?curid=635566", "title": "Kuřidlo", "text": "Kuřidlo\n\nKuřidlo je vrchol (546 m) ve Středočeské pahorkatině a stejnojmenná přírodní rezervace ev. č. 976, zahrnující jeho vrcholovou partii a část severních svahů, severozápadně od města Strakonice v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je zbytek vápencové doubravy se zachovalou vegetací s celou řadou vzácných a chráněných druhů rostlin. Roste zde např. oman vrbolistý \"(Inula salicina),\" oman hnidák \"(Inula conyzae),\" rozrazil ožankovitý \"(Veronica teucrium),\" sasanka pryskyřníkovitá \"(Anemone ranunculoides),\" ostřice chabá \"(Carex flacca),\" bika obecná \"(Luzula divulgata),\" okrotice bílá \"(Cephalanthera damasonium),\" okrotice červená \"(Cephalanthera rubra),\" kruštík tmavočervený \"(Epipactis atrorubens),\" kruštík širolistý \"(Epipactis helleborine),\" hlístník hnízdák \"(Neottia nidus-avis),\" vemeník dvoulistý \"(Platanthera bifolia),\" lilie zlatohlavá \"(Lilium martagon),\" hlaváč fialový \"(Scabiosa columbaria),\" hořec brvitý \"(Gentianopsis ciliata),\" jetel alpínský \"(Trifolium alpestre),\" kamejka lékařská \"(Lithospermum officinale),\" orlíček obecný \"(Aquilegia vulgaris),\" zimostrázek nízký \"(Polygala chamaebuxus),\" ostružiník skalní \"(Rubus saxatilis),\" kociánek dvoudomý \"(Antennaria dioica).\" V akátinách na jižním svahu vrchu roste roztroušeně křivatec luční \"(Gagea pratensis),\" vzácně i křivatec rolní \"(Gagea villosa).\" Na vrcholu Kuřidla roste jako na jediné lokalitě Strakonicka jeřáb břek \"(Sorbus torminalis).\" V minulosti se zde vyskytovala i řada dalších vzácných druhů, jejichž výskyt již patří minulosti: pětiprstka žežulník \"(Gymnadenia conopsea),\" prstnatec bezový \"(Dactylorhiza sambucina),\" sasanka lesní \"(Anemone sylvestris),\" smrkovník plazivý \"(Goodyera repens),\" škarda ukousnutá \"(Crepis praemorsa)\" a korálice trojklaná \"(Corallorhiza trifida).\"\n\nGeomorfologicky vrch spadá do celku Blatenská pahorkatina, podcelku Horažďovická pahorkatina, okrsku Radomyšlská pahorkatina, podokrsku Droužetická pahorkatina a její Kuřidelské části.\n\n"}
{"id": "635567", "url": "https://cs.wikipedia.org/wiki?curid=635567", "title": "Kvilda – Pod políčky", "text": "Kvilda – Pod políčky\n\nKvilda – Pod políčky je přírodní památka ev. č. 1237 v okrese Prachatice. Nachází se na Šumavě, v údolí Kvildského potoka na západním svahu hory Orel, severně od obce Kvilda. Je součástí NP Šumava, jehož je I. zónou. Důvodem ochrany je lokalita s významným zastoupením chráněných a ohrožených druhů rašeliništní, mokřadní až vřesovištní vegetace včetně zbytků charakteristických acidofilních lučních společenstev centrální Šumavy s nejbohatším zastoupením hořce panonského (\"Gentiana pannonica\") v jihočeské části Šumavy.\n\n"}
{"id": "635568", "url": "https://cs.wikipedia.org/wiki?curid=635568", "title": "Kysibl (přírodní památka)", "text": "Kysibl (přírodní památka)\n\nPřírodní památka Kysibl se rozprostírá ca 2, 6 km jihovýchodně od obce Rancířov podél pravostranného přítoku Blatnice a při záp. - sev. úpatí kopce Kysibl na katastrálním území obce Rancířov v nadmořské výšce 445–470 m a je od roku 2002 vedená pod ev. č. 2217. Leží ve východním cípu Jihočeského kraje na hranici s krajem Jihomoravským. Území se nalézá ve fytogeografickém okresu Moravské podhůří Vysočiny spadajícím do fytogeografického obvodu Českomoravského mezofytika.\n\nMeliorace, špatné nebo žádné hospodaření na okolních polích a tím i živiny spláchnuté z povrchu polí se podepsaly na míře narušení půd a rostlinného porostu. Jen díky celkem nekompromisnímu postoji k obhospodařování zemědělských půd v posledních letech a odlehlé poloze enklávy se podařilo zachovat nebo dokonce obnovit její luční porosty. V případě PP Kysibl se jedná o nehlubokou, úzkou údolní nivu u pramene pravostranného přítoku Blatnice.\n\nMuskovit biotitická pararula v metamorfním moldanubiku a částečně menší oblasti amfibolitu nevybočují z geologického podloží zmíněného mikroregionu. V prostoru nivy je podloží překryto kvartérními hlinitopísčitými deluviofluviálními sedimenty. Kysibl je součástí pramenné oblasti pravostranného přítoku Blatnice v povodí řeky Dyje.\n\nNa lokalitě bylo nalezeno 173 taxonů cévnatých rostlin. 11 taxonů je registrováno v Červeném seznamu České republiky, z toho pět taxonů z kategorie druhů ohrožených. 2 druhy jsou chráněné zákonem v rámci vyhlášky MŽP ČR č. 395/1992.\n\nNa první pohled převažují lesní společenstva dubohabřin. Hájové porosty pak z niv přechází do olšového lesíka. Louky vytváří ucelené plochy vlhké vegetace a to podle druhu mokřadu nebo míry poškození. Celkově však převládají přírodně cenná společenstva.\n\nVegetace u mělčiny potoka a bočního prameniště. Převažují plochy s potočníkem vzpřímeným (\"Berula erecta\"), v místech pramenišť namíchaný s pryskyřníkem plazivým (\"Ranunculus repens\") a řeřišnicí hořkou (\"Cardamine amara\") nebo s pomněnkou bahenní volnokvětou (\"Myosotis palustris\" subsp. \"laxiflora\"). Jedná se o ukázkovou pobřežní vegetaci malých vodních toků.\n\nZde se jedná o převahu ostřice ostré (\"Carex acutiformis\"). Biotop se nachází pouze v místech nekosených, a to ojediněle. Jejich výskyt souvisí s kolísáním podzemní vody.\n\nVlhké pcháčové louky se váží na bezlesá území po obou březích potoka. Na sušších místech jsou zastoupeny především pcháčem zelinným (\"Cirsium oleraceum\"), kakostem lučním (\"Geranium pratense\"), kakostem bahenním (\"Geranium palustre\"), bedrníkem větším (\"Pimpinella major\") a travinami psárkou luční (\"Alopecurus pratensis\"), lipnicí obecnou (\"Poa trivialis\") a ostřicí trsnatou (\"Carex cespitosa\"). Na jaře rozkvétá prvosenka vyšší (\"Primula elatior\") a na konci léta ocún jesenní (\"Colchicum autumnale\"). Na jz. PP došlo v minulém režimu k mohutnému odvodnění a rekultivaci.\n\nVlhká místa s ostřicí trsnatou (\"Carex cespitosa\") jsou chudší, ale o to více prorostlá vzácnějšími druhy. Narazíme na úpolín nejvyšší (\"Trollius altissimus\"), žluťuchu lesklou (\"Thalictrum lucidum\"), tužebník jilmový (\"Filipendula ulmaria\"), přesličku bahenní (\"Equisetum palustre\"), pryskyřník zlatožlutý (\"Ranunculus auricomus\" agg.), blatouch bahenní (\"Caltha palustris\"), lipnici obecnou nebo pcháč zelinný (\"Cirsium oleraceum\"). Do suššího prostoru bez kosení nastupují vysokobylinná lada s tužebníkem jilmovým.\nOkraje hájků a luk zakončené křovinami jsou druhově bohaté, jako třeba na slivoň trnku (\"Prunus spinosa\"), hloh (\"Crataegus\" sp.), lísky (\"Corylus avellana\"), brslen evropský (\"Euonymus europaea\") nebo kalinu obecnou (\"Viburnum opulus\"), i když hodně prorostlé bezem černým (\"Sambucus nigra\").\n\nVrbiny se na chráněném území vyskytují ojediněle, najdeme zde ale vrbu popelavou (\"Salix cinerea\"), a to především na rozvodněném území.\n\nHojně zastoupený biotop tvoří potoční olšiny. Hlavně na západě na sušším území, kde je potok mírně zakleslý, dominují olše lepkavá (\"Alnus glutinosa\"), dub letní (\"Quercus robur\") a vrba křehká (\"Salix euxina\"). Na jaře rozkvétá v bylinném patře plicník lékařský (\"Pulmonaria officinalis\"), prvosenka vyšší (\"Primula elatior\"), vraní oko čtyřlisté (\"Paris quadrifolia\"), vzácně česnek medvědí (\"Allium ursinum\"). V létě zde najdeme válečku lesní (\"Brachypodium sylvaticum\") a škardu hořkou (\"Crepis paludosa\"). Na této lokalitě je část přírodní památky poškozena úpravami vodních ploch a melioracemi.\n\nVe východní části lokality v mokrém lesíku při pravém břehu potoka se daří olši lepkavé (\"Alnus glutinosa\") a jasanu ztepilému (\"Fraxinus excelsior\"). V bylinném patře roste krabilice chlupatá (\"Chaerophylum hirsutum\"), řeřišnice hořká (\"Cardamine amara\"), vzácně bledule jarní (\"Leucojum vernum\"), na jaře plicník lékařský (\"Pulmonaria officinalis\"), prvosenka vyšší (\"Primula elatior\") a vraní oko čtyřlisté (\"Paris quadrifolia\"), vzácně i česnek medvědí (\"Allium ursinum\") a v létě válečka lesní (\"Brachypodium sylvaticum\") se škardou hořkou (\"Crepis paludosa\").\n\nHercynské dubohabřiny zastupuje na území PP dub letní (\"Quercus robur\") a namíchaný habr (\"Carpinus betulus\"). Keřové patro je velmi pěkně vyvinuto. Spatříme lísku (\"Corylus avellana\"), zimolez pýřitý (\"Lonicera xylosteum\"), hloh (Crataegus sp.), řešetlák počistivý (\"Rhamnus cathartica\"), svídu krvavou (\"Cornus sanguinea\") i brslen evropský (\"Euonymus europaea\"). Bylinné patro je hlavně na jaře místem pro kokořík mnohokvětý (\"Polygonatum multiflorum\"), orsej jarní (\"Ficaria verna\"), sasanku hajní (\"Anemone nemorosa\"), kostival hlíznatý (\"Symphytum tuberosum\"), bažanku vytrvalou (\"Mercurialis perennis\"), ptačinec velkokvětý (\"Stellaria holostea\") a plicník lékařský (\"Pulmonaria officinalis\"), skoro vzácně jaterník podléšku (\"Hepatica nobilis\") či konvalinku vonnou (\"Convalaria majalis\"). V létě už najdeme jen válečku lesní (\"Brachypodium sylvaticum\") nebo třeba lipnici hajní (\"Poa nemoralis\").\n\nMalá část na jihozápadě byla masivně zničena hlubokou meliorací, dohnojena, přiseta a její letité nesečení trvá. Udržel se převážně kakost luční (\"Geranium pratense\") a pcháč zelinný (\"Cirsium oleraceum\"), trávy zastupuje psárka luční (\"Alopecurus pratensis\") a srha laločnatá (\"Dactylis glomerata\"), na jaře po obvodě prvosenka vyšší (\"Primula elatior\") a plicník lékařský (\"Pulmonaria officinalis\"). Místo je přirozeně ruderalizované kopřivou dvoudomou (\"Urtica dioica\") a šťovíkem tupolistým (\"Rumex obtusifolius\").\n\nVýsadby jehličnatých kultur se objevují málo, většinou mají podobu neduživého smrku (\"Picea abies\") a modřínu (\"Larix decidua\"). Bylinné patro je ochuzené.\n\nNálety se vyskytují maloplošně v podobě křovin nebo topolu osiky (\"Populus tremula\") a břízy bělokoré (\"Betula pendula\").\n\n\n"}
{"id": "635569", "url": "https://cs.wikipedia.org/wiki?curid=635569", "title": "Libějovický park", "text": "Libějovický park\n\nLibějovický park je přírodní rezervace ev. č. 1832 při jižním okraji obce Libějovice v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je přestárlý dlouhodobě neudržovaný krajinářský park (40 druhů dřevin, dubohabřiny a lipové doubravy, přirozené olšiny).\n\n\n"}
{"id": "635570", "url": "https://cs.wikipedia.org/wiki?curid=635570", "title": "Libín (přírodní rezervace)", "text": "Libín (přírodní rezervace)\n\nLibín je přírodní rezervace ev. č. 1063 v okrese Prachatice. Nachází se v Šumavském podhůří, na severním svahu hory Libín, 3 km jižně od města Prachatice. Oblast spravuje Agentura ochrany přírody a krajiny ČR.\n\nDůvodem ochrany je přirozený horský suťový les s místy až pralesovitými zbytky. Mezi nejvýznamnější druhy patří kapraď laločnatá, dymnivka dutá, plavuň pučivá, dřípatka horská, zimolez černý, nesytka jedlová. Nejvýznamnějšími zástupci ptáků jsou kos horský, datlík tříprstý a holub doupňák.\n\nNa severovýchodní hranici rezervace se nachází křížová cesta vedoucí z Lázní svaté Markéty ke kapli \"U patriarchy\".\n\n"}
{"id": "635571", "url": "https://cs.wikipedia.org/wiki?curid=635571", "title": "Lipina (přírodní památka)", "text": "Lipina (přírodní památka)\n\nLipina je přírodní památka ev. č. 601 poblíž obce Jarošov nad Nežárkou v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování původní lipové doubravy, typické pro teplejší polohy Českomoravské vrchoviny.\n\n"}
{"id": "635573", "url": "https://cs.wikipedia.org/wiki?curid=635573", "title": "Lipka I.", "text": "Lipka I.\n\nLipka I. je přírodní rezervace ev. č. 2266 poblíž města Vimperk v okrese Prachatice. Chráněné území se rozkládá několik set metrů severovýchodně od vesnice Lipka, jedné z místních částí Vimperka. Oblast spravuje Správa NP a CHKO Šumava.\n\nDůvodem ochrany jsou společenstva na podmáčeném stanovišti, zajištění ochrany a podmínek pro kriticky ohrožený druh všivce žezlovitého.\n\n"}
{"id": "635574", "url": "https://cs.wikipedia.org/wiki?curid=635574", "title": "Losí blato u Mirochova", "text": "Losí blato u Mirochova\n\nLosí blato u Mirochova je přírodní rezervace ev. č. 1722 poblíž obce Chlum u Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je zachovalý rašelinný komplex s polopřirozenými až přirozenými lesními ekosystémy.\n\n"}
{"id": "635575", "url": "https://cs.wikipedia.org/wiki?curid=635575", "title": "Luží u Lovětína", "text": "Luží u Lovětína\n\nLuží u Lovětína je zrušená přírodní památka poblíž obce Jarošov nad Nežárkou v okrese Jindřichův Hradec. Důvodem jejího vyhlášení bylo zachování cenných mokřadních biotopů a na ně vázaných rostlin, především zvláště chráněných druhů živočichů a rostlin (zevaru nejmenšího \"(Sparganium minimum)\" a ostřice plstnatoplodé \"(Carex lasiocarpa).\"\n\nChráněné uzemí vyhlášené okresním úřadem v Jindřichově Hradci v roce 1998 zrušil Krajský úřad Jihočeského kraje s účinností ke dni 13. dubna 2011 a zároveň jej začlenil do nově vyhlášené přírodní památky Rybníky u Lovětína.\n\n"}
{"id": "635576", "url": "https://cs.wikipedia.org/wiki?curid=635576", "title": "Malá niva", "text": "Malá niva\n\nMalá niva je přírodní památka ev. č. 931 zhruba 5,5 km západně od města Volary v okrese Prachatice. Chráněné území se rozkládá po pravé straně řeky Teplé Vltavy přibližně v úseku mezi obcí Lenora a Soumarským mostem. Oblast spravuje Správa NP a CHKO Šumava. Důvodem ochrany je údolní rašeliniště s porosty borovice blatky a fragmenty rašelinných borů a podmáčených smrčin. Výskyt řady ohrožených druhů rostlin a živočichů.\n\n"}
{"id": "635577", "url": "https://cs.wikipedia.org/wiki?curid=635577", "title": "Mastnice", "text": "Mastnice\n\nMastnice je malý vodní tok a přírodní památka ev. č. 1058 poblíž obce Hracholusky v okrese Prachatice. Chráněné území se rozkládá zhruba 1¼ km jižně od vesnice Žitná, místní části Hracholusk. Oblast spravuje Agentura ochrany přírody a krajiny ČR.\n\nDůvodem ochrany jsou mokré louky ve střední části údolí potoka Mastnice, na kterých hojně roste silně ohrožený druh chráněné rostliny bledule jarní (\"Leucojum vernum\"), dále pak střemcha obecná (\"Prunus padus\"), brslen evropský (\"Euonymus europaeus\"), lýkovec jedovatý (\"Daphne mezereum\"), křivatec žlutý (\"Gagea lutea\"), prvosenka vyšší (\"Primula elatior\"), lilie zlatohlávek (\"Lilium martagon\"), devětsil bílý (\"Petasites albus\") nebo pérovník pštrosí (\"Matteuccia struthiopteris\").\n\nZ motýlů se zde vyskytuje například batolec duhový (\"Apatura iris\") a batovec červený, ze zástupců krátkokřídlých bahnomilka a kalužnatka.\n\n\n"}
{"id": "635578", "url": "https://cs.wikipedia.org/wiki?curid=635578", "title": "Matenský rybník", "text": "Matenský rybník\n\nMatenský rybník je přírodní památka ev. č. 1976 poblíž obce Ratiboř v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany jsou mokřadní biotopy se vzácnou faunou a flórou. Prostor památky zahrnuje i horní část stejnojmenného rybníka.\n\n"}
{"id": "635579", "url": "https://cs.wikipedia.org/wiki?curid=635579", "title": "Meandry Lužnice", "text": "Meandry Lužnice\n\nMeandry Lužnice jsou bývalá přírodní rezervace ev. č. 1721 poblíž obce Majdalena v okrese Jindřichův Hradec. Důvodem ochrany byl přirozený tok Lužnice se sítí slepých ramen v různém stupni zazemnění.\n\nChráněné území bylo s účinností od dne 26. února 2014 zrušeno a začleněno do národní přírodní rezervace Stará a Nová řeka.\n\n"}
{"id": "635580", "url": "https://cs.wikipedia.org/wiki?curid=635580", "title": "Míchov (přírodní rezervace)", "text": "Míchov (přírodní rezervace)\n\nMíchov je přírodní rezervace ev. č. 972 poblíž obce Čejetice v okrese Strakonice. Chráněné území zaujímá jižní okraj stejnojmenného lesa zhruba ½ km severně od vesničky Sedliště, jež tvoří jednu z místních částí zmíněné obce. Oblast spravuje Agentura ochrany přírody a krajiny ČR.\n\nDůvodem ochrany je zbytek přirozeného listnatého lesa s bohatou hájovou květenou. Roste zde např. ptačinec velkokvětý (\"Stellaria holostea\"), lilie zlatohlavá (\"Lilium martagon\"), pitulník žlutý (\"Galeobdolon luteum\"), konvalinka vonná (\"Convallaria majalis\"), křivatec žlutý (\"Gagea lutea\"), černýš luční (\"Melampyrum pratense\"), náprstník velkokvětý (\"Digitalis grandiflora\"), svízel vonný (\"Galium odoratum\"), svízel lesní (\"Galium sylvaticum\"), ostřice prstnatá (\"Carex digitata\"), kokořík mnohokvětý (\"Polygonatum multiflorum\"), pomněnka lesní (\"Myosotis sylvatica\"), řeřišnice nedůtklivá (\"Cardamine impatiens\"), pryšec sladký (\"Euphorbia dulcis\") a další.\n\n"}
{"id": "635581", "url": "https://cs.wikipedia.org/wiki?curid=635581", "title": "Miletínky (přírodní rezervace)", "text": "Miletínky (přírodní rezervace)\n\nMiletínky je přírodní rezervace ev. č. 1234 na rozhraní Šumavy a Šumavského podhůří západně od vesnice Miletínky, místní části obce Ktiš v okrese Prachatice. Rezervace zaujímá vrch Borek (729 m) a navazující západněji položené území jižně od Zlatého potoka. Oblast spravuje Agentura ochrany přírody a krajiny ČR. Důvodem ochrany je borový les přirozeného složení na hadcovém podkladě.\n\n\n"}
{"id": "635582", "url": "https://cs.wikipedia.org/wiki?curid=635582", "title": "Muckovské vápencové lomy", "text": "Muckovské vápencové lomy\n\nMuckovské vápencové lomy je přírodní památka ev. č. 1284 poblíž obce Černá v Pošumaví v okrese Český Krumlov.Chráněné území spravuje Krajský úřad Jihočeského kraje.\n\nPředmětem ochrany jsou vápencové jámové lomy po neobvyklé hlubinné těžbě s působivými monumenty skalních pilířů, studijní plocha významných geologických fenoménů, zimoviště a shromaždiště devíti druhů netopýrů s dlouholetým výzkumem, botanická lokalita s chráněnými druhy rostlin.\n\n\n"}
{"id": "635583", "url": "https://cs.wikipedia.org/wiki?curid=635583", "title": "Mutenská obora", "text": "Mutenská obora\n\nMutenská obora je přírodní rezervace v katastrálním území Mutná u Cizkrajova v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování a postupně zapojení a obnova zbytků přirozených a přírodě blízkých smíšených a listnatých porostů charakteru lipových doubrav s bohatou květenou na mezní západní hranici jejich výskytu směrem od Podyjí do Českomoravské vrchoviny. Celý komplex porostů má nezastupitelný význam pro zachování dalších skupin organismů vázaných na tyto porosty (ptáci, hmyz, houby, aj.).\n\n"}
{"id": "635585", "url": "https://cs.wikipedia.org/wiki?curid=635585", "title": "Na Ivance", "text": "Na Ivance\n\nNa Ivance je přírodní rezervace ev. č. 1925 v úseku řeky Lužnice mezi Suchdolem nad Lužnicí a jezem Pilař, resp. Majdalenou, v okrese Jindřichův Hradec, severozápadně od vesnice Klikov. Oblast spravuje AOPK ČR Správa CHKO Třeboňsko. Důvodem ochrany je meandrující tok řeky Lužnice s rameny a s oblastí ústí řeky Dračice, lužní a smíšené porosty s borovicí. Rybníky Cep, Cep I. a Cep II. na západní straně od řeky nejsou součástí rezervace.\n\n"}
{"id": "635586", "url": "https://cs.wikipedia.org/wiki?curid=635586", "title": "Na Mokřinách", "text": "Na Mokřinách\n\nNa Mokřinách je přírodní rezervace ev. č. 2256 poblíž obce Hořice na Šumavě v okrese Český Krumlov. Oblast spravuje Správa NP a CHKO Šumava.\n\nDůvodem ochrany je zachování ekosystémů mokrých, přirozeně se vyvíjejících sukcesních ploch, živočichů a rostlin.\n\n"}
{"id": "635587", "url": "https://cs.wikipedia.org/wiki?curid=635587", "title": "Na opukách", "text": "Na opukách\n\nNa opukách je přírodní památka ev. č. 1826 poblíž města Volyně v okrese Strakonice. Chráněné území zaujímá návrší (kóta 583 m) jihovýchodně od vesnice Zechovice, po pravé straně silnice I/4 z Volyně do Čkyně. Oblast spravuje Agentura ochrany přírody a krajiny ČR.\n\nDůvodem ochrany je krajinářsky významné území s rozptýlenou zelení a fragmenty nelesních společenstev. Roste zde např. vstavač kukačka (\"Orchis morio\"), vratička měsíční (\"Botrychium lunaria\"), kruštík tmavočervený (\"Epipactis atrorubens\"), kokrhel luštinec (\"Rhinanthus alectorolophus\"), vikev hrachorovitá (\"Vicia lathyroides\"), bradáček vejčitý (\"Listera ovata\"), vičenec ligrus (\"Onobrychis viciifolia\"), vítod chocholatý (\"Polygala comosa\") a řada dalších. Území je bohaté na řadu druhů růží (\"Rosa\"), z nichž nejvzácnější je růže malokvětá (\"Rosa micrantha\"). Vzácný motýl modrásek černoskvrnný (\"Maculinea arion\") nebyl na lokalitě již potvrzen, na území přírodní památky se však stále vyskytuje modrásek vikvicový (\"Polyommatus coridon\"), který patří k ustupujícím druhům v ČR.\n\n"}
{"id": "635588", "url": "https://cs.wikipedia.org/wiki?curid=635588", "title": "Na vysokém", "text": "Na vysokém\n\nNa vysokém je vrchol v Šumavském podhůří a na jeho severozápadním úbočí se nacházející přírodní památka ev. č. 1378 zhruba kilometr severovýchodně od vesnice Krušlov, jedné z místních částí městyse Čestice v okrese Strakonice.\n\nOblast spravuje Agentura ochrany přírody a krajiny ČR. Důvodem ochrany je opuštěná pastvina s významnou květenou – na lokalitě se vyskytuje malá populace hořečku českého \"(Gentianella praecox\" subsp. \"bohemica).\"\n\nVrchol o nadmořské výšce 716 metrů geomorfologicky spadá do celku Šumavské podhůří, podcelku Vimperská vrchovina, okrsku Vacovská vrchovina a podokrsku Nahořanská vrchovina.\n\n"}
{"id": "635589", "url": "https://cs.wikipedia.org/wiki?curid=635589", "title": "Nad Zavírkou", "text": "Nad Zavírkou\n\nNad Zavírkou je přírodní rezervace ev. č. 1061 na pomezí obcí Stachy a Vacov v okrese Prachatice. Chráněné území se rozkládá na jižních svazích hory Javorník, v jižním sousedství samoty Směť mezi vesnicemi Javorník a Úbislav. Oblast spravuje Agentura ochrany přírody a krajiny ČR. Důvodem ochrany jsou suché, svažité a mokřadní louky s bohatým výskytem vzácných a chráněných druhů rostlin pod komplexem lesů vrchu Javorník (1089 m n. m.).\n\n\n"}
{"id": "635590", "url": "https://cs.wikipedia.org/wiki?curid=635590", "title": "Najmanka", "text": "Najmanka\n\nNajmanka je přírodní rezervace ev. č. 2257 poblíž obce Borová Lada v okrese Prachatice. Oblast spravuje Správa NP a CHKO Šumava. Důvodem ochrany je zachování přirozeně se vyvíjejících společenstev na rašeliništi, prameništi a mokřadech.\n\n"}
{"id": "635591", "url": "https://cs.wikipedia.org/wiki?curid=635591", "title": "Niva Kořenského potoka", "text": "Niva Kořenského potoka\n\nNiva Kořenského potoka je přírodní rezervace ev. č. 13494 severně od městyse Strážný v okrese Prachatice. Chráněné území se rozkládá podél Kořenského potoka zhruba od Orlovské huti přes Kořenný až ke Strážnému. Oblast spravuje Správa NP a CHKO Šumava.\n\nDůvodem ochrany jsou přechodová rašeliniště a třasoviště, druhově bohaté smilkové louky na silikátových podložích v horských oblastech, evropská suchá vřesoviště, vlhkomilná vysokobylinná lemová společenstva nížin a horského až alpínského stupně, smíšené jasanovo-olšové lužní lesy temperátní a boreální Evropy, acidofilní smrčiny, samovolně se vyvíjející stádia sukcesních společenstev na zaniklých zemědělských půdách a na kamenných snosech, silně ohrožené druhy savců, ptáků, plazů, obojživelníků a rostlin a jejich biotopy, kriticky ohrožené druhy plazů a jejich biotopy, ohrožené druhy plazů, obojživelníků a rostlin a jejich biotopy.\n\n"}
{"id": "635592", "url": "https://cs.wikipedia.org/wiki?curid=635592", "title": "Novořecké močály", "text": "Novořecké močály\n\nNovořecké močály byly přírodní rezervace ev. č. 1723 poblíž obce Stříbřec v okrese Jindřichův Hradec. Oblast spravovala AOPK ČR Správa CHKO Třeboňsko. Důvodem ochrany byl rozsáhlý komplex mokřadních ekosystémů v inundaci Nové řeky.\n\nChráněné území bylo s účinností od dne 26. února 2014 zrušeno a začleněno do národní přírodní rezervace Stará a Nová řeka.\n\n"}
{"id": "635593", "url": "https://cs.wikipedia.org/wiki?curid=635593", "title": "Olšina u Přeseky", "text": "Olšina u Přeseky\n\nOlšina u Přeseky je přírodní rezervace severovýchodně od Přeseky u Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je olšina ve výtopě rybníka Vydýmač se zachovalými rostlinnými společenstvy.\n\n"}
{"id": "635594", "url": "https://cs.wikipedia.org/wiki?curid=635594", "title": "Olšina u Volfířova", "text": "Olšina u Volfířova\n\nOlšina u Volfířova je přírodní památka ev. č. 1374 poblíž obce Volfířov v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování prameništní a potoční olšiny s hojným výskytem bledule jarní a ochrana populací vzácných živočichů a rostlin vázaných na ekosystém rybníčku.\n\n"}
{"id": "635595", "url": "https://cs.wikipedia.org/wiki?curid=635595", "title": "Olšina v Novolhotském lese", "text": "Olšina v Novolhotském lese\n\nOlšina v Novolhotském lese je přírodní památka ev. č. 1555 poblíž obce Černá v Pošumaví v okrese Český Krumlov. Oblast spravuje Agentura ochrany přírody a krajiny ČR. Důvodem ochrany je rozsáhlý soubor smrkových olšin s vývojovými stádii, významná flóra a vegetace.\n\n"}
{"id": "635596", "url": "https://cs.wikipedia.org/wiki?curid=635596", "title": "Olšinka", "text": "Olšinka\n\nOlšinka je přírodní památka ev. č. 1602 zhruba 2 km severovýchodně od obce Kvilda v okrese Prachatice. Chráněné území zaujímá kotlinu mezi horami Orel (1182 m) a Přílba (1219 m) na horním toku stejnojmenného potoka Olšinky, levého přítoku Teplé Vltavy. Oblast spravuje Správa NP a CHKO Šumava. Důvodem ochrany je vrchoviště a podmáčené smrčiny, tokaniště tetřeva.\n\n"}
{"id": "635597", "url": "https://cs.wikipedia.org/wiki?curid=635597", "title": "Olšov", "text": "Olšov\n\nOlšov je přírodní rezervace ev. č. 13497 poblíž obce Černá v Pošumaví v okrese Český Krumlov. Oblast spravuje Správa NP a CHKO Šumava. Důvodem ochrany jsou močály a přechodně zaplavované plochy a na ně vázaná společenstva živočichů a rostlin, včetně zvláště chráněných druhů.\n\n"}
{"id": "635598", "url": "https://cs.wikipedia.org/wiki?curid=635598", "title": "Opolenec (přírodní rezervace)", "text": "Opolenec (přírodní rezervace)\n\nOpolenec je přírodní rezervace ev. č. 938 a evropsky významná lokalita v okrese Prachatice. Nachází se v Šumavském podhůří, na prudkých západně orientovaných svazích vrchu Opolenec nad říčkou Volyňkou, 1,5 km jihozápadně od obce Bohumilice. Oblast spravuje Agentura ochrany přírody a krajiny ČR.\n\nDůvodem ochrany je soubor společenstev na pošumavských krystalických vápencích s druhově bohatými lesními porosty, v nichž dominují lesostepní bory, s celou řadou chráněných druhů, charakteristicky je vytvořena i vegetace sukulentů na teráskách vápencových skalek, cenné jsou také luční biotopy na vápencovém podkladě s hořečkem českým, hořečkem nahořklým. Z dalších chráněných a ohrožených druhů na lokalitě rostou např. tořič hmyzonosný, kruštík tmavočervený, vemeník zelenavý, pětiprstka žežulník, vstavač kukačka, vstavač nachový, hruštička zelenokvětá, jednokvítek velekvětý, kociánek dvoudomý, lilie zlatohlavá, oman hnidák (\"Inula conyzae\"), vratička měsíční a další . Součástí rezervace jsou i krasové jevy − Sudslavická jeskyně − nevelká podzemní prostora, odkrytá při jednom z odstřelů při stavbě přilehlé železniční trati.\n\n\n"}
{"id": "635599", "url": "https://cs.wikipedia.org/wiki?curid=635599", "title": "Pančice – V řekách", "text": "Pančice – V řekách\n\nPančice – V řekách je přírodní památka ev. č. 1603 poblíž městyse Lhenice v okrese Prachatice. Chráněné území se rozkládá asi tři čtvrtě kilometru východně od vesnice Ratiborova Lhota, kde zaujímá pravý břeh potoka Melhutky a část přilehlé, k západu obrácené stráně. Oblast spravuje Agentura ochrany přírody a krajiny ČR. Důvodem ochrany jsou vlhké louky s bohatým výskytem bledule jarní.\n\n\n"}
{"id": "635600", "url": "https://cs.wikipedia.org/wiki?curid=635600", "title": "Pasecká slať", "text": "Pasecká slať\n\nPasecká slať je přírodní památka ev. č. 2122 ležící na území obcí Borová Lada a Nové Hutě v okrese Prachatice. Oblast spravuje Správa NP a CHKO Šumava. Pasecká slať se rozkládá v údolí Vydřího potoka. Důvodem ochrany jsou přirozeně se vyvíjející společenstva na rašeliništi, poslední zbytky mokřadů, zvláště chráněné druhy rostlin a přirozené prostředí trvalého výskytu tetřívka obecného.\n\n"}
{"id": "635603", "url": "https://cs.wikipedia.org/wiki?curid=635603", "title": "Tatra 12", "text": "Tatra 12\n\nTatra 12 byl osobní automobil vyráběný automobilkou Tatra mezi lety 1926 a 1934. Vznikl modernizací předchozího modelu – Tatry 11. Během osmi let bylo vyrobeno 7525 kusů, poté byl vůz nahrazen modernější Tatrou 57.\n\nTatra 12 je až na malé rozdíly identická s Tatrou 11. Vůz je založen na klasické koncepci Tatra, motor je vzduchem chlazený dvouválcový boxer o objemu 1057 cm³. Jeho výkon se z původních devíti kW zvýšil na 10 kW. Dalším rozdílem oproti Tatře 11 je lepší mazání motoru a přidání brzd i na přední kola.\n\nČtyřmístná dvoudveřová limuzína měla niklovaná trubková sklápěcí sedadla, která inspirovala architekta Marta Stama k návrhu jeho vlastní trubkové židle.\n\nOd Tatry 12 byla odvozen závodní verze Targa Florio. Vůz má novou karoserii, upravený motor a předělanou přední nápravu.\n\nMotor Targy Florio má dvojnásobný výkon – 22 kW, dvojnásobnou maximální rychlost (120 km/h) a je sestrojen ze speciálního materiálu, který odolává vysokým teplotám. Na rozdíl od sériové verze měla výkyvnou nejen zadní nápravu ale i přední. Pro rychlejší výměnu paliva byla za zadní sedačky přimontována 60 litrová nádrž. Dalším nadstandardním prvkem byl tachometr.\n\nVůz se účastnil mnoha automobilových závodů. Neslavnější byl závod na sicilské trati Targa Florio roku 1925, kde dva tyto vozy obsadily ve své kategorii první a druhé místo a navíc překonaly rekord trati. Proto byla závodní verze pojmenována podle této trati. Žádný ze tří původních vozů se nezachoval, vzniklo však několik replik přestavbou standardních T 12.\n\n"}
{"id": "635606", "url": "https://cs.wikipedia.org/wiki?curid=635606", "title": "Turistická značená trasa 0434", "text": "Turistická značená trasa 0434\n\nPočátek trasy se nachází u Přeloučského nádraží v nadmořské výšce 213 metrů. Navazuje na zeleně značenou trasu 4289 přicházející z pardubické místní části Lány na Důlku. Z počátku vede západním směrem a v krátkém souběhu s rovněž zeleně značenou trasou 4290 do Lázní Bohdaneč. Na přeloučském náměstí mění směr na severní, opouští zástavbu, kříží podchodem železniční trať Kolín - Česká Třebová a po lávce překonává Labe v blízkosti soutoku s potokem Švarcavou. Na pravém břehu Labe prochází trasa tzv. Slavíkovými ostrovy, což je území ohraničené tokem Labe a starým slepým ramenem. O tento prostor jsou vedeny spory z důvodů plánů na splavnění Labe z Chvaletic do Pardubic, jelikož jsou stanovištěm chráněných druhů. Kromě toho zde stojí četné památné stromy, mmj. lipová alej, kterou je trasa vedena, dále dub v areálu kynologického cvičiště a rovněž dub u slepého ramene. Po jeho překonání trasa kříží silnici Břehy - Semín sledovanou cyklistickou trasou 24 a Opatovický kanál. Mění směr na přibližně západní a lesy míří k Semínu. Ještě před ním se nachází krátká odbočka k Semínskému akvaduktu, kde Opatovický kanál přemosťuje Sopřečský potok. Trasa prochází severním okrajem Semína a pokračuje lesy dál k západu na severní okraj Kladrub nad Labem, kde na rozcestí \"Jeleniště\" končí. Zde navazuje modře značená trasa 1085 do Týnce nad Labem nebo v opačném směru do Řečan nad Labem. Dále se zde setkává s cyklistickou trasou 4290 a opět 24.\n\nTrasa neměla svůj počátek vždy u nádraží v Přelouči, ale o něco západněji na křižovatce ulic Nádražní a Hradecká.\n\n\n"}
{"id": "635610", "url": "https://cs.wikipedia.org/wiki?curid=635610", "title": "Pazourův rybník", "text": "Pazourův rybník\n\nPazourův rybník je přírodní památka ev. č. 2219 poblíž obce Strmilov v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování a zlepšení podmínek pro výskyt populace leknínu bělostného a živočichů vázaných na citlivě obhospodařované rybníky.\n\n"}
{"id": "635611", "url": "https://cs.wikipedia.org/wiki?curid=635611", "title": "Pískovna u Dračice", "text": "Pískovna u Dračice\n\nPískovna u Dračice je přírodní památka ev. č. 2135 na katastru obcí Rapšach a Suchdol nad Lužnicí v okrese Jindřichův Hradec v Jihočeském kraji. Oblast spravuje AOPK ČR - regionální pracoviště Jižní Čechy.\n\nDůvodem ochrany jsou unikátní geologicko-geomorfologické jevy na bázi kvartérních sedimentárních vrstev, xerotermní biotopy skalních výchozů, drobné mokřadní biotopy na dně pískovny a na ně vázaná rostlinná i živočišná společenstva s výskytem ohrožených druhů.\n\n"}
{"id": "635612", "url": "https://cs.wikipedia.org/wiki?curid=635612", "title": "Pláničský rybník", "text": "Pláničský rybník\n\nPláničský rybník je přírodní rezervace ev. č. 1844 poblíž obce Černá v Pošumaví v okrese Český Krumlov. Oblast spravuje Agentura ochrany přírody a krajiny ČR. Důvodem ochrany je zachování cenných porostů vodní a litorální vegetace rybníka a charakteristických vodních a mokřadních živočichů s prioritní ochranou populace kriticky ohrožené vodní rostliny stulíku malého.\n\n"}
{"id": "635613", "url": "https://cs.wikipedia.org/wiki?curid=635613", "title": "Pod Borkovou", "text": "Pod Borkovou\n\nPod Borkovou je přírodní rezervace ev. č. 13488 poblíž obce Horní Planá v okrese Český Krumlov. Oblast spravuje Správa NP a CHKO Šumava. Důvodem ochrany jsou biotopy rašelinišť, slatinišť, nevápnitých mokřadů, periodicky zaplavovaných ploch a křovin a ochrana před škodlivými zásahy do přirozeného vývoje zvláště chráněných druhů rostlin a živočichů.\n\n"}
{"id": "635614", "url": "https://cs.wikipedia.org/wiki?curid=635614", "title": "Pod Farským lesem", "text": "Pod Farským lesem\n\nPod Farským lesem je přírodní rezervace ev. č. 2253 poblíž obce Křišťanov v okrese Prachatice. Oblast spravuje Správa NP a CHKO Šumava. Důvodem ochrany jsou přirozeně se vyvíjející společenstva na mokřadech a jimi obklopených sušších stanovištích na zaniklých zemědělských půdách a druhová ochrana populací zvláště chráněných druhů rostlin a živočichů.\n\n"}
{"id": "635615", "url": "https://cs.wikipedia.org/wiki?curid=635615", "title": "Pod Ostrohem", "text": "Pod Ostrohem\n\nPod Ostrohem je přírodní památka ev. č. 2176 severně od obce Horní Vltavice a jižně od obce Kubova Huť v okrese Prachatice. Chráněné území zaujímá spodní partie k východu až jihovýchodu ukloněného svahu po pravém břehu Kubohuťského potoka; z horní strany je vymezuje silnice I/4, spojující výše uvedené obce. Oblast spravuje Správa NP a CHKO Šumava.\n\nDůvodem ochrany je nejvýše položená lokalita výskytu generativně plodného rákosu obecného, chráněných druhů ptáků a všech přirozeně se vyvíjejících společenstev na mokřadech a jimi obklopených sušších stanovištích na zaniklých zemědělských půdách.\n\n"}
{"id": "635616", "url": "https://cs.wikipedia.org/wiki?curid=635616", "title": "Pod Popelní horou", "text": "Pod Popelní horou\n\nPod Popelní horou je přírodní rezervace ev. č. 937 zhruba 3,5 km západně od obce Stachy v okrese Prachatice. Chráněné území se rozkládá na severním úbočí protáhlého hřebene, zvaného Popelná hora, jižně od osady Studenec a západně od samoty Krousov. Oblast spravuje Správa NP a CHKO Šumava.\n\nHlavním ředmětem ochrany zvláště chráněného území jsou sekundární podhorská a horská vřesoviště s výskytem jalovce obecného v mozaice s podhorskými a horskými smilkovými trávníky. Ze zvláště chráněných druhů rostlin zde byly nalezeny prha arnica (\"Arnica montana\"), běloprstka horská (\"Leucorchis albida\"), plavuníky (\"Diphasiastrum\" sp.), jalovec obecný (\"Juniperus communis\"), všivec lesní (\"Pedicularis sylvatica\") a hadí mord nízký (\"Scorzonera humilis\"). Ze zvláště chráněných živočichů zde byl zaznamenán rys ostrovid (\"Lynx lynx\"), žluťásek borůvkový (\"Colias palaeno\"), ořešník kropenatý (\"Nucifraga caryocatates\"), krkavec velký (\"Corvux corax\"), bramborníček hnědý (\"Saxicola rubetra\"), zmije obecná (\"Vipera berus\"), slepýš křehký (\"Anguis fragilis\"), čolek horský (\"Triturus alpestris\"), užovka obojková (\"Natrix natrix\"), ještěrka obecná (\"Lacerta agilis\") a ještěrka živorodá (\"Zootoca vivipara\").\n\nDle platného plánu péče je plánováno vyřezávání stromů a pastva ovcí a koz.\n\n\n"}
{"id": "635617", "url": "https://cs.wikipedia.org/wiki?curid=635617", "title": "Pod Šindlovem", "text": "Pod Šindlovem\n\nPod Šindlovem je přírodní památka ev. č. 936 v jihozápadním sousedství osady Šindlov, jedné z částí obce Borová Lada v okrese Prachatice. Oblast spravuje Správa NP a CHKO Šumava. Důvodem ochrany je bývalá pastvina s vitálními porosty chráněného jalovce obecného.\n\n"}
{"id": "635618", "url": "https://cs.wikipedia.org/wiki?curid=635618", "title": "Pod Vyhlídkou", "text": "Pod Vyhlídkou\n\nPod Vyhlídkou je přírodní památka ev. č. 640 poblíž obce Nebahovy v okrese Prachatice. Oblast spravuje Agentura ochrany přírody a krajiny ČR. Důvodem ochrany je zachování rašelinné lesní loučky jako základny pro praktickou výuku biologie.\n\n"}
{"id": "635619", "url": "https://cs.wikipedia.org/wiki?curid=635619", "title": "Pod Vyhlídkou II", "text": "Pod Vyhlídkou II\n\nPod Vyhlídkou II je přírodní památka ev. č. 1766 poblíž obce Nebahovy v okrese Prachatice. Oblast spravuje Agentura ochrany přírody a krajiny ČR. Důvodem ochrany je uchování areálu Stanice mladých přírodovědců.\n\n"}
{"id": "635620", "url": "https://cs.wikipedia.org/wiki?curid=635620", "title": "Podhájí (přírodní památka)", "text": "Podhájí (přírodní památka)\n\nPodhájí je přírodní památka ev. č. 1059 poblíž obce Vacov v okrese Prachatice. Chráněné území se rozkládá zhruba tři čtvrtě kilometru severně od vesnice Čábuze po pravé straně údolí Mladíkovského potoka. Dalšími blízkými sídly jsou Mladíkov a Benešova Hora, vše místní části Vacova. Oblast spravuje Agentura ochrany přírody a krajiny ČR. Důvodem ochrany je mokřadní louka s hojným výskytem ohrožených a chráněných druhů rostlin v údolí Mladíkovského potoka.\n\n"}
{"id": "635621", "url": "https://cs.wikipedia.org/wiki?curid=635621", "title": "Polední", "text": "Polední\n\nPolední je přírodní památka ev. č. 1606 jižně od vesnice Lštění, místní části obce Radhostice v okrese Prachatice. Oblast spravuje Agentura ochrany přírody a krajiny ČR. Důvodem ochrany jsou mokřadní louky s velmi vzácnou květenou.\n\n"}
{"id": "635622", "url": "https://cs.wikipedia.org/wiki?curid=635622", "title": "Polučí", "text": "Polučí\n\nPolučí je přírodní památka ev. č. 1241 poblíž obce Křišťanov v okrese Prachatice. Chráněné území se rozkládá v lokalitě \"Mlýnský lesík\" zhruba 2,5 km vsv. od Křišťanova. Oblast spravuje Agentura ochrany přírody a krajiny ČR. Důvodem ochrany je přirozený porost buku na kyselém podloží, na návrší kóty 855 m, v povodí Lučního potoka.\n\n\n"}
{"id": "635623", "url": "https://cs.wikipedia.org/wiki?curid=635623", "title": "Prameniště Blanice", "text": "Prameniště Blanice\n\nPrameniště Blanice je národní přírodní památka ev. č. 12918 v katastrálních územích Křišťanov, Spálenec a Horní Sněžná v okrese Prachatice. Chráněné území je v péči Správy NP Šumava.\n\nDůvodem ochrany je biotop a populace kriticky ohroženého druhu perlorodky říční, zejména raná vývojová stadia na prameništích řeky Blanice s mokřinami a prameništní vegetací a s rozsáhlou hydrografickou sítí mělkých pramenných stružek. Navazuje na severněji položenou národní přírodní památku Blanice.\n\n\n"}
{"id": "635624", "url": "https://cs.wikipedia.org/wiki?curid=635624", "title": "Pravětínská Lada", "text": "Pravětínská Lada\n\nPravětínská Lada je přírodní rezervace ev. č. 2121 jihovýchodně od obce Borová Lada v okrese Prachatice. Chráněné území zaujímá levou stranu údolí Zelenohorského potoka, jednoho z přítoků Teplé Vltavy, na jihovýchod od osady Černá Lada a na východ od někdejší osady Zahrádky. Oblast spravuje Správa NP Šumava. Důvodem ochrany jsou přirozeně se vyvíjející společenstva na rašeliništi, prameništi, mokřadech a jimi obklopených suchých stanovištích na zaniklých zemědělských půdách.\n\n"}
{"id": "635625", "url": "https://cs.wikipedia.org/wiki?curid=635625", "title": "Radost (přírodní rezervace)", "text": "Radost (přírodní rezervace)\n\nRadost je přírodní rezervace ev. č. 12490 poblíž města Vimperk v okrese Prachatice. Chráněné území zaujímá dvě nesouvislé lokality západně a severozápadně od Klášterce, respektive severně a severozápadně od Lipky. Oblast spravuje Správa NP a CHKO Šumava. Důvodem ochrany je zachování zvláště chráněných druhů rostlin a živočichů a jejich biotopů, samovolně se vyvíjející společenstva na druhotném bezlesí.\n\n"}
{"id": "635626", "url": "https://cs.wikipedia.org/wiki?curid=635626", "title": "Rašeliniště Bobovec", "text": "Rašeliniště Bobovec\n\nRašeliniště Bobovec je přírodní památka ev. č. 1558 poblíž obce Světlík v okrese Český Krumlov. Oblast spravuje Agentura ochrany přírody a krajiny ČR. Důvodem ochrany jsou zbytky lesního rašeliniště s porosty borovice lesní a blatky s návaznými cenózami mokřadních olšin a prameništní vegetace na bezlesí, poslední zbytek populací borovice blatky na Světlicku.\n\n"}
{"id": "635627", "url": "https://cs.wikipedia.org/wiki?curid=635627", "title": "Rašeliniště Hovízna", "text": "Rašeliniště Hovízna\n\nHovízna je přírodní rezervace severozápadně od Ponědrážky v okrese Jindřichův Hradec v Jihočeském kraji. Chráněné území se rozkládá v blízkosti rybníku Švarcenberk na pravém břehu vodního kanálu Zlatá stoka asi jeden kilometr severozápadně od obce vesnice. Oblast spravuje AOPK ČR Správa CHKO Třeboňsko.\n\nDůvodem ochrany je jedno z nejcennějších rašelinišť na pramenných vývěrech, které je svým charakterem ojedinělé i v oblasti na rašeliniště tak bohaté, jako je Třeboňská pánev. Území je přirozeným refugiem mnoha rostlinných i živočišných druhů.\n\n"}
{"id": "635628", "url": "https://cs.wikipedia.org/wiki?curid=635628", "title": "Rašeliniště Klenová", "text": "Rašeliniště Klenová\n\nRašeliniště Klenová je přírodní památka ev. č. 2220 západně od Klenové a jihovýchodně od Senotína u Nové Bystřice v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování mokřadních biotopů, především lučního rašeliniště s řadou rostlinných a živočišných druhů a společenstev.\n\n\n"}
{"id": "635629", "url": "https://cs.wikipedia.org/wiki?curid=635629", "title": "Rašeliniště Mosty", "text": "Rašeliniště Mosty\n\nRašeliniště Mosty je přírodní památka ev. č. 2221 poblíž obce Kunžak v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování mokřadních biotopů, především lučního rašeliniště a pobřeží rybníka s řadou vzácných rostlinných a živočišných druhů a společenstev.\n\n"}
{"id": "635630", "url": "https://cs.wikipedia.org/wiki?curid=635630", "title": "Rašeliniště Pele", "text": "Rašeliniště Pele\n\nRašeliniště Pele je přírodní rezervace na rozhraní katastrálních území obcí Chlum u Třeboně a Staňkov v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je rašeliniště v počátečním stádiu vývoje na přítocích rybníka Vydýmače.\n\n"}
{"id": "635631", "url": "https://cs.wikipedia.org/wiki?curid=635631", "title": "Rašeliniště u Suchdola", "text": "Rašeliniště u Suchdola\n\nRašeliniště u Suchdola je přírodní památka na severozápadním okraji Suchdola u Kunžaku v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je lokalita s výskytem neobvyklých druhových kombinací v rostlinných společenstvech s řadou vzácných druhů.\n\n"}
{"id": "635632", "url": "https://cs.wikipedia.org/wiki?curid=635632", "title": "Rybníky u Vitmanova", "text": "Rybníky u Vitmanova\n\nRybníky u Vitmanova jsou přírodní rezervace ev. č. 1727 poblíž Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany jsou rybníky Nový Vdovec a Ženich s přilehlými rašeliništi a mokřady.\n\n"}
{"id": "635633", "url": "https://cs.wikipedia.org/wiki?curid=635633", "title": "Ryšovy", "text": "Ryšovy\n\nRyšovy jsou přírodní památka ev. č. 1379 jižně od obce Droužetice a severně od města Strakonice v okrese Strakonice. Chráněné území zaujímá vrch \"Ryšová\" (527 m). Oblast spravuje Agentura ochrany přírody a krajiny ČR.\n\nDůvodem ochrany je les s charakteristikou květenou pro oblast strakonických vápenců s řadou vzácných a chráněných druhů, jako je mj. oman vrbolistý \"(Inula salicina),\" kruštík tmavočervený \"(Epipactis atrorubens),\" okrotice bílá \"(Cephalanthera damasonium),\" okrotice červená \"(Cephalanthera rubra),\" lilie zlatohlavá \"(Lilium martagon),\" lýkovec jedovatý \"(Daphne mezereum),\" sasanka lesní \"(Anemone sylvestris),\" orlíček obecný \"(Aquilegia vulgaris),\" zvonek klubkatý \"(Campanula glomerata),\" smldník jelení \"(Peucedanum cervaria),\" jetel alpínský \"(Trifolium alpestre),\" hlístník hnízdák \"(Neottia nidus-avis),\" vemeník dvoulistý \"(Platanthera bifolia),\" prvosenka jarní \"(Primula veris),\" rozrazil ožankovitý \"(Veronica teucrium),\" violka písečná \"(Viola rupestris),\" hořec brvitý \"(Gentianopsis ciliata),\" růže měkká \"(Rosa villosa)\" a další. Na vrcholu kopce dosud přežívá 1 trs hořce křížatého \"(Gentiana cruciata),\" v minulých letech byla na travnatou mýtinu ve vrcholové partii vrchu neoprávněně a zcela úmyslně vysazena třemdava bílá \"(Dictamnus albus)i\" V borech na severozápadním svahu roste početná populace smrkovníku plazivého \"(Goodyera repens),\" která čítá cca 100 až 150 kvetoucích rostlin. Na poli (v současnosti zastavěném zástavbou domků) při jihozápadním úpatí přírodní památky roste např. vrabečnice roční \"(Thymelaea passerina),\" zběhovec trojklaný \"(Ajuga chamaepitys),\" ostrožka stračka \"(Consolida regalis)\" a pryšec drobný \"(Euphorbia exigua)i\" Ze zvláště chráněných živočišných druhů se na lokalitě vyskytuje např. slepýš křehký \"(Anguis fragilis).\"\n\n\n"}
{"id": "635634", "url": "https://cs.wikipedia.org/wiki?curid=635634", "title": "Saladínská olšina", "text": "Saladínská olšina\n\nSaladínská olšina je přírodní rezervace ev. č. 13495 poblíž obce Záblatí v okrese Prachatice. Chráněné území se rozkládá po pravé straně Cikánského potoka několik set metrů severozápadně od osady Saladín. Oblast spravuje Správa NP a CHKO Šumava. Důvodem ochrany je přírodní, lidskou činností neovlivňovaný údolní jasanovo-olšový luh, kriticky ohrožené druhy ptáků a jejich biotopy, silně ohrožené druhy savců, ptáků a obojživelníků a jejich biotopy, ohrožené druhy obojživelníků plazů a rostlin a jejich biotopy. Na území lokality se dříve ve středověku těžilo zlato.\n\n\n"}
{"id": "635635", "url": "https://cs.wikipedia.org/wiki?curid=635635", "title": "Sedlina", "text": "Sedlina\n\nSedlina je přírodní památka ev. č. 971 zhruba 1½ km severozápadně obce Rovná v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je význačná lokalita silně ohroženého rostlinného druhu – vstavače bledého \"(Orchis pallens),\" jediné naleziště v jižní polovině Čech. Z dalších chráněných či vzácných druhů rostlin na lokalitě roste zimostrázek alpský \"(Polygala chamaebuxus),\" sasanka lesní \"(Anemone sylvestris),\" kruštík tmavočervený \"(Epipactis atrorubens),\" vemeník dvoulistý \"(Platanthera bifolia),\" hlaváč fialový \"(Scabiosa columbaria)\" a další. Na polích při západním okraji přírodní památky roste hlaváček letní \"(Adonis aestivalis)\" či rozrazil trojlaločný \"(Veronica triloba).\"\n\nV roce 2015 bylo na lokalitě nalezeno 14 kvetoucích jedinců vstavače bledého.\n\n\n"}
{"id": "635636", "url": "https://cs.wikipedia.org/wiki?curid=635636", "title": "Skalák u Senotína", "text": "Skalák u Senotína\n\nSkalák u Senotína je přírodní rezervace ev. č. 2218. Nachází se poblíž Senotína u Nové Bystřice v Jihočeském kraji v areálu přírodního parku Česká Kanada. Rezervace byla vyhlášena nařízením Okresního úřadu Jindřichův Hradec č. 6/2002 roku 2002.\n\nRozkládá se v nadmořské výšce od 662 do 670 m Na rozloze zhruba 14 hektarů se nachází oligotrofní až mezotrofní rybník Skalák, který lemují mokřady, rašeliniště, vřesoviště a suché pastviny s balvanitými rozpady. Chráněné území protíná úzkokolejná trať z Jindřichova Hradce do Nové Bystřice. Cílem ochrany je udržení specifického vodního režimu, půdních poměrů a udržení vysoké druhové biodiverzity především v lučních ekosystémech a v ekosystému rybníka. Nejohroženějším druhem lokality je leknín bělostný (\"Nymphaea candida\").\n\nNa dnešním místě rybníka Skalák se vodní plocha a přilehlé mokřady objevují nejpozději v druhé polovině 18. století, zobrazení v prvním vojenském mapování. Na mapách druhého ani třetího vojenského mapování není rybník patrný. Je možné, že v případě neobhospodařování zarostl.\n\nNa leteckých snímcích z roku 1953 je zřetelná vodní plocha rybníka a je patrné, že dnes zalesněné, či náletovými dřevinami porostlé plochy, byly v té době nezalesněné pouze s roztroušenými solitéry keřů či stromů. Jednalo se tedy zřejmě o pastviny. Lidská činnost v okolí nádraží Senotín byla pravděpodobně intenzivnější než v dnešních dnech.\n\nOchrana nad územím byla vyhlášena 9. prosince 2002 nařízením Okresního úřadu Jindřichova Hradce s datem účinnosti od 24. prosince 2002. Stávající přírodní rezervaci nově vyhlásil Krajský úřad Jihočeského kraje, odbor životního prostředí, zemědělství a lesnictví roku 2010, z důvodu uvedení zřizovacího předpisu do souladu s nynější legislativou.\n\nGeologické podloží oblasti tvoří převážně moldanubický hlubinný granit s převahou biotitu místy překrytý kvartérními hlinito-písečnými jemnozrnnými sedimenty.\nVětšina plochy PR je pokryta nelesními rostlinnými společenstvy mozaikovitě rozrůzněnými podle množství vody v půdě a historie hospodaření na plochách. Vyskytují se zde suchá pastvinná vřesoviště, rašeliniště a mokřadní společenstva na okrajích rybníka. Menší část území je v sušších místech porostlá náletovými dřevinami břízou bělokorou (\"Betula pendula\") a borovicí lesní \"(Pinus sylvestris\") a na zamokřených místech se vyskytuje především vrba (\"Salix sp.\"). \n\nFloristický inventarizační průzkum provedený v roce 2009 zaznamenal výskyt celkem 225 druhů cévnatých rostlin, z toho 16 druhů zapsaných v Červeném seznamu ČR a 5 zákonem chráněných druhů dle vyhlášky MŽP ČR č. 395/1992. Nejvýznamnějším druhem lokality je kriticky ohrožený leknín bělostný (\"Nymphaea candida\"), který vyhledává oligotrofní vodní nádrže, na jejichž dně koření. Mezi vodní vzplývavé druhy patří i ohrožený rdest tupolistý (\"Potamogeton obtusifolius\"). Z dalších ohrožených taxonů průzkum uvádí hadí mord nízký (\"Scorzonera humilis\"), jalovec obecný (\"Juniperus communis\"), jestřábník oranžový (\"Hieracium aurantiacum\"), klikvu bahenní (\"Oxycoccus palustris\"), ostřici Hartmanovu (\"Carex hartmanii\"), prhu arniku (\"Arnica montana\"), prstnatec májový pravý (\"Dactylorhiza majalis subsp. majalis\") a všivec lesní (\"Pedicularis sylvatica\"). Za zmínku stojí i druhy méně ohrožené nalezené na ploše PR, jako například hrušeň polnička (\"Pyrus pyraster\"), kozlík dvoudomý (\"Valeriana dioica\"), mochna bahenní (\"Potentilla palustris\"), rozrazil štítkovitý (\"Veronica scutellata\"), starček potoční (\"Tephroseris crispa\") a vrbovka bahenní (\"Epilobium palustre\"), která je zde ohrožena genetickou erozí křížením se severoamerickou vrbovkou žláznatou (\"Epilobium ciliatum\") za vzniku křížence \"Epilobium ×fossicola\". Z dalších invazivních druhů byl zaznamenán například vlčí bob mnoholistý (\"Lupinus polyphyllus\"). Druhy chráněné zákonem se zde kryjí s některými druhy na Červeném seznamu ČR (9).\n\nNegativně je nahlížen úbytek pastvy a seče na lučních a rašelinných porostech, změna vodního režimu způsobená vytvořením odvodňovacího kanálu a vyhrnutí sedimentu rybníka Skalák na jeho okraje, které zřejmě změnilo pochody v litorální části rybníka.\n\nMykologický průzkum neproběhl, přesto byl zaznamenán výskyt několika významnějších druhů hub, zejména na rašelinném poloostrově rybníka, a to voskovka \"Hygrocybe cantharellus\" a pavučinec\" Cortinarius uliginosus\".\n\nV roce 2008 byl proveden inventarizační průzkum vybraných skupin bezobratlých. Díky vysoké diverzitě prostředí je zde i vysoká diverzita organismů. Důležitými plochami chráněného území jsou volná vodní hladina, rašeliniště, mokré louky a suchá stanoviště. Uvedeno bude pouze shrnutí průzkumu s přihlédnutím k zvláště chráněným a ohroženým druhům. Z denních motýlů byl na lokalitě zaznamenán výskyt hnědáska rozrazilového (\"Melitaea diamina\"), který patří v ČR ke kriticky ohroženým druhům (7) a vyžaduje mozaikovité kosení podmáčených luk. Důležitý je výskyt živné rostliny housenek – kozlíku (\"Valeriana sp.\"). Dále byly zjištěny některé významnější lokální druhy jako například: ohniváček modrolesklý \"(Lycaena alciphron\"), okáč voňavkový (\"Brintesia circe\") a světlopáska bahenní (\"Deltote uncula\"). Z teplomilnějších druhů se zde vyskytoval například zelenopláštník trnkový (\"Hemithea aestivaria\"). Na Jindřichohradecku byla nově zjištěna pestroskvrnka ozdobná (\"Polymixis gemmea\"). Podhorský druh saranče malá (\"Stenobothrus stigmaticus\") byl na lokalitě zaznamenán v letech 2008 a 2009.\n\nColeoptera – brouci: chráněné ohrožené druhy: \"Carabus problematicus\", zlatohlávek tmavý (\"Oxythyrea funesta\"), střevlík polní (\"Carabus arvensis\"), vodní: potápníci \"Agabus unguicularis\", \"Dytiscus circumcinctus\", \"Graphoderus zonatus\", \"Hydaticus aruspex\", vázáni na pastviny: střevlík rodu (\"Amara equestris\"), chrobák velký (\"Geotrupes stercorarius\"), mandelinka \"Timarcha metallica\", významné mokřadní druhy: reliktní střevlík (\"Patrobus assimilis\"), dřepčík (\"Neocrepidodera motschulskii\") a druh lesáka zařazeného na červeném seznamu ohrožených druhů ČR – bezobratlí (\"Airaphilus elongatus\") v kategorii kriticky ohrožený. Na porosty orobince je vázaná mandelinka (rákosníček) (\"Donacia cinerea\"), na rdesty zejména \"Potamogeton natans\" pak rákosníček \"D. versicolorea\".\n\nOdonata – vážky: výzkum této skupiny byl prováděn mezi roky 1997–2002. Mezi nejvýznamnější nálezy patří: šidélko jarní (\"Coenagrion lunulatum\"), vážka jasnoskvrnná (\"Leucorrhinia pectoralis\"), šídlatka tmavá (\"Lestes dryas\").\n\nZ obratlovců nutno podotknout užovku hladkou (\"Coronella austriaca\"), užovku obojkovou (\"Natrix natrix\"), ještěrku obecnou (\"Lacerta agilis\") a ještěrku živorodou (\"Zootoca vivipara\").\n\nZ hlediska managementu je doporučeno zachovat extenzivní chov ryb a rybník neletnit ani nezimovat zvláště s přihlédnutím k populaci leknínu bělostného. Mozaikovitě kosit mokré louky i ponechávat část luk celoročně neposekanou, kvůli populacím denních motýlů, zachovat pastvu, omezit růst vlčího bobu mnoholistého (\"Lupinus polyphyllus\"), třtiny křovištní (\"Calamagrostis epigejos\") a náletových dřevin.\n\nHlavním cílem nynějšího managementu území je udržení bezlesí a regulace obsádky ryb v rybníku Skalák. Pastva je prováděna na sušších místech území, pasením ovcí, nepravidelně, ale alespoň dva měsíce v roce (nejlépe začátek léta a podzim). Kosení na mokřadech probíhá jednou ročně. Invaze třtiny křovištní je potlačována kosením jednou až dvakrát za rok dle stavu porostu.\n\nRyby jsou nasazovány většinou na dva roky a jejich hmotnost při výlovu by neměla překročit 400 kg/ha. Správu rybníka provádí AOPK ČR. Problémem při regulaci rybí obsádky je invazní střevlička východní (\"Pseudorasbora parva\"). Tato drobná ryba, která byla do Evropy zavlečena z východu, ohrožuje například slunku obecnou (\"Leucaspius delineatus\"), protože přenáší parazita \"Sphaerothecum destruens\".\n\n"}
{"id": "635637", "url": "https://cs.wikipedia.org/wiki?curid=635637", "title": "Slavkovické louky", "text": "Slavkovické louky\n\nSlavkovické louky je přírodní památka ev. č. 1548 poblíž obce Černá v Pošumaví v okrese Český Krumlov. Oblast spravuje Agentura ochrany přírody a krajiny ČR. Důvodem ochrany jsou prameništní a vlhké louky a lesní porost na pestré sérii krystalinika s výchozy krystalických vápenců, významná flóra.\n\n"}
{"id": "635638", "url": "https://cs.wikipedia.org/wiki?curid=635638", "title": "Slavkovský chlumek", "text": "Slavkovský chlumek\n\nSlavkovský chlumek je přírodní památka ev. č. 397 poblíž obce Bohdalovice v okrese Český Krumlov. Oblast spravuje Agentura ochrany přírody a krajiny ČR. Důvodem ochrany je naleziště bramboříku evropského (\"Cyclamen europaeum\").\n\n\n"}
{"id": "635639", "url": "https://cs.wikipedia.org/wiki?curid=635639", "title": "Slepičí vršek", "text": "Slepičí vršek\n\nSlepičí vršek je přírodní památka ev. č. 398 severovýchodně od Lužnice v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je písečná duna s typickou květenou.\n\n"}
{"id": "635640", "url": "https://cs.wikipedia.org/wiki?curid=635640", "title": "Smyslov (přírodní památka)", "text": "Smyslov (přírodní památka)\n\nSmyslov či Smyslovské louky je přírodní památka ev. č. 1376 poblíž obce Kadov v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je komplex balvanitých pastvin a vlhkých luk, který je reprezentativní ukázkou typické krajiny Blatenska. Roste zde např. jalovec obecný \"(Juniperus communis),\" prstnatec májový \"(Dactylorhiza majalis),\" tolije bahenní \"(Parnassia palustris),\" čertkus luční \"(Succisa pratensis),\" suchopýr úzkolistý \"(Eriophorum angustifolium),\" vrba rozmarýnolistá \"(Salix rosmarinifolia),\" mochna bahenní \"(Potentilla palustris),\" ostřice stinná \"(Carex umbrosa),\" ostřice vyvýšená \"(Carex elata)\" a další.\n\n\n"}
{"id": "635641", "url": "https://cs.wikipedia.org/wiki?curid=635641", "title": "Soví les", "text": "Soví les\n\nSoví les je přírodní památka ev. č. 1843 poblíž Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je starší lesní porost na rašeliništi s velkou druhovou, věkovou a prostorovou diverzitou dřevin.\n\n"}
{"id": "635642", "url": "https://cs.wikipedia.org/wiki?curid=635642", "title": "Spálený luh", "text": "Spálený luh\n\nSpálený luh je přírodní památka ev. č. 926 zhruba 2 až 3,5 km jihozápadně od obce Stožec v okrese Prachatice. Oblast spravuje Správa NP a CHKO Šumava. Důvodem ochrany je horské rašeliniště v údolí Studené Vltavy s dochovanou zonací rašeliništní vegetace.\n\n"}
{"id": "635643", "url": "https://cs.wikipedia.org/wiki?curid=635643", "title": "Stádla (přírodní památka)", "text": "Stádla (přírodní památka)\n\nStádla je přírodní památka ev. č. 1609 poblíž samoty Stádla, jedné z místních částí města Prachatice v okrese Prachatice. Chráněné území se rozkládá asi 350 m zsz. od samoty, kde zaujímá k západu ukloněný svah pod bezejmenným vrcholem (821 m n. m.). Oblast spravuje Agentura ochrany přírody a krajiny ČR. Důvodem ochrany je kamenitý svah s bohatým výskytem prstnatce bezového (\"Dactylorhiza sambucina\"). V posledních letech je výskyt prstantce bezového velmi řídký, v roce 2015 byly na lokalitě zaznamenány pouze 2 kusy. Další ojedinělé kusy rostou na okrajích luk v širokém okolí.\n\n\n"}
{"id": "635644", "url": "https://cs.wikipedia.org/wiki?curid=635644", "title": "Staré jezero", "text": "Staré jezero\n\nStaré jezero je rybník a přírodní rezervace ev. č. 1724 poblíž obce Chlum u Třeboně v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany jsou litorální porosty rybníka a přilehlá rašeliniště se vzácnou květenou a avifaunou.\n\n"}
{"id": "635645", "url": "https://cs.wikipedia.org/wiki?curid=635645", "title": "Stožec (Šumava)", "text": "Stožec (Šumava)\n\nStožec je výrazná šumavská hora, vysoká 1065 m n. m. Nachází se 2,5 km severně od obce Stožec a 5 km jihozápadně od Volar. S prominencí 247 metrů (8. nejvyšší v pořadí vrcholů na české straně Šumavy) ční vysoko nad okolní krajinu mezi Teplou a Studenou Vltavou.\n\nNa vrcholu a východním svahu hory se nachází stejnojmenná přírodní památka chránící přirozený ekosystém horských smíšených lesů.\n\nVrchol se nachází na území I. zóny NP Šumava, a protože na něj nevede žádná značená cesta, tak je nepřístupný.\n\nNecelý 1 km jihozápadně od vrcholu se tyčí Stožecká skála, s jižní stěnou vysokou 30 metrů. Na skále jsou patrné zbytky strážního hrádku, který zde stál od 13. do 15. století a chránil Zlatou stezku.\n\nNa východním úpatí skály vyvěrá pramen u něhož visíval obraz Matky Boží s dítětem a roku 1791 u něj byla postavena dřevěná poutní kaple Panny Marie, která během 2. poloviny 20. století pustla a renovována byla v roce 1988. K ní vede odbočka z modré značky z Českých Žlebů.\n\n"}
{"id": "635646", "url": "https://cs.wikipedia.org/wiki?curid=635646", "title": "Stožecká skála", "text": "Stožecká skála\n\nStožecká skála je přírodní památka ev. č. 1151 na katastrálním území České Žleby, 2 km severně od obce Stožec v okrese Prachatice. Oblast spravuje Správa NP a CHKO Šumava. Důvodem ochrany jsou skalní výchozy a sutě jako význačné geomorfologické útvary, jakož i přirozené ekosystémy smíšených lesů, jež se na nich a v jejich okolí vyvinuly. \n\nChráněné území je z důvodu ochrany fauny od 1.  března do 30. června nepřístupné.\n\nStožecká skála je mohutný skalní útvar (skalní defilé) s jižní 30 m vysokou skalní stěnou dosahující nadmořské výšky 976 m na jihozápadní rozsoše hory Stožec, pod nímž se rozkládá kamenné moře. Horninovým podkladem je leukokrátní, jemnozrnná až středně zrnitá muskovit-biotitická žula, místy s turmalínem, variského stáří zhruba 320 milionů let. Na vrcholu skály je umístěn 5 m vysoký kříž, od nějž se otevírá výhled na obec Stožec, na vrcholky Třístoličníku, Trojmezné a Plechého a při vynikající dohlednosti i na Alpy.\n\nSmíšené lesy v oblasti Stožecké skály představují jeden z dochovaných pralesovitých zbytků na suťových svazích. Na Stožecké skále bylo zjištěno i poslední hnízdiště sokolů v jižních Čechách.\n\nVynikajícího výhledu ze Stožecké skály do údolí Studené Vltavy a směrem k Českým Žlebům bylo využito pro vybudování hrádku k ochraně „Prachaticih via“, obchodní cesty z Pasova do Čech později nazývané Zlatá stezka. Od 13. do 15. století na vrcholu skály stál 30 m dlouhý areál strážního hrádku. Na východním úpatí skály vyvěrá pramen u něhož visíval obraz Matky Boží s dítětem a roku 1791 byla postavena dřevěná poutní kaple Panny Marie, která během 2. poloviny 20. století pustla a renovována byla v roce 1988.\n\n"}
{"id": "635647", "url": "https://cs.wikipedia.org/wiki?curid=635647", "title": "Strážný – Pod Obecním lesem", "text": "Strážný – Pod Obecním lesem\n\nStrážný – Pod Obecním lesem je přírodní památka ev. č. 1235 asi 600 metrů jihozápadně od městyse Strážný v okrese Prachatice. Oblast spravuje Správa NP a CHKO Šumava. Důvodem ochrany je mezofilní louka s výskytem chráněného a ohroženého druhu – šafránu bělokvětého (\"Crocus albiflorus\").\n\n"}
{"id": "635648", "url": "https://cs.wikipedia.org/wiki?curid=635648", "title": "Široké blato", "text": "Široké blato\n\nŠiroké blato je přírodní rezervace ev. č. 1708 poblíž obce Rapšach v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je rašeliniště s porostem blatky a rojovníku bahenního.\n\n"}
{"id": "635649", "url": "https://cs.wikipedia.org/wiki?curid=635649", "title": "Štěrbů louka", "text": "Štěrbů louka\n\nŠtěrbů louka je přírodní památka ev. č. 1610 poblíž městyse Lhenice v okrese Prachatice. Chráněné území se nalézá na k severovýchodu ukloněném svahu asi 450 m severozápadně od vesnice Vadkov, jedné z místních částí zmíněného městyse. Oblast spravuje Agentura ochrany přírody a krajiny ČR. Důvodem ochrany je vlhká louka se vzácnou květenou.\n\n"}
{"id": "635650", "url": "https://cs.wikipedia.org/wiki?curid=635650", "title": "Tetřevská slať", "text": "Tetřevská slať\n\nTetřevská slať je přírodní památka ev. č. 1146 poblíž obce Horská Kvilda na pomezí okresů Klatovy a Prachatice. Oblast spravuje Správa NP a CHKO Šumava. Důvodem ochrany je typické horské vrchoviště vyšších poloh Šumavy s charakteristikou florou a faunou.\n\n\n"}
{"id": "635651", "url": "https://cs.wikipedia.org/wiki?curid=635651", "title": "Tisy u Chrobol", "text": "Tisy u Chrobol\n\nTisy u Chrobol je přírodní památka ev. č. 1060 poblíž obce Chroboly v okrese Prachatice. Oblast spravuje Agentura ochrany přírody a krajiny ČR. Důvodem ochrany je různověký smíšený lesní porost s převahou buku a zastoupením klenu, jilmu a břízy. V podrostu je hojně rozšířen tis červený (\"Taxus baccata\"), největší známý výskyt v prachatickém Předšumaví. Areál je oplocen a přístupný brankou ze západní strany.\n\n\n"}
{"id": "635652", "url": "https://cs.wikipedia.org/wiki?curid=635652", "title": "Toužínské stráně", "text": "Toužínské stráně\n\nToužínské stráně je přírodní památka ev. č. 1368 poblíž města Dačice v okrese Jindřichův Hradec. Chráněné území je ve správě Krajského úřadu Jihočeského kraje.\n\nPředmětem ochrany jsou semixerotermní travinobylinná společenstva a společenstva mělkých skeletovitých půd a výskyt entomofauny vázané na tato společenstva. V západním okraji přírodní památky je starý lom s významnou geologickou lokalitou – mimořádná složitost vrásnění rulových hornin. Pozoruhodný je zejména výskyt okáče kostřavového, bojínkovitého, metlicovitého, řady ohniváčků atd.\n\n\n"}
{"id": "635653", "url": "https://cs.wikipedia.org/wiki?curid=635653", "title": "Trojmezná hora", "text": "Trojmezná hora\n\nTrojmezná hora je přírodní památka ev. č. 450 v okrese Prachatice. Nachází se na Šumavě (Trojmezenská hornatina), při trojmezí státních hranic Česka, Rakouska a Německa, zhruba 5 až 9 km západně od obce Nová Pec. Je součástí NP Šumava, jehož je I. zónou. Důvodem ochrany jsou nejvyšší partie české Šumavy (Plechý 1378 m, Nad Rakouskou loukou 1373 m, Trojmezná 1361 m, Vysoký hřeben 1341 m a Třístoličník 1302 m), horské smrčiny, bukové porosty, kamenná moře, ledovcové Plešné jezero. V ledovcovém karu Plešného jezera s téměř 300 m vysokou jezerní stěnou se vyskytují jedinečná společenstva. Před kůrovcovou kalamitou zde byly rozsáhlé porosty horských smrčin přirozeného charakteru s vtroušeným jeřábem. Na tzv. Rakouské louce v sedle pod Plechým se nachází nejvýše položené vrchoviště na české straně Šumavy.\n\n\n"}
{"id": "635654", "url": "https://cs.wikipedia.org/wiki?curid=635654", "title": "U Hajnice", "text": "U Hajnice\n\nU Hajnice je národní přírodní památka ev. č. 1575 poblíž vesnice Libotyně, místní části obce Radhostice v okrese Prachatice. Chráněné území se nalézá zhruba kilometr jjv. od Libotyně, v lese na severních svazích vrchu Běleč (923 m). Oblast spravuje AOPK ČR Správa CHKO Blanský les. Důvodem ochrany je bezlesá enkláva, lokalita měkčilky jednolisté.\n\n"}
{"id": "635655", "url": "https://cs.wikipedia.org/wiki?curid=635655", "title": "U Narovců", "text": "U Narovců\n\nU Narovců je přírodní památka ev. č. 1611 jihozápadně od vesnice Onšovice, jedné z místních částí obce Čkyně v okrese Prachatice. Oblast spravuje Agentura ochrany přírody a krajiny ČR.\n\nDůvodem ochrany jsou skalnaté svahy (krystalický vápenec) s bohatou květenou a zvířenou. Z významných rostlinných druhů se zde vyskytuje např. vratička měsíční (\"Botrychium lunaria\"), vstavač kukačka (\"Orchis morio\"), kruštík tmavočervený (\"Epipactis atrorubens\"), netřesk výběžkatý (\"Jovibarba globifera\"), tařice kališní (\"Alyssum alyssoides\"), vítod chocholatý (\"Polygala comosa\"), pampeliška červenavá (\"Taraxacum rubicundum\"), lnička drobnoplodá (\"Camelina microcarpa\"), sleziník routička (\"Asplenium ruta-muraria\"), kakost holubičí (\"Geranium columbinum\"), světlík tuhý (\"Euphrasia stricta\"), zběhovec ženevský (\"Ajuga genevensis\"), smělek jehlancovitý (\"Koeleria pyramidata\"), kokrhel menší (\"Rhinanthus minor\"), len počistivý (\"Linum catharticum\"), rožec lepkavý (\"Cerastium glutinosum\"), rozrazil jarní (\"Veronica verna\"), úročník bolhoj (\"Anthyllis vulneraria\" subsp. \"pseudovulneraria\") a další. V minulosti na lokalitě rostl hořeček český (\"Gentianella praecox\" subsp. \"bohemica\") a hořeček nahořklý (\"Gentianella amarella\").\n\nNa lokalitě se vyskytuje také otakárek fenyklový (\"Papilio machaon\") a ojediněle také otakárek ovocný (\"Iphiclides podalirius\").\n\n"}
{"id": "635656", "url": "https://cs.wikipedia.org/wiki?curid=635656", "title": "U Piláta", "text": "U Piláta\n\nU Piláta je přírodní památka ev. č. 1242 poblíž obce Vitějovice v okrese Prachatice. Oblast spravuje Agentura ochrany přírody a krajiny ČR. Důvodem ochrany je vitální přirozený porost buku (\"Fagus sylvatica\") na suti, na srázném svahu v údolí Zlatého potoka. Tento porost tak vytváří vhodné podmínky pro vznik květnaté bučiny (\"Eu-Fagenion\") s charakteristickou skladbou rostlin a druhově početnou aviofaunou.\n\nOblast přírodní památky se nachází nedaleko obce Vitějovice v okrese Prachatice, konkrétně leží na příkrém východním svahu kopce Nebahov (788 m n. m.) spadající do údolí Zlatého potoka. To se odráží i do značné topografie území, kdy nejvyšší bod leží v nadmořské výšce 665 metrů, kdežto nejnižší ve výšce 577 metrů nad mořem.\n\nOkolo chráněného území se nachází 50 metrové ochranné pásmo dle zákona.\n\nÚzemí bylo před vyhlášením lesnicky obhospodařováno, což se projevilo do relativně stejnověké skladby lesa tak i do nízké druhové různorodosti. Chráněné území bylo vyhlášeno dle dokumentu 72/89 ze dne 24. května 1989, který vydal Okresní národní výbor Prachatice.\n\nK roku 2004 se o lesy staral \"Lesní závod Prachatice\", respektive \"Polesí Vlachovo Březí\".\n\nÚzemí spadá z geomorfologického pohledu do provincie České vysočiny, subprovincie Šumavské soustavy, oblasti Šumavské hornatiny, celku Šumavského podhůří, podcelku Prachatické hornatiny a okrsku Žernovické hornatiny.\n\nHorninový podklad lokality je tvořen granulitem a biotitickým granulitem, který v některých částech lokality vystupuje na povrch jako malé skalní výchozy a suťová pole.\n\nOblast je odvodňována do Zlatého potoka, který se následně vlévá do Blanice.\n\nOblast přírodní památky je ze 100 % pokryta porostem svazu květnaté bučiny (\"Eu-Fagenion\") s hlavním zástupcem buku lesního (\"Fagus sylvatica\"), ve kterém místy rostou jednotlivě jedinci smrku (\"Picea abies\"), jedle (\"Abies alba\"), jasanu (\"Fraxinus excelsior\") a javoru mléče (\"Acer platanoides\"). Při detailnějším pohledu je na 76,43 % území (5,61 ha) zastoupena klenová bučina, na 21,53 % (1,58 ha) se nachází svěží jedlová bučina, 0,27 % (0,02 ha) pak připadá na kyselou jedlovou bučinu a zbylých 1,77 % (0,13 ha) připadá na zakrslou jedlovou bučinu. Stromové patro má přibližně stejnověký charakter, nicméně místy se již začíná objevovat samovolné zmlazování bukových porostů a jednotlivě i málo zastoupené jedle.\n\nZ druhů rostlin zde roste například kyčelnice devítilistá (\"Dentaria enneaphyllos\"), lýkovec jedovatý (\"Daphne mezereum\"), kostřava lesní (\"Festuca altissima\"), bukovník kapraďovitý (\"Gymnocarpium dryopteris\"), kruštík širokolistý (Epipactis helleborine). Nicméně z důvodu silného zástinu lokality stromy, není bylinné patro výrazně vyvinuto.\n\nNa lokalitě byly popsány ze zástupců hmyzu například zástupci dvoukřídlých (\"Diptera\") \"Odinia boletina\", dále bezkřídlí nosatečci \"Acalles camelus\". Dále se zde vyskytuje ze zástupců plžů například zemoun skalní (\"Aegopis verticillus\").\n\nZ ptáků se zde vyskytuje například silně ohrožený lejsek malý (\"Ficedula parva\") a dále ohrožený lejsek šedý (\"Muscicapa striata\"). oba dva druhy zde pravidelně hnízdí.\n\nV rámci ochrany lokality je prvořadým cílem dlouhodobě zachovat zdejší ekosystém a ten ponechat samovolnému vývoji. K dosažení tohoto cíle je potřeba redukovat výskyt převážně spárkaté zvěře, která nepříznivě působí na samoobnovovací schopnosti lesa a větší rozšíření méně zastoupených druhů stromů. Z výzkumu okolních lesů se ale zdá patrné, že tento stav se daří dosáhnout, jelikož okolní porosty se postupně samovolně obnovují. Plán péče taktéž doporučuje, aby se na lokalitě ponechávala část odumřelé dřevní hmoty, která přispívá k větší druhové rozmanitosti.\n\nNedaleko přírodní památky vede značená turistická stezka, která prochází kolem Zlatého potoka.\n\n\n"}
{"id": "635657", "url": "https://cs.wikipedia.org/wiki?curid=635657", "title": "U poustevníka", "text": "U poustevníka\n\nU poustevníka je přírodní památka ev. č. 1612 poblíž zhruba ½ km jižně od vesnice Rohanov, místní části obce Chroboly v okrese Prachatice. Chráněné území se rozkládá v prostoru jihovýchodního úbočí vrchu Libína, kde zaujímá k jihu obrácený svah na levé straně bočního údolí bezejmenného přítoku Živného potoka. Oblast spravuje Agentura ochrany přírody a krajiny ČR. Důvodem ochrany jsou podmáčené smrčiny a olšiny s bohatou květenou.\n\n\n"}
{"id": "635658", "url": "https://cs.wikipedia.org/wiki?curid=635658", "title": "Upolíny", "text": "Upolíny\n\nUpolíny je přírodní památka ev. č. 1239 poblíž vesnice Libínské Sedlo, jedné z místních částí města Prachatice v okrese Prachatice. Chráněné území se rozkládá na horním toku Fefrovského potoka, po pravé straně silnice II/141 z Prachatic, v horních partiích jejího stoupání na Libínské Sedlo. Oblast spravuje Agentura ochrany přírody a krajiny ČR. Důvodem ochrany je vlhká loučka s porostem silně mizejícího rostlinného druhu upolínu evropského.\n\n"}
{"id": "635659", "url": "https://cs.wikipedia.org/wiki?curid=635659", "title": "Úval Zvonková", "text": "Úval Zvonková\n\nÚval Zvonková je přírodní památka ev. č. 1543 v katastrálním území Zvonková města Horní Planá v okrese Český Krumlov. Chráněné území se rozkládá necelý kilometr západně od téměř zaniklé vesnice Zadní Zvonková, při východním úpatí hory \"Tokaniště\" (1014 m). Oblast spravuje Správa NP a CHKO Šumava. Důvodem ochrany je údolní niva potoka s četnými rašelinnými prameništi, významná flora a vegetace.\n\n"}
{"id": "635660", "url": "https://cs.wikipedia.org/wiki?curid=635660", "title": "V polích", "text": "V polích\n\nV polích je přírodní památka ev. č. 1614 poblíž obce Zábrdí v okrese Prachatice. Chráněné území se rozkládá asi ½ km jižně od Zábrdí, kde zaujímá část k jihovýchodu ukloněného svahu po levé straně údolí řeky Blanice. Oblast spravuje Agentura ochrany přírody a krajiny ČR. \nDůvodem ochrany je bohatá lokalita vstavače kukačky.\n\n"}
{"id": "635661", "url": "https://cs.wikipedia.org/wiki?curid=635661", "title": "Velká Kuš", "text": "Velká Kuš\n\nVelká Kuš je přírodní rezervace ev. č. 966 poblíž obce Kadov v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je komplex balvanitých pastvin a přilehlých mokřadních luk, který je reprezentativní ukázkou typické krajiny Blatenska. Na lokalitě roste např. ostřice blešní \"(Carex pulicaris,)\" kociánek dvoudomý \"(Antennaria dioica),\" mochna bahenní \"(Potentilla palustris),\" suchopýr úzkolistý \"(Eriophorum angustifolium),\" tolije bahenní \"(Parnassia palustris),\" ptačinec bahenní \"(Stellaria palustris),\" čertkus luční \"(Succisa pratensis),\" kozlík dvoudomý \"(Valeriana dioica)\" a mnohé další.\n\n"}
{"id": "635662", "url": "https://cs.wikipedia.org/wiki?curid=635662", "title": "Velká Niva", "text": "Velká Niva\n\nVelká Niva je národní přírodní rezervace ev. č. 1149 zhruba 5 km západně od města Volary v okrese Prachatice. Chráněné území, jímž protéká potok Olšinka (levostranný přítok Teplé Vltavy), se rozkládá východně od obce Lenora, přibližně v prostoru sevřeném silnicí I/39 z Lenory do Volar a cestou z Lenory směrem na Milešice. Oblast spravuje Správa NP a CHKO Šumava.\n\nDůvodem ochrany je rozlehlé nivní rašeliniště s přirozenými lesními porosty tvořenými zejména podmáčenými rašelinnými smrčinami a blatkovými bory s výskytem vzácných a ohrožených druhů živočichů a rostlin, včetně biotopu a populace borovice blatky; typy přírodních stanovišť a druhy, pro které byla jiným právním předpisem vyhlášena EVL Šumava a které se nacházejí na území NPR.\n\n"}
{"id": "635663", "url": "https://cs.wikipedia.org/wiki?curid=635663", "title": "Velký a Malý Tisý", "text": "Velký a Malý Tisý\n\nVelký a Malý Tisý je národní přírodní rezervace ev. č. 498 poblíž města Lomnice nad Lužnicí v okrese Jindřichův Hradec ležící na území CHKO Třeboňsko. Řadí se mezi nejvýznamnější rybniční rezervace v Česku a je významná rozsáhlým litorálním porostem na březích rybníků. Oblast spravuje AOPK ČR Správa CHKO Třeboňsko a je evidována i v rámci světové organizace UNESCO jako biosférická rezervace, Natura 2000 a další. Důvodem ochrany je jedna z nejvýznamnějších ornitologických rezervací v Česku. Význam má i z pohledu entomologického.\n\nSoučástí rezervace je 11 větších rybníků, mimo jiné i dvojice rybníků Velký a Malý Tisý, které daly lokalitě název. Pro rybníky v rezervaci je charakteristické, že mají velmi členité pobřeží tvořené zarostlými břehy, zátokami, poloostrovy a ostrůvky. Na břehy volně navazují podmáčené louky, lesy, vřesoviště a pole. Vlivem rozmanitosti různých stanovišť se zde nachází bohatá řada druhů z flory i fauny, které zde sídlí. Hlavně ptactvo využívá lokalitu jako důležitou migrační zastávku či shromaždiště před pravidelnými tahy.\n\nI přes to, že je lokalita po desetiletí chráněna, došlo nevhodnými hospodářskými zásahy v podobě nadměrného chovu ryb od 50. let 20. století k postupné degradaci a ústupu litorálních porostů. Od 90. let 20. století se ochranáři snaží snižováním počtu nasazovaných ryb a změnou jejich druhové skladby společně s vodohospodářskými zásahy do výšky vodní hladiny rybníku Velký Tisý podpořit rozvoj rákosových porostů. Výsledky těchto opatření ukázaly, že na obnovu porostů by i za vhodných podmínek byla potřeba doba dosahující až desítek let.\n\nOblast národní rezervace Velký a Malý Tisý se nachází na západním okraji CHKO Třeboňsko mezi městy Lomnice nad Lužnicí na severu a Třeboní na jihu. Jedná se o rybniční soustavu 11 rybníků (jiný zdroj však uvádí 14 rybníků). Největší z nich je rybník Velký Tisý. Národní přírodní rezervace leží v nadmořské výšce mezi 425 až 430 m n. m. Severní hranice je tvořena polemi a loukami. Severozápadní hranici tvoří silnice procházející přes hráz rybníku Koclířov (leží mimo území rezervace). Na západě, jihozápadě a jihu kopíruje z větší části tok umělého vodního kanálu Zlaté stoky. Východní část hranice pak tvoří železniční trať Lomnice nad Lužnicí – Třeboň (tzv. Koridor D 12), respektive část silnice I/24.\n\nRybniční soustava je tvořena rybníky Velký Tisý, Malý Tisý, Kubínský rybník, Dolní přesecký rybník, Horní přesecký rybník, Jezero pod Tisým, rybník Šatlavy, rybník Smyček, Malý Dubovec, Velký Dubovec a Velký Paneský rybník.\n\nRybníkářství má v lokalitě dlouhou tradici a samotný ústřední rybník Velký Tisý byl z velkých třeboňských rybníků postaven jako jeden z prvních. Stavba byla dokončena v roce 1505 pod dohledem Štěpánka Netolického, i když historické prameny uvádí, že vyměřovací práce začaly již o tři roky dříve a to v roce 1502. V témže roce (1505) byl vybudován i Malý Tisý. O rok později v roce 1506 začala výstavba Zlaté stoky, která skončila v roce 1520. Tento umělý vodní kanál prochází jižně od rybníka a jeho úkolem bylo přivádět do soustavy rybníků vodu. Kanál Zlatá stoka funguje od 16. století až do současnosti. Nicméně na místě národní rezervace se dříve nacházela dvojice starších rybníků nazývaných \"Starý\" a \"Nový Tisý\", které postupně přestaly vyhovovat svému účelu. Proto byl na jejich místě postaveny nový rybník, Velký Tisý. V roce 1596 došlo k rozšíření Velkého Tisého na současnou rozlohu pod patronací dalšího významného rybníkáře Jakuba Krčína.\n\nVzhledem k tomu, že břehy rybníka byly po dlouhou dobu intenzivně využívány k pastevectví, došlo k jejich odlesnění. To (společně s relativně nízkou intenzitou chovu ryb, která na rybníce panovala do 50. let 20. století) se příznivě projevilo na rozrůstání litorálních (břežních) porostů. Vznikly rozsáhlé mokřady přecházející volně v pastviště. Od října roku 1952 se na lokalitě nacházela ornitologická pozorovatelna.\n\nV 19. století byla lokalita známá spíše pro botaniky s ohledem na výskyt řady vzácných rostlin. Národní přírodní rezervace Velký a Malý Tisý byla vyhlášena výnosem Ministerstva školství a kultury ČSR na základě zákona č. 40/1956 Sb. dne 17. června 1957 jako státní přírodní rezervace. Rezervace byla vyhlášena na ploše 615 ha na základě ornitologického výzkumu oblasti. Na vyhlášení měl hlavní vliv Jan Hanzák se svými spolupracovníky z řad profesionálních i amatérských ornitologů. Vyhlášení rezervace vedlo k zákazu lovu ptactva v oblasti a zamezení rozsáhlých terénních úprav, nicméně vyhláška neupravovala nikterak chov ryb. To se ukázalo později jako zásadní, jelikož extenzivní chov ryb od 50. let 20. století vedl k devastaci litorálního porostu na lokalitě. Dopady chovu ryb se naplno začaly projevovat od konce 60. let a po 70. a 80. léta 20. století.\n\nV 90. letech 20. století po nabytí účinnosti zákona č. 114/1992 Sb. se státní rezervace přeměnila v národní přírodní rezervaci. V současnosti je národní přírodní rezervace součástí 1. zóny CHKO Třeboňsko a biosférické rezervace Třeboňsko evidované v rámci světové organizace UNESCO jako část rozsáhlého nadregionálního biocentra ÚSES Stará řeka – Rožmberk – Velký Tisý. Lokalita je chráněna taktéž v rámci Ramsarské konvence, řadí se do evropsky významných ptačích území a je součástí soustavy Natura 2000.\n\nOblast národní přírodní rezervace je tvořena rybniční soustavou 11 rybníků (jiný zdroj uvádí 14). Hlavní část rezervace tvoří vodní plochy zmiňovaných rybníků, dále pak podmáčené louky, louky, vřesoviště a lesy. Lesy jsou tvořeny převážně smíšeným kulturním porostem místy přecházející až v přirozené lesy různého stáří. Tyto lesní porosty vznikly ve většině případů vysázením na nevyužívané pastviny, případně formou náletů dřevin a postupnou přeměnou v lesní porost. Na hrázi rybníků se nachází duby letní (\"Quercus robur\") a lípy srdčité (\"Tilia cordata\") o stáří několika set let. Dále se zde nachází podmáčené olšiny a porosty vrb.\n\nPodloží oblasti je poměrně pestré, jelikož se na jihovýchodní části chráněného území nachází bělošedé kaolinické pískovce, slepence, dále rudočervené a bělošedé jílovce, jílovité pískovce a svrchnokřídové prachovce spadající do svrchního oddílu klikovského souvrství. Ve východní části se nachází třetihorní montmorilloitické jíly a diatomové jíly až diatomity domanínského souvrství.\n\nNad hladinu Velkého Tisého vystupuje v jihozápadní části poloostrov Lůsy, který je tvořen neogenními sedimenty zlivského souvrství. Toto souvrství tvoří prokřemenělé jílovité pískovce až slepence, kde se ve spodních partiích nachází nezpevněné jílovité písky a písčité jíly. Východní část lokality je pak vyplněna kvartérními sedimenty v podobě spraší a sprašových hlín. Taktéž se zde nachází holocénní sedimenty vzniklé v tekoucí či stojaté vodě.\n\nPůdní profil je tvořen převážně kambizemí a pseudoglejem.\n\nVelký Tisý je největší rybník na území národní rezervace o katastrální výměře 313 ha, z čehož přibližně 275 ha tvoří vodní plocha (jiný zdroj uvádí 221 ha vodní plochy). Jedná se o pátý největší rybník na území jižních Čech. Voda je do rybníku naháněna skrze umělý kanál Zlatou stoku (respektive skrze sousední rybník \"Koclířov\") a odváděna Miletínským potokem skrze výpustní kamenný kanál. Celkový objem zadržované vody je okolo 2,75 miliónu m, hladina vody je regulována na 425,2 m n. m. Nicméně hloubka rybníku dosahuje pouze 1 metru. Délká hráze dosahuje 2 km a je porostlá starými duby. Pobřeží rybníku Velký Tisý je velice členité s množstvím ostrovů a poloostrovů porostlé litorálním porostem. Na zarostlé pobřeží navazují okolní podmáčené louky. Významným prvkem rybníku je nepravidelný poloostrov \"Lůsy\", který vybíhá z jihozápadní strany kolem 429 metrů vysokého vrchu \"Na Lůsech\".\n\nOblast rybníka Velký Tisý je významnou ornitologickou lokalitou, jelikož se zde shromažďují ptáci před tahy převážně koncem léta a na podzim. V této době se na rybníce vyskytují tisícihlavá hejna různých druhů kachen a hus.\n\nPodobně jako rybník Velký Tisý byl i Malý Tisý vybudován roku 1505 na ploše 32 ha. Nachází se na jihovýchodním okraji národní přírodní rezervace poblíž silnice I/24. Taktéž jako Velký Tisý i tento rybník je napájen vodou přicházející Zlatou stokou.\n\nDříve se na lokalitě nacházela lužní střemchová doubrava a olšina (společenstva \"Quercus robur-Padus avium\" a \"Alnus glutinosa-Padus avium\"), která je v současnosti zakryta vodní plochou rybníků. Nicméně na několika částech území se podmáčené lesy zachovaly v podobě porostů křovitých vrb (sv. \"Salicion cinereae\") a jako porost olše lepkavé (\"Alnus glutinosa\"). Taktéž oblasti, které dříve sloužily jako pastviny, se postupně mění vlivem náletů břízy a borovice. To má za následek ústup trnky obecné (\"Prunus spinosa\"), hlohu jednosemenného (\"Crataegus monogyna\"), hlohu obecného (\"C. laevigata\") a jalovce obecného (\"Juniperus communis\").Oblasti, kde dochází jednou do roka k sečení, jsou domovem následujících druhů: všivec ladní (\"Pedicularis sylvatica\"), hadí mord nízký (\"Scorzonera humilis\"), vstavač kukačka (\"Orchis morio\"), prstnatec májový (\"Dactylorhiza majalis\"), pupečník obecný (\"Hydrocotyle vulgaris\"), pampeliška Nordstedtova (\"Taraxacum nordstedtii\"), jetel kaštanový (\"Trifolium spadiceum\"), kozlík dvoudomý (\"Valeriana dioica\") a další.\n\nLitorální porost rákosin je tvořen rákosem obecným (\"Phragmites australis\") a dále například šípatkou střelolistou (\"Sagittaria sagittifolia\"). Ve vodou bohatých oblastech rezervace roste kapradník bažinný (\"Thelypteris palustris\"), ďáblík bahenní (\"Calla palustris\"), ve zbahněných částech rezervace rozpuk jízlivý (\"Cicuta virosa\") či čarovník prostřední (\"Ciraea intermedia\"). Převážně ostrůvek v Malém Tisém reprezentuje ostřicomechové rašeliniště, kde se vyskytují druhy ostřice mokřadní (\"Carex limosa\"), vachta trojlistá (\"Menyanthes trifoliata\"), klikva bahenní (\"Oxycoccus palustris\") a rosnatka okrouhlolistá (\"Drosera rotundifolia\"). V některých maloplošných rybnících roste lakušník niťolistý (\"Batrachium trichophyllum\"), rdest světlý (\"Potamogeton lucens\"), rdest ostrolistý (\"P. acutifolium\"), rdest vláskovitý (\"P. trichoides\"), voďanka žabí (\"Hydrocharis morsus-ranae\") a řečanka přímořská (\"Najas marina\").\n\nDále se na lokalitě vyskytují například tyto druhy: vstavač kukačka (\"Orchis morio\"), masnice vodní (\"Tillaea aquatica\"), bublinatka prostřední (\"Utricularia intermedia\"), všivec lesní (\"Pedicularis sylvatica\"), na několika místech hadilka obecná (\"Ophioglossum vulgatum\") v podrostu krušiny olšové (\"Frangula alnus\"), plavuň pučivá (\"Lycopodium annotinum\"), pupečník obecný (\"Hydrocotyle vulgaris\"), tolije bahenní (\"Parnassia palustris\"), žebratka bahenní (\"Hottonia palustris\"), vzácně vemeník dvoulistý (\"Platanthera bifolia\"), prha arnika (\"Arnica montana\"), řebříček bertrám (\"Achillea ptarmica\"), pcháč různolistý (\"Cirsium helenioides\"), halucha vodní (\"Oenanthe aquatica\"), kamyšník vrcholičnatý (\"Bolboschoenus yagara\"), šmel okoličnatý (\"Butomus umbellatus\"), tajnička rýžovitá (\"Leersia oryzoides\"), ostřice česká (\"Carex bohemica\"), skřípina kořenující (\"Scirpus radicans\"), sítina rybniční (\"Juncus tenageia\"), ostřice štíhlá (\"Carex acuta\"), zábělník bahenní (\"Comarum palustre\"), bazanovec kytkokvětý (\"Naumburgia thyrsiflora\"), tolije bahenní (\"Parnassia palustris\"), rozrazil štítkovitý (\"Veronica scutellata\"), třtina šedavá (\"Calamagrostis canescens\"), štírovník bažinný (\"Lotus uliginosus\") či dřípatka horská (\"Soldanella montana\") a desítky dalších.\n\nVzhledem k rozlehlosti rezervace a ke skutečnosti, že se jedná o lokalitu bohatou na rozdílná stanoviště, se zde nachází celá řada živočišných druhů z bezobratlých i obratlovců. Nicméně nejvýznamnější z fauny jsou ptáci, kteří jsou vázání na mokřadní ekosystém.\n\nNa lokalitě se vyskytuje celá řada bezobratlých, což je dáno širokou škálou stanovišť, které se zde nachází. Jedná se tak o významnou entomologickou lokalitu v Česku. Z těch nejvýznamnějších se jedná například o brouka páchníka hnědého (\"Osmoderma eremita\"), z motýlů batolec duhový (\"Apatura iris\"), batolec červený (\"Apatura ilia\"), otakárek fenyklový (\"Papilio machaon\") a bělopásek tavolníkový (\"Neptis rivularis\"). Z pavouků se zde nachází skákavka \"Marpissa pomatia\", \"Gnaphosa nigerrima\", plachetnatka \"Walckenaeria nodosa\", lovčík \"Dolomedes plantarius\", dále je zde možno pozorovat rašelinného mravence \"Formica picea\", dvojici střevlíků \"Paratachys fulvicollis\" a \"Perigona nigriceps\", z drabčíků \"Hypnogyra glabra\" a \"Paederus limnophilus\", vodomil \"Berosus spinosus\". Velmi vzácně je zde možné pozorovat saranče \"Tetrix ceperoi\". Taktéž zde byl popsán zástupce blanokřídlého hmyzu v podobě poskočilky \"Aquaencyrtus bohemicus\".\n\nVe vodě se nachází ze zástupců mlžů škeble rybničná (\"Anodonta cygnea\").\n\nV oblasti se rozmnožuje skokan ostronosý (\"Rana arvalis\"), poměrně početné populace zde vytváří kuňka obecná (\"Bombina bombina\") a to převážně na menších rybnících rezervace. Dále rosnička zelená (\"Hyla arborea\") a skokan krátkonohý (\"Pelophylax lessonae\").\n\nCelá oblast je významnou ptačí rezervací, která slouží jak ke hnízdění, tak i jako shromaždiště ptactva před tahy. Průzkum prováděný v druhé polovině 80. let 20. století prokázal výskyt minimálně 155 ptačích druhů na lokalitě, kde 107 druhů bylo pozorováno jako hnízdících. Je zde možno pozorovat např. orla mořského (\"Haliaeetus albicilla\"), pochopa rákosního (\"Circus aeruginosus\"), rybáka obecného (\"Sterna hirundo\"), slavíka modráčka (\"Luscinia svecica\"), chřástla vodního (\"Rallus aquaticus\"), chřástala malého (\"Porzana parva\"), moudliváčka lužního (\"Remiz pendulinus\"), luňáka hnědého (\"Milvus migrans\") nebo sýkořici vousatou (\"Panurus biarmicus\"), ostralku štíhhlou (\"Anas acuta\"), zrzohlávka rudozobého (\"Netta rufina\"), volavku popelavou (\"Ardea cinerea\"), volavku červenou (\"Ardea purpurea\") bukače velkého (\"Botaurus stellaris\"), kopřivku obecnou (\"Anas strepera\"), čírku obecnou (\"Anas crecca\"), hohola severního (\"Bucephala clangula\"), ostříže lesního (\"Falco subbuteo\"), bekasinu otavní (\"Gallinago gallinago\"), vodouše rudonohého (\"Tringa totanus\"), cvrličku slavíkovou (\"Locustella luscinoides\") nebo labuť velkou (\"Cygnus olor\"). Dále během shromažďování před tahy se zde vyskytuje volavka bílá (\"Egretta alba\"), kormorán velký (\"Phalacrocorax carbo\") a několik druhů kachen a hus. Nepravidelně se na lokalitě vyskytují taktéž zástupci druhů břehouš černoocasý (\"Limosa limosa\").\n\nProstor národní přírodní rezervace slouží jako významné shromaždiště ptactva před odletem do zimních stanovišť. Taktéž se jedná o významnou migrační zastávku pro řadu druhů. Například v případě husy velké (\"Anser anser\") dosahuje maximální četnost v srpnu až 5000 jedinců. Dále se zde shromažďují taktéž zástupci volavky bílé (\"Egretta alba\"), husy polní (\"Anser fabalis\") a husy běločelé (\"Anser albifrons\"), čírky obecné (\"Anas crecca\") a lžičák pestrý (\"Anas clypeata\"). V roce 2011 zde byl poprvé spatřen rybák malý (\"Sternula albifrons\").\n\nV oblasti se nachází stabilní výskyt několika jedinců vydry říční (\"Lutra lutra\"). Dále se zde vyskytuje kuna lesní (\"Martes martes\") a kuna skalní (\"Martes foina\"). Taktéž se zde nachází prase divoké (\"Sus scrofa\") poškozující rákosový porost. Nicméně ze širšího pohledu na území CHKO Třeboňsko se zde vyskytuje přibližně 50 druhů savců, včetně losa evropského (\"Alces alces\").\n\nRybniční soustava je k roku 2011 hospodářsky využívaná pro chov ryb v rámci Rybářství Třeboň a.s. Oproti roku vyhlášení byla v době nejvyššího využívání lokality v 70. letech 20. století rybí osádka až trojnásobná. K roku 2010 byla standardní rybí osádka s převahou kapra redukována na kompromisní hodnotu okolo 70 kg K2 na 1 ha vodní plochy. Vzniklá finanční újma je Rybářství Třeboň a. s. kompenzována státem.\n\nRybniční soustava má taktéž vodohospodářský význam, jelikož je schopna zadržet do značné míry povodňovou vlnu, čehož je využíváno jako protipovodňového opatření v podobě retenční nádrže. Nicméně tímto použitím je výrazně poškozován ekosystém dotčených rybníků a to převážně u vegetace, kde je vliv dlouhodobější. Soustava je taktéž využívána pro regulaci hladiny vody v dalších rybničních soustavách. Velký Tisý postihla řada povodní, z nedávné doby například katastrofální srpnovou povodeň v roce 2002, dále jarní povodeň v dubnu 2006. Hlavně povodeň z roku 2002 se negativně promítla do stavu rezervace, jelikož měla za následek zaplavení porostů a jejich následný úhyn.\n\nNadměrný chov ryb provozovaný na lokalitě od 50. let 20. století vedl ke zmenšení litorálního porostu na Velkém Tisém. Dle srovnání leteckých snímků z let 1953, 1967, 1974 a 1991 je jasně patrné, že porosty se zmenšují a to až o více jak polovinu jako v případě východní části zmiňovaného rybníka. Z porovnání je patrné, že postupně zmizely desítky hektarů rákosin sloužící jako hnízdiště ptactva a tím pokleslo i množství druhů a hnízdících jedinců. V rámci ochrany je od 90. let 20. století prováděna snaha o zvrácení negativního trendu rozpadu litorálního porostu řadou opatření za spolupráce Správy CHKO a BR Třeboňsko a vlastníkem pozemků Rybářství Třeboň a. s. Výsledkem byl experiment, který by ukázal, jestli zvýšená vodní hladina a trojnásobně vysoká populace ryb oproti roku vyhlášení rezervace, jsou faktory negativně ovlivňující vitalitu litorálních porostů.\n\nV rámci experimentu byla od roku 1997 snižována hladina rybníku vždy v lichém roce o přibližně 40 cm. Tím došlo k obnažení pásu dna podél břehu, což se mělo projevit rozrůstáním rákosového porostu v těchto oblastech. V roce 1998 došlo k přehrazení 40 ha části rybníku Velký Tisý v oblasti tzv. \"Přesecké zátoky\" pomocí drátěného plotu. Do této oblasti byla následně nasazena alternativní rybí osádka s převahou lína (\"Tinca tinca\") a s nízkým či žádným zastoupením kapra obecného (\"Cyprinus carpio\"). Ohrazení na lokalitě sloužilo až do roku 2004, kdy byl plot odstraněn a rybí osádka z hlavní plochy rybníku měla opět do lokality volný přístup. Experiment prokázal, že nevhodná a nadměrná rybí posádka měla negativní dopad na litorální porost společně s nadměrným výskytem řas a zákalem vody. Přijatými opatřeními se podařilo mezi lety 1998 až 2006 rozšířit rákosový porost v průměru o 2 metry (přepočteno na plochu se jednalo např. v oblasti poloostrova Lůsy o 0,5 ha).Nicméně velké škody na porostech napáchala katastrofální povodeň z roku 2002, která zaplavila rostliny, jenž následně uhynuly. Pokusy tak ukázaly, že i za vhodných podmínek by byla potřeba doba dosahující až desítek let pro i pouhé částečné zvýšení plochy rákosin.\n\nDalším problémem je vysoký obsah živin ve vodě a to i přes to, že hnojení rybníku je v současnosti omezeno. Vysoký obsah živin je dán historickým hnojením v nedávné minulosti a skutečnosti, že do rezervace přitéká voda z rybničních soustav, kde k hnojení dochází. V důsledku snížení hnojení by se do lokality pravděpodobně navrátily některé kriticky ohrožené druhy rostlin.\n\nV rámci zachování lokality se provádí výběrová těžba dřeva a to v případě, kdy sukcese dřevin mění charakter cenných nezalesněných stanovišť. Na území je silně omezen lov divoké zvěře myslivci, mezi povolené druhy k odstřelu patří prase divoké (\"Sus scrofa\"), liška (\"Vulpes vulpes\") a dva druhy kuny (kuna lesní (\"Martes martes\") a kuna skalní (\"Martes foina\")). Prase divoké totiž přebývá v porostu rákosin a okusuje zde jejich mladé výhonky. Následně se rostliny utopí po zaplavení, jelikož voda vyplní jejich vnitřní ventilaci. V rámci ochrany by bylo žádoucí, aby u prasete divokého došlo k výrazné redukci jeho populace a to jak na území rezervace, tak i na přilehlých pozemcích. Taktéž na přilehlých zemědělských plochách je prováděno individuální hospodaření.\n\nPlán péče taktéž uvádí, že rybníky Velký a Malý Dubovec mohou být využívány pouze jako plůdkové či výtažníkové rybníky s občasným chovem generačních ryb. Z těchto dvou rybníků smí být vypuštěn vždy jen jeden, druhý musí být alespoň částečně napuštěn.\n\nOd roku 1952 se na severním okraji rybníku Velký Tisý nachází dřevěná terénní stanice podléhající správě Národního muzea v Praze. Je vybavena kuchyňkou a krbovými kamny, je zde zavedena elektřina. Tato stanice slouží pro ubytování a jako základna pro ornitologické výzkumné expedice v oblasti.\n\nOblast národní přírodní rezervace je dle dvojice zdrojů volně dostupná pro návštěvníky po veřejných cestách, nicméně další zdroje uvádějí, že s ohledem na nerušení místního ptactva není vstup do rezervace pro návštěvníky povolen.\n\n\n\n"}
{"id": "635664", "url": "https://cs.wikipedia.org/wiki?curid=635664", "title": "Velký Troubný", "text": "Velký Troubný\n\nVelký Troubný je přírodní památka ev. č. 1776 poblíž obce Slavonice v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je mezotrofní rybník s vysokou druhovou diverzitou fytoplanktonu i zooplanktonu.\n\n"}
{"id": "635665", "url": "https://cs.wikipedia.org/wiki?curid=635665", "title": "Vizír", "text": "Vizír\n\nVizír je národní přírodní památka ev. č. 1371 poblíž obce Hamr v okrese Jindřichův Hradec. Oblast spravuje AOPK ČR Správa CHKO Třeboňsko. Důvodem ochrany je rybník a přilehlá rašelinná louka. Naleziště celé řady chráněných a vzácných druhů rostlin, zejména rosnatky prostřední \"(Drosera intermedia).\"\n\n\n"}
{"id": "635666", "url": "https://cs.wikipedia.org/wiki?curid=635666", "title": "Vltavské stráně", "text": "Vltavské stráně\n\nVltavské stráně je přírodní památka ev. č. 1613 na jihovýchodním okraji obce Kvilda v okrese Prachatice. Oblast spravuje Správa NP a CHKO Šumava. Důvodem ochrany jsou skalnaté stráně nad Teplou Vltavou s hořcem panonským aj.\n\n"}
{"id": "635667", "url": "https://cs.wikipedia.org/wiki?curid=635667", "title": "Vltavský luh", "text": "Vltavský luh\n\nVltavský luh je přírodní památka ev. č. 1152 poblíž obce Nová Pec v okrese Prachatice. Chráněné území se prostírá v délce téměř 15 km okolo toku řeky Teplé Vltavy, jejího soutoku se Studenou Vltavou a takto vzniklé spojené Vltavy v úseku od Soumarského mostu až po začátek vzdutí vodní nádrže Lipno. Oblast spravuje Správa NP a CHKO Šumava.\n\nDůvodem ochrany je uchování typické říční nivy se všemi jejími geomorfologickými i biologickými zákonitostmi, jako jsou agradační valy, meandrovitý tok, stará řečiště v různých stadiích zazemňování a rozsáhlá lužní rašeliniště včetně extenzívně sklízených luk s výskytem vzácných rostlinných i živočišných druhů.\n\n"}
{"id": "635668", "url": "https://cs.wikipedia.org/wiki?curid=635668", "title": "Vraniště", "text": "Vraniště\n\nVraniště je přírodní památka ev. č. 2175 poblíž města Volary v okrese Prachatice. Chráněné území se rozkládá při západním úpatí vrchu \"Zlatá stezka\" (920 m) vpravo od silnice z Volar do Mlynářovic, zhruba 2 až 3 km ssv. od Volar. Oblast spravuje Správa NP a CHKO Šumava. Důvodem ochrany je přirozeně se vyvíjející společenstva na mokřadech a jimi obklopených stanovištích na zaniklých zemědělských půdách.\n\n"}
{"id": "635669", "url": "https://cs.wikipedia.org/wiki?curid=635669", "title": "Výří vrch", "text": "Výří vrch\n\nVýří vrch je přírodní památka ev. č. 13493 v chráněné krajinné oblasti Blanský les, v katastrálním území Vyšný, poblíž města Český Krumlov v okrese Český Krumlov. Důvodem ochrany jsou obnažené skály na vápencovém podkladu, xerotermní travinobylinná společenstva rostlin a živočichů, rozvolněné teplomilné doubravy a vápnomilná bučina.\n\nZa nejvýznamnější druhy zde rostoucích rostlin lze považovat kakost krvavý \"(Geranium sanguineum),\" okrotici červenou \"(Cephalanthera rubra)\" a škardu ukousnutou \"(Crepis praemorsa).\"\n\nNejcennějším druhem, který se zde vzácně vyskytuje, je soumračník západní \"(Pyrgus trebevicensis).\" Žije zde 79 druhů střevlíků a významní stepní měkkýši, jako např. suchomilka obecná \"(Xerolenta obvia)\", zuboústka trojzubá \"(Chondrula tridens).\" Dále se zde pravidelně vyskytuje užovka hladká \"(Coronella austriaca).\"\n\n"}
{"id": "635670", "url": "https://cs.wikipedia.org/wiki?curid=635670", "title": "Vyšný – Křišťanov", "text": "Vyšný – Křišťanov\n\nVyšný – Křišťanov je přírodní památka ev. č. 1236 poblíž obce Křišťanov v okrese Prachatice. Oblast spravuje Správa NP a CHKO Šumava. Důvodem ochrany je jedna z bohatých lokalit výskytu šafránu bělokvětého a dalších ohrožených vlhkomilných a mokřadních rostlinných druhů.\n\n"}
{"id": "635671", "url": "https://cs.wikipedia.org/wiki?curid=635671", "title": "Výtopa Rožmberka", "text": "Výtopa Rožmberka\n\nVýtopa Rožmberka je přírodní rezervace ev. č. 1725 západně od Staré Hlíny u Třeboně v okrese Jindřichův Hradec. Oblast spravuje Agentura ochrany přírody a krajiny ČR Správa CHKO Třeboňsko. Důvodem ochrany je rozlehlý komplex litorálních porostů rybníka Rožmberk a mokrých luk se vzácnými společenstvy.\n\n"}
{"id": "635672", "url": "https://cs.wikipedia.org/wiki?curid=635672", "title": "Záblatské louky", "text": "Záblatské louky\n\nZáblatské louky je přírodní rezervace ev. č. 1709 poblíž obce Záblatí v okrese Jindřichův Hradec. Oblast spravuje AOPK ČR Správa CHKO Třeboňsko. Má rozlohu 108 hektarů. Důvodem ochrany je komplex porostů litorální vegetace, rašelinných a vlhkých kosených luk, na Třeboňsku již ojedinělé. Jde o pozůstatek bývalého rašeliniště, které na západním břehu Záblatského rybníka plynule přechází ve vlhké louky. Rostou zde například druhy ostřice, rákos, orobinec, kosatec žlutý a jiné rostliny. Pestře je zastoupeno ptactvo (čírka modrá, pochop rákosní, chřástal vodní, bekasina otavní a další), žijí zde i obojživelníci (skokan ostronosý) a v rašelinných kanálech se usadila vydra říční.\n\n"}
{"id": "635673", "url": "https://cs.wikipedia.org/wiki?curid=635673", "title": "Zábrdská skála", "text": "Zábrdská skála\n\nZábrdská skála je přírodní památka ev. č. 1615 poblíž obce Zábrdí v okrese Prachatice. Chráněné území se nalézá asi 1½ km jižně od Zábrdí, na pravém břehu řeky Blanice. Oblast spravuje Agentura ochrany přírody a krajiny ČR. Důvodem ochrany jsou rulové skály s porostem tařice skalní.\n\n\n"}
{"id": "635674", "url": "https://cs.wikipedia.org/wiki?curid=635674", "title": "Záhorský rybník (přírodní rezervace)", "text": "Záhorský rybník (přírodní rezervace)\n\nZáhorský rybník je přírodní rezervace ev. č. 1842 zhruba 3¾ km západně od města Vodňany v okrese Strakonice. Oblast spravuje Agentura ochrany přírody a krajiny ČR.\n\nDůvodem ochrany je stejnojmenný rybník s přilehlými mokřadními loukami porostlými keřovými vrbami a olšemi. Roste zde mj. kotvice plovoucí \"(Trapa natans),\" rozpuk jízlivý \"(Cicuta virosa),\" bublinatka jižní \"(Utricularia australis),\" ostřice vyvýšená \"(Carex elata)\" a mnohé další.\n\nNa severovýchodním břehu rybníka roste (ještě v rámci rezervace) památný strom – Zeyerův dub. Další chráněný strom, nacházející se již mimo rezervaci, mezi silnicí II/141 a železniční tratí asi 150 m od jihovýchodního cípu rybníka, se nazývá Heritesův dub (po spisovateli Františku Heritesovi).\n\n"}
{"id": "635675", "url": "https://cs.wikipedia.org/wiki?curid=635675", "title": "Zátoňská hora (přírodní rezervace)", "text": "Zátoňská hora (přírodní rezervace)\n\nZátoňská hora je přírodní rezervace ev. č. 1148 v okrese Prachatice, severovýchodně od obce Lenora a východně od její místní části Zátoň. Oblast spravuje Správa NP a CHKO Šumava. Důvodem ochrany jsou lesní porosty přirozené skladby ve vrcholové oblasti Zátoňské hory.\n\n"}
{"id": "635676", "url": "https://cs.wikipedia.org/wiki?curid=635676", "title": "Žďárecká slať", "text": "Žďárecká slať\n\nŽďárecká slať je přírodní památka ev. č. 930, rozkládající se zhruba 7 km zsz. od městyse Strážný v okrese Prachatice. Oblast spravuje Správa NP a CHKO Šumava. Důvodem ochrany je charakteristické vrchoviště náhorního typu jihovýchodní části Šumavských plání, shrnující podstatné biologické hodnoty všech rašelinišť v tomto území.\n\n"}
{"id": "635677", "url": "https://cs.wikipedia.org/wiki?curid=635677", "title": "Žestov", "text": "Žestov\n\nŽestov je přírodní památka ev. č. 1285; nachází se 1,5 km severozápadně od osady Slavkov v okrese Český Krumlov. Oblast spravuje Agentura ochrany přírody a krajiny ČR. Přírodní památka se nachází na zalesněném pahorku Žestov (762 m) v Českokrumlovské vrchovině (okrsek Boletická vrchovina). Vrcholová část je tvořena výrazným mrazovým srubem, místy až 8 m vysokým, orientovaným ve směru SZ–JV.\n\nDůvodem ochrany je suťový smíšený les na vápenci, cenná lokalita z hlediska geologického, geomorfologického a botanického. Přírodní památka byla vyhlášena dne 15. listopadu 1990 s účinností od 14. prosince 1990. Ze zvláště chráněných druhů rostlin zde rostou lilie zlatohlavá a prha arnika.\n\n"}
{"id": "635678", "url": "https://cs.wikipedia.org/wiki?curid=635678", "title": "Žižkova skalka", "text": "Žižkova skalka\n\nŽižkova skalka je přírodní památka ev. č. 1238 ve městě Prachatice v okrese Prachatice. Nachází se v severním sousedství historického jádra města, jen asi 100 metrů od Malého náměstí. Oblast spravuje Agentura ochrany přírody a krajiny ČR. Důvodem ochrany je selektivní denudací vypreparovaný, strmý, silně rozpukaný křemenný val, součást křemenné žíly. Historicky jde o významné místo. Začíná zde 15 km dlouhá okružní vyhlídková naučná stezka okolo Prachatic.\n\n"}
{"id": "635679", "url": "https://cs.wikipedia.org/wiki?curid=635679", "title": "Žofinka", "text": "Žofinka\n\nŽofinka je národní přírodní rezervace ev. č. 608 v k.ú. Dvory nad Lužnicí, Vyšné, Hranice u Nových Hradů v okresech Jindřichův Hradec a České Budějovice. Oblast spravuje AOPK ČR Správa CHKO Třeboňsko. Důvodem ochrany jsou přirozené lesní porosty, společenstva otevřených rašelinišť a populace borovice blatky \"(Pinus rotundata)\" a rojovníku bahenního \"(Ledum palustre)\" včetně jejich biotopů.\n\n"}
{"id": "635680", "url": "https://cs.wikipedia.org/wiki?curid=635680", "title": "Vestavěné patro", "text": "Vestavěné patro\n\nVestavěné patro je vyvýšená plošina, ukotvená ke stěnám nebo postavená na nosné trámy ve výšce 150 až 250 cm v závislosti na výšce stropu. Vestavěná patra bývají nejčastěji dřevěná nebo kovová. Využívají se nejčastěji v maloplošných interiérech, v obytných, kancelářských, skladovacích či jiných prostorách. Jejich předností je úspora prostoru a využití volného místa pod stropem.\n\nPřístup na patro bývá po schodech, v případě velkého nedostatku místa po žebříku. Nosnost je přizpůsobena využití, ale vždy musí být dostatečná i s patřičnou rezervou. Vestavěná patra mohou sloužit ke spaní, či k vytvoření pracovního koutu, úložného prostoru atp. Pod patrem lze umístit šatník, posezení, dětský kout, pracovní místo, tedy cokoli podle potřeby a prostorových možností.\n\nDalší názvy pro vestavěné patro jsou například, patro na spaní, spací patro, vyvýšená postel, postel pod stropem, mezipatro. \n\nUvedený prostor ale není z hygienických důvodů zcela vhodný ke spaní, neboť se zde drží teplý vydýchaný vzduch. Tento problém je ještě výraznější během letních měsíců.\n"}
{"id": "635681", "url": "https://cs.wikipedia.org/wiki?curid=635681", "title": "Promile (hudební skupina)", "text": "Promile (hudební skupina)\n\nPromile jest česká kapela, která se začala utvářet na podzim roku 2000. Skupina prošla vývojem a její styl bývá charakterizován jako punk-metal. Název použitý z označení \"jedné desetiny procenta\" - tato jednotka bývá nejčastěji užívána při měření alkoholu v krvi.\n\nMyšlenku o hudebním tělese začali od září 2000 realizovat Jan Bartoš (baskytara), Petr Sedmák (kytara) a Aleš Zeman (bicí) a to odhodláni hrát rockovou hudbu a výhradně vlastní tvorby. Od začátku roku 2001 se po výměně bubeníků ukotvil v kapele David Paseka (bicí). V roce 2002 je v sestavě BARTOŠ/SEDMÁK/HORNÝŠ/PASEKA natočena první studiová nahrávka – EP STARÁ VRÁNOVÁ. V roce 2003 funguje na postu druhého kytaristy (namísto Michala Hornýše) již Radim Linhart a je zaznamenána další studiová nahrávka. Nejprve píseň Buran city, která byla umístěna na kompilaci AROMATICKÝ PACHKOKTEJL NO.2. A ještě téhož roku skupina natáčí CD TĚHOTNÝ CHLAPI. Dne 25. září 2003 se uskutečnil vydařený křest v pardubickém klubu Ponorka. Kmotrem CD se stal Tonda Rauer (Alkehol, Harlej). Na začátku roku 2004 se odehrávají zásadní změny. V kapele již nepůsobí Petr Sedmák a David Paseka (který opouští skupinu ze zdravotních důvodů). Na jejich místa nastupují Jiří Rain (kytara) a Martin Pěkný (bicí). V obměněné sestavě funguje skupina až do konce roku 2005, kdy se udála ještě výměna na postu kytaristy. Za Jiřího Raina nastupuje Tomáš Linhart. V dubnu 2006 došlo k natočení nového EP s názvem PODIVNEJ SEN (jako hosté se na tomto albu objevují Zdeněk Mašek a Hanz Hlubocký ze skupiny Volant). Krátce poté kapela postoupí ještě záměnu bubeníků, za Martina Pěkného nastupuje do kapely Petr Kocek.\n\nV roce 2007 vyšlo u Cecek Records nové CD Thrash PONK Punk (zde se jako exklusivní host objevuje Štěpán Málek z legendárních N.V.Ú.). O dva roky později natáčí skupina hymnu hokejbalovému týmu JEŽCI HEŘMANŮV MĚSTEC a ti (možná i s její pomocí) vyhrávají v sezoně 2010/2011 mistrovský titul. V roce 2010 začínají pomalu a jistě práce na novém albu. Na podzim tohoto roku však začíná menší rekapitulace, jelikož skupina slaví 10 let existence. Za oněch 10 let se podařilo skupině natočit dvě dlouhohrající CDčka, odehrát téměř 300 akcí, hrát společně např. s KONFLIKT, N.V.Ú., TOTÁLNÍ NASAZENÍ, VOLANT, DEBUSTROL a zúčastnit se takových akcích jakými jsou festivaly VOTVÍRÁK, ROCK NA VALNÍKU, ANTIFEST, LETNICE - VLČÍ HORA, POD PAROU, YANDEROV či na vyhlášeném pardubickém MAJÁLESU a dokonce i dvou ročníků vyhledávací soutěže ČESKÁ ROCKOVÁ LIGA.\n\n\n\n"}
{"id": "635682", "url": "https://cs.wikipedia.org/wiki?curid=635682", "title": "Turistická značená trasa 7371", "text": "Turistická značená trasa 7371\n\nTuristická značená trasa 7371 je 1 km dlouhá žlutě značená turistická trasa Klubu českých turistů v okrese Ústí nad Orlicí spojující česko-polskou státní hranici a Dolní Boříkovice.\n\nTrasa 7371 začíná u bývalé celnice v Dolní Lipce v Mladkovském sedle, kde navazuje na rovněž žlutě značenou polskou turistickou trasu přicházející sem z Międzylesie. Vede přibližně jižním směrem po silnici I/43 na křižovatku se silnicí II/312 u Dolních Boříkovic, kde končí. Navazuje zde na ní červeně značená trasa 0415 do Králík nebo opačným směrem na dělostřeleckou tvrz Bouda. Touto křižovatkou prochází i cyklistická trasa 52, před ní podchází trasa 7371 železniční trať Ústí nad Orlicí - Králíky. Trasa 7371 přivádí do České republiky z Polska mezinárodní turistickou trasu E3, která dále pokračuje po trase 0415 ve směru na Králíky.\n"}
{"id": "635690", "url": "https://cs.wikipedia.org/wiki?curid=635690", "title": "Marshall County", "text": "Marshall County\n\nMarshall County je název dvanácti okresů ve Spojených státech amerických:\n"}
{"id": "635695", "url": "https://cs.wikipedia.org/wiki?curid=635695", "title": "Mercer County", "text": "Mercer County\n\nMercer County je název osmi okresů ve Spojených státech amerických:\n"}
{"id": "635696", "url": "https://cs.wikipedia.org/wiki?curid=635696", "title": "Jarva", "text": "Jarva\n\nJarva (\"Cnidium\") je rod vlhkomilných rostlin z čeledě miříkovitých.\n\nRostliny jsou euroasijského původu, vyskytují se od západní přes střední a východní Evropu a střední Asii až po jižní části střední a východní Sibiře. Na severní straně je jejich areál ohraničen jihem Skandinávie, na jižní straně severem Španělska, Itálie a Balkánského poloostrova. Vyskytují se i ve východní Číně. Byly zavlečeny také na východ Spojených států, Kanady a na Aljašku. Nejčastěji rostou na dlouhodobě vlhkých zanedbaných územích, která mohou být i krátkodobě zaplavována vodou.\n\nJe uznáváno přibližně 6 druhů rodu jarva.\n\nJsou to jednoleté až vytrvalé rostliny dorůstající až do výše 1 m. Lodyha bývá málo rozvětvená. Listy ve spodní a střední části lodyhy jsou 1 až 3krát zpeřené, jejich koncové zvětšené lístky jsou obvejčité nebo kopinaté. Horní listy jsou menší s dlouhou objímavou pochvou. Jarva má vřetenovitý kořen s oddenky, na jeho vrcholu při povrchu půdy jsou obnovovací pupeny, z kterých u dvouletých nebo vytrvalých druhů z jara vyrůstají nové rostliny.\n\nKvětenství s drobných, převážně bisexuálních prvoprašných květů tvoří složené okolíky. Květy s 5 okvětními lístky, většinou bílými až mírně narůžovělými, mají pět tyčinek. Shora spodního semeníku, složeného ze dvou plodolistů, je nadplodní terč s nektarovými žlázami a dvě terčovité blizny. Opylování zajišťuje převážně létající hmyz. Plodem jsou dvounažky se dvěma oblými plůdky podélně rýhovanými.\n\nV Evropě je rod jarva ekonomicky bezvýznamný. V čínské a japonské medicíně se používá u nás nerostoucí jednoletá \"Cnidium monnieri\" (syn. \"Cnidium officinale\", \"Cnidium japonicum\"). Využívá se vlastností jeho kořene a oddenků pomáhat při bolestech hlavy, závratích, únavě a při poruchách menstruace, jakož i při kožních onemocněních. Její semena jsou významným afrodisiakem vhodným stejnou mírou pro muže i ženy. Kořen jarvy je součástí léků proti obezitě u pacientů s metabolickým syndromem.\n\n \n"}
{"id": "635700", "url": "https://cs.wikipedia.org/wiki?curid=635700", "title": "ARM Holdings", "text": "ARM Holdings\n\nARM Holdings je britská firma působící v oboru výpočetní techniky. Byla založena v roce 1990 firmami Acorn Computers, Apple Computer a VLSI Technology, aby rozvíjela RISCové procesory ARM poprvé použité v počítačích Acorn Archimedes a dnes rozšířené zejména v oblasti mobilních telefonů a vestavěných systémů.\n\nDnes se stále ještě zabývá vývojem procesorů ARM, ale kromě toho navrhuje a licencuje i celé počítačové platformy a nástroje pro návrh počítačového programu.\n\nJedná se o jednoho z nejvýznamnějších hráčů na poli procesorů pro mobilní telefony, neboť roce 2007 se v 98% prodaných mobilních telefonů nacházel alespoň jeden ARM procesor.\n\n"}
{"id": "635703", "url": "https://cs.wikipedia.org/wiki?curid=635703", "title": "Arrondissement Riom", "text": "Arrondissement Riom\n\nArrondissement Riom je francouzský arrondissement ležící v departementu Puy-de-Dôme v regionu Auvergne. Člení se dále na 13 kantonů a 137 obcí.\n\n"}
{"id": "635705", "url": "https://cs.wikipedia.org/wiki?curid=635705", "title": "Mitchell County", "text": "Mitchell County\n\nMitchell County je název pěti okresů ve Spojených státech amerických:\n"}
{"id": "635706", "url": "https://cs.wikipedia.org/wiki?curid=635706", "title": "Morgan County", "text": "Morgan County\n\nMorgan County je název jedenácti okresů ve Spojených státech amerických:\n"}
{"id": "635707", "url": "https://cs.wikipedia.org/wiki?curid=635707", "title": "Murray County", "text": "Murray County\n\nMurray County je název tří okresů ve Spojených státech amerických:\n"}
{"id": "635708", "url": "https://cs.wikipedia.org/wiki?curid=635708", "title": "Northumberland County", "text": "Northumberland County\n\nNorthumberland County je název dvou okresů ve Spojených státech amerických:\n\na okresu v Kanadě:\n"}
{"id": "635709", "url": "https://cs.wikipedia.org/wiki?curid=635709", "title": "Švarcava", "text": "Švarcava\n\nŠvarcava je název více subjektů:\n\nŠvarcava je rovněž někdejší alternativní název řeky Svratky.\n"}
{"id": "635710", "url": "https://cs.wikipedia.org/wiki?curid=635710", "title": "Perry County", "text": "Perry County\n\nPerry County je název deseti okresů ve Spojených státech amerických:\n"}
{"id": "635712", "url": "https://cs.wikipedia.org/wiki?curid=635712", "title": "Původní obyvatelé Kanady", "text": "Původní obyvatelé Kanady\n\nMezi původní obyvatele Kanady se řadí První národy, Inuité a Métisové. Označení Indián či Eskymák se v Kanadě z důvodů jejich negativních konotací už nepoužívají.\n\nCharakteristickými znaky původních civilizací na území dnešní Kanady před příchodem Evropanů byly především trvalé osídlení, zemědělství, obchodování a specifická architektura a bohatý duchovní život. V průběhu osidlování amerického kontinentu evropskými přistěhovalci došlo mezi původními obyvateli a nově příchozími Evropany k uzavření celé řady smluv upravujících vztahy mezi oběma skupinami. V současné době je komunitám původních obyvatel Kanady umožněna samospráva v oblasti kulturní, politické a ekonomické a v oblasti zdravotnické péče.\n\nV době sčítání lidu v roce 2006 se mezi původní obyvatele Kanady počítalo 1 172 790 lidí (tedy 3,8% všech Kanaďanů), řadících se do 600 kmenů vyznačujících se vlastní kulturou, jazykem a hudební a uměleckou tradicí. 21. červen je v Kanadě Národním dnem původních obyvatel (anglicky \"National Aboriginal Day\") a připomíná jejich význam v dějinách země a jejich roli ve formování kanadské kulturní identity.\n\nPrvní národy se usídlily na území dnešní Kanady zhruba mezi 500 př. n. l. a 1000 n. l. Patří k nim celá řada historicky, kulturně i jazykově odlišných skupin, například kmeny Irokézů, Anišinábů, Kríjců, Hurónů, Haidů a desítky dalších. Počet obyvatel patřících do skupiny Prvních národů na území dnešní Kanady koncem 15. století byl odhadem mezi 200,000 a dvěma miliony. Opakované epidemie evropských infekčních chorob, například chřipky, spalniček and neštovic, vůči kterým První národy neměly přirozenou imunitu, způsobily společně s dalšími dopady kontaktu s Evropany vymření 40 až 80 % původní populace..\n\nPodle antropologů přišli dnešní Inuité ze západní Aljašky kolem roku 1000 n.l. a rozšířili se postupně až k východnímu pobřeží Severní Ameriky, přičemž získali převahu nad Dorsety, který arktické oblasti dnešní Kanady obývali před nimi. Inuité je slovo pocházející z inuitštiny a znamená \"lidé\" (inuk = člověk). Inuité obývají většinu kanadské arktické a subarktické oblasti. V teritoriu Nunavut, což inuitštině znamená \"naše země\", tvoří Inuité až 85 % populace.\n\nMétisové jsou potomky původních obyvatel dnešní Kanady a Evropských přistěhovalců. Sňatky mezi evropskými přistěhovalci (často francouzskými obchodníky s kožešinami) a domorodým obyvatelstvem vznikla distinktivní skupina obyvatel, která se odlišuje od své mateřské i otcovské kultury zhruba od poloviny 17. století. \n\nMétisové obvykle hovoří métiskou francouzštinou, která je kombinací francouzštiny a domorodých jazyků, jako např. kríjštiny nebo anišnábštiny. Méně početná je skupina tzv. Anglo-Métisů, kteří jsou potomky obvykle irských, skotských či anglických obchodníků s kožešinou a domorodých žen. Hovoří (podobně jako frankofonních Métisové) jazykem, který je kombinací jejich otcovské a mateřské řeči.\n\nDefinování Métisů jako skupiny obyvatel s vlastní kulturou, která není pouze směsicí evropské a domorodé kultury, bylo do značné míry problematické.\n\nNakonec v roce 2003 Nejvyšší soud rozhodl, že Métisové jsou distinktivní skupinou obyvatel a přiznal jim podobná práva jako ta náležející Prvním národům a Inuitům.\n\nKoncem 18. století začali evropští přistěhovalci nutit původní obyvatelstvo k asimilaci do nově vzniklé „kanadské kultury“. Tyto snahy dosáhly vrcholu koncem 19. a začátkem 20. století, kdy v zemi probíhala rozsáhlá nucená asimilace. Ve snaze asimilovat původní obyvatele do většinové, eurocentrické společnosti byly děti (často násilím) odebírány z rodin a umisťovány do církevních internátních škol. Mnozí vědci dnes mají za to, že Kanada tímto porušila Úmluvu o zabránění a trestání zločinu genocidia Spojených národů, kterou v roce 1949 podepsala a kterou v roce 1952 schválil parlament.\nMezi praktiky internátních škol, které měly způsobit asimilaci původního obyvatelstva, patřily například fyzické tresty za mluvení rodnou řečí nebo praktikování kulturních či náboženských obřadů. Školy se také vyznačovaly vysokou měrou fyzického, psychického i sexuálního zneužívání dětí. Následkem přeplnění škol, nevyhovujících hygienických podmínek a nedostatečné péče, především lékařské, dosahovala úmrtnost dětí v těchto školách až 69 %. Detaily zločinů spáchaných v internátních školách byly postupně odkrývány v průběhu 20. století, což nakonec vedlo ke změně postoje společnosti k této instituci a postupnému zavírání těchto škol. Od 60. let 20. století přestalo být umisťování dětí v těchto školách vynucováno, poslední internátní škola pro děti původních obyvatel Kanady byla zavřena v roce 1996.\nV roce 2008 se premiér Stephen Harper jménem kanadských vlád obětem nucené asimilace za jejich utrpení oficiálně omluvil. \n\n"}
{"id": "635721", "url": "https://cs.wikipedia.org/wiki?curid=635721", "title": "Monica Iagărová", "text": "Monica Iagărová\n\nMonica Iagărová (* 2. dubna 1973 Sighetu Marmației) je bývalá rumunská atletka, jejíž specializací byl skok do výšky.\n\nPrvní větší úspěch na mezinárodní scéně zaznamenala v roce 1994 na evropském poháru v Birminghamu, kde obsadila 2. místo. Na halovém MS 1995 v Barceloně skončila jedenáctá. V roce 1996 na halovém ME ve Stockholmu se umístila na 5. místě. V témže roce dostala kvůli dopingu šestiměsíční trest.\n\nO rok později vybojovala devátou příčku na halovém MS v Paříži, třinácté místo na světovém šampionátu v Athénách, stříbrnou medaili na světové letní univerziádě v sicilské Catanii a skončila třetí ve Finále Grand Prix v japonské Fukuoce.\n\nV roce 1998 se stala ve Valencii halovou mistryní Evropy, když ve finále jako jediná překonala napotřetí 196 cm. Stříbro získala Alina Astafeiová z Německa a bronz Ruska Jelena Jelesinová. Zlatou medaili vybojovala i na evropském šampionátu v Budapešti, kde ji k vítězství stačilo překonat 197 cm. V následujícím roce skončila na halovém MS v japonském Maebaši těsně pod stupni vítězů, na 4. místě a desátá na MS v atletice v Seville.\n\nDvakrát reprezentovala na letních olympijských hrách. V roce 2000 na olympiádě v Sydney vybojovala výkonem 193 cm 9. místo. O čtyři roky později na LOH v Athénách skončila na 8. místě.\n\nDvoumetrovou hranici a vyšší zdolala celkově jedenáctkrát.\n\n\n"}
{"id": "635729", "url": "https://cs.wikipedia.org/wiki?curid=635729", "title": "Portbou", "text": "Portbou\n\nPortbou je obec v severovýchodním cípu Katalánska a Španělska. Leží v malé a skalnaté zátoce na pobřeží Lvího zálivu v místě, kudy po Pyrenejském míru (1659) probíhá státní hranice s Francií. Administrativně spadá pod comarku Alt Empordà provincie Girona. Žije zde 1300 obyvatel (2011).\n\nV místě byla dlouho jen rybářská vesnice, v roce 1872 zde však byla zbudována trať spojující Barcelonu s Francií a zřízena mohutná železniční stanice zaujímající většinu zastavěné plochy obce, kde dodnes (2011) končí např. spoj z Paříže. V meziválečné době počet obyvatel překročil 3000, poté postupně klesal.\n\nV roce 1940 zde v hotelu Francia zahynul filosof Walter Benjamin na svém zmařeném úprku z Evropy. Na okraji obce stojí katolický hřbitov s jeho hrobem a památník se sochou od Dani Karavana.\n\n"}
{"id": "635732", "url": "https://cs.wikipedia.org/wiki?curid=635732", "title": "Dyka Enerhija", "text": "Dyka Enerhija\n\nDyka Enerhija ( , ) je singl zpěvačky Ruslany na motivy knihy „Wild Energy. Lana“ ( ). Píseň vyšla 18. července 2006.\n\nKniha „Wild Energy. Lana“ vyšla na Ukrajině v březnu 2006. Je to fantasy novela napsaná autory Marynou a Serhijem Ďačenkovými, kteří byli jmenováni nejlepšími evropskými spisovateli fantasy pro rok 2005. Hlavní hrdinka novely Lana se stala vzorem hudebního projektu Ruslany nazvaného „Wild Energy.“ První videoklip tohoto projektu byl odvysílán na ukrajinských televizních stanicích 25. června 2006. 15. června 2006 Ruslana představila ukrajinskou verzi singlu novinářům a 18. července se singl začal prodávat.\n\nPříběh, na kterém je projekt postaven, se odehrává ve městě budoucnosti, které zažívá globální energetickou krizi, mnohem hrozivější než nedostatek ropy či zemního plynu. Obyvatelé syntetického města postrádají vůli k životu – energii svého srdce.\n\nPrvním krokem k projektu Wild Energy byla prezentace fantasy novely „Wild Energy. Lana“ od autorů Maryny a Serhije Ďačenkových v dubnu 2006. Kniha posloužila jako základ nového projektu. Život hlavní hrdinky novely, blonďaté modrooké Lany ze syntetického města, závisí na pravidelném dobíjení energie. Jednoho dne se ale rozhodne skončit s touto rutinou a začít skutečný život.\n\nNehledě na fiktivní postavy příběh obsahuje alegorii – týká se dnešní doby. Podle Ruslany je velmi pravděpodobné, že pokud nebudeme rozvíjet a podporovat tvůrčí iniciativu, krize energie srdce zasáhne i naši společnost.\n\nSingl a videoklip Wild Energy je zaměřen na hlavní hrdinku Lanu, která se zoufale snaží dostat pryč ze syntetického města. Objevuje se v řadě scén s trikovými záběry, létáním a kaskadérskými kousky.\n\nProjekt Wild Energy kombinuje hudbu, filmovou produkci, literaturu a společenské vztahy a práce na něm zabraly Ruslaně celý rok.\n\nStudio Ego Works Music později vydalo novou verzi skladby, která vyšla na albech Amazonka a Wild Energy.\n\nUkrajinská verze\n\nBonusy na DVD singlu\n\n"}
{"id": "635733", "url": "https://cs.wikipedia.org/wiki?curid=635733", "title": "Znaju ja", "text": "Znaju ja\n\n„Знаю я (Znaju ja)“ ( , ) je píseň ukrajinské zpěvačky Ruslany z alba Dyki tanci.\n\nV roce 2002 byl na tuto píseň natočen videoklip o ukrajinských Karpatech. Tento vysokorozpočtový klip se stal prvním videoklipem, který se promítal v kinech. Pracovalo na něm kolem 250 lidí. Na natáčení se podílelo 7 filmových společností z 5 zemí světa, například zvuk zajistilo studio Dolby Digital 5.0 a o kolorizaci se postaralo studio Digital Film Finland v Helsinkách. Byly potřeba 4 kilometry filmové pásky, množství speciálních efektů a speciální technické vybavení. Natáčely se snímky Karpatských hor z vrtulníku, záběry skutečné huculské svatby v lidových krojích, huculské kultury a ukázky z koncertu, jehož pódium bylo umístěno doprostřed horského vodopádu. Při natáčení záběru, kde Ruslana stojí na vrcholku vysoké skály (1600 metrů na hladinou moře), nebyla zastoupena kaskadérem.\n\nV roce 2002 vyšly celkem čtyři verze této písně.\n\n"}
{"id": "635736", "url": "https://cs.wikipedia.org/wiki?curid=635736", "title": "Balada pro pryncesu", "text": "Balada pro pryncesu\n\nБалада про принцесу (Balada pro pryncesu) ( , ) je píseň Ruslany Lyžyčkové, z jejího alba Myť vesny. Dzvinkyj viter live. Píseň se také nachází na albu Najkrašče. Skladbu složila sama Ruslana a slova napsala Anna Kryvuta.\n\nPremiéra klipu „Balada pro pryncesu“ byla představena 31. prosince 1997, video se stalo prvním animovaným videoklipem na Ukrajině a bylo součástí vánočního televizního programu „Rizdvo z Ruslanoju“ ( , ) na TV stanici „1+1“. »\n\n"}
{"id": "635742", "url": "https://cs.wikipedia.org/wiki?curid=635742", "title": "Dobromysl (rod)", "text": "Dobromysl (rod)\n\nDobromysl (\"Origanum\") je rod rostlin z čeledi hluchavkovitých. Zahrnuje přibližně 40 druhů a variet, které rostou převážně ve Středomoří, severní Africe a většině temperátní Asie. V české flóře je původní pouze dobromysl obecná (\"Origanum vulgare\"). Do rodu \"Oreganum\" byl vřazen rod \"Majorana\" (majoránka).\n\nDobromysli jsou jednoleté, dvouleté či vytrvalé byliny nebo polokeře. Mají jednoduché, celokrajné či zubaté listy. Květy jsou oboupohlavné, souměrné, pětičetné, s dvoupyskatými korunami bílé či růžové barvy, někdy podepřenými výraznými listeny. Umístěny jsou v lichopřeslenech nebo nahloučeny v koncových lichoklasech až hlávkách a opylovány hmyzem. Plodem jsou čtyři tvrdky. Rostliny obsahují množství aromatických silic ve žlázkách na listech, listenech a kalichu, proto často výrazně voní.\n\n\nV gastronomii mají velký význam dobromysl obecná, majoránka zahradní (\"Origanum majorana\", dříve řazena do samostatného rodu jako \"Majorana hortensis\"), lokálně také druh \"Origanum onites\". Některé se pěstují též pro okrasné účely.\n\n\n \n"}
{"id": "635746", "url": "https://cs.wikipedia.org/wiki?curid=635746", "title": "Babylon (rozhledna, okres Blansko)", "text": "Babylon (rozhledna, okres Blansko)\n\nRozhledna na vrchu Babylon je ocelová stavba u Kozárova v okrese Blansko.\n\nVěž byla vybudována v roce 2000 pro mobilního operátora Oskar firmou Ericsson jako vysílač mobilního signálu. Zbudovaná byla na stejnojmenném kopci v nadmořské výšce 654 metrů. Plošina, na kterou vede 139 schodů, je provozována obcí Kozárov jako vyhlídková. Vstup na ni je zpoplatněn. Na plošině se otevře nádherný výhled nejen na široké okolí, ale při vhodném počasí například na Pavlovské vrchy, chladicí věže jaderné elektrárny Dukovany, Orlické hory a Hrubý a Nízký Jeseník.\n\nZa mimořádné dohlednosti lze spatřit přes 190 km vzdálené vrcholky Alp.\n\n"}
{"id": "635767", "url": "https://cs.wikipedia.org/wiki?curid=635767", "title": "Indiánská rezervace", "text": "Indiánská rezervace\n\nIndiánská rezervace (v USA označovaná ', v Kanadě ') je v Americe území, které vláda předala do samosprávy domorodým kmenům za účelem ochrany jejich kultury a svébytnosti. V USA je 310 indiánských rezervací, které zaujímají celkem asi 2,3 % území, v Kanadě je asi 600 většinou poměrně malých rezervací, z nichž některé ovšem nepatří Indiánům, ale Métisům či Inuitům (Eskymákům). Kromě toho existují podobné rezervace i v některých zemích Latinské Ameriky.\n\nV USA jsou indiánské rezervace řízené indiánskými kmeny pod záštitou Úřad záležitostí Indiánů ministerstva vnitra USA. Protože rezervace mají omezenou suverenitu, jejich zákony se mezi sebou liší. V některých rezervacích jsou například povolena kasina kvůli zvýšení příjmů z turismu, a to nezávisle od zákonů státu, na jehož území rezervace leží.\n\nV USA existuje přibližně 310 indiánských rezervací, což znamená, že ne každý z téměř 550 kmenů má svou rezervaci. Ve skutečnosti mají některé kmeny dokonce více rezervací, jiné naproti tomu nemají žádnou. Z důvodů prodeje pozemků a parcelizace z minulosti jsou některé rezervace rozdělené na více částí.\n\nVšechny americké rezervace dohromady zabírají 225 410 km², což představuje 2,3 % celého území USA.\n\nV rezervacích nemají pravomoc lokální vlády, ani federální vláda, nýbrž kmenové rady. Různé rezervace mají různé systémy vlády. Ty mohou, ale nemusí kopírovat formy vlád mimo území rezervace.\n\nV současnosti žije mírná většina Indiánů mimo rezervace, hlavně ve velkých městech.\n\n"}
{"id": "635768", "url": "https://cs.wikipedia.org/wiki?curid=635768", "title": "Kostel svatého Bartoloměje (Frankfurt nad Mohanem)", "text": "Kostel svatého Bartoloměje (Frankfurt nad Mohanem)\n\nKostel svatého Bartoloměje též zvaný německy Kaiserdom (\"Císařská katedrála\") je velký německý kostel ve Frankfurtu nad Mohanem, největší a nejstarší v tomto městě. Počátky tohoto chrámu sahají do dob, kdy byla na území Německa Francká říše. Ač je někdy nazýván katedrálou, nikdy jí nebyl, vždy se jednalo jen o pouhý farní kostel.\n\nPrvá kaple na místě tohoto kostela stála už za časů Merovejců, která musela vzniknout kolem roku 680. Další kaple se na tomto místě datuje do doby Karolinské renesance, konkrétně do roku 852, kdy byla ustanovena \"„Zlatou bulou“\". Roku 1200 obdržel kolegiální chrám lebku svatého Bartoloměje. Roku 1239 byl tedy tento chrám zasvěcen tomuto světci. Mezi lety 1562 a 1792 v této stavbě proběhlo celkem 10 císařských korunovací.\n\nSoučasná podoba 96 metrů vysokého kostela pochází z roku 1867, kdy byla opravena po požáru. Ten také poničil všechny historické zvony na věži.\n\nKostel má dvoje varhany - chórové a na hlavním kůru.\n"}
{"id": "635769", "url": "https://cs.wikipedia.org/wiki?curid=635769", "title": "Roseův kov", "text": "Roseův kov\n\nRoseův kov je nízkotající slitina bismutu, olova a cínu. Taví se při 96-98 °C. Při tuhnutí neztrácí na objemu. \n\nBismut (Bi) 50 %, olovo (Pb) 25 %, cín (Sn) 25 %.\n\nRoseův kov se někdy používá ve slévárenství k výrobě modelů. Taktéž se, s označením MCP96, používá k výrobě individuálních stínění pro léčbu ozařováním.\n\n"}
{"id": "635778", "url": "https://cs.wikipedia.org/wiki?curid=635778", "title": "SLES", "text": "SLES\n\nZkratka SLES může mít následující významy:\n\n"}
{"id": "635785", "url": "https://cs.wikipedia.org/wiki?curid=635785", "title": "Field-Map", "text": "Field-Map\n\nField-Map je technologie určená ke sběru terénních dat, k dendrometrickým měřením a k mapování. Field-Map je v současné době používán k Národní inventarizaci lesů České republiky a dalších 8 zemí (Maďarsko, Slovensko, Irsko, Island, Rusko, Ukrajina, Peru, Kapské ostrovy).\n\n"}
{"id": "635789", "url": "https://cs.wikipedia.org/wiki?curid=635789", "title": "Zelenkův kopec", "text": "Zelenkův kopec\n\nZelenkův kopec je dřevěná stavba u obce Ústup v okrese Blansko.\n\nProjekt dřevěné rozhledny byl převzat z projektu rozhledny, která byla u nedaleké Olešnice postavena v roce 2004. Jedná se cca 7 metrovou dřevěnou stavbu šestiúhelníkového tvaru. Na dvě vyhlídkové plošiny se vystupuje po žebřících. Do provozu byla dána oficiální 20. prosince 2006.\n\n"}
{"id": "635790", "url": "https://cs.wikipedia.org/wiki?curid=635790", "title": "Krtička", "text": "Krtička\n\nPříjmení Krtička vzniklo jako zdrobnělina slova \"„krtice“\", které má několik významů: jednak krtek (zvíře); dále hromádka hlíny vyrytá krtkem; a také nemoc skrofulóza (tuberkulóza mízních uzlin) zanechávající jizvy. Stejně jako podobná příjmení Krtek a Krt je odvozeno ze staročeského (všeslovanského) apelativa \"„krt“\", které znamená \"„krtek“\".\nŽenskou variantou je Krtičková.\n\n\n\n\n"}
{"id": "635791", "url": "https://cs.wikipedia.org/wiki?curid=635791", "title": "Ephrata (Pensylvánie)", "text": "Ephrata (Pensylvánie)\n\nEphrata je město v Lancaster County v Pensylvánii v USA, 61 km jihovýchodně od Harrisburgu a 92 km západně od Filadelfie. Bylo pojmenováno podle Ephrath, biblického města ležícího v dnešním státě Izrael. Partnerským městem je město Eberbach v Německu, odkud zakladatelé Ephraty pocházeli.\n"}
{"id": "635803", "url": "https://cs.wikipedia.org/wiki?curid=635803", "title": "Dambídžankan", "text": "Dambídžankan\n\nDžá Lama, také Dambídžankan, Dambídžankan, Dambídža ( \"Dambidżancan\", \"Дамбийжанцан, Дамбийжаа, Жа Лама\") (asi 1862 – 1922), byl mongolský láma (kníže), který si mezi prostými mongolskými pastevci získal velký respekt svým bojem za nezávislost Mongolska proti Číně a následně bojem proti armádě ruských bolševiků. Do širšího povědomí však vstoupil svou nebývalou krutostí, která v moderních dějinách nalézá jen sotva obdoby.\n\nPravděpodobně byl dörvötské národnosti, podle jiných byl Kalmyk. Do Mongolska se jeho rodina přestěhovala v době, kdy byl malým chlapcem. Většina informací z jeho mládí je však nejistá. Získal univerzitní vzdělání a stal se buddhistickým mnichem. Ovládal několik jazyků, díky čemuž se pak mohl stát mnichem a procestovat mnoho asijských i evropských zemí.\n\nKoncem 19. století, kdy mu bylo okolo 35 let, se vrátil do Mongolska a začal se prohlašovat za vnuka a později za reinkarnované vtělení legendárního mongolského hrdiny \"Amursany\" z 18. století. Stejně jako legendární Amursan začal bojovat proti cizí nadvládě. Nejprve proti čínské, posléze proti ruské. V roce 1900 se sice krátce pod jménem Širét-lama zúčastnil ruské archeologické expedici v Mongolsku, všechny jeho další kroky však už mají mocensko-politický charakter. Jeho boj proti čínským vojákům i civilistům byl charakteristický používáním mimořádně brutálních metod. Pověst krutého vůdce se o něm šířila i mezi místními Mongoly, kteří se mu ve strachu podřizovali. K podrobení místního obyvatelstva úspěšně využíval i tradiční víru v duchy, která byla mezi místními obyvateli stále živá. Brzy začal být uctíván jako mocný kouzelník a reinkarnovaný Amursana.\n\nPo získání autonomie Mongolska získal Džá Lama v části západního Mongolska prakticky neomezenou moc. Zpočátku podporoval sousední Rusko v naději, že v něm najde oporu pro boj s Číňany. Rychle se však ukázalo, že ruská moc je pouze další koloniální silou.\n\nMimo území Mongolska není znám pro svůj politický boj, ale pro svou mimořádnou krutost, které se dopouštěl na většinou bezbranných lidech. Přední český paleoantropolog Emanuel Vlček o něm napsal:\n\nPřímo v pražském Národním muzeu je uchováván exponát napnuté lidské kůže, kterou nechal pro jakýsi malicherný spor Džá Lama zaživa stáhnout z mongolského knížete Chaisana.\n\nDžá Lamův rostoucí vliv mezi obyvatelstvem a rostoucí síla jeho osobní armády (postupně vyzbrojil a vycvičil vojenský oddíl 600 mužů) vedla k tomu, že byl ruskými oddíly zatčen a uvězněn v Rusku. V roce 1918 byl propuštěn a začal vést partyzánskou válku proti Číně a po roce 1921, kdy Mongolsko získalo nezávislost vedl boj proti bolševickému Rusku. V roce 1922 byl ruskými vojáky dopaden a zastřelen. Protože však měl pod svým šamanským jménem Džá Lama stále velký vliv mezi místními prostými kočovníky, ruští vojáci jeho uťatou hlavu naložili do soli, následně ji napíchli na kopí a objížděli s ní jednotlivé usedlosti, aby místní obyvatelé opravdu uvěřili, že jejich velký šaman, kterého se tak bojí, opravdu nežije.\n\nDžá Lamova mumifikovaná hlava je dodnes uložena v petrohradském muzeu etnografie.\n"}
{"id": "635820", "url": "https://cs.wikipedia.org/wiki?curid=635820", "title": "Svěcení Rusi", "text": "Svěcení Rusi\n\nSvěcení n. křest Rusi ( ; rusky \"Креще́ние Руси́\") je zavední křesťanství jako státního náboženství na Kyjevské Rusi, které se událo na konci 10. století za vlády knížete Vladimíra I. Svjatoslvaviče (sv. Vladimír). \n\nPrameny se rozcházejí v určení přesného data vysvěcení . Tradičně se událost podle letopisné chronologie vztahuje k roku 988 a považovat jej zároveň za oficiální počátek ukrajiské pravoslavné církvi (Ukrajinská autokefální pravoslavná církev, Ukrajinská pravoslavná církev Kyjevského patriarchátu), Ukrajinské řeckokatolické církvi, ruské pravoslavné církve (někteří badatelé předpokládají, že svěcení Rusi se odehrálo později: v roce 990 nebo 991).\nPodle autorů se termínem chápe rovněž jako proces rozšíření křesťanství na Rusi v 11.-12. století .\nProces christianizace národů ruského impéria byl dlouhodobý proces, trvající po následujících 9 století .\n"}
{"id": "635831", "url": "https://cs.wikipedia.org/wiki?curid=635831", "title": "Formule 1 v roce 2011", "text": "Formule 1 v roce 2011\n\nV pořadí 62. ročník Mistrovství světa jezdců Formule 1 a 54. ročník Poháru konstruktérů. Ročník zahájí 27. března první závod na okruhu v Austrálie (Bahrajn kvůli politické situaci zrušen) a skončí 27. listopadu na okruhu v Brazílii. Pirelli se stává novým dodavatelem pneumatik pro všechny týmy.\n\n\n"}
{"id": "635835", "url": "https://cs.wikipedia.org/wiki?curid=635835", "title": "Budou se Stínadla bourat?", "text": "Budou se Stínadla bourat?\n\nBudou se Stínadla bourat? (1994) nebo též Kdo byl Jan Tleskač? jsou pracovní názvy pro čtvrtý a nikdy nerealizovaný díl stínadelské trilogie Jaroslava Foglara. Námět knihy zůstal pouze v dílem myšlenkovém, dílem v rukopisném konceptu. Foglar napřel své poslední tvůrčí síly do realizace knihy \"Modrá rokle\" (1994), kterou již z velké části diktoval. K dalšímu již neměl sílu. \n\nV konceptu čtvrtého stínadelského příběhu je upřesněno několik jinde neuvedených podrobností k původu Jana Tleskače a nastíněn další vývoj událostí ve Stínadlech, které čekala asanace. Klíčové pasáže obou konceptů koncem roku v roce 2010 porovnal a širší veřejnost s nimi seznámil Miloš Dvorský ve své knize \"Mýtus zvaný Stínadla\".\n\n"}
{"id": "635840", "url": "https://cs.wikipedia.org/wiki?curid=635840", "title": "Rozkaz", "text": "Rozkaz\n\nRozkaz může být:\n\n"}
{"id": "635841", "url": "https://cs.wikipedia.org/wiki?curid=635841", "title": "Efekt experimentátora", "text": "Efekt experimentátora\n\nEfekt experimentátora v anglické literatuře zvaný \"observer-expectancy effect\" či krátce \"observer effect\" je jev, kdy výzkumníkovo očekávání výsledku daného experimentu způsobí neuvědomovanou odchylku v chování, na základě které experimentátor ovlivní účastníky experimentu a tím i zkreslí jeho výsledky. Řešením tohoto problému je využití takzvané dvojité kontroly naslepo (\"double-blind control\"), při které experimentátoři ani účastníci experimentu nejsou obeznámeni s hypotézou, kterou jejich pokus testuje.\n\nRosenthalova a Fodeova studie se stala jednou z prvních, která se tímto jevem zabývala. Zjišťovali, jakým způsobem mohou představy a očekávání experimentátora ovlivnit chování respondentů a to nejen lidí, ale i zvířat.\n\nExperimentátory tohoto pokusu se stali studenti psychologie, kterým bylo řečeno, že budou zkoumat učení krys rychle procházet bludištěm. Krysy, které úspěšně prošly bludištěm, byly patřičně odměňovány. Experimentátorovi byl zadán úkol naučit krysu bludištěm projít.\n\nRozhodujícím momentem bylo smyšlené sdělení, že krysy, které jim byly přiděleny, pochází ze dvou mentálně odlišných chovů. Jedna skupina experimentátorů tedy pracovala s vědomím, že jejich krysa má vyšší hodnotu intelektu než krysy druhé skupiny. Ve skutečnosti krysy pocházely ze stejného chovu.\n\nVýsledkem nezávislého měření výkonu krys o několik dní později se ukázalo, že krysy, které studenti pokládali za chytré, se naučily procházet bludištěm rychleji než ty krysy, o kterých si jejich trenéři mysleli, že jsou krysami běžnými. Toto ovlivnění způsobil právě takzvaný efekt experimentátora. Studenti, kteří věřili, že se jejich krysy budou učit rychleji, změnili dle tohoto očekávání svůj přístup i trpělivost ke krysám. Prokázalo se, že tito studenti své krysy povzbuzovali, více je krmili, dávali jim více příležitostí k nácviku bludiště. Někteří své svěřence i pojmenovali. Naopak skupina studentů s údajně hloupými krysami jim věnovala mnohem méně pozornosti. Dle Rosenthala je tento jev druhem sebenaplňující předpovědi. Prostým předpovězením toho, co se stane, experimentátoři nevědomky způsobili, že výsledky odpovídaly jejich očekávání.\n\nRosenthal pokračoval ve výzkumu tohoto jevu tentokrát na jedné z amerických škol. Učitelé si mysleli, že dělají výzkum o nadaných dětech. Experimentátoři záměrně zaranžovali situaci tak, aby učitelé vyslechli jejich rozhovor o údajně talentovaných dětech, které však ve škole patřily k průměru. Po roce se experimentátoři navrátili do školy a s překvapením zjistili, že jmenované děti s doposud průměrnými výsledky se zlepšily o několik stupňů – jen díky očekávání učitelů.\n\nTento jev je také jistou obdobou teorie nálepkování či sebenaplňující předpovědi užívané v sociologii.\n\n\n"}
{"id": "635855", "url": "https://cs.wikipedia.org/wiki?curid=635855", "title": "Třída Benson", "text": "Třída Benson\n\nTřída Benson byla třída torpédoborců námořnictva Spojených států amerických. Celkem bylo postaveno 30 jednotek této třídy. Torpédoborce této třídy bojovaly ve druhé světové válce, přičemž tři byly v boji ztraceny. Jejich vyřazování proběhlo krátce po skončení války. Tři vyřazené torpédoborce získali američtí spojenci – \"Benson\" a \"Hilary P Jones\" provozovala Čínská republika, zatímco \"Woodworth\" zakoupila Itálie.\n\nCelkem bylo postaveno 30 jednotek této třídy. První skupina šesti kusů byla objednána ve finančním roce 1938, zatímco ostatních 24 kusů bylo schváleno pro finanční roky 1941–1942. Do služby přitom nové torpédoborce vstupovaly mezi lety 1940–1943. Na jejich stavbě se podílelo celkem sedm loděnic. Na třídu \"Benson\" přitom úzce navazovala třídu \"Gleaves\", která se lišila jen v detailech (mírně větší výtlak, jiný průřez komína atd.).\n\nZákladní výzbroj tvořilo pět 127mm kanónů (z nich kanóny 1, 2 a 5 byly v jednodělových věžích, zatímco kanóny 3 a 4 byly v nekrytých postaveních), šest 12,7mm kulometů a dva pětihlavňové 533mm torpédomety (původně měly nést trojhlavňové torpédomety jako třída \"Sims\", nakonec ale dostaly jako první americké válečné lodě pětihlavňové instalace). Protiponorkovou výzbroj tvořilo šest vrhačů a dvě skluzavky hlubinných pum. Složení výzbroje se však u jednotlivých lodí měnilo. U některých lodí byl například odstraněn třetí 127mm kanón či jeden z torpédometů, naopak protiletadlovou výzbroj v pozdějších fázích války tvořily účinnější 20mm a 40mm kanóny.\n\nV letech 1944–1945 bylo 24 jednotek upraveno na rychlé minolovky, což zahrnovalo zejména odstranění všech torpédometů a ještě jedné věže (zůstaly tak jen tři 127mm kanóny).\n\nPohonný systém tvořily čtyři kotle Babcock & Wilcox a dvě turbíny Westinghouse. Lodní šrouby byly dva. Dosah byl 6500 námořních mil při 12 uzlech. Nejvyšší rychlost dosahovala 35 uzlů.\n\nTorpédoborce této třídy byly nasazeny ve druhé světové válce, ve které byly tři ztraceny. \"Laffey\" a \"Barton\" byly ztraceny 13. listopadu 1942 u Guadalcanalu, zatímco \"Lansdale\" potopila 20. dubna 1944 ve Středomoří německá Luftwaffe.\n\n\n"}
{"id": "635862", "url": "https://cs.wikipedia.org/wiki?curid=635862", "title": "Pere Ubu", "text": "Pere Ubu\n\nPere Ubu je experimentalní rocková skupina, která vznikla v Clevelandu v Ohiu, v roce 1975. Jediný, kdo je v kapele od začátku až dodnes je zpěvák David Thomas.\n\nAlba:\n"}
{"id": "635868", "url": "https://cs.wikipedia.org/wiki?curid=635868", "title": "Arcidiecéze katovická", "text": "Arcidiecéze katovická\n\nArcidiecéze katovická (latinsky \"Archidioecesis Katovicensis\") je polská římskokatolická arcidiecéze. Je součástí Katovické církevní provincie.\n\nVznik obnoveného polského státu po I. světové válce se projevil i v zájmu církevních a státních činitelů na nové územní organizaci římskokatolické církve v Polsku. Mezi územími nárokovanými pro Polsko se nacházelo i Horní Slezsko, které dosud patřilo k Německé říši a k Rakousku-Uhersku a v církevním ohledu převážně k vratislavské diecézi, přičemž rakouská část diecéze byla spravována jako samostatný generální vikariát se sídlem v Těšíně. Již před vyjasněním konečného průběhu hranic v oblasti Slezska uvažovali polští církevní představitelé o zřízení nových biskupství se sídly v Opolí, Bytomi, Čenstochové a Osvětimi nebo Těšíně. To bylo považováno za žádoucí i z politických důvodů s ohledem na značný vliv církve mezi slezským obyvatelstvem a na obavy z proněmeckého působení vratislavského biskupa Adolfa Bertrama a biskupské kurie. Biskup Bertram však nebyl s rozdělením diecéze srozuměn a rovněž papež Pius XI. vyčkával definitivního určení polských hranic s Německem a Československem (Těšínsko), které na tomto úseku podléhaly plebiscitu.\n\nTěšínsko bylo nakonec v rámci řešení československo-polského sporu o Těšínsko bez plebiscitu rozděleno Konferencí velvyslanců dne 28. července 1920. Na území Polska se ocitla část generálního vikariátu pro Rakouské Slezsko (32 farností) včetně města Těšína, v němž sídlil generální vikář. Ten zůstal i nadále ve funkci, ale jen s působností pro polské území.\n\nPoté, co Konference velvyslanců dne 20. října 1921 rozhodla o rozdělení původně německé části Horního Slezska, se biskup Bertram pokusil uplatnit obdobný model pro tu část své diecéze, která se tímto rozhodnutím ocitla na území Polska, a 21. října pro ni jmenoval kněze Jana Kapicu svým delegátem s pravomocemi generálního vikáře. Vrchní lidová rada na Horním Slezsku, politická organizace zastupující zdejší Poláky před převzetím území polským státem, přijala dne 27. února 1922 usnesení o nutnosti vytvoření samostatné diecéze a slíbila jí materiální podporu. I Ženevská úmluva z 15. května 1922, která upravovala hospodářské a národnostní poměry na Horním Slezsku po rozdělení, obsahovala ustanovení o tom, že náboženská společenství mají přizpůsobit svou organizaci státoprávním změnám.\nNa tomto základě vyloučil papež Pius XI. dekretem \"Sanctissimus Dominus noster\" ze 7. listopadu 1922 generální vikariát pro Horní (Polské) Slezsko z vratislavské diecéze a zřídil zde apoštolskou administraturu Polského Slezska, podřízenou přímo Svatému stolci. Administrátorem byl jmenován August Hlond, dosud provinciál řádu salesiánů pro Německo a Rakousko-Uhersko sídlící ve Vídni. Administratura měla sídlo v Katovicích.\n\nHlond se ujal energicky výstavby a organizace administratury. Mimo jiné založil dosud vycházející katolický časopis \"Gość niedzielny\" (Nedělní host, 1923) a katolické vydavatelství a tiskárnu sv. Hyacinta-Jacka (1925). Výchovu duchovních zajišťoval Slezský vyšší duchovní seminář, který vznikl v roce 1923 v Krakově (do Katovic byl přenesen až roku 1980). Významné bylo oživení mariánských poutí na Piekary Śląskie, kde 15. srpna proběhla korunovace milostného obrazu Panny Marie. K financování administratury bylo původně usilováno a získáni části příjmů vratislavského biskupa plynoucích z jeho majetků především na Jesenicku, to se však nezdařilo. Většina příjmů tak byla zajišťována z rozpočtu Slezského vojvodství.\n\n2. srpna 1925 vstoupil v platnost konkordát mezi Svatým stolcem a Polskou republikou, podle kterého měla mj. z apoštolské administratury vzniknout nová diecéze slezská. 28. října vydal Pius XI. bulu \"Vixdum Poloniae unitas\", kterou reorganizoval církevní správu Polska. Mezi reformy patřilo zřízení nového biskupství pro polskou část Slezska, které se však mělo nazývat \"diecéze katovická\" po svém sídle (pojem \"diecéze slezská\" byl však v praxi rovněž dlouho užíván) a zahrnovalo jednak obvod dosavadní apoštolské administratury pro Horní Slezsko a jednak obvod dosavadního generálního vikariátu těšínského (odpovídala tak v zásadě území Slezského vojvodství). Touž bulou byla dosavadní diecéze krakovská povýšena na arcidiecéze a vznikla Krakovská církevní provincie, k níž náležela i katovická diecéze. Prvním biskupem byl 14. prosince 1925 jmenován administrátor August Hlond.\n\nTen již 18. listopadu 1925 převzal jurisdikci nad těšínským generálním vikariátem, který byl definitivně zrušen k 1. prosinci téhož roku. Katedrálou se stal kostel sv. Petra a Pavla (postaven 1898–1902), brzy (od roku 1927) se však začala stavět nová katedrála Krista Krále, která však byla dokončena a vysvěcena až roku 1955. Nová diecéze měla rozlohu 4225 km a asi milion obyvatel, většinou římských katolíků (s početnou evangelickou a židovskou menšinou) a Poláků (s početnou německou menšinou), žijících v 18 děkanátech a 179 farnostech.\n\nJiž po půl roce od vzniku diecéze byl biskup Hlond povolán na uvolněné místo arcibiskupa hnězdenského a polského primase. Po krátkém episkopátu Arkadia Lisieckého (1926–1930) se biskupem stal politicky angažovaný Stanisław Adamski.\n\nKatovický biskup převzal na základě rozhodnutí papeže dne 5. listopadu 1938 29 farností tzv. Zaolzie, které Polsko anektovalo po Mnichovské dohodě, dosud patřících k vratislavské arcidiecézi. 13. ledna 1939 převzal rovněž správu anektovaných farností Čierne a Skalité z diecéze nitranské.\n\nPo obsazení Polska Německem roku 1939 byly obě farnosti nitranské diecéze vráceny a od 1. ledna 1940 převzal vratislavský arcibiskup kardinál Adolf Bertram i přímou správu Zaolzie. Katovická diecéze zůstala přes určité opačné snahy zachována, i když její obvod byl připojen zpět k německému Slezsku. Biskup Adamski jmenoval již 8. ledna generálním vikářem diecéze německého duchovního Franze Strzyże, který pak vedl správu diecéze poté, co byl diecézní biskup 28. února 1941 deportován do Varšavy; od roku 1942 byl generálním vikářem Franz Woźnica.\n\nOd 6. února 1945 se biskup Adamiec ujal opět řízení diecéze, roku 1947 však utrpěl částečnou paralýzu a vyžádal si biskupa-koadjutora, kterým se stal roku 1950 Herbert Bednorz. V reakci na podporu dopisové akce za vrácení výuky náboženství do škol byli oba biskupové 7. listopadu 1952 vyvezeni z diecéze, jejíž správu převzali kapitulní vikáři; navrátit se mohli až koncem roku 1956. Roku 1957 bylo postavení katedrály přeneseno z kostela sv. Petra a Pavla na nový kostel Krista Krále. Po Adamcově smrti (1967) se stal Bednorz katovickým biskupem až do roku 1985, kdy odešel na odpočinek. V době jeho episkopátu se v letech 1972–75 konal první diecézní synod katovické diecéze. Bednorzovým nástupcem se stal Damian Zimoń.\n\nPo pádu komunismu byla vypracována nová organizace římskokatolické církve v Polsku, která se uskutečnila bulou papeže Jana Pavla II. \"Totus Tuus Poloniae populus\" z 25. března 1992. Katovická diecéze, jejíž hranice vycházely především z konkrétní historické situace 20. let 20. století, byla zásadně reorganizována. Na severu ztratila 13 děkanátů (48 far) se zhruba 200 000 věřícími ve prospěch nově zřízené diecéze gliwické, na jihu pak 8 děkanátů (84 far) se zhruba 350 000 věřícími ve prospěch nově zřízené diecéze bílsko-żywiecké. Současně ale byla vyloučena ze svazku Krakovské církevní provincie a povýšena na arcidiecézi; nově zřízená Katovická církevní provincie, nazývaná též Hornoslezská, zahrnuje vedle arcidiecéze katovické též diecézi gliwickou a diecézi opolskou.\n\nK 29. říjnu 2011 nahradil arcibiskupa Damiana Zimoně ve funkci dosavadní biskup tarnovský Wiktor Skworc.\n\nArcidiecéze katovická zaujímá především jižní část hornoslezské průmyslové aglomerace o rozloze asi 2400 s asi 1,5 milionem většinou katolických obyvatel. Jejím sídlem je město Katovice, kde se nachází i katedrála Krista Krále (z let 1927–1955). Roku 2010 bylo se členila na 34 děkanátů s 318 farnostmi; s ohledem na průmyslový charakter diecéze a proměnlivost jejího osídlení se počet i obvody děkanátů a farností v minulosti často měnily. Vedle Katovic jsou velkými městy arcidiecéze Chorzów, Rybnik, Tychy, Jastrzębie-Zdrój, Mysłowice, Żory, Piekary Śląskie, Świętochłowice, Wodzisław Śląski.\n\nDuchovní arcidiecéze se vzdělávají na Slezském vyšším duchovním semináři v Katovicích (od 1980) a na teologické fakultě Slezské univerzity v Katovicích (od 2000).\n\nV mediální oblasti působí týdeník \"Gość Niedzielny\" a Nakladatelství a vydavatelství sv. Hyacinta (od roku 1925), od roku 1994 též diecézní rozhlasová stanice \"radio eM\" a dále internetový portál Wiara.pl. Roku 1986 bylo založeno diecézní muzeum.\n\nV arcidiecézi je několik poutních míst, z nichž největší význam má mariánské poutní místo v Piekarech Śląských. Panna Marie Piekarská je spolu se sv. Hyacintem (Jackem) hlavní patronkou arcidiecéze, dalšími patrony jsou patronka horníků svatá Barbora a patron hutníků svatý Florián. Chrám v Piekarech je rovněž nejstarším chrámem v arcidiecézi s titulem \"menší baziliky\" (basilica minor, od roku 1962), dalšími menšími bazilikami jsou františkánský chrám sv. Ludvíka krále a Nanebevzetí P. Marie v Katovicích-Panewnikách (1974), chrám sv. Antonína Padovského v Rybniku (1992), chrám Narození P. Marie ve Pszówě (1997) a chrám sv. Vojtěcha v Mikołówě (2008).\n\nNa území arcidiecéze působí 8 mužských řádů a kongregací v 19 domech (2010), mj. milosrdní bratři v Katovicích-Bogucicích, kapucíni v Katovicích-Załęże, verbisté v Rybniku, salvatoriáni v Mikołówě, nejvíce pak františkáni v Katovicích-Panewnikách (sídlo provinciála), Chorzówě, Rybniku a Tychách. Vedle toho zde působí 20 ženských řádů a kongregací v 93 domech (2010). Nejrozšířenější jsou boromejky s generalátem a noviciátem v Mikołówě a dalšími 25 domy a \"Slezské služebnice\", Kongregace sester služebnic bl. P. Marie bez poskvrny počaté, které mají provinciální dům v Katovicích-Panewnikách a dalších 24 domů, dále např. sestry sv. Hedviky, alžbětinky (CSSE), salesiánky, salvatoriánky, voršilky s klášterem a školským komplexem v Rybniku a bosé karmelitky s klášterem v Katovicích.\n\n\nV současné době probíhá v této arcidiecézi několik procesů blahořečení. Blahořečení Jana Macha mučedníka a kněze arcidiecéze, Franciszka Blachnickiho knězě a zakladatele Sekulárního Institutu Neposkvrněné Matky církve, Marie Dulcissimi Hoffmannové řeholnice Kongregace Neposkvrněné Marie z Vratislavi, Laury Meozzi řeholnice Kongregace Dcer Panny Marie Pomocnice, Ludwika Wrodarczyka kněze Misionářů oblátů Panny Marie Neposkvrněné a mučedníka a svatořečení Emila Szramka, Józefa Czempiela knězů a mučedníků.\n\n\n"}
{"id": "635871", "url": "https://cs.wikipedia.org/wiki?curid=635871", "title": "Seznam dílů seriálu Rybičky", "text": "Seznam dílů seriálu Rybičky\n\nToto je seznam epizod k americkému komediálnímu seriálu Rybičky, který se také od 12. února 2011 vysílá na české verzi Disney Channel.\n\n<onlyinclude></onlyinclude>\n\n"}
{"id": "635879", "url": "https://cs.wikipedia.org/wiki?curid=635879", "title": "RN", "text": "RN\n\nSpojení písmen R a N může mít různé významy:\n\n\n"}
{"id": "635881", "url": "https://cs.wikipedia.org/wiki?curid=635881", "title": "Bob Hite", "text": "Bob Hite\n\nBob \"The Bear\" Hite (26. února 1943 – 5. dubna 1981, Los Angeles) byl americký zpěvák blues rockové kapely Canned Heat od roku 1965 do jeho smrti v roce 1981. \n\nV roce 1965 kdy bylo Hitovi 22 let dal dohromady kapelu s Alanem Wilsonem, Henrym Vestinem a připojili se k nim basista Larry Taylor a Frank Cook, hráč na bicí. Kapela se pojmenovala po písničce z roku 1928 od Tommyho Johnsona Canned Heat Blues. Hite byl v roce 1969 pozván do americké TV show spolu s dalšími hosty a když byl jeden z dalších hostů. Byli dotázáni, co si myslí, že by byl Hite, kdyby byl zvíře. Odpověděli, že medvěd. Hite na to řekl, že mají pravdu, že ho lidé oslovují „The Bear“. Vyprodukoval také album s jedním z největších bluesmanů Ameriky, John Lee Hookerem, \"Hooker 'n Heat\" (1971), vyšlo v době, kdy byl už frontman kapely Alan Wilson mrtev. Bob „The Bear“ Hite byl nalezen mrtvý ve své dodávce roku 1981. Zemřel pravděpodobně na infarkt v 38 letech. Byl sběratelem LP desek, se kterými si založil i obchod. Byl též velký znalec bluesové hudby, publikoval časopis o této hudbě.\n"}
{"id": "635892", "url": "https://cs.wikipedia.org/wiki?curid=635892", "title": "E.T. (píseň)", "text": "E.T. (píseň)\n\nE.T. je píseň americké popové zpěvačky-skladatelky Katy Perry. Píseň pochází z jejího třetího studiového alba \"Teenage Dream\". Na singl verzi písně hostuje rapper a producent Kanye West. Byla vydána jako čtvrtý singl z alba. Píseň byla napsána Katy Perry, Lukaszem Gottwaldem, Maxem Martinem a Joshuou Colemanem (Ammo) a byla produkována producenty Dr. Lukem, Ammem a Maxem Martinem.\n\n"}
{"id": "635897", "url": "https://cs.wikipedia.org/wiki?curid=635897", "title": "Oxid hafničitý", "text": "Oxid hafničitý\n\nOxid hafničitý (chemický vzorec HfO) je oxid hafnia, které v něm má oxidační číslo IV. Je to bílý prášek nerozpustný ve vodě a kyselině dusičné HNO, rozpustný je naopak v kyselině fluorovodíkové HF, koncentrované kyselině sírové HSO a v koncentrovaných roztocích zásad. Jde o jednu z nejběžnějších a nejstabilnějších forem hafnia, která je meziproduktem některých procesů na získání tohoto kovu.\n\nVzhledem ke své vysoké teplotě tání se používá na výrobu tavicích kelímků a termočlánků. V roce 2007 se dále objevily první unipolární tranzistory, jejichž řídicí elektroda je izolována pomocí oxidů hafnia místo typických oxidů křemíku. Výhodou je 4–6× vyšší relativní permitivita HfO oproti SiO.\n"}
{"id": "635903", "url": "https://cs.wikipedia.org/wiki?curid=635903", "title": "Nemaskovatelné přerušení", "text": "Nemaskovatelné přerušení\n\nSignál NMI (\"Non-maskable interrupt\") neboli nemaskovatelné přerušení je speciální přerušovací signál mikroprocesoru (CPU) nebo jakéhokoli systému, který využívá paměť. Je určen k tomu, aby informoval systém o katastrofických dějích, které je nutné obsloužit neprodleně. Příkladem je chyba parity paměti nebo vykonání části programu, která se nedá odložit.\n\nV systému přerušení má toto přerušení nejvyšší prioritu a nelze ho zakázat. Mimo systém přerušení má však ještě vyšší prioritu DMA (\"Direct Memory Access\"), tj. požadavek na přímý přístup do paměti, kdy následně CPU předá sběrnici systému pro přenos dat z jedné oblasti paměti do jiné (přesun dat). Během této operace však procesor nemá přístup k paměti. Zcela nejvyšší prioritu pro CPU má signál Reset, který inicializuje celý systém.\n"}
{"id": "635904", "url": "https://cs.wikipedia.org/wiki?curid=635904", "title": "Odo z Deuil", "text": "Odo z Deuil\n\nOdo Deuil také Odo, Odon, Eudes of Deuil (1110 Denuil, Francie – 18. dubna 1162) byl francouzský kronikář a účastník druhé křížové výpravy v letech 1147–1149.\n\nNarodil se v Denuil v chudší rodině. Později se stal mnichem. Byl důvěrníkem Sugera, opata ze Saint-Denis. Zúčastnil se na druhé křížové výpravy v roce 1147, a sloužil jako kaplan Ludvíka VII. Jeho práce o druhé křížové výpravě \"De Profectione Ludovici VII in Orientem\" patří k nejdůležitějším zdrojům o výpravě. Poté se vrátil do Francie a roku 1151 se stal se opatem v Saint-Denis.\n\n"}
{"id": "635905", "url": "https://cs.wikipedia.org/wiki?curid=635905", "title": "Rozbité okno", "text": "Rozbité okno\n\nRozbité okno ( \"The Broken Window\") je knižní thriller amerického spisovatele Jefferyho Deavera z roku 2008. Je to osmý díl ze série knih o Lincolnu Rhymovi, předchází ho román \"Hodinář\" a následuje ho \"Hořící drát\".\n\nPříběh vypráví o vraždícím psychopatovi, který má přístup do databází největší informační společnosti v Americe. Vrah využívá získaných informací k tomu, aby pronikl do života vytipované oběti, kterou následně zavraždí a vinu svalí na nevinného člověka. Zdá se, že tento člověk nalezl recept na dokonalou vraždu.\n\nObětí postupně přibývá, dokud se jedním z obětních beránků nestane bratranec kriminalisty Lincolna Rhyma. Přestože se Rhyme s bratrancem dlouhá léta neviděl, na žádost bratrancovy manželky se zdánlivě neřešitelného případu ujímá. Se svojí kolegyní Amélií Sachsovou začne postupně rozplétat zločinnou pavučinu upředenou pachatelem, který je posedlý touhou sbírat intimní detaily cizích životů.\n\n"}
{"id": "635906", "url": "https://cs.wikipedia.org/wiki?curid=635906", "title": "Národní rekreační oblast Lake Roosevelt", "text": "Národní rekreační oblast Lake Roosevelt\n\nNárodní rekreační oblast Lake Roosevelt (\"angl. Lake Roosevelt National Recreation Area\") je rekreační oblast, která obklopuje Rooseveltovo jezero mezi přehradou Grand Coulee Dam a Northportem ve východním Washingtonu. Návštěvníci zde většinou provozují rybaření, lovení, plavbu na lodi, táboření a plavání, populárními destinacemi jsou pevnost ve Spokanu a Misie svatého Pavla.\n"}
{"id": "635916", "url": "https://cs.wikipedia.org/wiki?curid=635916", "title": "André z Montbardu", "text": "André z Montbardu\n\nAndré z Montbardu nebo André de Montbard (1103 – 17. ledna 1156 Jeruzalém) byl pátý velmistr Templářů.\n\nJeho rodina pocházela z Burgundska. Velmistrem se stal 22. srpna roku 1153 po obležení Askalonu. Po volbě nahradil velmistra Bernarda de Tremelay, který byl zabit během útoku na město 16. srpna 1153. Zemřel dne 17. ledna 1156 v Jeruzalémě. Jeho nástupcem ve funkci velmistra byl zvolen Bertrand de Blanchefort.\n\n"}
{"id": "635918", "url": "https://cs.wikipedia.org/wiki?curid=635918", "title": "Čajový obřad", "text": "Čajový obřad\n\nČajový obřad (též čajová ceremonie, japonsky 茶の湯 ([čanoju]) nebo 茶道 [sadó/čadó]) je rituální forma přípravy čaje. Tento termín většinou odkazuje na čínský čajový obřad a japonský čajový obřad. Japonský čajový obřad, který je známější, byl ovlivněn čínským čajovým obřadem zejména ve starověku a středověku. Lze u něj také poukázat na celou řadu rituálů, pomůcek, gest atp. užívaných v takových obřadech jako čajová kultura.\n\nKaždý z těchto obřadů a rituálů obsahuje mnoho strojenosti, abstrakce, symbolismu a formálnosti.\n\nObdobné rituály se vyskytují po celém světě, ačkoli dominantní jsou hlavně v Asii a Evropě. Jako příklad lze uvést obřad odpoledního čaje viktoriánského období ve Velké Británii. V tomto případě šlo hlavně o prezentaci používání vhodných pomůcek spojených s vybraným chováním ve správné společnosti, což bylo stejně důležité jako popíjení čaje samotného.\n\nAčkoli jsou čajové rituály – na té nejzákladnější úrovni – jen formálním způsobem přípravy horkého nápoje, používané postupy byly a jsou vytříbeny pro získání toho nejlepšího chuťového zážitku. Dr. Andrew Stapley z The Royal Society of Chemistry (tj. Královské chemické společnosti) popsal vaření čaje z hlediska chemických procesů. Některé tradiční rituály přípravy čaje, jako by dokonale napodobovaly postup, který doporučil, včetně návrhu, aby člověk, který čaj připravuje, synchronizoval svoji činnost v souladu s teplotou vody.\n\n"}
{"id": "635922", "url": "https://cs.wikipedia.org/wiki?curid=635922", "title": "Spirit (hudební skupina)", "text": "Spirit (hudební skupina)\n\nSpirit byla americká rocková skupina, založená v roce 1967 v Los Angeles v Kalifornii. Původní sestavu tvořili zpěvák a kytarista Randy California a jeho nevlastní otec, bubeník Ed Cassidy. Dále pak hráč na klávesové nástroje John Locke, baskytarista Mark Andes a zpěvák a perkusionista Jay Ferguson. Jedinými hudebníky, kteří ve skupině působili po celou dobu její existence, byli právě Randy California a Ed Cassidy. První album, které dostalo název \"Spirit\", vydalo v roce 1968 hudební vydavatelství Ode Records. Následovala řada dalších alb, jak pro Ode Records, tak později pro Epic Records a Mercury Records. Činnost skupiny byla definitivně ukončena roku 1997, kdy zahynul Randy California. Řada z jejích alb se umístila v hitparádě Billboard 200.\n\n\n\n\n\n\n\n"}
{"id": "635923", "url": "https://cs.wikipedia.org/wiki?curid=635923", "title": "Bertrand z Blancfortu", "text": "Bertrand z Blancfortu\n\nBertrand z Blancfortu, Bertrand de Blanchefort nebo také jen Blanquefort (1109 – 2. února 1169) byl šestý velmistr Templářů a to od roku 1156 až do své smrti v roce 1169.\n\nPocházel pravdpodobně z Toulouse, kde po jeho vstoupení k templářům složila bohaté dary ve prospěch řádu.\n\nJiž od mládí se cvičil v boji, ale když zastával úřad velmistra, dával přednost vyjednávání a diplomacii. Je považován za jednoho z nejvýznamnějších administrátorů mezi všemi templářskými velmistry a je znám jako velký reformátor řádu.\n\nVelmistrem byl zvolen v říjnu roku 1156. Již na počátku svého vedení řádu, 19. července roku 1157, když bojoval na straně krále Balduina III. Jeruzalémského proti tureckému sultánovi Núr ad-Dínovi, byl u řeky Jordán, v místě zvaném \"Jakubův brod\" spolu s 88 svými bratřími a 300 světskými rytíři zajat a téměř tři roky byl držen ve vězení Aleppu; poté získal svobodu v rámci mírové smlouvy mezi Núr ad-Dínem a byzantským císařem Manuelem I. Komnenem spolu s dalšími 6 000 křesťanskými zajatci. Se svými rytíři se účastnil třech výprav krále Amalricha I. do Egypta v letech 1163, 1164 a 1167; tyto akce však byly velmi finančně náročné a ztroskotaly na nedostatku prostředků. Vztahy s Amalrichem se pokazily poté, co král obvinil 60 templářů ze zbabělosti. Čtvrtou výpravu v roce 1168 již velmistr Bertrand nepodpořil, neboť by byla porušením smlouvy, kterou několik měsíců předtím uzavřel templář Geoffroy de Foulcher s chalífou Egypta; obával se také, že tato invaze povede ke sjednocení muslimů. To se také skutečně stalo, tato výprava skončila porážkou, značnými ztrátami a ztrátou egyptského spojence. Toho se však již Bertrand nedožil – zemřel 2. února 1169 při inspekci farnosti v Remeši.\nNa své pečeti z roku 1157 použil Bertrand poprvé motiv dvou rytířů na jednom koni.\n\n"}
{"id": "635933", "url": "https://cs.wikipedia.org/wiki?curid=635933", "title": "Jelena Guljajevová", "text": "Jelena Guljajevová\n\nJelena Guljajevová, rozená Rodinová ( (\"Родинова\"); * 14. srpna 1967, Moskva) je bývalá ruská atletka, jejíž specializací byl skok do výšky.\n\nV roce 1991 na halovém MS v Seville skončila ještě coby reprezentantka Sovětského svazu na 6. místě. V témže roce však měla na evropském poháru pozitivní dopingový test a následně dostala dvouletý zákaz činnosti. Na MS v atletice 1993 ve Stuttgartu se podělila s Alinou Astafeiovou o čtvrté místo. V roce 1994 obsadila 5. místo na halovém ME v Paříži a výkonem 196 cm vybojovala stříbrnou medaili na evropském šampionátu v Helsinkách.\n\nV roce 1996 reprezentovala na letních olympijských hrách v Atlantě, kde překonala napodruhé 199 cm a umístila se původně na 5. místě. Později však byla kvůli dopingu diskvalifikována Italka Antonella Bevilacqua, která skončila čtvrtá a Guljajevová se v konečném umístění posunula na její pozici. O dva roky později skončila čtvrtá na halovém ME ve Valencii a šestá na ME v atletice v Budapešti. Poslední výrazné úspěchy zaznamenala v roce 2001, kdy skončila jedenáctá na halovém MS v Lisabonu a desátá na světovém šampionátu v kanadském Edmontonu.\n\n\n"}
{"id": "635934", "url": "https://cs.wikipedia.org/wiki?curid=635934", "title": "Randy California", "text": "Randy California\n\nRandy California, rodným jménem Randy Craig Wolfe (20. února 1951, Los Angeles – 2. ledna 1997, Molokai, Havaj) byl americký zpěvák a kytarista, člen skupiny Spirit.\n\nNarodil se roku 1951 do hudební rodiny v Los Angeles. Zde se také začal věnovat hudbě. Ve svých patnácti letech odjel se svou matkou a nevlastním otcem Edem Cassidym do New Yorku. Zde se setkal s kytaristou Jimim Hendrixem, se kterým začal hrát v kapele The Blue Flames. Právě z této doby pochází jeho pseudonym Randy California. Důvodem bylo, že ve skupině působil i druhý Randy, který se jmenoval Randy Palmer a pocházel z Texasu. Pro odlišení jej tedy Hendrix přejmenoval na Randy California, zatímco druhého na Randy Texas.\n\nPozději odjel zpět do Los Angeles, kde společně se svým nevlastním otcem Edem Cassidym (bicí), Jayem Fergusonem (zpěv, perkuse), Johnem Lockem (klávesy) a Markem Andesem (baskytara) založil skupinu Spirit. Se skupinou s přestávkami vystupoval až do své smrti, ale vydal také několik sólových alb. V lednu 1997 si šel se svým synem zaplavat do Tichého oceánu, ale zastihla je přílivová vlna. On zachránil svého dvanáctiletého syna postrčením na vlnu, která jej donesla ke břehu, sám však zahynul.\n\n\n"}
{"id": "635938", "url": "https://cs.wikipedia.org/wiki?curid=635938", "title": "The Blue Flames", "text": "The Blue Flames\n\nThe Blue Flames byla americká rocková skupina, kterou v roce 1966 založili Jimi Hendrix (sólová kytara, zpěv), Randy Wolfe (2. kytara), Randy Palmer (baskytara) & Danny Casey (bicí). Skupina spolu hrála tři měsíce, poté Hendrix založil The Jimi Hendrix Experience.\n"}
{"id": "635946", "url": "https://cs.wikipedia.org/wiki?curid=635946", "title": "Trousnice", "text": "Trousnice\n\nTrousnice (německy \"Trausnitzberg\", 952 m n. m) je vrchol v západním Krušnohoří, na jihozápadním okraji plošiny nazývané Vlčiny, asi 1,5 km jihovýchodně od vrcholu Trousnické skály. Na vrcholu je malé kamenné moře, východní polovina je v lese, na západní polovině je paseka s výhledem na svahy klesající až do dolního Porolaví, do Sokolovské pánve a na Slavkovský les.\n\nPřístup je lesem, ze žluté turistické značky Odeř – Vysoká Štola, asi 1,5 km po křižovatce cest u rozbořeného domu (hájovna Vlčinec) ve směru do Nejdku, odbočením vlevo do lesa do mírného svahu. Po pravé straně této cesty je ploché údolí Vitického potoka, vytékajícího z nedalekého rašeliniště.\n"}
{"id": "635964", "url": "https://cs.wikipedia.org/wiki?curid=635964", "title": "Mystery shopping", "text": "Mystery shopping\n\nMystery shopping je kvalitativní metoda výzkumu trhu, která měří maloobchodní kvalitu služeb nebo kdy se získávají informace o produktech a službách vlastní či konkurenční firmy. Mystery shopper je výzkumník, fiktivní nakupující, který vystupuje jako normální zákazník. Jeho úkolem je nákup výrobku, kladení otázek, registrace stížností nebo hraní určité role. Získává zpětnou vazbu o svých zkušenostech.\n\nTato technika sběru dat eliminuje únik informací, na rozdíl od jiných výzkumných technik (např. dotazování, experiment). Záznamy se zpětnou vazbou vyplňuje výzkumník do dotazníku nebo může pořizovat audio a video nahrávky. Mystery shopping může být použit v každém odvětví. Nejčastěji se posuzují prodejny, kina, hotely, restaurace, zdravotnická zařízení apod. V oblasti hotelových služeb se používá i výraz mystery guest, například při ověřování klasifikace hotelu („hvězdičky“) některou z hotelových asociací.\n\nPři mystery shoppingu se zkoumá:\n\nNakupujícímu jsou často dány pokyny k uskutečnění atypické transakce, aby se přesněji otestovaly znalosti a dovednosti zaměstnanců pro danou problematiku podle určitého scénáře. Ne všechny scénáře mystery shoppingu zahrnují pouze nákup. Můžeme posuzovat i například kvalitu služeb, rychlost dodávek a vyřízení reklamací.\n"}
{"id": "635971", "url": "https://cs.wikipedia.org/wiki?curid=635971", "title": "Martin Gerschwitz", "text": "Martin Gerschwitz\n\nMartin Gerschwitz (* 25. červen 1952, Solingen, Německo) je německý houslista, klávesista a skladatel. Narodil se a vyrůstal v Solingenu. Na klavír začal hrát ve svých pěti letech. Po dvanácti letech, kdy se věnoval výhradně klasické hudbě, v roce 1969 založil svou první kapelu. V roce 1972 se dostal jeho první velký úspěch: Vyhrál „bitvu kapel“ v Solingenu. V letech 1974-1977 doprovázel Howarda Carpendalea na klávesy. V roce 1985 se přestěhoval do Spojených států. V následujících letech se setkal s mnoha slavnými muzikanty. V letech 1987–1989 doprovázel Litu Ford, v letech 1989–1990 hrál v doprovodné skupině Meat Loafa Neverland Express, v roce 1991 byl členem nakrátko obnovených Vanilla Fudge a 1991–1992 byl stálým členem The Works. V letech 1993 až 1998 hrál v kapele Waltera Trouta. Od roku 2005 hraje se skupinou Iron Butterfly, aktivně se také věnuje sólové kariéře.\n\n\n"}
{"id": "635973", "url": "https://cs.wikipedia.org/wiki?curid=635973", "title": "Molièrova fontána", "text": "Molièrova fontána\n\nMolièrova fontána (francouzsky \"Fontaine Molière\") je fontána v Paříži, která je zároveň pomníkem dramatikovi Molièrovi.\n\nStavba se nachází v 1. obvodu na náměstí \"Place Mireille\" na nároží ulic \"Rue Molière\" a \"Rue de Richelieu\".\n\nKašna byla postavena v roce 1844. Do roku 1838 se na jejím místě nacházela Richelieuova fontána, která byla zbořena. Člen Comédie-Française Joseph Régnier inicioval vznik nové fontány, která byla zároveň Molièrovým pomníkem. Fontána je dílem několika sochařů pod vedením architekta Louise Viscontiho.\n\nHlavní socha je z bronzu a představuje sedícího Molièra. Socha se nachází pod portikem s frontonem a atikou. Jejím autorem je sochař Bernard-Gabriel Seurre (1795–1867). Socha se nachází na podstavci s dedikačním nápisem. Z bočních stran se o podstavec opírají ženské postavy z mramoru představující alegorie Vážné komedie a Uvolněné komedie. Každá z nich drží svitek, který obsahuje seznam děl velkého dramatika. Jejich autorem je Jean-Jacques Pradier (1792–1852). V dolní části pomníku jsou tři maskarony ve tvaru lvích hlav, ze kterých vytéká voda do polokruhové nádrže.\n\n"}
{"id": "635985", "url": "https://cs.wikipedia.org/wiki?curid=635985", "title": "Blackfoot", "text": "Blackfoot\n\nBlackfoot je americká skupina hrající jižanský rock. Vznikla v Jacksonville na Floridě v roce 1970.\n\nToto je nekompletní seznam.\n\n\n\n\n"}
{"id": "635991", "url": "https://cs.wikipedia.org/wiki?curid=635991", "title": "Josef Berg", "text": "Josef Berg\n\nJosef Berg (8. března 1927 Brno – 26. února 1971 Brno) byl český hudební skladatel, spisovatel a hudební vědec.\n\nV letech 1946–1950 studoval skladbu na brněnské konzervatoři u Viléma Petrželky. Současně navštěvoval přednášky Jana Racka a Bohumíra Štědroně z hudební vědy na Masarykově univerzitě. Po absolvování konzervatoře pracoval jako hudební redaktor brněnského rozhlasu, kde spolupracoval s Brněnským rozhlasovým orchestrem lidových nástrojů, pro který napsal jak četné úpravy tak několik vlastních skladeb. Od roku 1953 se věnoval výhradně skladatelské činnosti. Volně spolupracoval s Mahenovou činohrou Státního divadla v Brně, pro kterou napsal množství výrazných scénických hudeb, jež převyšovaly běžnou praxi a stávali se rovnocennými složkami inscenací.\n\nPodílel se na založení hudebního sdružení \"Skupina A\", zaměřeného na šíření nových hudebních směrů a v jejím rámci se účastnil práce kompozičního týmu, který vedl skladatel Alois Piňos. Vedle skladatelské činnosti byl rovněž literárně činný. Kromě četných novinových článků a recenzí psal i divadelní hry, aforismy, povídky i díla spojující hudbu a literaturu. Vytvořil nový žánr komorní opery, pro který sám psal libreta. Vznikla tak řada operních miniatur, převážně ironizačního rázu, jako \"Odysseův návrat, Evropská turistika, Eufrides před branami Tymén, Snídaně na hradě Šlankenvaldě\" a \"Johanes doktor Faust\".\n\nBergův skladatelský styl vycházel nejprve z moravské národní hudby a z díla Leoše Janáčka, později vytvořil svůj vlastní osobitý styl obohacen principy a kompozičními technikami soudobé hudby. Byl silně ovlivněn antikou a mytologií. Začátkem šedesátých let pro sebe objevil dramatický princip Bertolta Brechta a právě Brecht jej odvedl od nostalgie z mytologie k odstranění respektu před \"tzv. kultem velkých zabíječů\", který se od této doby snaží ve svém díle demýtizovat (Odysseův návrat, Eufrides před branami Tymén, ...).\n\n\n\n\n\n\n\n"}
{"id": "635994", "url": "https://cs.wikipedia.org/wiki?curid=635994", "title": "Rakouská společnost místních drah", "text": "Rakouská společnost místních drah\n\nRakouská společnost místních drah (německy \"Österreichische Lokaleisenbahn-gesellschaft\", zkratka ÖLEG) byla privátní železniční společnost v Rakousko-Uhersku zaměřená na výstavbu a provozování místních drah. Postavila a provozovala tyto dráhy na území rakouské části monarchie, převážně pak v Čechách. Na území Čech firma nakonec postavila 350 km místních drah.\n\nFirma byla založena v Praze dne 8. května 1880. Zakladateli byli inženýři Schwind a Böhm a stavební podnikatelé Schön a Wessely, kteří ale později z tohoto podniku vystoupili. Mezi investory najdeme několik domácích i zahraničních bank. K obchodní strategii firmy patřilo budování komerčního zázemí v regionech, kterými její dráhy procházely, tedy budování veřejných skladišť, kamenolomů, cihelen a dalších podniků či pomocné infrastruktury, která měla napomoci odstranit negativní vlivy sezónních přeprav, kdy na mnohých lokálních drahách byla extrémně vysoká poptávka po nákladní přepravě v období sklizně cukrové řepy, zatímco ve zbytku roku doprava skomírala. Tato strategie se firmě dařila.\n\nPrvní lokálkou vybudovanou touto společností na českém území byla trať Čáslav - Závratec (dnes Třemošnice), kterou následovala celá řada dalších tratí, mezi kterými vyčnívaly dvě dlouhé lokálky, jedna z Hanušovic do dnešních Glucholaz a 73 km dlouhá trať z Českých Budějovic do Nové Pece. Tyto dvě tratě byly budovány se značnou státní finanční účastí, která byla motivována snahou o oživení těchto chudých regionů.\n\nSpolečnost byla nakonec zestátněna v roce 1894 na základě zákona schváleného v Říšské radě na konci roku 1893.\n\n"}
{"id": "635996", "url": "https://cs.wikipedia.org/wiki?curid=635996", "title": "Pragobanka Cup 1995", "text": "Pragobanka Cup 1995\n\nPragobanka Cup se odehrál od 31. srpna – 3. září 1995 ve Zlíně. Zúčastnili se čtyři reprezentační mužstva, která se utkala jednokolovým systémem každý s každým.\n\n\n"}
{"id": "635997", "url": "https://cs.wikipedia.org/wiki?curid=635997", "title": "Haskell Brooks Curry", "text": "Haskell Brooks Curry\n\nHaskell Brooks Curry (12. září 1900 Millis, Massachusetts – 1. září 1982 State College, Pensylvánie) byl americký matematik a logik.\n\nNarodil se v Millis, Massachusetts, rodičům Samuelu Silas Curry a Anně Baright Curry. Od roku 1916 studoval medicínu na Harvard University, ale později přešel na studium matematiky. Po absolvování elektrotechniky se vrátil studovat fyziku na Harvard. Zajímal se o logiku a kombinatorickou logiku, spolupracoval s odborníky, např. Heinrichem Behmannem, Paulem Bernaysem a Davidem Hilbertem. \n\nV roce 1928 se Curry oženil s Marii Virginie Wheatley, žili spolu v Německu, po dokončení disertační práce v roce 1929, se přestěhovali do State College v Pensylvánii, kde Curry přijal místo na Penn State College. Měli spolu dvě děti, Anne Wright Curry (27. července 1930) a Robert Wheatley Curry (06.07.1934). Na Penn State pobýval Curry následujících 37 let. Jeden rok strávil na University of Chicago v letech 1931-32 v rámci národního výzkumu přátelství a jeden rok v 1938-39 u ústavu pro pokročilé studium v Princetonu. Bezprostředně po válce, v letech 1945 až 1946 pracoval na projektu ENIAC. V rámci Fulbrightova stipendia spolupracoval s Robertem Feys v belgické Lovani. Po odchodu z Penn State v roce 1966, Curry přijal místo na univerzitě v Amsterdamu. V roce 1970, po dokončení druhého dílu jeho pojednání o kombinatorické logice, Curry odešel z univerzity v Amsterdamu a vrátil se do State College v Pensylvánii.\n\nHaskell Curry zemřel dne 1. září 1982 v State College, Pensylvánie.\n\nTěžiště jeho práce bylo dokázat vztahy a souvislosti kombinatorické logiky s matematikou. Ke konci roku 1933 se dozvěděl o Kleene-Rosser paradoxu z korespondence s John Rosser. Paradox, vyvinutý Rosserova a Stephen Kleene prokázal nesoudržnost řady souvisejících formálních systémů, včetně lambda kalkulu. \nCurry se v podstatě stal zakladatelem kombinatorické logiky a vzešel z ní jako základ jeden styl funkcionálního programovacího jazyku. Síla a rozsah kombinatorické logiky je docela podobný lambda kalkulu Alonza Churche.\n\nCurry také psal a učil o matematické logice obecně, jeho učení v této oblasti vyvrcholilo v roce 1963 publikováním Základů matematické logiky. \n\nPo tomto logikovi byl pojmenován významný funkcionální programovací jazyk Haskell.\n\nHaskell Curry popsal a poprvé použil princip, který byl po něm nazván curryfikace (anglicky \"currying\"). Jedná se o rozložení libovolné funkce o dvou argumentech na funkci jednoho argumentu vracející funkci druhého argumentu. Výhodnost této funkce je patrná v případě, že první argument je v řadě výpočtů pevný, zatímco druhý argument může nabývat různých hodnot.\nZápis této funkce v jazyku Scheme:\n\nVyhodnocení této funkce: jedná se o funkci, která bude vracet další funkci jako výsledek své aplikace. Funkce codice_1 má pouze jediný argument. Při aplikaci funkce codice_1 bude vyhodnoceno její tělo, jímž je tento lambda výraz. Jeho vyhodnocením vznikne funkce jednoho argumentu, která bude vrácena jako výsledná hodnota aplikace codice_1.\n\nV případě aplikace codice_4 bude na symbol codice_5 navázána hodnota vzniklá vyhodnocením codice_6. Při vyhodnocování tohoto výrazu dojde k aplikaci uživatelsky definované funkce codice_1 s argumentem codice_8. Při její aplikaci vznikne prostředí \"P\", jehož předkem bude globální prostředí (protože v něm vznikla codice_1) a ve kterém bude na symbol codice_10 navázána hodnota codice_8. V prostředí \"P\" bude vyhodnoceno tělo funkce codice_1, to jest výraz codice_13. Jeho vyhodnocením vznikne funkce codice_14, která je vrácena jako výsledek aplikace codice_1. Tím pádem bude po vyhodnocení prvního výrazu na symbol codice_5 navázána funkce codice_14.\n\n"}
{"id": "635998", "url": "https://cs.wikipedia.org/wiki?curid=635998", "title": "Jules Dupré", "text": "Jules Dupré\n\nJules Dupré (5. dubna 1811, Nantes, Francie – 6. října 1889, L’Isle-Adam) byl francouzský malíř, člen Barbizonské školy. \n\nPůvodně Dupré pracoval jako dekoratér porcelánu v dílně svého otce. V roce 1831 přesídlil do Anglie, zapůsobila na něj anglická krajinomalba. Toho roku vystavil šest svých pláten na pařížském Salonu. V letech 1841-1848 spolupracoval s Théodorem Rousseaurem, jenž ho ovlivnil v malbě lesních motivů. V roce 1868 trávil cele léto s Milletem u moře v Cayeux-sur-Mer, kde maloval mariny. V roce 1850 se usadil v L’Isle-Adam, kde také zemřel.\n\nJeho bratr Léon Victor Dupré byl jeho žákem.\n\n\n"}
{"id": "636001", "url": "https://cs.wikipedia.org/wiki?curid=636001", "title": "Pragobanka Cup 1996", "text": "Pragobanka Cup 1996\n\nPragobanka Cup se odehrál od 16. do 18. srpna 1996 ve Zlíně. Zúčastnila se tři reprezentační mužstva, která se utkala jednokolovým systémem každý s každým. Utkání Švédsko – Finsko se hrálo 14. srpna v Turku.\n\n\n"}
{"id": "636002", "url": "https://cs.wikipedia.org/wiki?curid=636002", "title": "Marketingový výzkum", "text": "Marketingový výzkum\n\nMarketingový výzkum je způsob získávání informací o obchodním trhu (konkurence, tržní příležitosti, rizika, cílové skupiny apod.), které mají význam pro úspěšné vedení firmy. Výstupy z marketingového výzkumu jsou důležitou součástí tvorby marketingové i celopodnikové strategie.\n\nMarketingový výzkum je zpětná vazba příležitostí, identifikuje spotřebitele a podává data o budoucích předvídatelných motivech, požadavcích a potřebách spotřebitelů. Popřípadě může být použit k analyzování a řešení podnikových problémů. Předmětem marketingového výzkumu může být cílová skupina, cena, produkt, distribuční kanály, marketingová komunikace.\n\nU spotřebitele se zjišťuje jaké je jeho nákupní chování, co nakupuje, jak uspokojuje své potřeby, jaké jsou jeho požadavky a jaké má spotřebitel postoje (ke konkurenční i vlastní značce).\n\nProdukt je zkoumán z hlediska odezvy u spotřebitele, tedy zda uspokojuje jeho přání, požadavky a očekávání. Dále jakým způsobem je produkt užíván a jak je vnímán cílovou skupinou zákazníků či jaká je zákaznická loajálnost s produktem.\n\nU ceny posuzujeme, jak je vnímána spotřebiteli a zda produkt spadá do cenové kategorie, ve které se vyskytuje cílová skupina. Můžeme zkoumat jaká je citlivost spotřebitelů na změnu ceny vlastních i konkurenčních výrobků či můžeme provádět cenový monitoring konkurence.\n\nTestováním distribuce zkoumáme distribuční kanály, zda umí a jsou schopny nabízet výrobek či službu a jestli může cílová skupina distribuční kanál k nákupu použít.\n\nU komunikace se výzkumem zjišťuje její efektivnost (obsah a zásah cílové skupiny), mediální chování spotřebitelů a adekvátnost zvolené marketingové komunikace a komunikačních kanálů.\n\nMetody sběru dat v marketingovém výzkumu jsou kvantitativní a kvalitativní.\n\nKvantitativním výzkumem měříme danou problematiku, vychází se ze statistických modelů, používají se standardizované techniky sběru dat. Jednotky ve výběrovém souboru jsou studovány identicky pro snadné srovnání.\n\nKvalitativním výzkumem získáváme hlubší vhled do daného problému. Je založen na psychologické analýze. Podává odpovědi proč a jakým způsobem něco funguje.\n\n"}
{"id": "636004", "url": "https://cs.wikipedia.org/wiki?curid=636004", "title": "Proveď vola světem, volem zůstane", "text": "Proveď vola světem, volem zůstane\n\nProveď vola světem, volem zůstane je životopis umělce, performera a amerického vysokoškolského pedagoga Milana Kohouta. Zachycuje jeho činnost v undergroundové kultuře komunistického Československa v sedmdesátých a osmdesátých letech 20. století a jeho emigraci do Spojených států.\n\nKnihu vydalo Nakladatelství Petr Štengl v roce 2010.\n\nV první části knihy líčí autor své mládí a dospívání v Československu a četné umělecké aktivity zaměřené proti režimu, které pořádal nebo se jich účastnil jako člen undergroundového hnutí. Popisuje také perzekuci, které byl vystaven, četné výslechy a následnou vynucenou emigraci do Rakouska.\n\nPo dvou letech v rakouském uprchlickém táboře Traiskirchen je Kohoutovi dovoleno odcestovat do Spojených států. V následujících kapitolách popisuje autor naprostou deziluzi způsobenou stavem společnosti ve Spojených státech, konzumerizmem a úpadkem zdejší kultury. Kritizuje životní styl, jehož jediným cílem a motivací je osobní obohacení.\n\nNa vlastních zážitcích ilustruje například problematické zdravotnictví a systém zdravotního pojištění. Vypráví, jak se snažil sehnat předepsaný lék na srážlivost krve poté, co si nechal vytrhnout zuby moudrosti. Kvůli své hemofilii totiž záhy začal silně krvácet v ústech. Lékárny mu tento lék však opakovaně odmítly vydat, protože jeho pojišťovna jej neproplácela. Pro tolik potřebný lék se nakonec musel vrátit do nemocnice, kde ho zdravotní sestra náhodou našla „kdesi ve skříni“.\n\nStejně jako v Československu, i ve Spojených státech se autor věnuje veřejné performanci, která má za cíl upozornit na problémy společnosti a která i zde nejednou vyvolá zásah pořádkových sil. Vystuduje uměleckou školu v Bostonu a později na ni učí. V závěru knihy autor vypráví o exkurzi na Kubu v rámci předmětu o její historii, který absolvoval na Community College v Roxbury.\n"}
{"id": "636005", "url": "https://cs.wikipedia.org/wiki?curid=636005", "title": "Jan von Arx", "text": "Jan von Arx\n\nJan von Arx (* 9. února 1978 Thun) je bývalý švýcarský hokejový obránce a trenér.\n\nS profesionálním hokejem začínal v týmu SCL Tigers, debut za A-tým uskutečnil ve druhé nejvyšší švýcarské lize v ročníku 1994/95, v sezóně odehrál 6 zápasů základní části se svým starším bratrem Retem von Arxem a 5 zápasů v playoff. Společně s bratrem odešel v roce 1995 do týmu HC Davos, pomohli 4krát získat titul mistra švýcarské ligy a 4krát vyhrát Spenglerův pohár. V roce 2001 společně s bratrem prodloužili smlouvu s Davosem až do roku 2009. Po vypršení smlouvy se dohodl s klubem k prodloužení do ročníku 2013/14.\n\nV červnu roku 2006 byl pozitivně testován z dopingu a užívání konopí. Poté dostal stop po dobu 6 měsíců.\n\n"}
{"id": "636006", "url": "https://cs.wikipedia.org/wiki?curid=636006", "title": "Cchuej Čchi", "text": "Cchuej Čchi\n\nDaniel Cchuej Čchi (čínsky: 崔琦, pinyin: \"Cuī Qí\"; * 28. února 1939 Che-nan, Čína) je americký fyzik, který je v současné době profesorem elektrotechniky na Princeton University. V roce 1998 získal spolu s Robertem Laughlinem a Horstem Störmerem Nobelovu cenu za fyziku za „objev nového druhu kvantové kapaliny s neceločíselnými excitacemi“ (kvantový Hallův jev).\n\nV roce 1957 dostal nabídku na studium od Národní tchajwanské univerzitě v Tchaj-peji a od Augustana College v Illinois; přijal druhou nabídku. Vystudoval Augustana College a poté studoval na Chicagské univerzitě, kde v roce 1967 získal titul Ph.D.\n"}
{"id": "636015", "url": "https://cs.wikipedia.org/wiki?curid=636015", "title": "Integrace jako služba", "text": "Integrace jako služba\n\nInfrastruktura jako služba (\"Infrastructure as a service\", IaaS) je spolu s PaaS (Platform as a service, platforma jako služba) a populárním SaaS (Software as a service, software jako služba) jedním z distribučních modelů cloud computingu, který nabízí funkcionalitu systémové integrace, čímž umožňuje přenášet data on-demand napříč systémy. Někdy je označován jako jeden z nejméně vyvinutých distribučních modelů. Oproti vlastnictví nebo outsourcingu si zde zákazník pronajímá škálovatelnou infrastrukturu, kde platí za využití informačních technologií, podobně jako za telefon. Platí se zde většinou za množství uložených dat, nebo čas-procesoru. Příjemce většinou nezajímá a ani nemůže zjistit, kde se pronajímaný hardware fyzicky nachází. Poskytovatel IaaS nabízí hardwarové prostředky z vlastního datového centra, obvykle servery a úložné systémy, případně i další doplňkové služby jako bezpečnostní nástroje (firewall), licence či vytvoření kopie infrastruktury. Zároveň je možno nabízet specializovaný hardware pro běh specifických aplikací, kdy dojde k úspoře z rozsahu.\n\nIntegrace jako služba může pracovat s aplikacemi ve vztahu SaaS – SaaS, SaaS – on premise či on premise – on premise. Důležitost integrace SaaS aplikací ukazuje studie firmy IDC z roku 2004 ohledně problémů nasazení SaaS řešení, kde více než polovina respondentů požadovala lepší propojení s in-house aplikacemi. Výzkumná zpráva firmy AMR z roku 2005 zdůrazňuje, že více než 70% respondentů předpokládá, že SaaS řešení bude možné integrovat s jejich on-premise a dalšími SaaS aplikacemi. \n\nV Česku jako jeden z prvních velkých lokálních hráčů začala infrastrukturu jako službu pod obchodním názvem Smart Cloud v září 2011 nabízet společnost České Radiokomunikace. Mezi největší hráče v oblasti IaaS na světovém trhu pak patří firmy Amazon, Microsoft nebo Rackspace. V září 2011 ohlásila spuštění vlastních služeb typu IaaS i společnost Hewlett-Packard.\n\nSlužba SaaS je obvykle webovou aplikací, ke které mohou zákazníci přistupovat přes Internet. Stejně jako ostatní aplikace se SaaS skládá ze tří hlavních vrstev, a to: uživatelské rozhraní, business logika a data. Stejný zdroj ukazuje potřebu integrace SaaS aplikací na příkladu počítání provizí obchodníků. Ta probíhá v aplikaci HRM, ale měla by být podpořena daty o prodejích ze systému CRM. Integrace v takové případě probíhá na všech třech vrstvách.\n\nDatová integrace znamená synchronizaci datové základny aplikací. V případě, že aplikace ke svému běhu využívá databázi, představuje datová integrace činnost, ve které se vyberou příslušné záznamy z databáze jedné aplikace a jsou zkopírovány do databáze druhé aplikace.\n\nProcesní integrace má za cíl propojit aplikace z hlediska podnikových procesů. Jakmile skončí jedna činnost, je vykonána činnost druhá. Skončení jednoho procesu spouští proces další. Jedna aplikace může řešit činnosti procesu týkající se vztahy se zákazníky, zatímco druhá pouze činnosti týkající evidence prodejů. Procesní integrace zajišťuje návaznost mezi činnostmi napříč aplikacemi. Pokud by součástí procesu vyřizování objednávek bylo zjištění, zda je zákazník již registrovaný, bylo by úkolem procesní integrace zajistit spojení mezi ERP systémem evidujícím objednávky a CRM aplikací evidující zákazníky, tak aby se zjištění existence zákazníka v CRM provádělo automaticky při každém pokusu o uložení objednávky v ERP.\n\nSkutečná procesní integrace je možná pouze v případě, že se integrované aplikace mají možnost mezi sebou volat, anebo pokud se k integrovaným aplikacím přistupuje přes společné uživatelské rozhraní, či pokud je business logika ošetřena pomocí prostředníka, přes kterého se k aplikaci přistupuje. V opačném případě je procesní integrace pouze integrací datovou. Pokud bychom například chtěli předávat objednávky z CRM do ERP, bylo by třeba v obou databázích vytvořit stejnou tabulku „Objednávka“ a zařídit, aby se jejich obsah synchronizoval.\n\nIntegrace uživatelského rozhraní (UI) je sebe vysvětlující pojem. Je třeba zmínit, že se nemusí vždy jednat o vytvoření jednotného vzhledu zastřešující svoji podobou několik dílčích aplikací. Za integraci uživatelského rozhraní se považuje například i jednotné přihlašování Single Sign On uživatele do integrovaných aplikací.\n\nAPI (Application Programming Interface) je rozhraní pro interakci s určitou aplikací. Toto rozhraní definuje, jaké funkce aplikace nabízí k volání zvenčí. Konkrétní podoba API může být různá, u SaaS má většinou podobu webových služeb. Každé rozhraní se dělí na dvě části. [Pec] Signaturu a kontrakt. Signatura obsahuje informace jako je název funkce, typ parametrů či typ návratové hodnoty. Kontrakt říká, jakého rozsahu mají parametry nabývat a další implementační detaily, které je nutné znát pro správné použití funkce. Zatímco signatura je uživateli vždy viditelná, kontrakt mu být dostupný již být nemusí anebo ne v dostatečně podrobné podobě. To mimo jiné postihuje Boomi ve svém dokumentu „Top 10 Common API Pitfalls“. API se navíc v jednotlivých verzích aplikace mění. A samozřejmě platí, že každá aplikace má API jiné. \n\nTo je problém, který se IaaS primárně snaží řešit. Svým klientům nabízí provozovatel IaaS jednotné API pro podporované produkty, které zakrývá rozdíly nejen mezi jednotlivými verzemi v rámci jedné aplikace, ale také mezi jednotlivými aplikacemi. Klient potom může přistupovat ke všem podporovaným aplikacím stejným způsobem. Pomocí API je možné řešit integraci datovou a procesní.\n\nMashups jsou aplikace, které propojí funkcionalitu a data dílčích aplikací [BTW] skrze jejich API a vzájemně je integrují v jednotném uživatelském rozhraní, přičemž nabízí přidanou hodnotu v možnosti definice business pravidel a procesů, čímž umožňují docílit dosáhnout procesní integrace. Poskytovatel takovéto služby nabízí klientovi platformu pro tvorbu, provoz a správu mashup aplikací. Pomocí mashups je možné dosáhnout integrace uživatelského rozhraní a integrace procesní.\n\nNěkteré aplikace (typicky webové stránky) žádné veřejné API nenabízejí. Přesto existuje několik možností řešení datové integrace. Jednou možností je manuální kopírování záznamů z uživatelského rozhraní jedné aplikace (okna prohlížeče) například do ERP systému. Nevýhodou tohoto řešení jsou špatné reakce na změny a vysoká chybovost. Další řešení spočívá ve vytvoření API nad aplikací, které bude data získávat extrakcí z jejího uživatelského rozhraní. Klient v takovém případě od poskytovatele dostává přístup k jeho serveru, kde běží aplikace s veřejným API, která na požádání prohledává stránky integrované aplikace a vrací hledaná data.\n\nSpolečnost Boomi vznikla v roce 2000 ve Spojených státech. Začátkem listopadu tohoto roku ji koupila firma Dell. Řešení této společnosti nese název „Boomi Atomsphere Integration Cloud“ a klientům poskytuje jednotné API a nástroje pro pohodlnou konfiguraci datové integrace. Jednotné API je reprezentováno Konektory do rozličných aplikací. Jakmile je integrace nakonfigurována a uložena do souboru s názvem „Atom“. Tento soubor je spouštěn podle zvoleného druhu nasazení buď z počítače klienta nebo v rámci Boomi cloudu a provádí vlastní datovou integraci – výběr, kopírování a přesun záznamů mezi databázemi aplikací. [Boo]\n\nSpolečnost CastIron byla založena v roce 2001 a v květnu tohoto roku byla koupena firmou IBM. Není to čistě cloudová firma, ale vzhledem ke vztahu s IBM nabízí i integrační řešení založená na IBM WebSphere, které mohou běžet mimo cloud. Podobně jako Boomi nabízí API a nástroje, které společně tvoří platformu jménem „CastIron OmniConnect“. Spuštění vlastní integrace je však, na rozdíl od Boomi, na platformě závislé a to se odráží i v možnostech nasazení. Integrační služby společnosti CastIron je možné používat buď jako službu v módu SaaS, v rámci virtuálního stroje v módu IaaS (infrastruktura jako služba), či na fyzickém hardwaru u uživatele. Platforma Omniconnect nabízí také možnost integrace uživatelského rozhraní pomocí mashups. [Cast]\n\nConvertigo je francouzská firma, která se zabývá výhradně integrací skrze mashups. Pro účel běhu mashups nabízí Convertigo Enterprise Mashup Server (C-EMS) a to buď v rámci cloudu nebo pro instalaci vlastním hardware u uživatele. Kromě provozu mashups a nástrojů na jejich tvorbu a správu nabízí Convertigo také možnost vytvořit API z uživatelského rozhraní aplikace. [Convert]\n\nFirma HubSpan vznikla v roce 2000 ve Spojených státech. Jejich řešení pro integraci se nazývá „WebSpan SaaS Integration Platform“. Dělí se na dvě základní části. Webspan Connect, která poskytuje datovou integraci a která je poskytována v modelu SaaS. Druhou částí Webspan Process, která řeší komplexní věci jako je propojení článků dodavatelského řetězce. Webspan Connect nabízí jednotné API pro přístup k různým aplikacím, ale jde v tomto ohledu ještě dál. Jednotlivé kontektory jsou specializované na přístup k rozličným druhům záznamů. Existuje speciální konektor na faktury, který je automaticky převádí mezi konvencemi různých systémů. Podobné kontektory existují také na objednávky a zásoby. \n\nInformatica vznikla ve Spojených státech v roce 1993. Z hlediska cloud computingu nabízí kromě datové integrace například také služby archivace dat. Dohromady tak tvoří řešení s názvem „The Informatica Platform“. Toto řešení je dostupné ve všech způsobech odběru cloud computingu, tedy jak SaaS, tak PaaS a IaaS. Je možné jej provozovat i na vlastním hardware klienta. \n\nFirma JamCracker byla založena v roce 1990. Stejnojmenná aplikace z její dílny, přestože poskytuje společné rozhraní pro různé aplikace, není určena primárně pro datovou integraci obsahu databází. Jejím účelem je integrovat administrativní záležitosti mezi aplikacemi. Jamcracker je určený k tomu, aby se stal jednotným bodem přes který se uživatelé přihlašují do jednotlivých SaaS aplikací, který bude například jednotně řešit správu uživatelských účtů pro všechny aplikace. \n\nSpolečnost Kapow vznikla v roce 1998 v Dánsku. Nabízí řešení Kapow Katalyst, které umožňuje vytvořit API pro aplikaci, která pro interakci nabízí pouze uživatelské rozhraní (ve formě webové stránky). Tento přístup sama označuje jako \"browser-based data integration\". Aplikace funguje tak, že uživatel pomocí zvláštního prohlížeče označí, která data z jakých stránek ho zajímají. Postup, jak uživatel data získal, se uloží do entity označované jako Kapow Robot. Od této chvíle může uživatel přistupovat k označeným datům formou funkce veřejného API. Pokaždé, když je funkce API zavolána, spustí se robot, který projde příslušnou webovou stránku a vrátí z ní hledaná data. \n\nSnapLogic byla založena v roce 2006 ve společných státech. Nabízí datovou integraci pomocí poskytování sjednoceného API k jednotlivým aplikacím a nástrojům pro provedení integrace pomocí protokolu REST. Připojení do různých aplikací nejsou v terminologii SnapLogic konektory, nýbrž Snapy. Snapy jsou závislé na platformě – bez SnapLogic serveru neběží. SnapLogic server je možné pořídit jako řešení v cloudu anebo jej koupit pro instalaci na vlastním hardware uživatele. \n\nWSO2 je společnost, která nabízí open source řešení WSO2 Mashups as a Service. Jedná se o prostředí pro provoz a vývoj mashup aplikací. Samotný software je na rozdíl od všech předchozích možno stáhnout a používat zdarma. Platí se pouze za podporu a školení. Software je možné nainstalovat na skutečný počítač uživatele anebo do cloudového virtuálního počítače.\n\n"}
{"id": "636016", "url": "https://cs.wikipedia.org/wiki?curid=636016", "title": "Tučňák skalní", "text": "Tučňák skalní\n\nTučňák skalní (\"Eudyptes chrysocome\") je druh tučňáka z rodu \"Eudyptes\".\n\nTito tučňáci hnízdí na většině subantarktických ostrovů u jižních částí Chile a Argentiny i na Falklandských ostrovech, na Ostrovech prince Edwarda jihovýchodně od jihu Afriky, na ostrově Tristan da Cunha v jižním Atlantiku, na Crozetových ostrovech a Kerguelenách v jižní části Indického oceánu a téměř na všech ostrovech jižně Nového Zélandu.\n\nJsou to poměrně malí tučňáci, měří asi 55 cm a váží okolo 2,5 kg. Shora mají barvu modro černou, zespodu bílou. Po stranách čela mají zlatavou chocholku z dlouhých pírek, které jim po stranách spadají za oči. Uprostřed čela je černá vztyčená chocholka. Zobák mají mohutný, červenohnědé barvy. Jsou ze všech tučňáků nejagresivnější, bojují o místo a chrání svá vejce v hnízdě na přeplněném hnízdišti před konkurenty. Snaží se soupeřovou hlavu zachytit pod křídlo a vyvrátit ho, bojují spolu také silnými zobáky. Průměrná délka života je 10 let. Stravou je téměř převážně krill doplňovaný drobnými hlavonožci a korýši.\n\nHlasový rejstřík mají široký, používají ho často při komunikaci se samici, mláďaty i okolím. Mají i množství speciálních postojů vyjadřující momentální duševní stav, od dvoření se samicí, před výhrůžku soupeřům až po podřízený postoj s přitaženým peřím k tělu, nahrbením a hlavou výrazně nataženou dopředu. V takovém postoji, podřízeném, procházejí přehuštěným hnízdištěm, kdykoliv jdou krmit mláďata.\n\nHnízdí převážně na prudkých morénových svazích, na lávových útesech a dovedou díky drápům zdolat i téměř kolmé skalní stěny. Při vhodném umístění hnízda je touto skálou chráněno před vytrvalými chladnými větry a pokud je navíc na sluneční straně, je vlastně na nejvhodnějším místě k hnízdění v chladné oblasti. Jsou nejrychlejší chodci ze všech tučňáků, dokážou skákat z kamene na kámen s dopředu nataženým krkem, aby se případně ještě jistili hákovitým zobákem. Některá hnízda tučňáků skalních jsou i několik stovek metrů nad mořem. Při krmení mláďat absolvují cestu  vodě a zpět i třikrát denně.\n\nPo návratu na hnízdiště, nejdříve se z moře vracejí samci, se vytvoří hnízdící páry ze stejných jedinců jako v předešlém roce a samec započne se stavbou jednoduchého hnízda. Samice po neodmyslitelných námluvách s tokáním předcházejícím páření snese s odstupem několika dnů většinou dvě vejce, z nichž prvé bývá mnohem menší než druhé. S počátku si jednotlivé páry vejce navzájem kradou z hnízd, později však většina sedí jen na jednom, větším.\n\nSe zahřívání vajec se oba rodiče střídají, na břiše se jim vytvoří záhyb z kůže, do kterého zobákem vejce zakoulejí, mládě se vylíhne asi za 36 dnů. První část inkubace sedí na vejci samice a samec odchází do moře, pak se postupně střídají až do vylíhnutí, kdy samice mláděti přináší první potravu. Samec dále rychle rostoucí mládě nepřetržitě asi tři týdny zahřívá a hlídá, zatím co samice několikrát denně přináší potravu. Slepé mládě asi za týden začíná vidět, za tři týdny již má prachové peří a popolézá okolo hnízda.\n\nPostupně se shlukují do větších skupin, tzv. školek, ve kterých je před nálety racků a haluh ochraňují tento rok nehnízdící tučňáci z kolonie. Oba rodiče přinášejí 6 až 12krát denně potravu a krmí mláďata zásadně na hnízdě. Již ve 30 dnech jim začíná narůstá definitivní peří, v 55 až 60 dnech je rodiče pomalu přestávají krmit. Přibližně v 70 dnech se samostatná mláďata (ale ještě bez žluté chocholky) vydávají na moře. Dospívají za 4 roky.\n\nRodiče pak odcházejí na moře načerpat síly a po měsíci se vrací zpět na hnízdiště k přepeření. Za 25 dnů odcházejí s novým peřím na téměř půlroční plavbu po moři.\n\nTučňáci skalní jsou podle červeného seznamu IUCN zařazení do kategorie zranitelný druh. Za posledních 30 let se jejich stavy snížily o 30 %.\n\nTento druh je rozdělován do tří poddruhů, které dokonce hnízdí na rozličných místech.\nEudyptes chrysocome moseleyi je některými autory považována za samostatný druh \"Eudyptes moseleyi\" Mathews & Iredale, 1921 \n\n"}
{"id": "636024", "url": "https://cs.wikipedia.org/wiki?curid=636024", "title": "Pike County", "text": "Pike County\n\nPike County je název deseti okresů ve Spojených státech amerických:\n"}
{"id": "636042", "url": "https://cs.wikipedia.org/wiki?curid=636042", "title": "Okres Piła", "text": "Okres Piła\n\nOkres Piła (polsky \"Powiat pilski\") je okres v polském Velkopolském vojvodství. Rozlohu má 1267 km² a v roce 2009 zde žilo 137 1562 obyvatel. Sídlem správy okresu je město Piła.\n\nMěstské:\n\nMěstsko-vesnické:\n\nVesnické:\n\n"}
{"id": "636047", "url": "https://cs.wikipedia.org/wiki?curid=636047", "title": "Řád svatého Jakuba od meče", "text": "Řád svatého Jakuba od meče\n\nŘád svatého Jakuba od meče (portugalsky \"Ordem Militar de Sant'Iago da Espada\") je portugalský státní řád a vyznamenání, přičemž původně se jednalo o rytířský řád. Řád vznikl odštěpením od Řádu svatojakubských rytířů, kteří byli založeni roku 1170 ve španělském Leonu. Král Sancho I. Portugalský daroval svatojakubským rytířům roku 1186 města Palmela, Almada a Alcácer do Sal. Vzhledem k tomu, že se svatojakubští rytíři ocitli ve vlivu Kastilie, byl Sancho II. Portugalský nucen roku 1288 portugalskou větev řádu osamostatnit, což roku 1320 schválil papež Jan XXII.\n\nV 16. století řád hrál hlavní roli v objevitelských expedicích a známí objevitelé, jako Vasco da Gama, Francisco de Almeida nebo Afonso de Albuquerque byli členy řádu. Roku 1551 papež Julius III. bulou \"Praeclara cahrissimi\" rozhodl, že velmistrovství řádu bude spojeno s portugalskou korunou.\n\nRoku 1789 královna Marie I. Portugalská řád sekularizovala a roku 1834 řád přišel o své majetky a následně se stal záslužným řádem. Roku 1910, se vznikem Portugalské republiky, byly všechny řády zrušeny.\n\nJiž roku 1917 byl řád obnoven jako záslužný řád, s tím, že velmistrem je prezident republiky. Je udělován dodnes, za zásluhy v oblasti kultury, vědy a literatury. Má šest tříd:\n\n"}
{"id": "636048", "url": "https://cs.wikipedia.org/wiki?curid=636048", "title": "Pozemní hokej na Letních olympijských hrách 1988", "text": "Pozemní hokej na Letních olympijských hrách 1988\n\nPozemní hokej na LOH 1988 v Soulu zahrnoval turnaj mužů i turnaj žen. Všechny zápasy obou turnajů se odehrály na Songnam stadionu v Songnamu jižně od Soulu ve dnech 18. září až 1. října 1988.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 8 týmů, které byly rozděleny do 2 čtyřčlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále a týmy na 3. a 4. místě hrály o 5. až 8. místo.\n\n\n\n\n\n\n"}
{"id": "636054", "url": "https://cs.wikipedia.org/wiki?curid=636054", "title": "Pozemní hokej na Letních olympijských hrách 1984", "text": "Pozemní hokej na Letních olympijských hrách 1984\n\nPozemní hokej na Letních olympijských hrách 1984 zahrnoval turnaj mužů i turnaj žen. Všechny zápasy obou turnajů se odehrály ve dnech 29. července až 11. srpna 1984 na stadionu Weingart Stadium ve městě Monterey Park v okrese Los Angeles s kapacitou 20 355 diváků. Turnaje byly tak trochu poznamenány bojkotem ze strany SSSR, ke kterému se připojilo dalších 14 zemí, ale i přesto se obou turnajů zúčastnily všichni členové tehdejší absolutní světové špičky, včetně Indie, která původně hrozila, že se k bojkotu také přidá.\n\nTurnaje mužů se zúčastnilo 12 mužstev, která byla rozdělena do 2 šestičlenných skupin, ve kterých se hrálo způsobem jeden zápas každý s každým a poté 2 nejlepší týmy z každé skupiny postoupily do semifinále, týmy na 3. a 4. místě hrály o 5. až 8. místo a týmy na 5. a 6. místě hrály o 9. až 12. místo. Turnaje žen se zúčastnilo 6 týmů, které spolu hrály způsobem jeden zápas každý s každým a poté byla vyhodnocena konečná tabulka turnaje.\n\n\n\n\n"}
{"id": "636058", "url": "https://cs.wikipedia.org/wiki?curid=636058", "title": "Vlajka Jižního Súdánu", "text": "Vlajka Jižního Súdánu\n\nVlajka Jižního Súdánu je tvořena třemi vodorovnými pruhy: černým, červeným a zeleným, mezi kterými je vždy úzký bílý lem. U žerdi je pak modrý klín se žlutou pěticípou hvězdou cípem k žerdi. Rozložení vodorovných pruhů je podobné jako na keňské vlajce.\n\nBarvy reprezentují národ Jižního Súdánu (černá), krev prolitou při boji za svobodu (červená), úrodnou zemi (zelená) a vody životodárného Nilu (modrá). Zlatá hvězda – tzv. Betlémská hvězda – symbolizuje jednotu států, z nichž se Jižní Súdán skládá.\n\nVlajka byla přijata po podepsání Všeobecné mírové smlouvy, která ukončila druhou súdánskou občanskou válku. Původně byla vlajka používána Súdánskou lidově osvobozeneckou armádou. Ačkoliv se vlajka používá již od roku 2005, stát Jižní Súdán vyhlásil samostatnost až v roce 2011.\n\n"}
{"id": "636071", "url": "https://cs.wikipedia.org/wiki?curid=636071", "title": "Javorina (rozcestník)", "text": "Javorina (rozcestník)\n\nJavorina může být:\n\n\n\n\n\n\n"}
{"id": "636081", "url": "https://cs.wikipedia.org/wiki?curid=636081", "title": "Watusi", "text": "Watusi\n\nWatusi neboli Vahumský skot je plemeno domácího skotu původem z východní a jižní Afriky. Původně byl chován u kmene Tutsi ve Rwandě, podle kterého dostal i jméno. Podobný dlouhorohý skot, označovaný souhrnným názvem Ankole však chová i mnoho jiných pasteveckých etnik střední, východní a jižní Afriky, například Masajové.\n\nWatusi patří k středně velkým plemenům skotu, dosahuje hmotnosti 700 kg a výšky v kohoutku až 160 cm. Je příbuzný asijských plemen zebu, ale na rozdíl od nich nemá na hřbetě hrb. Jeho srst je krátká, zbarvení většinou červenohnědé, méně často černé, bílé nebo skvrnité. Především býci mají dlouhé rohy, které mohou dosahovat rozpětí až 200 cm.\n\nMasajové, Tutsiové a jiní domorodci ho chovají pro mléko, ale dojivost krav není velká. Využívají i jeho pevnou kůži (např. Zulové z ní vyráběli válečné štíty), maso a krev, kterou odebírají živým býkům a pijí smíšenou s mlékem. Některé kmeny, například Bečuánci jej používají i k jízdě. V tradiční kultuře afrických pastevců slouží i jako platidlo a symbol majetku. Afričtí pastevci jako např. Masajové, Dinkové, Karamodžané nebo Tutsiové, si svých zvířat nesmírně váží a zabíjejí je pouze výjimečně, zejména jako oběť při některých rituálech. Právě proto se u nich vyvinul zvyk odebírat býkům z krční žíly krev. Pro maso tato etnika chovají většinou pouze kozy a ovce. O významu, jaký afričtí pastevci skotu připisují, svědčí i jejich ústní tradice, v níž hrají důležitou roli písně, chválící skot a popisující výjimečné vlastnosti jednotlivých zvířat. V Burundi se tyto písně nazývají \"ibicuba\". Užitkovost plemene watusi sice není vysoká, ale má některé cenné vlastnosti: skromnost, dlouhověkost a odolnost proti tropickým chorobám, např. trypanozomám.\n\n"}
{"id": "636083", "url": "https://cs.wikipedia.org/wiki?curid=636083", "title": "Zebu", "text": "Zebu\n\nZebu (\"Bos primigenius indicus\" nebo \"Bos indicus\") je název pro skupinu asijských a afrických plemen skotu, která se vyznačují nápadným hrbem na hřbetě. Tento hrb je složen ze svaloviny i z tukové tkáně a slouží k podobnému účelu jako hrb velbloudů. Zebu jsou zvířata polopouštních a stepních oblastí, tukové zásoby jsou důležité pro jejich přežití v období sucha, kdy mají málo potravy. Slovo zebu pochází z tibetštiny a znamená \"hrbatý\".\n\nPlemena zebu se vyskytují v zemích severní a střední Afriky (např. boranský skot) a především Indii. V 19. století byl přivezen i do Jižní Ameriky, kde se výborně osvědčil. Plemena zebu jsou chována pro mléko, jako soumaři a mimo Indii také pro maso a kvalitní kůži. V Indii zabíjeni nejsou, protože jsou v hinduismu uctíváni jako posvátná zvířata. Indové naproti tomu využívají jejich trus, který slouží k topení, a moč, která je dodnes využívána v tradiční medicíně i k přípravě žlutého barviva.\n\nNejvětším plemenem zebu je brahmanský skot, který dosahuje výšky 170 cm a hmotnosti 800 kg, nejmenší je zebu zakrslý o hmotnosti do 200 kg. Všichni zebu mají dlouhé odstávající uši, které slouží k termoregulaci a zpravidla bílé nebo světle šedé zbarvení.\n\n"}
{"id": "636097", "url": "https://cs.wikipedia.org/wiki?curid=636097", "title": "Gajdoš", "text": "Gajdoš\n\nGajdoš může být:\n\n\n\n"}
{"id": "636109", "url": "https://cs.wikipedia.org/wiki?curid=636109", "title": "Marketingová strategie", "text": "Marketingová strategie\n\nMarketingová strategie je taktický proces, jehož cílem je efektivní alokace omezených finančních prostředků podniku ke zvýšení prodeje a udržení si konkurenční výhody. Aby mohl být podnik úspěšný na trhu a mít větší tržní podíl, měla by se jeho marketingová strategie soustředit na zákazníka, tj. na uspokojování jeho potřeb, požadavků a očekávání. Marketingová strategie je v podstatě vyjádřením základních záměrů, jež se společnost snaží dosáhnout v dlouhodobém časovém horizontu v marketingové oblasti a to tak, aby na základě marketingových činností naplnila nadřazené obchodní cíle a rovněž dosáhla konkurenční výhody .\n\nVe svých marketingových cílech uvádí podnik taktické kroky pro vývoj produktu, propagačních aktivit, distribučních kanálů, oceňování, řízení vztahů se zákazníky a jiných faktorů, nejčastěji datovány k nějakému termínu. Prostřednictvím marketingového výzkumu trhu se v marketingové strategie definují cílové segmenty trhu, jejich zacílení skrze marketingový mix (komunikační mix - reklama, Public Relations, podpora prodeje, osobní prodej, přímý marketing) a alokují se podnikové zdroje.\n\nMarketingová strategie je nezbytnou součástí celopodnikové strategie. Klíčovou roli zde hraje tedy zákazník, který představuje tržby podniku, ale i jeho výdaje. Jedině spokojený, loajální zákazník vytváří dlouhodobě podniku zisk. Jednotlivé strategie podniku včetně marketingové jsou podkladem pro tvorbu marketingového plánu.\n\nStrategické řízení marketingu je pak procesem posloupnosti strategických marketingových aktivit, které jsou realizovány pro marketingovou oblast. Jedná se např. o strategickou marketingovou analýzu, formulaci a implementaci marketingových strategií či kontrolu jejich dosažení. V praxi musí být strategické řízení marketingu nekončícím, stále se opakujícím procesem, přičemž jednotlivé části tohoto procesu se budou s velkou pravděpodobností překrývat .\n\nStrategické řízení marketingu je pro mnoho společností významnou konkurenční výhodou, neboť může výrazně zvyšovat úspěšnost společnosti na trhu. Je to dáno zejména tím, že strategie udává společnosti jasný směr dalšího směřování, což je nepochybně velmi důležitou skutečností. Většina společností má sice nespočet nápadů na podnikatelské příležitosti, nicméně společnost, která nemá jasně vymezený strategický směr, velmi snadno směřuje k realizaci všeho najednou a ve skutečnosti nezrealizuje téměř nic až do samotného konce .\n\nV České republice strategické řízení marketingu stále nefunguje zcela dostatečně a to zejména u menších či středně velkých společností. I přesto, že strategický marketing a strategické řízení jsou klíčovými faktory dlouhodobé konkurenceschopnosti každé společnosti, existuje řada důvodů neuspokojivého stavu strategického řízení marketingu v ČR.\n\nNejčastějším důvodem je nedostatečné docenění významu strategického řízení pro udržení dlouhodobého úspěchu společnosti ze strany vlastníků či vrcholových manažerů. Velmi častou je i obava ze zavedení strategického plánu, zejména pak obava z jeho finanční a časové náročnosti. Dalším důvodem nevyužití strategického řízení ve společnosti může být rovněž všeobecná neochota a strach z prováděných změn, které by jistě byly nezbytnou součástí zavedení strategické řízení. V neposlední řadě může mít společnost obavy, že se zavedením strategického řízení a oficiálním stanovením strategií dojde k úniku citlivých informací v rámci vzájemné komunikace mezi manažery či zaměstnanci společnosti. Hlavním důvodem nedostatečného strategického řízení marketingu však nejčastěji je nedostatek znalostí, kdy marketingoví manažeři nevědí, jak strategické řízení marketingu správně uchopit .\nZvyšující se role strategického řízení marketingu v rozhodování společnosti je ovlivněno několika environmentálními změnami:\nRychlý vývoj technologii vyžaduje výrazné změny produktového portfolio a nepřetržité analyzování trhu. Vzhledem k rozkouskování vyzrálých trhů a vzniku zákaznických skupin se specifickými požadavky je možná strategie tržního segmentování pouze na základě detailních informací.\nStrategický marketing obsahuje dvě části: strategické analýzy a strategická rozhodnutí. Koncepčně jsou pojmy značka a strategie vnitřně spojené. Značení je v podstatě strategickým rozhodnutím, které následuje napříč podnikovou strukturou k dosažení klíčových cílů. Při vytváření strategie značky se musí brát v úvahu, že tržní struktura je vždy dynamická, nikoliv statická. Pokud strategie značky nevezme v úvahu strategickou adaptaci na požadavky trhu a má pevné spojení ve vztahu historie a standardy značky, potom se společnost může dostat do situace, kdy je značka převálcována trhem a je překonána jinými značkami .\n\nCíle obchodní značky z pohledu strategického marketingu se soustředí na tyto prvky:\nVšechny aspekty principů strategického řízení marketingu se musí odrážet v celkové strategii obchodní značky. V opačném případě je velmi lehké vyvolat pocit zmatení ve vizuálním vnímání značky ale i vnímání jiných jejích aspektů.\nStrategie se soustředí a cílí na obchodní značku, připravuje nezbytné prostor pro marketingové řízení v procesu shromažďování výsledků ze souladu obchodní značky se spojenými aktivitami.\nMarketing je budování značky v myslích zákazníků. Pokud vybudujete silnou značkou, máte mocný marketingový program. V portfoliu značky je několik rolí, které současné značky mohou hrát: hvězdy, otazníky, dojné krávy, psi. Strategická značka je životně důležitá pro organizaci\n\nNeexistuje žádný ucelený rodokmen, který by zaznamenával vývoj marketingových strategií a jednotný pohled na to, co vše musí marketingová strategie obsahovat, a proto se rozlišuje několik modelů strategického marketingu podle jejich autorů:\n\n\nPojetí marketingových strategií dle Philipa Kotlera je založeno na předpokladu, že marketingová strategie společnosti závisí na jejím postavení na trhu a velikosti tržního podílu v odvětví, ve kterém působí. Dle záměru společnosti se jedná o strategii tržního vůdce, vyzyvatele, následovatele a vyhledávače tržní mezery , .\n\nTržním vůdcem je společnost, která má na daném trhu největší podíl. Tuto dominantní pozici se společnosti podařilo získat díky tomu, že na daný trh pronikla jako první. Většinou se jedná o společnost s dobrou pověstí na trhu, jejíž vůdcovství je v daném odvětví respektováno i ostatními subjekty. Strategickým záměrem vůdce může být udržení své dominantní pozice a ochrana stávajícího podílu na trhu vhodnými prostředky, které ztíží potenciální konkurenci vstup na trh a udrží současnou konkurenční výhodu. Při tomto defenzivním přístupu obrany stávajícího převažujícího podílu na trhu je nutné neustále inovovat nabídku produktů, mezery na trhu vyplnit vlastními výrobky, zamezit vstupu dalším konkurentů pomocí vytvoření vlastních bariér vstupu a neustále zvyšovat kvalitu výrobků a doplňkových služeb. Dalším strategickým záměrem dominantní organizace může být neustále zlepšování a další zvyšování podílu na stávajícím trhu nebo také snaha zvětšení celkového trhu za pomocí ofenzivního přístupu, který je založen na vývoji nových výrobku, jejich vyšší jakosti a výkonnosti či zlepšování veškerých služeb nabízených zákazníkům , .\n\nStrategii tržního vyzyvatele využívají společnosti, které nejsou v postavení vůdce trhu, avšak na trhu se řadí mezi přední společnosti na druhém či třetím místě. Dosažení cíle, tedy zvětšení tržního podílu, je možné buď na úkor vůdce, nebo na úkor obdobných společností na trhu, které mají viditelné problémy či slabá místa. V případě úspěchu dojde k oslabení konkurence za účelem vlastního budoucího růstu. V rámci této marketingové strategie rozlišuje Kotler pět druhů strategií: strategie přímého útoku, strategie bočního útoku, strategie obklíčení, strategie obejití či strategie partyzánského útoku , .\n\nZáměrem mnoha společností není získání vedoucího postavení na trhu, ale respektování vůdce, jelikož konkurenční boj s vůdcem bývá velice těžký a nákladný a v případě neúspěchu může dojít k poškození obou stran. Tržní následovatelé nemají však automaticky nízké zisky či slabší účinnost marketingových aktivit, naopak mohou dosahovat vysokých zisků a dobrého jména na trhu. Následovatelé se snaží nejen imitovat produkty a marketingové aktivity vůdce trhu, ale v mnoha případech se výrazně snaží odlišit či vyniknout vyšší odborností, speciální kvalifikací, jedinečnými produkty, odlišnými servisními službami či vysokou kvalitou zboží. Kotler rozlišuje čtyři druhy strategií následovatelů: strategie napodobování (založená na imitaci sortimentu dominantní společnosti a na snaze o získání výhody na základě odlišení se od vůdce), strategie upravování (zahrnující modifikaci sortimentu vůdce či jeho zdokonalení), strategie skrytého konkurenta (založená na nelegálním prodeji napodobených produktů vůdce) a strategie parazita (vyplývající z napodobení sortimentu vůdce s minimálními změnami a jeho prodej za nižší ceny) , .\n\nZáměrem některých společností není obsluhovat celý trh, ale zaměřit se pouze na tržní mezery, které na trhu vyhledávají. Tato strategie je typická pro menší společnosti, které disponují speciální schopností nebo výhodou žádoucí a zajímavou pouze pro malou část trhu, a které jsou díky svým omezeným zdrojům a technologiím schopny obsluhovat pouze tuto malou část trhu. Pro větší podniky tato část trhu bývá nezajímavá , .\n\nJedná se o všeobecný koncept strategického řízení využívaný také v oblasti strategického řízení marketingu. Tento model říká, jak má být nastavena firemní strategie v závislosti na vybraných proměnných, kterými jsou: nabídka výrobků, cílové trhy, marketing, odbyt, distribuce, výroba, práce, výrobní vstupy, výzkum a vývoj a finance a kontrola. Model má jasně definovanou strukturu. Za nevýhodu se považuje používání pouze jedné strategie, která by nebyla dostačující pro účely větší firmy, jelikož je zde postrádána hierarchická struktura .\n\nVe středu kola jsou vytyčené cíle, kterých chce společnost dosahovat, označuje jejich specifické záměry, a kterými chce také konkurovat. Zbytek kola je tvořen operativními opatřeními (proměnné), jejichž prostřednictvím je usilováno o plnění stanovených cílů společnosti .\n\nMarketingový plán představuje soubor konkrétních opatřeních nutných pro úspěšnou realizaci marketingové strategie. Plány a cíle podniku jsou testovány a měřeny výzkumy trhu. Proto je důležité, aby každá strategie podniku měla měřitelný cíl.\n\nMarketingové strategie jsou dynamické a interaktivní. Jsou vlastní každému podniku.\n\n\n\n\n\n\n\n\n\n\n\n"}
{"id": "636112", "url": "https://cs.wikipedia.org/wiki?curid=636112", "title": "2011 v loďstvech", "text": "2011 v loďstvech\n\nTento článek obsahuje významné události v oblasti loďstev v roce 2011.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "636114", "url": "https://cs.wikipedia.org/wiki?curid=636114", "title": "DZS Přeštice", "text": "DZS Přeštice\n\nDZS Přeštice s.r.o. (\"Dopravní a záchranná služba Přeštice\") je nestátní provozovatel záchranné služby v Plzeňském kraji. Hlavní náplní činnosti organizace je zajišťování odborné přednemocniční neodkladné péče (PNP) podle zákona č. 374/2011 Sb., o zdravotnické záchranné službě. Organizace zajišťuje chod výjezdového stanoviště rychlé zdravotnické pomoci (RZP) v Přešticích, čímž doplňuje jejich síť. PNP je zajištěna smluvně se Zdravotnickou záchrannou službou Plzeňského kraje. V případě potřeby obě záchranné služby spolupracují. Tísňové výzvy jsou přijímány zdravotnickým operačním střediskem ZZS PK, které předává informace středisku v Přešticích. To není napojeno na tísňovou linku 155.\nDZS Přeštice provozuje také službu dopravy raněných, nemocných a rodiček (DRNR). V roce 2010 byla dokončena rekonstrukce budovy výjezdového stanoviště v Přešticích.\n\n"}
{"id": "636117", "url": "https://cs.wikipedia.org/wiki?curid=636117", "title": "Gormiti", "text": "Gormiti\n\nGormiti je italská hra s fantasy prvky, již roku 2005 vytvořil Leandro Consumi. Gormiti doslova dobyli svět dětí nejen v celé Itálii, kde se v roce 2006 prodalo více než 12 milionů Gormitů. Gormiti se v Itálii přirovnávají k fenoménu Pokémon. Hra spočívá ve vybrání gormitských karet a postav, postavy musí odpovídat kresbě na kartičkách. Cílem je porazit protivníka a stát se vládcem Gormu. \n\nSérie\n\nV ČR již byly vydány tři série Gormitích figurek firmou EPline. Kromě toho existují i přídavné série (Atomic, Titanum...).\n\n"}
{"id": "636128", "url": "https://cs.wikipedia.org/wiki?curid=636128", "title": "Wee1", "text": "Wee1\n\nWee1 je eukaryotická proteinkináza, která se podílí na řízení buněčného cyklu. U kvasinky \"S. pombe\" fosforyluje tyrosin v proteinu cdc2, u lidí je schopná na odpovídajícím proteinu (Cdk1) fosforylovat i threonin. Kinázová aktivita se soustřeďuje do střechy aktivního místa zmíněných enzymů.\n\nWee1 působí na cyklin-dependentní kinázu Cdk1 inhibičně a kvasinky s nadměrným množstvím Wee1 mají opožděný přechod z G fáze do mitózy. Naopak buňky s vyřazeným Wee1 vstupují do mitózy předčasně, když jsou ještě příliš malé. Znamená to, že při poklesu aktivity Wee1 v buňce dochází k aktivaci M-cyklin/CDK komplexů a k vstupu do mitózy. Zcela opačně působí fosfatázy Cdc25.\n"}
{"id": "636134", "url": "https://cs.wikipedia.org/wiki?curid=636134", "title": "Dr. Oetker", "text": "Dr. Oetker\n\nDr. Oetker je rodinný podnik založený 1. ledna 1891 v Bielefeldu v Německu. Patří k významným výrobcům potravinářského průmyslu ve světě. Sortiment zahrnuje přísady na pečení, směsi na pečení, pudingy a jiné dezerty v prášku, čerstvé dezerty, sladká jídla v prášku, mražené pizzy, přípravky na zavařování a müsli Vitalis. V průběhu své více než stoleté historie založil Dr. Oetker své dceřiné společnosti prakticky po celém světě.\n\nPodnik založil August Oetker (6. ledna 1862 v Obernkirchenu – 10. ledna 1918 v Bielefeldu), který získal vyšší vzdělání studiem přírodních věd v Berlíně a následně ještě přidal doktorát filozofie na univerzitě ve Freiburgu. Své vlastní obchodní aktivity započal zakoupením lékárny v Bielefeldu. Jako hlavní obchodní strategii zvolil nabídku kvality. Zvláštní důraz kladl na vybavení své laboratoře, kde připravoval léky. Svým přístupem tak předurčoval slogan, který platí dodnes – „\"Kvalita je nejlepší recept\"“.\n\nChtěl vymyslet něco, co na trhu dosud chybělo. Svět pečení byl mladému lékárníkovi důvěrně známý díky mládí prožitému v pekárně rodičů. V té době neexistoval spolehlivý kypřicí prášek, hospodyňky používaly tzv. kypřicí mouku vyvinutou Justusem von Liebigem, která ale nemohla být déle skladována a výsledek pečení byl nejistý. Dr. August Oetker chtěl vyvinout výrobek, který by měl konstantní kvalitu a byl ihned připraven k pečení, proto experimentoval dlouhé dva roky s práškem na pečení. Výsledkem byl výrobek, který zaručoval současně nakypření těsta a jeho trvanlivost a měl neutrální chuť. Jedna dávka byla určena přesně na 0,5 kg mouky, což bylo množství na jeden koláč. Navíc na zadní straně sáčku s touto dávkou byl uveden přesný recept použití. Tento výrobek stál 10 feniků.\n\nPodmínky, za jakých na vývoji kypřicího prášku Backin pracoval, jsou překvapivé. Mladý lékárník nechtěl nikoho předčasně zasvětit do svých plánů. Proto místo ve výzkumné laboratoři lékárny své pokusy uskutečňoval v komoře na harampádí o velikosti pouhých čtyř metrů čtverečních. Zde experimentoval tak dlouho, dokud nenalezl směs, která zaručovala současně nakypření těsta, trvanlivost a měla neutrální chuť. Jeho motto znělo: „Plně ručím za čistou kvalitu“. Vydával reklamní sešity, kde kromě léků uváděl i kypřicí prášek s recepty na dort a bábovku. Postupně byla nabídka produktů rozšířena o jedlý škrob, jemuž propůjčil své vlastní jméno – Gustin. Škrob se prodával jako strava pro děti a jako zahušťovadlo pro zavařování marmelád a džemů. Dbal také na školení svých obchodních cestujících a osobně je zaučoval do své na tehdejší dobu propracované zásady prodeje.\n\nVypuknutí 1. světové války v roce 1914 náhle přeruší úspěšný růst firmy. Syn Augusta Oetkera, Rudolf (* 17. listopadu 1889 v Berlíně), přišel o život 18. března 1916 v bitvě u Verdunu. Jeho ovdovělé ženě se až šest měsíců po této tragické události narodil syn Robert-August. Zakladatel firmy August Oetker umírá o dva roky později.\n\nVdova po jeho synovi Ida (roz. Meier) se roku 1919 znovu provdala za Richarda Kaselowskeho, který převzal vedení firmy, která se po skončení 1. světové války pod jeho vedením dále mezinárodně rozšiřovala, zejm. do zemí Beneluxu, Dánska, Norska a Itálie. Během krize na počátku třicátých let publikuje Dr.Oetker tzv. „hubené“ recepty, které ženám v domácnosti ukazovaly, jak péct dobré produkty z méně surovin.\n\nV roce 1944 přebírá vedení podniku Robert-August Oetker (* 20. září 1916 v Bielefeldu; † 16. ledna 2007 v Hamburku) poté, co jeho matka s Richardem Kaselowskym a jejich dcerami Ilse a Ingeborg umírají při bombardování. Pozvedává nemocný podnik a odkupuje množství zahraničních dceřiných společností vyvlastněných během války. Popularita značky Dr.Oetker byla neporušena. Jen Bible byla v Německu prodávána více než kuchařky vydávané společností, která se časem proměnila z výrobce potravin v konglomerát s pizzou, pivem a sektem. V roce 1960 rozšiřuje Oetker svou výrobu o mražené produkty.\n\nDo Československa společnost přišla roku 1923. Tehdejší společnost s názvem Dr. Oetker, Továrna poživatin Brno, zasahovala svou působností celé Čechy, Moravu a Slovensko. Po druhé světové válce však byla činnost této společnosti na dlouhé roky přerušena. Výrobky byly k dostání až od roku 1962, a to výhradně v prodejnách Tuzex.\n\nV roce 1991 se společnost Dr. Oetker vrací na československý trh. V roce 1993 společnost koupila škrobárenský závod Slovamyl ve slovenském Bolerázu a získala tím výrobní základnu pro další expanzi po tehdejším Československu. Po rozdělení Československa v roce 1993 byla založena společnost Dr. Oetker pro Česko v Praze, která nejprve dovážela a prodávala produkty z výrobního závodu v Bolerázu na Slovensku. Roku 1997 společnost koupila výrobní prostory v Kladně, které byly ve druhé polovině roku 1997 zcela zrekonstruovány. Do Kladna podnik přemístil i své sídlo. V roce 1998 byla v kladenském výrobním závodě zahájena výroba suchých směsí, jako jsou přísady na pečení, směsi na pečení, pudingy, dezerty v prášku, přípravky pro zavařování a další.\n\nV současnosti vede celou společnost Richard Oetker (* 4. ledna 1951 v Bielefeldu), pravnuk zakladatele, který převzal roku 2010 vedení od svého bratra Dr. h. c. Augusta Oetkera (* 17. března 1944, v Bielefeldu) stojícího v čele společnosti od roku 1981.\n\nPrvní značkou produktů Dr.Oetker byl „překypující skleněný kalich“ jako symbol kypřicího prášku \"Original Backin\". V roce 1900 bylo v Berlíně patentováno logo s „moudrou hlavou“, které bielefeldský litograf Theodor Kind vytvořil ze siluety své dcery. „Moudrá hlava“ se na určitou dobu stala synonymem značky.\nAktuální logo zvýrazněné tzv. kompetenčními čarami Dr. Oetker platí od roku 1986. Vyjadřuje nepřerušenou zkušenost a kontinuitu.\n\nSortiment značky v Česku obsahuje přibližně 130 výrobků. Většina potravin patří do kategorie „suché směsi“ (například Krtkův dort a Puding v prášku). Do kategorie mražených potravin spadají čtyři značky pizzy – Ristorante, Casa di Mama, Guseppe a Maestro. Kategorii čerstvých dezertů zastupuje produkt Paula. Typickým produktem je určitě kypřicí prášek, který existuje na trhu doposud.\n\nV současné době má podnik výrobní závod na suché směsi v Kladně. Druhý výrobní závod je na Slovensku v Bolerázu, odkud jsou některé výrobky dodávány i na český trh. Některé výrobky jsou vyráběny v závodech v Polsku a Německu. V Česku zaměstnává přes 250 pracovníků. Zkušební kuchyně přidružená k výrobnímu závodu vyvíjí, zkouší a přísným testům podrobuje veškeré recepty, které poskytuje svým zákazníkům. Zkušební kuchyně mateřské společnosti v Bielefeldu je jedním z nejstarších oddělení koncernu. Při pečení ve zkušební kuchyni jsou simulovány různé možnosti vybavení domácí kuchyně, aby bylo možné reagovat na zákaznické dotazy.\n\nVe světě je mezinárodně aktivní společnost, která zaujímá významná postavení na důležitých světových trzích. Působí v 37 státech po celém světě. V Asii (Indie, Čína), Austrálii, Evropě (30 států), i v Severní (Kanada, USA) a Jižní Americe (Argentina, Brazílie). Jen v potravinářství zaměstnává přes 9 000 lidí. Kromě potravinářského průmyslu má společnost ve svém portfoliu i rejdařství, banku, vydavatelství, pivovar a několik luxusních hotelů po celé Evropě. Kromě Itálie se ve všech zemích produkty společnosti prodávají pod názvem Dr. Oetker. V Itálii, kde se z historických důvodů prodávají potravinářské produkty společnosti pod názvem Cameo. Jednotlivé produkty jsou v místních výrobních linkách přizpůsobovány místním chutím.\n\n"}
{"id": "636148", "url": "https://cs.wikipedia.org/wiki?curid=636148", "title": "Katovická církevní provincie", "text": "Katovická církevní provincie\n\nKatovická církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Katovické církevní provincie stojí arcibiskup-metropolita katovický, v současnosti (od 2011) Wiktor Skworc.\n\n\n"}
{"id": "636150", "url": "https://cs.wikipedia.org/wiki?curid=636150", "title": "Ižma", "text": "Ižma\n\nIžma nebo Izva ( nebo ) je řeka v Komijské republice na severovýchodě evropské části Ruska. Je dlouhá 531 km. Plocha povodí zasahuje 31 000 km².\n\nPramení v jižní části Timanského krjaže. Ústí zleva do Pečory.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 154 km od ústí činí 203 m³/s. Zamrzá v polovině listopadu a rozmrzá v polovině května.\n\nŘeka je splavná pro vodáky. Vodní doprava je možná od Usť-Uchty.\n"}
{"id": "636164", "url": "https://cs.wikipedia.org/wiki?curid=636164", "title": "Krakovská církevní provincie", "text": "Krakovská církevní provincie\n\nKrakovská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 28. října 1925 papežskou bulou \"Vixdum Poloniae unitas\" a reorganizována dne 25. března 1992 bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV letech 1925-1992 byly součástí Krakovské církevní provincie též:\n\nV čele Krakovské církevní provincie stojí arcibiskup-metropolita krakovský, v současnosti (od roku 2005) kardinál Stanisław Dziwisz.\n\n\n"}
{"id": "636170", "url": "https://cs.wikipedia.org/wiki?curid=636170", "title": "Čenstochovská církevní provincie", "text": "Čenstochovská církevní provincie\n\nČenstochovská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Čenstochovské církevní provincie stojí arcibiskup-metropolita čenstochovský, v současnosti (od roku 2011) Wacław Depo.\n\n\n"}
{"id": "636176", "url": "https://cs.wikipedia.org/wiki?curid=636176", "title": "Izalco (sopka)", "text": "Izalco (sopka)\n\nIzalco je v současnosti již neaktivní stratovulkán nacházející se v Salvadoru v blízkosti stejnojmenného města Izalco v departementu Sonsanate. Sopka se vyvinula jako parazitický kužel nedalekého stratovulkánu Santa Ana. Svoji činnost započala v roce 1770, poslední erupce se odehrála v říjnu 1996. Během doby své aktivity patřila k nejaktivnějším sopkám v Salvadoru, známá též jako \"El Faro del Pacífico\" (česky Pacifický maják) díky pravidelné téměř neustálé činnosti, lávové proudy bylo možno vidět až od pacifického pobřeží. Postupem času Izalco převýšilo okolní terén o 600 metrů, nadmořská výška vrcholu je 1950 m n. m.\n\nMasiv vulkánu je převážně tvořen andezitovými a bazaltovými lávami a pyroklastikami. Jejich složení je geochemicky odlišné od láv sousední sopky Santa Ana. V současnosti je jediným projevem sopečné činnosti Izalca výskyt fumarol.\n\n"}
{"id": "636177", "url": "https://cs.wikipedia.org/wiki?curid=636177", "title": "Velká Rogovaja", "text": "Velká Rogovaja\n\nVelká Rogovaja, Horní Rogovaja nebo jen Rogovaja ( , nebo ) je řeka v Komijské republice a v Něneckém autonomním okruhu Archangelské oblasti na severovýchodě evropské části Ruska. Je dlouhá 311 km. Plocha povodí zasahuje 7290 km².\n\nProtéká Bolšezemelskou tundrou. Ústí zprava do Usy (povodí Pečory).\n\nZdroj vody je smíšený.\n"}
{"id": "636178", "url": "https://cs.wikipedia.org/wiki?curid=636178", "title": "Ohodnocení akcií", "text": "Ohodnocení akcií\n\nV prostředí finančních trhů je ohodnocení akcií metodou, s jejíž pomocí se vypočítá cena společností a jejich akcií. Hlavní využití nachází tato metoda při předpovídání budoucího vývoje tržních cen. Cílem je získat na transakcích spojených s pohybem cen zisk. To znamená nakupovat akcie, které jsou s využitím metody ohodnocení akcií považovány za podhodnocené, a později až jejich cena stoupne, je za vyšší cenu prodat. Nebo naopak prodávat ty akcie, jejichž cena je nadhodnocená.\n\nInvestoři do akcií se vždy snaží získat co nejvyšší výnosy. K tomu jim napomáhá právě ohodnocení akcií. To se děje jak v mysli každého investora, tak na samotném trhu. Na akciovém trhu jsou akcie obchodovány za tržní cenu vytvářenou trhem, který reaguje na poptávku a nabídku.\n\nKaždý investor pak obvykle provádí vlastní ohodnocení akcie. Snaží se tak odhadnout výhodnost nákupu v daném čase. Během dlouhé historie se vyvinuly tři hlavní přístupy k oceňování akcií:\n\n"}
{"id": "636180", "url": "https://cs.wikipedia.org/wiki?curid=636180", "title": "Distanční rozpěrka", "text": "Distanční rozpěrka\n\nDistanční rozpěrka je kovový prvek používaný k oddálení drátů vysokého napětí. Slouží zároveň k jejich držení a vedení společným koridorem v konstantní vzdálenosti od sebe, což je důležité především z hlediska hloubky průniku elektromagnetického pole do nitra vodiče. Dále rozpěrka tlumí vibrace způsobované větrem. Vyrábí se dvoj-, troj-, čtyř- a šesti ramenná pro vedení drátů.\n"}
{"id": "636186", "url": "https://cs.wikipedia.org/wiki?curid=636186", "title": "Atomic Rooster", "text": "Atomic Rooster\n\nAtomic Rooster byla britská progressive rocková skupina, složená z bývalých členů The Crazy World of Arthur Brown. Jediným stálým členem skupiny byl klávesista Vincent Crane, který pro skupinu připravil i většinu skladeb. Období jejich působení lze rozdělit do dvou částí. První je ze začátku sedmdesátých, druhá z počátku osmdesátých let 20. století. Nelze definovat jediný žánr, který by skupina zastupovala, skupina totiž razantně měnila svůj styl hry během svého krátkého působení. Přesto je skupina známá především svými hity \"Tomorrow Night\" a \"The Devil's Answer\" z roku 1971, které jsou převážně ve stylu progresivního rocku.\n\nV létě roku 1969 musela skupina The Crazy World of Arthur Brown přerušit svoje turné po USA kvůli mozkové příhodě Vincenta Cranea. Když se zotavil opustili spolu s bubeníkem Carlem Palmerem křídla Arthura Browna a vrátili se do Anglie, kde se v pátek 13. června sešli s Brianem Jonesem ze skupiny The Rolling Stones, aby se domluvili na spolupráci. Po jeho smrti založili skupinu a pojmenovali ji Atomic Rooster, rok 1969 byl podle čínského kalendáře rokem kohouta (anglicky rooster). Brzy se k nim přidal Nick Graham na pozici zpěváka a baskytaristy.\n\nSpolečně pak začali vystupovat na nejrůznějších akcích v Londýně, první významné bylo vystoupení při skupině Deep Purple při jejich prvním evropském turné. Nakonec v prosinci 1969 začali nahrávat své první studiové album. V únoru 1970 vydali svoji první LP desku s názvem \"Atomic Rooster\" s prvním hitem \"Friday the 13th\". V březnu se pak Crane rozhodl, že by mohli přibrat dalšího kytaristu a přijali Johna Du Canna ze skupiny Andromeda. Nick Graham však záhy skupinu opustil. Du Cann ho tedy musel zastoupit na pozici zpěváka, zatímco Crane napodobil zvuk baskytary na svoje Hammondovy varhany kombinací levé ruky a pedálů. Skupina dál koncertovala až do června, kdy ji opustil Carl Palmer, který odešel do skupiny Emerson, Lake & Palmer. Na krátkou chvíli ho zastoupil Ric Parnell, v srpnu ho však vystřídal mladý Paul Hammond. Tehdy natočili své druhé album \"Death Walks Behind You\", které vydali v září 1970. Nejdříve nebyla deska tak prodávaná jako první, na začátku roku 1971 se hit \"Tomorrow Night\" umístil na 11. příčce hitparády UK Singles Chart a celé album se stalo 12. nejprodávanějším v žebříču UK Albums Chart. Objevili se v pořadu BBC Top of the Pops a vyrazili na turné, aby trochu podpořili svoji tvorbu.\n\nV červnu roku 1971 nahrála skupina další hit s názvem \"Devil's Anwer\", který se umístil na čtvrté pozici v britském žebříčku. Na konci června 1971 do skupiny přistoupil zpěvák Pete French a skupina začala nahrávat třetí album \"In Hearing of Atomic Rooster\". Pete French zpíval ovšem mnohem víc bluesový styl než rock. Po vydání třetího alba Du Cann a Hammond kvůli změně stylu ze skupiny odešli a založili s Johnem Gustafsonem skupinu Daemon, později Hard Stuff. Do skupiny místo nich přišli kytarista Steve Bolton a Ric Parnell, který zastoupil hru na bicí. V září vyjela skupina na turné spolu se skupinou The Who. Na konci roku ze skupiny odešel French do skupiny Cactus. Crane místo něj přijal do skupiny Chrise Farlowa. Vyrazili na další turné a vydali novou desku s názvem \"Made in England\" s hitem \"Stand by Me\". Stylově se skupina přenesla k soulu, na čtvrtém albu již nebyla žádná rocková stopa.\n\nNa konci roku 1972 ze skupiny odešel Steve Bolton, nahradil ho John Goodsall, přezdívaný Johnny Mandala. V roce 1973 vydali album \"Nice 'n' Greasy\" s hitem \"Save Me\" a novou nahrávku první ho hitu \"Friday the 13th\". Tato deska je plně ve funkovém stylu. Ani toto album se však nijak významně neprodávalo, a tak skupina začala upadat až z ní odešli Farlowe, Mandala i Parnell. Crane zůstal sám a vydal jeden nový hit \"Tell Your Story, Sing Your Story\" v roce 1974. Crane v tomto období spolupracoval se skupinou Sam Apple Pie. Naposledy zahráli na koncertě v únoru 1975, Vincent Crane poté skupinu Atomic Rooster rozpustil.\n\nV mezidobí let 1976 a 1977 skládal Vincent Crane hudbu k divadelním hrám a muzikálům a pro dvě představení Petera Greena. Mezi lety 1978 a 1979 se vrátil pod křídla skupiny The Crazy World of Arthur Brown a vydal s nimi album \"Faster Than The Speed of Light\".\n\nJohn du Cann se rozhodl umazat \"du\" ze svého jména a společně s Paulem Hammondem a Johnem Gustafsonem vydali dvě alba za skupinu Hard Stuff v letech 1972 a 1973. Po autonehodě Hammonda se jejich skupina rozpadla. Cann se připojil ke skupině Thin Lizzy na turné po Německu. Poté se odebral z hudební scény a začal skládat reklamní znělky. V roce 1977 natočil album se skupinami Status Quo a Gillan. V roce 1979 měl drobný problém, když použil hit \"Don't Be a Dummy\" ve spotu firmy Levi Strauss & Co..\n\nBěhem roku 1980 zkontaktoval Crane, Johna Canna a domluvili se, že obnoví skupinu. Do skupiny přistoupil bubeník Preston Heyman. Ještě téhož roku vydala skupina další album s názvem \"Atomic Rooster\" a vyrazili na turné. Již v říjnu však skupinu opustil Heyman. Na dva týdny ho zastoupil Ginger Baker a poté se vrátil Paul Hammond. Během let 1981 a 1982 vydali další dva singly. V půli roku 1982 však skupinu náhle opustil John Cann, když se nedostavil na jedno představení. Nahradil ho Joy McCoy.\n\nV nové formaci nahráli Atomic Roosters své nové album, na kterém vystupuje například David Gilmour ze skupiny Pink Floyd, či Bernie Torme ze skupiny Gillan. Písně nazpívali Crane se svou manželkou. Deska s názvem \"Headline News\" vyšla v roce 1983. Na konci roku 1983 Crane kapelu znovu rozpustil.\n\nV roce 1984 spolu Peterem Greenem, Rayem Dorsetem a Jeffem Whittakerem s názvem \"A Case for the Blues\" jako kapela Kathmandu. V roce 1985 se Crane přidal do skupiny Dexys Midnight Runners, kde hrál na piano. V roce 1987 se Dexys rozpadli a Crane znovu zkontaktoval Canna, aby obnovili činnost skupiny. V roce 1989 však prodělal Vincent Crane další mozkovou příhodu, a poté se dne 14. února 1989 předávkoval prášky proti bolesti a zemřel. Z původních členů skupiny z roku 1970 dnes nežije nikdo, John Cann zemřel 21. září 2011.\n\n\n\n"}
{"id": "636192", "url": "https://cs.wikipedia.org/wiki?curid=636192", "title": "Chris Farlowe", "text": "Chris Farlowe\n\nChris Farlowe, rodným jménem John Henry Deighton, (* 13. říjen 1940, Islington, North London, Anglie) je anglický rockový, bluesový a soulový zpěvák. Nejvíce je známý pro svůj hit „Out of Time“ z roku 1966, který se umístil na první příčce britské hitparády. V roce 1970 se stal členem skupiny Colosseum, která se však následujícího roku rozpadla. V roce 1994 byla obnovena a Farlowe s ní vystupoval až do jejího rozpadu v roce 2015. V letech 1972 až 1974 byl členem kapely Atomic Rooster. V roce 1982 zpíval na albu \"Death Wish II\" (jde o soundtrack ke stejnojmennému filmu) kytaristy Jimmyho Page. Spolupráci si zopakoval o šest let později na desce \"Outrider\".\n\n\n\n"}
{"id": "636193", "url": "https://cs.wikipedia.org/wiki?curid=636193", "title": "Białystocká církevní provincie", "text": "Białystocká církevní provincie\n\nBiałostocká církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\" z částí Polska nacházejících se do té doby formálně ve Vilniuské církevní provincii.\n\nÚzemí provincie se člení na tyto diecéze:\n\nV čele Białostocké církevní provincie stojí arcibiskup-metropolita białostocký, v současnosti (od roku 2006) Edward Ozorowski.\n\n\n"}
{"id": "636194", "url": "https://cs.wikipedia.org/wiki?curid=636194", "title": "Recentní taxon", "text": "Recentní taxon\n\nRecentní taxon je jakýkoli taxon, žijící v geologické současnosti (holocénu). Jde o všechny taxony, které známe jako dosud žijící nebo jen relativně nedávno vyhynulé, případně vyhubené druhy. Opakem recentního jsou dávno vyhynulé druhy, které se do současnosti dochovaly pouze jako zkameněliny (v kámen proměněné pozůstatky těl nebo otisky původních organismů). \n\nRecentním taxonem je tak například člověk, plejtvák obrovský nebo smrk ztepilý, zatímco \"Tyrannosaurus rex\" nebo trilobiti jsou vyhynulými tvory bez jakýchkoliv recentních zástupců.\n"}
{"id": "636196", "url": "https://cs.wikipedia.org/wiki?curid=636196", "title": "Tomáš Bérard", "text": "Tomáš Bérard\n\nTomáš Bérard, resp. Thomas Bérard (také Béraud nebo Bérault , † 25. března 1273) byl od roku 1256 až do své smrti byl velmistrem Templářů. Ve Svaté zemi zahájil spolupráci s dalšími dvěma rytířskými řády mezi kterými původně panovala rivalita. Za jeho působení ztratili templáři ve svaté zemi mnoho hradů a opevnění, která dobyli muslimové.\n\n"}
{"id": "636198", "url": "https://cs.wikipedia.org/wiki?curid=636198", "title": "Literární poklesky", "text": "Literární poklesky\n\nLiterární poklesky (anglicky \"Literary Lapses\") jsou souborem humorných povídek a literárních parodií kanadského humoristy Stephena Leacocka, jenž vyšel knižně v roce 1910. Obsahuje 47 povídek prodchnutých řádnou porcí ironie a satiry, která je cílena na různé lidské slabosti a neřesti, společenskou etiketu atd. Námětově čerpá z každodenních všedních situací, které rozvíjí do všelijakých absurdit. V řadě povídek naleznete i úsměvnou slovní hříčku. \nO neutuchající popularitě knihy svědčí i další nová vydání v mnoha světových jazycích. \n\n\n\n"}
{"id": "636199", "url": "https://cs.wikipedia.org/wiki?curid=636199", "title": "Gdaňská církevní provincie", "text": "Gdaňská církevní provincie\n\nGdaňská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Gdaňské církevní provincie stojí arcibiskup-metropolita gdaňský, v současnosti (od roku 2008) Sławoj Leszek Głódź.\n\n\n"}
{"id": "636208", "url": "https://cs.wikipedia.org/wiki?curid=636208", "title": "The Box Tops", "text": "The Box Tops\n\nThe Box Tops byla americká rocková skupina založená v Memphisu v druhé polovině šedesátých let. Skupina je nejvíce známa pro své hity „The Letter“, „Neon Rainbow“, „Soul Deep“, „I Met Her in Church“ a „Cry Like a Baby“. Jsou považováni za nejlepší skupinu hrající bílý soul ve své době. Hráli tři typy písní. Někdy přezpívávali soulové písně od jiných hudebníků jako Jamese a Bobbyho Purifyových či Clifforda Curryho. Jindy přezpívali popové hity jako „A Whiter Shade of Pale“ od skupiny Procol Harum. Zpívali však i své vlastní písně, které byly z per jejich producentů.\n\nSkupina vynikla ve složení Alex Chilton, Gary Talley, Bill Cunningham, Danny Smythe a John Evans.\nPo rozpadu v roce 1970 se zpěvák skupiny Alex Chilton postavil do čela skupiny Big Star a poté zahájil kariéru sólisty. V roce 1996 obnovila skupina svoji činnost, ale v roce 2010, po smrti Alexe Chiltona, se rozpadli.\n\nThe Box Tops začali hrát už v roce 1963 pod názvem The Devilles. Jak se měnilo složení skupiny měnilo se občas i jméno skupiny. Do místního povědomí se dostala skupina , když vyhrála týdenní soutěž skupin nazvanou „Bitva skupin“ (Battle of the Bands).\n\nV lednu 1967 hrála skupina ve složení Danny Smythe (zakládající člen), John Evans (klávesy, kytara, doprovodný zpěv), Alex Chilton (zpěv, kytara), Bill Cunningham (basová kytara, klávesy, doprovodný zpěv), Gary Talley (hlavní kytara, elektrický sitár, basa, doprovodný zpěv) a Larry Spillman (bicí). Skupina si také stanovila nové konečné jméno The Box Tops, hlavně aby si ji lidé nepletli s další skupinou s jménem The Devilles.\nJako Box Tops přezpívali pod taktovkou producenta Dana Penna píseň Wayneho Carsona \"„The Letter“. Přestože nebyla ani 2 minuty dlouhá, stala se v půli roku 1967 mezinárodním hitem a obsadila na čtyři týdny čelo amerického žebříčku Billboard. Nahraného singlu se prodalo přes 4 miliony kusů, získal dvě nominace na Grammy a byl oceněn zlatou deskou. „The Letter“ následoval druhý přezpívaný hit „Neon Rainbow“ rovněž z Carsonova pera a Pennovy dílny. V listopadu roku 1967 vydali svoje první album s názvem \"The Letter/Neon Rainbow\". Do poloviny roku 1968 pak stačili vydat další dvě alba. Když pak ze skupiny odešel Larry Spillman, který nastoupil na baseballovou kolej, začali instrumentální skladby skupiny přehrávat i další muzikanti. Samotná skupina začala zpívat i své vlastní písně složené svými producenty.\n\nHlavním hitem roku 1968 byl „Cry Like a Baby“, který obsadil 2. místo žebříčku Billboard a prodal přes milion kusů. Píseň přezpívali později další muzikanti jako Hacienda Brothers a Kim Carnes. O něco méně slavné jsou nahrávky „I Met Her in Church“ a „Choo Choo Train“ z téhož roku. Na konci roku 1968 skupina změnila producenta, Dana Penna nahradil tým Tommyho Cogbilla a Chipa Momana. S ním skupina natočila poslední hit roku „Sweet Cream Ladies, Forward March“ a spolupracovala s nimi na všech hitech skupiny až do roku 1971.\n\nV lednu roku 1969 se Danny Smythe a John Evans vrátili do školy. Místo nich do skupiny přišli baskytarista Rick Allen (ze skupiny The Gentrys) a bubeník Thomas Boggs (ze skupiny Board of Directors). V létě 1969 pak nahráli svůj poslední slavný hit od Carsona „Soul Deep“. Následující singl „Turn On a Dream“ se již neumístil mezi 40 nejlepšími ve Spojených státech, obsadil však 29. místo v Kanadě. V srpnu 1969 opustil skupinu i Bill Cunningham, který se rovněž vrátil do školy. Nahradil ho Harold Cloud.\n\nNakonec skupina přestala tolerovat neúctu a oškubávání od manažerů, úředníků a propagátorů, kterou dosud snášela coby skupina mladých hudebníků. V roce 2004 Talley uvedl, že turné po Británii v roce 1969 bylo odvoláno, protože organizátor trval na tom, že budou hrát na dětských bubínkách s rozhlasovým zesilovačem (místo správného kytarového) a na klávesách s rozbitým reproduktorem.\n\nV únoru 1970 zbyli ve skupině pouze dva zakládající členové Talley a Chilton, kteří se rozhodli skupinu rozpustit. Nové již nahrané hity Box Tops byly však vydávány ještě na začátku 1971. Byli to například „You Keep Tightening Up On Me“ či úplně poslední hit původní skupiny „King's Highway“.\n\nI když už žádný z původních členů ve skupině nebyl, mělo její jméno stále prodejní potenciál. Na začátku sedmdesátých let se našli jiní muzikanti, kteří nazpívali nové hity pod značkou The Box Tops.\n\nInformace o těchto „nových“ The Box Tops jsou nejasné, neznáme ani jméno zpěváka, který zpíval podobně jako Chilton, i když bylo zjevné, že to není on. Je však zřejmé, že noví členové spolupracovali s producenty dřívějších let. Ani jeden z hitů, jak „Sugar Creek Woman“ z roku 1972, tak „Hold On Girl“ z roku 1973, nedosáhly slávy z dřívějších let a neumístily se na příčkách žebříčků v USA a Kanadě. Poslední hit skupiny je z roku 1974 s názvem „Willobee and Dale“, na kterém se podílel i producent Tomy Cogbill. Po roce 1974 jméno The Box Tops definitivně zmizelo z aktivní hudební scény.\n\nPoprvé obnovila skupina svou činnost nakrátko v roce 1989, kdy vystoupila na koncertě v Nashville ve složení Chilton, Evans, Talley, Harold Cloud a Gene Houston (bicí). Skupina byla navíc rozšířena o doprovodné zpěváky a souboru dechových nástrojů.\n\nDalší činnost zorganizoval Bill Cunningham, který obnovil skupinu v původním složení. Skupina vypracovala nové nahrávky a v roce 1998 vydala první album po znovuobnovení s názvem \"Tear Off!\". Skupina znovu začala pořádat koncerty. Album \"Tear Off!\" obsahuje vlastní píseň Garyho Talleye „Last Laugh“, přezpívané písně „I'm in Love“ od Bobbyho Womacka, „Big Bird“ od Eddieho Floyda a „Keep On Dancing“ skupiny The Gentrys, plus novou verzi hitu „The Letter“.\n\nV roce 2000 opustil skupinu John Evans a nastoupil za něj Barry Walsh. V roce 2001 se skupina podílela na kompilaci \"When Pigs Fly\" od Cevina Solinga, kde nazpívali písničku „Call Me“ od skupiny Blondie.\n\nSkupina vystoupila na mnoho koncertech. V roce 2003 v Německu vysílalo německé rádio živě z vyprodaných vystoupení, v roce 2005 skupina absolvovala turné po Spojených státech. Skupina vystoupila naposledy 29. května 2009 v Memphisu. 17. března 2010 zemřel na srdeční zástavu zpěvák skupiny Alex Chilton. Skupina poté ukončila svojí činnost.\n\n\n"}
{"id": "636209", "url": "https://cs.wikipedia.org/wiki?curid=636209", "title": "Amaro Montenegro", "text": "Amaro Montenegro\n\nAmaro Montenegro je italský hořký bylinný alkoholický nápoj z roku 1885.\n\nJeho tvůrcem je Stanislao Cobianchi, člen šlechtického rodu z Boloni, který z města odešel, aby se nemusel dát na jemu předurčenou duchovní kariéru. Během svého pobytu v Černohorském knížectví byl Stanislaus ohromen úžasnými trávícími účinky tamějšího nápoje \"Karik\". Po návratu zpět do Itálie byl zaměstnán v piemontském pivovaru, kde se mu po získání zkušeností povedlo vytvořit nápoj z předlohy černohorského \"Kariku\". Poté se vrátil zpět do Boloni, kde otevřel malý obchod a poté dokonce lihovar pro výrobu jeho likéru. Nápoj se stal velmi populárním, italský básník, spisovatel, válečný hrdina a politik Gabriele d'Annuzio jej prohlásil za \"likér ctností\".\n\nAmaro Montenegro se vyrábí z více než 40 bylin z celého světa. Je oblíbený pro svou vybranou chuť (připomínající mandarinku se svou kůrou) s jemným, příjemně hořkým závěrem (chutnajícím po citrusech). Je opředen vůní pomerančové kůry, čerstvého nesušeného koriandru, červené třešně, čaje pekoe a okurky.\n\nNápoj je věnován druhé italské královně Eleně Petrović-Njegoš, dceři černohorského krále Nikoly I.. \n\nV Itálii je oblíbený jako nápoj po vypití kávy. Je jedna z mála italských značek, pro kterou jsou v italských televizích vysílány reklamy (s dobrodružnou, mužnou a tematikou s různými životními osudy a situacemi).\n\n"}
{"id": "636210", "url": "https://cs.wikipedia.org/wiki?curid=636210", "title": "Vilém z Beaujeu", "text": "Vilém z Beaujeu\n\nVilém z Beaujeu, také Guillaume de Beaujeu nebo William Beaujeu (cca 1243 – 18. května 1291 Akko) byl od roku 1273 dvacátým prvním velmistrem templářů, až do své smrti v obležení Akka v roce 1291.\n\n"}
{"id": "636211", "url": "https://cs.wikipedia.org/wiki?curid=636211", "title": "Alex Chilton", "text": "Alex Chilton\n\nWilliam Alexander \"Alex\" Chilton (28. prosince 1950, Memphis, Tennessee, USA – 17. března 2010, New Orleans, Louisiana, USA) byl americký kytarista a skladatel, známý jako frontman skupiny Box Tops.\n\n"}
{"id": "636212", "url": "https://cs.wikipedia.org/wiki?curid=636212", "title": "Přemyšlská církevní provincie", "text": "Přemyšlská církevní provincie\n\nPřemyšlská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Přemyšlské církevní provincie stojí arcibiskup-metropolita přemyšlský, v současnosti (od roku 1993) Józef Michalik.\n\n\n"}
{"id": "636213", "url": "https://cs.wikipedia.org/wiki?curid=636213", "title": "Conboy Lake National Wildlife Refuge", "text": "Conboy Lake National Wildlife Refuge\n\nConboy Lake National Wildlife Refuge je rezervace na východním svahu Kaskádového pohoří, na úpatí hory Mount Adams v jižním Washingtonu.\n\nMomentálně má rozlohu 26 km² a ochraňuje jezera Conboy a Camas, přilehlé mokřady vysušené prvními osadníky. Jehličnaté lesy, lučiny, mělké mokřady a hluboké vody poskytují domov jelenům, wapitiům, bobrům, kojotům, vydrám, malým hlodavcům, 150 druhům ptáků a početným druhům obojživelníků, plazů a ryb.\n\nHlavními chráněnými druhy jsou orel bělohlavý, skokan skvrnkovaný a jeřáb kanadský. Návštěvníci si mohou užít pěknou krajinu, turistiku a pozorování divokého života.\n"}
{"id": "636215", "url": "https://cs.wikipedia.org/wiki?curid=636215", "title": "Tešik-Taš", "text": "Tešik-Taš\n\nTešik-Taš (uzbecky \"Teshik-Tosh\", v překladu \"Děravý kámen\") je archeologická lokalita, jeskyně v horách Bajsuntau v Surchondarijské oblasti Uzbekistánu. V roce 1938 zde byly nalezeny sovětským archeologem Alexejem Okladnikovem ostatky rituálního pohřbu osmi až desetiletého neandrtálského dítěte. Nález byl starý okolo 70 000 let (moustérien) a skládal se z téměř úplné kostry dítěte ležící na boku v kruhu ulámaných rohů zvířat, nedaleko bylo objeveno ohniště.\n\nLokalita leží v nadmořské výšce 1600 metrů v horském masívu Bajsuntau, jihozápadního výběžku Hissarského hřbetu, zhruba 125 km jižně od Samarkandu a 24 km od města Bajsun. Vchod do jeskyně se nachází na úpatí 40 až 50 metrů vysoké skalní stěny. Samotnou jeskyni tvoří komora, u vchodu 20 metrů široká a 7 metrů vysoká, která je protažená do hloubky skalního masívu v délce 21 metrů. \n"}
{"id": "636217", "url": "https://cs.wikipedia.org/wiki?curid=636217", "title": "Lodžská církevní provincie", "text": "Lodžská církevní provincie\n\nLodžská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne apoštolskou konstitucí \"Spiritale incrementum Poloniae\" ze dne 25. března 2004 na základě buly \"Totus Tuus Poloniae populus\" z 25. března 1992.\n\nÚzemí provincie se člení na tyto diecéze:\n\nV čele Lodžské církevní provincie stojí arcibiskup-metropolita lodžský, v současnosti (od roku 1986) Władysław Ziółek.\n\n\n"}
{"id": "636218", "url": "https://cs.wikipedia.org/wiki?curid=636218", "title": "Imprimatur", "text": "Imprimatur\n\nImprimatur (lat. ať se tiskne) znamená v typografii písemný souhlas zákazníka se zahájením tisku. Imprimatur musí obsahovat datum, čas a podpis zákazníka. V historii znamenalo imprimatur také souhlas státní nebo církevní cenzury.\n\nV raném novověku si tiskař nebo nakladatel musel vyžádat k tisku panovnické privilegium, které zároveň zajišťovalo jakousi ochranu jeho práv. Když se knihtisk po Evropě více rozšířil, zavedla církev i řada států cenzuru, to jest povinnost tiskaře nebo nakladatele předkládat texty ke schválení. Cenzura mohla mít i několik stupňů, kde se schválení označovalo latinskými slovy \"nihil obstat\" (\"nic nepřekáží\"), \"imprimi potest\" (\"může se tisknout\") a konečně imprimatur. Až do poloviny 20. století byli katoličtí teologové zavázáni, aby svá díla předkládali církevní cenzuře. Od Druhého vatikánského koncilu se církevní imprimatur uděluje jen na vyžádání autora nebo nakladatele. I když předběžná cenzura byla ve většině zemí v 19. a ve 20. století zrušena, slovo imprimatur se dále používá jako souhlas zadavatele s náhledem a uvolnění k tisku. Tímto souhlasem zadavatel potvrzuje, že text odpovídá jeho požadavkům.\n\nV metafoře se slovo imprimatur používá pro schválení či potvrzení nějakého názoru či rozhodnutí, obvykle nějakou autoritou.\n\n\n"}
{"id": "636219", "url": "https://cs.wikipedia.org/wiki?curid=636219", "title": "Vakát", "text": "Vakát\n\nVakát (z lat. \"vacat\", je prázdný) znamená v typografii stránku v publikaci, která je záměrně ponechána prázdná. Aby se v korekturách odlišila od chybějících stránek, označuje se slovem „vacat“.\n\nVakát se běžně užívá na začátku knihy, naproti titulnímu listu nebo za ním, ale často také před začátkem nové kapitoly nebo většího oddílu knihy. Zpravidla tvoří levou stránku v otevřené knize. Rozmístění vakátů je součástí grafické úpravy publikace.\n"}
{"id": "636221", "url": "https://cs.wikipedia.org/wiki?curid=636221", "title": "Sazební obrazec", "text": "Sazební obrazec\n\nSazební obrazec je přesný zákres plochy sazby na čistém formátu tiskoviny, který provádí knižní grafik, když navrhuje grafiku tiskoviny. U sazebního obrazce se uvádí výška, šířka sazby, vzdálenost od hřbetu. Sazební obrazec má vliv na vnímání stránky, čitelnost textu a vyváženost černé a bílé plochy.\n\n"}
{"id": "636224", "url": "https://cs.wikipedia.org/wiki?curid=636224", "title": "Poznaňská církevní provincie", "text": "Poznaňská církevní provincie\n\nPoznaňská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV letech 1821-1946, kdy existovala personální unie arcidiecéze poznaňské s arcidiecézí hnězdenskou, byla Hnězdenská církevní provincie nazývána též \"hnězdensko-poznaňskou\".\n\nV čele Poznaňské církevní provincie stojí arcibiskup-metropolita poznaňský, v současnosti (od roku 2002) Stanisław Gądecki.\n\n\n"}
{"id": "636229", "url": "https://cs.wikipedia.org/wiki?curid=636229", "title": "Odo ze Saint-Amandu", "text": "Odo ze Saint-Amandu\n\nOdo ze Saint-Amandu (též Eudes nebo Odon) (kolem 1110 Limousin – 1180) byl 8. velmistrem řádu Templářů, v letech 1171 až 1179.\n\nNarodil se v rodině ve francouzském regionu Limousin. Když se stal velmistrem templářů byl velice umíněný, což mu vyneslo kritiku stejně jako chválu.\n\n"}
{"id": "636232", "url": "https://cs.wikipedia.org/wiki?curid=636232", "title": "Lublinská církevní provincie", "text": "Lublinská církevní provincie\n\nLublinská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Lublinské církevní provincie stojí arcibiskup-metropolita lublinský, v současnosti (od roku 2011) Stanisław Budzik.\n\n\n"}
{"id": "636235", "url": "https://cs.wikipedia.org/wiki?curid=636235", "title": "Aleš Lamr", "text": "Aleš Lamr\n\nAleš Lamr (*12. června 1943, Olomouc) je český malíř, grafik, autor nástěnných maleb a keramických reliéfů, sochař, keramik.\n\nNarodil se jako nejstarší syn ze tří dětí v rodině kamnářů a keramiků, usazené v několika generacích v Litovli. Jeho sestry jsou rovněž výtvarnice (Eva Bergeå Lamrová, * 1946, malířka a keramička, Blanka, * 1949, fotografka a keramička). Keramická dílna, se kterou spolupracovala řada významných moravských umělců, je dodnes činná. Roku 1974 se uskutečnila rodinná výstava keramiky v Ústí nad Orlicí, které se zúčastnilo deset členů rodiny Lamrových.\n\nAleš Lamr v Litovli získal základní vzdělání (1948–1957) a jeho další směřování kromě rodinného prostředí ovlivnil i litovelský malíř a pedagog Karel Homola, žák Maxe Švabinského. Roku 1957 byl Aleš Lamr jako syn živnostníka poslán do učiliště ostravsko-karvinských dolů. V Ostravě navštěvoval základní výtvarnou školu, kterou vedli litovelský výtvarník Zdeněk Kučera (1935–2016) a Jaroslav Rusek (1932–2016).\n\nV letech 1960–64 vystudoval Střední uměleckoprůmyslovou školu, oddělení prostorového výtvarnictví v Brně, u prof. arch. J.A. Šálka. Získal zde zkušenosti v oboru scénografie a osvojil si výtvarné techniky od malby a grafiky až po práci se dřevem, sklem, kovem, umělou hmotou a papírem. Ucházel se neúspěšně o přijetí na obor sochařství na Akademii výtvarných umění v Praze. V letech 1964–66 absolvoval základní vojenskou službu, kam nastoupil nejprve jako mim do AUSu a později byl zařazen jako výtvarník v propagaci a v pojízdné tiskárně. V době vrcholící nové vlny české kinematografie (1966–68) působil jako asistent režie Čs. státního filmu na Barrandově (mj. režiséři Novák, Helge, Mach). V té době sdílel ateliér ve Štěpánské ulici s fotografkou Helenou Pospíšilovou-Wilsonovou a patřil k okruhu výtvarníků Křižovnické školy.\n\nOd roku 1968 byl registrován jako kandidát tehdejšího SČVU a mohl se živit jako výtvarník ve svobodném povolání (za řádného člena byl přijat až roku 1989). Samostatně poprvé vystavoval roku 1968 v soukromé Malé galerii na Žižkově (zrušena 1970) a 1970 v Galerii mladých v Mánesu. Roku 1969 poprvé cestoval na do Stockholmu, kde byla provdána jeho sestra, a prohlédl si tamní galerie. Ovlivnily ho monumentální sochy Pabla Picassa v parku Moderna muset. Vystavoval na významné celostátní přehlídce současné malířské tvorby \"Obraz 69\" v Brně. V letech 1969–1970 obdržel stipendium SČVU a realizoval několik filmových plakátů.\n\nRoku 1971 se přestěhoval na Malou Stranu a v následujícím roce se oženil s textilní výtvarnicí Blankou Grebeňovou. Jeho syn Řehoř (* 1973) je podnikatel, synové Hanuš (* 1976) a Jan (* 1983) jsou výtvarníci. Roku 1978 získal ateliér na Malé Straně a začal se věnovat litografii v litografické dílně Jana Tůmy. Později též spolupracoval s M. Řehákem, J. Lípou a J. Kejklířem.\n\nRoku 1975 cestoval do Francie a roku 1979, v souvislosti se svou první zahraniční výstavou do USA, kde se seznámil s Medou Mládkovou a navštívil galerie v New Yorku a Washingtonu. V 80. letech podnikl cesty do Francie, Holandska a Německa. Během 80. let se podílel na různých neoficiálních projektech (Malostranské dvorky, Krabičky – Jazzová sekce, soukromá Galerie Kruh v Kostelci nad Černými lesy). Od roku 1982 spolupracoval jako výtvarník s brněnským divadlem Husa na provázku (div. akce Mr. Třesky a Mr. Plesky, 1987, s J. Kořánem, 20 let DNP)\n\nV době pádu komunistického režimu v listopadu 1989 vytvořil dva plakáty (\"Nový život\", \"Stalo se na Národní třídě\"). Počátkem 90. let na přání Václava Havla realizoval několik nástěnných maleb v prostorách prezidentské kanceláře a roku 1995 v jeho soukromé vile. Spolupracuje s řadou architektů (E. Zavadil, M. Rajniš, B. Dudař, J. Lábus) a má desítky realizací v nástěnné malbě a keramice (spolu s M. Neubertem). V roce 1992 vystavoval na Světové výstavě v Seville (výstava \"Hořící keř\", původně v Emauzském klášteře) a v roce 1993 se spolu s arch. P. Fuchsem podílel na výtvarném řešení pavilonu pro Expo 93 v jihokorejském Taejŏnu.\n\nRoku 2002 se přestěhoval do nového ateliéru v Hostivaři.\n\nJe členem výtvarného odboru Umělecké besedy a v letech 1991–2013 byl členem SČUG Hollar. Žije a pracuje v Praze a v Petrovičkách.\n\nAleš Lamr patří na české výtvarné scéně k nemnoha bytostným koloristům a jeho obrazy jsou svým stylem nezaměnitelné. Je pro něj charakteristická plošná kresba a ze skutečnosti abstrahované znaky, vyplněné kontrastními barvami, které působí jako hravá mozaika. Lamrovy kresby jsou celistvě komponované v ploše i detailu a často obsahují naléhavá sdělení, tlumočená překvapivou výtvarnou šifrou.\n\nV mládí ho ovlivnilo prostředí rodové keramické dílny ale také barevnost exotických motýlů ve sbírce dědečka, který podnikl ve 30. letech 20. století cestu do Jižní Ameriky. Během studia na střední škole navštívil výstavy Bohumila Kubišty (1960) a pod vlivem jeho malby vytvořil expresivní \"Autoportrét\" (1964). Rané obrazy, které autor označil jako \"indiánské baroko\", charakterizují totemické tvary, zosobňující tajemné mýty dávných exotických civilizací. Magicky působící ornamentální fantazie Lamrových obrazů vyvěrá odkudsi z temna lidských kulturních dějin a malíř ji spoluvytváří svou představivostí, jako by šlo o nejen výtvarnou, ale i duchovní drogu. Tyto ornamentální samoznaky z let 1966-1967, které jsou často komponované symetricky k centrální ose, mají ráz halucinatorních zjevení. Obrazy jsou temnosvitné a většinou monochromně modré a nápadně se vymykají ostatní Lamrově tvorbě, ale prozaickou příčinou byl nedostatek finančních prostředků, které stačily pouze na jednu barvu.\n\nBěhem vojenské služby, kdy pracoval jako výtvarník a jeho úkolem bylo mimo jiné navrhovat plakáty, se Lamrův výtvarný styl změnil. Polovina 60. let je v českém prostředí charakteristická sílící polemikou s abstrakcí a aktualizací různých forem figurace. V závěru 60. let si Aleš Lamr osvojil a po svém vyložil hravou barevnost pop-artu a originálním způsobem navázal na podněty narativní figurace (výstava Gérarda Gassiota-Talabota v Galerii Václava Špály, 1966), ale byl ovlivněn také dědictvím domácího manýrismu. Vytvořil svět fantazijně metaforického vyprávění, který vycházel z běžných reálií současného života.\n\nOd počátku 70. let charakterizuje Lamrův výtvarný styl volná obrysová kresba předmětů a figur a plochy vyplněné pestrými, ale harmonicky změkčenými tóny akrylových barev, které vytvářejí dynamickou tvarovou mozaiku. Malířovo školení v oboru prostorového výtvarnictví se projevuje ve vynalézavé práci s kulisami prostorových plánů obrazu, ve kterém se odehrává živý pohyb. Mizí rozdíl mezi tvarem konkrétního předmětu odvozeným z reality a zcela abstraktním znakem a silueta objektu i jeho vnitřní struktura se plynule spojují s okolním prostorem skvrnami shodných barev.\n\nJestliže jeho obrazy ze sedmdesátých let lze volně řadit k \"české grotesce\" a Nové figuraci, je třeba uvést je do souvislosti také s úsměvně výtvarnou groteskou kalifornského \"funk-artu\" nebo hravě kritickým naivismem \"imadžinistů\" z oblasti Chicaga. Ve srovnání s americkým pop-artem s jeho plošným grafismem a reportážní věcností je evropská Nová figurace charakteristická volnější hrou s obrazovými motivy. Lamr tuto manýrizující dynamickou tvarovou metaforu spojuje s narativním stylem, který rozvíjí v následujících letech.\n\nProud Nové figurace a jeho specifická existenciálně zatížená odnož, zvaná \"česká groteska\", se rozvinul od poloviny 60. let a pokračoval po dobu normalizace až do 80. let. Patřili k němu zejména malíři Jiří Načeradský, Jiří Sopko, Václav Mergl, částí své tvorby i Rudolf Němec, Zbyšek Sion a sochaři Karel Nepraš, Bohumil Zemánek, Karel Pauzer, Hana Purkrábková. Některé obrazy Aleše Lamra ze 70. let mají povahu výtvarného gagu. Podle Václava Havla lze gag považovat za určitý specifický případ ozvláštnění výchozí situace, spočívající v jejím převrácení a odkrytí nesmyslnosti a absurdity, čímž vzniká vlastní významové jádro gagu. Hravě groteskní podoba Lamrovy Nové figurace, spontánní hra s tvary a radost z volného bílého prostoru navazovala na osvobozující optimismus konce šedesátých let a odlehčovala chmurnou atmosféru okupační beznaděje normalizačních let.\n\nV 80. letech, kdy všeobecná únava společnosti z normalizační atmosféry vrcholila, se v Lamrových obrazech objevuje temná barva, ze které vystupuje duha, hvězda, spirála nebo kříž, jako barevné symboly vztažené spíše k nebi než k zemi. Do hry vstupuje vážný prvek hluboké osobní víry a s tímto respektem k duchovním hodnotám je spojená zvýšená míra abstrakce a směřování k úhrnným symbolickým tvarům s nadčasovou platností.\n\nLamrova malba po roce 1989 se posunula k zobecnění a odpsychologizování obsahu. Stále větší formáty zobrazují půvab geometrických i anarchicky abstraktních konfigurací, ve kterých jako by chtěl divákovi ukázat všechny tvarové typy, které určují syntetickou podstatu světa. Lamrovo motto k výstavě v Míčovně Pražského hradu (2003): \"Duch vane kam chce\", převzaté z bible, plně vyjadřuje lehkost a hravou imaginaci jeho tvorby po roce 2000. Dominuje v ní abstrakce a spontánní malířské gesto, vyjádřené vržením barvy na plátno, symbolizuje dynamiku moderního světa i osvobozující moment živelné radosti ze života.\n\nLamr užívá i barevný dripping s užitím jasných akrylových barev a z jejich útržků skládá kolážované obrazy. V cyklu abstraktních obrazů, nazvaném \"Maranatha (2015)\", otevírá obrazový prostor nahodilostem, někdy se záměrem vzájemně konfrontovat různorodé abstraktní výrazy. Výsledkem je hravě optimistická hra, v níž malíř spatřuje cestu k pochopení tvůrčího genia tvoření i stvoření. Názvy abstraktních obrazů malovaných akrylem volně odkazují ke konkrétním zdrojům inspirace (Červené vlasy, 2016, Růžová promenáda, 2016, Rasputin, 2016), ale ve skutečnosti vyjadřují potřebu vystihnout esenci a smysl samotné barvy.\nOd předchozího cyklu se Aleš Lamr postupně vrací k figuraci (Nové ženy, 2016). Používá techniku koláže a z útržků ploch barevných akrylových barev vystřihuje siluety ženských těl, které kombinuje v hravě erotických a dynamických kompozicích sportovkyň či tanečnic. Některé obrazy parafrázují klasická témata (Mistr a Markétka, 2013, Léda s labutí, 2014). Lamr aktivizuje některé aspekty raného díla a reflektuje sílící ženský prvek současného světa, který kromě dráždivé poutavosti vybízí i k hlubšímu zamyšlení.\n\nAleš Lamr měl po absolvování střední výtvarné školy pocit, že dobře zvládl kresbu a malbu a více ho lákalo výtvarné vyjádření v prostorové formě. Při přijímacích zkouškách na obor sochařství neuspěl, ale přesto po celý život paralelně s malbou tvoří sochy, které jsou vlastně třírozměrnými malířskými objekty. Od klasické figurace z poloviny 60. let, kdy pracoval v kameni a bronzu, se posunul k volným, pestře polychromovaným a groteskním figurám ve dřevě, které jsou svým charakterem blízké život oslavujícím a hravým sochařským metaforám Niki de Saint Phalle. Jeho sochy jsou většinou vytesané z dřevěného bloku a doplněné nejrůznějšími výčnělky (Pruhovaný slon, 1973) nebo sestavené z plošných dílů (Šašek a královna, 1985). Cyklus \"Hlavy (polychromované dřevo, 2015)\" tvoří protějšek k abstraktní malířské tvorbě ze stejného období a vyznačuje se hravostí a spontánní barevností. Sochař pracuje také s keramikou a porcelánem, zdobenými barevnými glazurami. Některé menší porcelánové objekty byly odlity v bronzu.\n\nObliba plastického tvaru navazuje na Lamrovy na akce v přírodě ze 70. let a řada soch našla uplatnění v architektuře.\n\nJako třírozměrný protějšek svých obrazů vytváří také prostorové instalace z ocelových drátů. Využívá zprohýbanou kovovou výztuž získanou při recyklaci železobetonu, kterou polychromuje. Spolu s uměleckým kovářstvím Jana Berana zhotovil polychromované kovové svařované plastiky hudebníků pro Průhonice.\n\n\n"}
{"id": "636238", "url": "https://cs.wikipedia.org/wiki?curid=636238", "title": "Josef Adolf Bergmann", "text": "Josef Adolf Bergmann\n\nJosef Adolf Bergmann (26. července 1822 Černochov – 22. února 1901 Smíchov) byl český pedagog a hudební skladatel.\n\nVystudoval učitelský ústav v Litoměřicích v roce 1842. Poté dva roky učil na obecné škole v Peruci. Ve studiu hudby pokračoval na varhanické škole v Praze. Po absolvování školy (1848) byl varhaníkem v kostele svatého Františka z Assisi na Křižovnickém náměstí, v kostele svatého Jakuba Většího v Praze a v roce 1858 i v Drážďanech.\n\nOd roku 1865 byl varhaníkem a sbormistrem zpěváckého spolku \"Boleslav\" v Mladé Boleslavi. V roce 1868 se usídlil na Smíchově (tehdy samostatná obec). Nejprve byl varhaníkem v  kostele svatého Filipa a Jakuba a konečně ředitelem kůru v hlavním kostele sv. Václava. Současně učil zpěv na smíchovské škole a řídil pěvecký spolek \"Lukeš\".\n\nHlavní směr jeho skladatelské činnosti vyplýval z jeho celoživotního povolání varhaníka. Zkomponoval více než 250 chrámových skladeb.\n\nJako první převedl do moderního notového zápisu pět husitských písní z Jistebnického kancionálu, včetně těch nejslavnějších: \"Povstaň, povstaň veliké město pražské a Ktož jsú boží bojovníci\".\n\n\n\n\n\n"}
{"id": "636239", "url": "https://cs.wikipedia.org/wiki?curid=636239", "title": "Štětínsko-kamieńská církevní provincie", "text": "Štětínsko-kamieńská církevní provincie\n\nŠtětínsko-kamieńská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Štětínsko-kamieńské církevní provincie stojí arcibiskup-metropolita štětínsko-kamieńský, v současnosti (od roku 2009) Andrzej Dzięga.\n\n\n"}
{"id": "636241", "url": "https://cs.wikipedia.org/wiki?curid=636241", "title": "Tulle", "text": "Tulle\n\nTulle [tyl] je město ve Francii. Leží v regionu Nová Akvitánie, ve střední Francii. Je to třetí největší město v regionu po Limoges a Brive-la-Gaillarde.\n\nSousední obce: Naves, Sainte-Fortunade, Laguenne a Les Angles-sur-Corrèze.\n\nBěhem stoleté války bylo Tulle vypleněno Rodrigem de Villandrandem.\n\n\"Počet obyvatel\"\n\n"}
{"id": "636245", "url": "https://cs.wikipedia.org/wiki?curid=636245", "title": "Public limited company", "text": "Public limited company\n\nPublic limited company (standardní zkratka je Plc., umístěná za samo jméno společnosti; zkratku lze užívat i bez tečky Plc) je název britského typu obchodní společnosti, blízkého českému typu akciové společnosti. \n\nObchodní název společnosti pak tvoří samotné jmého doplněné slovy Public limited company nebo uvedenou zkratkou. Jen omezený okruh společností tohoto typu, především jde o znárodněné koncerny podléhající zvláštnímu právnímu režimu, je osvobozen od nutnosti takového příznaku typu společnosti. Taková společnost může, ale nemusí být obchodována na burze cenných papírů. \n\nNázev určuje dvě zásadní charakteristiky:\n"}
{"id": "636248", "url": "https://cs.wikipedia.org/wiki?curid=636248", "title": "Varmijská církevní provincie", "text": "Varmijská církevní provincie\n\nVarmijská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV čele Varmijské církevní provincie stojí arcibiskup-metropolita varmijský, v současnosti (od roku 2006) Wojciech Ziemba.\n\n\n"}
{"id": "636256", "url": "https://cs.wikipedia.org/wiki?curid=636256", "title": "Edgar Winter", "text": "Edgar Winter\n\nEdgar Holland Winter (* 28. prosince 1946, Beaumont, Texas, Spojené státy) je americký multiinstrumentalista. V sedmdesátých letech byl členem skupin Edgar Winter Group a Edgar Winter's White Trash. Roku 1978 byl producentem alba \"Open Fire\" kytaristy Ronnieho Montrosa. Později hrál například na albu \"Crazy from the Heat\" zpěváka Davida Lee Rotha. V roce 1986 nahrál album \"Mission Earth\" se zakladatelem scientologie L. Ronem Hubbardem. V letech 2006 až 2011 byl členem skupiny Ringo Starr & His All-Starr Band. Je synem Johna a Edwiny Winter, jeho starší bratr Johnny Winter byl také hudebník. Oba jsou mj. albíni.\n\n\nPísně Edgara Wintera jste mohli slyšet v těchto filmech:\n\n"}
{"id": "636258", "url": "https://cs.wikipedia.org/wiki?curid=636258", "title": "Oxid chromičitý", "text": "Oxid chromičitý\n\nOxid chromičitý (chemický vzorec CrO) je jedním z oxidů chromu, který v něm má oxidační číslo IV.\n\nPoužívá se jako záznamový materiál-magnetofonové pásky a diskety.\n"}
{"id": "636264", "url": "https://cs.wikipedia.org/wiki?curid=636264", "title": "Varšavská církevní provincie", "text": "Varšavská církevní provincie\n\nVaršavská církevní provincie je jedna z čtrnácti církevních provincií římskokatolické církve na území Polské republiky.\n\nByla vytvořena dne 12. března 1818 papežskou bulou \"Militantis Ecclesiae regimini\". Její poslední reorganizace byla provedena dne 25. března 1992 bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV minulosti byly součástí Varšavské církevní provincie též:\n\nV letech 1946–1972 byla arcidiecéze varšavská s arcidiecézí hnězdenskou v personální unii.\n\nV čele Varšavské církevní provincie stojí arcibiskup-metropolita varšavský, v současnosti (od roku 2007) kardinál Kazimierz Nycz.\n\n\n"}
{"id": "636265", "url": "https://cs.wikipedia.org/wiki?curid=636265", "title": "Fontána Marché-aux-Carmes", "text": "Fontána Marché-aux-Carmes\n\nFontána Marché-aux-Carmes (neboli \"fontána na Karmelitánském trhu\") též zvaná fontána karmelitánů (\"fontaine des Carmes\") je novoklasicistní fontána v Paříži.\n\nKašna se nachází v 6. obvodu na \"Square Gabriel-Pierné\" mezi ulicemi \"Rue de Seine\" a \"Rue Mazarine\".\n\nAutorem kašny je sochař Alexandre-Évariste Fragonard (1780–1850) a byla postavena v roce 1830, aby zásobovala vodou zdejší tržiště. Když byl trh v roce 1930 zrušen, kašna byla přemístěna na dnešní místo na \"Square Gabriel-Pierné\". Fontána byla 29. října 1952 zapsána na seznam historických památek.\n\nNovoklasicistní kašna se skládá z jednoduché nízké okrouhlé nádrže s pilířem uprostřed, z něhož vytékají dva proudy vody. Sloup je zakončen hlavou se dvěma ženskými tvářemi, které symbolizují bohatství a obchod.\n\n"}
{"id": "636266", "url": "https://cs.wikipedia.org/wiki?curid=636266", "title": "Oxid chromový", "text": "Oxid chromový\n\nOxid chromový (chemický vzorec CrO) je jedním z oxidů chromu, který v něm má oxidační číslo VI. Funkčně jej lze označit jako anhydrid kyseliny chromové a je ho tak možné také pojmenovat. Jedná se o červenou až hnědou pevnou látku s velice silnými oxidačními schopnostmi díky kterým je schopna zapalovat při kontaktu některé organické látky. Je vysoce hygroskopická a reakcí s vodou poskytuje kyselinu chromovou, ze které se získává. Je to silně karcinogenní a nebezpečná látka pro životní prostředí. Využívá se v organické syntéze k oxidaci alkoholů na aldehydy a ketony a k pochromovávání předmětů.\n\nJedná se o temně červenou, v suchém stavu až hnědou pevnou krystalickou látku. Rozpouští se v methanolu, ethanolu, glycerolu, diethyletheru, kyselině sírové a kyselině dusičné. Oxid chromový je velmi silná hygroskopická látka a je proto nutné ho držet v nádobách, které nepropouští vzdušnou vlhkost. Ve vodě se rozpouští za vzniku kyseliny chromové a roztok má tedy kyselou reakci (jedná se o kyselinotvorný oxid). Reaguje proto se zásadami za vzniku příslušných chromanů, například:\n\nJelikož je oxidační číslo chromu +VI jeho nejvyšší možné, může se pouze redukovat. Stejně jako chromany a dichromany je i oxid chromový velmi silné oxidační činidlo. Už jen při kontaktu s ním se některé organické látky vzněcují, například ethanol. Nad teplotou tání (196 °C) dochází k pozvolnému rozkladu oxidu chromového na oxid chromitý a kyslík podle rovnice:\n\nPro organismy je oxid chromový vysoce toxický a karcinogenní. Má navíc korozivní účinky. Vysoce nebezpečný je díky těmto vlastnostem hlavně pro životní prostředí a stejně jako chromany a dichromany se odpady s chromem v mocenství +VI nesmí dostat do přírody.\n\nOxid chromový se získává z koncentrovaných roztoků rozpustných chromanů nebo dichromanů, ke kterým se přidá koncentrovaná kyselina sírová. Ta jako silnější kyselina vytěsní slabší kyselinu chromovou a sama přejde na sůl s kationtem, se kterým byl v roztoku rozpuštěn chroman. Díky nadbytku kyseliny sírové dojde navíc ještě k dehydrataci kyseliny chromové a vznikne tak oxid chromový. Rovnice přípravy:\n\nVyužívá se zejména v organické syntéze jako oxidační činidlo. Nejčastěji se používá jeho roztok v kyselině octové nebo acetonu pro Jonesovu oxidaci. V těchto oxidacích přemění oxid chromový 1,5 ekvivalentu alkoholu podle níže napsané rovnice na příslušný aldehyd nebo keton (konverze tedy běží z 50%).\n\nNejvětší množství oxidu chromového se však spotřebují k pochromovávání předmětů. Při pochromovávání pomocí oxidu chromového se musí využívat aditiva, která umožní zdárné proběhnutí procesu, ale zároveň nereagují s oxidem. Oxid reaguje s kadmiem, zinkem a dalšími látkami za vzniku ochranného povrchového filmu chromanů, který poté brání jeho využití v pochromovávání. Oxid chromový používaný pro pochromovávání proto musí mít čistý povrch zbavený ochranných vrstev jiných látek. Princip chromování spočívá ve vytvoření tenké vrstvy chromu na povrchu předmětů a ten je inertní proti působení koroze.\n"}
{"id": "636278", "url": "https://cs.wikipedia.org/wiki?curid=636278", "title": "Hnězdenská církevní provincie", "text": "Hnězdenská církevní provincie\n\nHnězdenská církevní provincie je nejstarší z čtrnácti církevních provincií římskokatolické církve na území Polské republiky.\n\nByla zřízena roku 1000. Její poslední reorganizace byla provedena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV minulosti byly součástí Hnězdenské (hnězdensko-poznaňské) církevní provincie též:\n\nArcidiecéze hnězdenská byla spojena v personální unii v letech 1821-1946 s arcidiecézí poznaňskou a v letech 1946-1972 s arcidiecézí varšavskou.\n\nV čele Hnězdenské církevní provincie stojí arcibiskup-metropolita hnězdenský, který je současně primasem polským; v současnosti (od roku 2010) je to Józef Kowalczyk.\n\n\n"}
{"id": "636281", "url": "https://cs.wikipedia.org/wiki?curid=636281", "title": "The Stone Roses", "text": "The Stone Roses\n\nThe Stone Roses byla britská indierocková skupina, která se zformovala v roce 1984 v Manchesteru. Je považována za jednu z průkopnických skupin alternativního hudebního hnutí zvaného Madchester. Původní sestavu tvořili Ian Brown (zpěv), John Squire (kytara), Andy Couzens (kytara), Pete Garner (basa) a Alan „Reni“ Wren (bicí). Couzens a Garner skupinu opustili v roce 1987. Couzenova pozice zůstala následně neobsazená a Garnera nahradil Gary „Many“ Mounfield.\n\nV tomto složení skupina fungovala do roku 1995, kdy byl Reni vystřídán Robbiem Madixxem. O rok později se John Squire od The Stone Roses oddělil a vystřídal ho Aziz Ibrahim. V roce 1995 se ke skupině přidal Nigel Ipinson.\n\nJejich debutové album \"The Stone Roses\" (1989) rychle dosáhlo ve Spojeném království výrazný úspěch a zařadilo se mezi klasická díla hudební historie (magazín \"NME\" ho v roce 2007 prohlásil za nejlepší britské album všech dob). Ve snaze dostat ze svého úspěchu co nejvyšší kapitál se skupina pokusila změnit vydavatelství, ale Silvertone Records odmítli odstoupit od kontraktu, což vedlo k dlouhým soudním sporům. V roce 1991 The Stone Roses podepsali smlouvu s Geffen Records, ale jejich druhé album \"Second Coming\" vyšlo až v roce 1994. Tvrdší zvuk se nesetkal s pozitivním ohlasem a po několika změnách v sestavě během následného turné se skupina rozhodla spolu s koncertováním ukončit i své působení. V říjnu 2011 se objevily zprávy o smíření členy The Stone Roses a o možném obnovení skupiny, které se staly skutečností. Skupina se po patnácti dala dohromady letech a naplánovala dva velké koncerty v Manchesteru v roce 2012.\n\nPůvodní variace The Stone Roses se objevila v jižním Manchesteru začátkem osmdesátých let pod názvem The Patrol. Přátelé z dětství a spolužáci z Altrincham Grammar School for Boys Ian Brown a John Squire získali pro svůj hudební projekt i bubeníka Reniho, baskytaristu Peta Garnera a kytaristu Andyho Couzensa. Své první větší představení odehráli na Manchesterské Univerzitě 2. října 1985.\n\nVe stejném roce skupina vydala svou první nahrávku − singl „Se Young“ / „Tell Me“ (producentem byl Martin Hannett). V tomto období měli The Stone Roses tvrdší, dokonce metalový zvuk (podobný manchesterského kapelám z konce sedmdesátých a počátku osmdesátých let, jakými byli například Joy Division či Magazine). Na později vydaném albu z této éry \"Garage Flower\" je však cítit postupný přechod k jejich pozdějšímu typickému zvuku.\n\nSkladba „Sally Cinnamon“ (1987, FM Revolver Records) již představuje úplný hudební přerod. Jsou v ní zahrnuty harmonické kytarové linky a silná melodie. The Stone Roses už nezněli jako Sex Pistols, spíše připomínali The Byrds. Zpěv Iana Browna je o poznání jemnější, John Squire a Reni se stali jistějšími a melodičtějšími.\n\nNa konci roku 1986 Andy Couzens pro neshody s manažerem Garethem Evansem skupinu opustil. Ani ne rok na to, v srpnu 1987, The Stone Roses opustil i Pete Garner. Do skupiny následně přišel Gary Mounfield přezdívaný Mani. Zformovalo se tak definitivní složení: Ian Brown, John Squire, Reni a Mani se hudebně semkli a vytvořili si svůj typický, nejen hudební styl. Další singl, psychedelií podbarvený „Elephant Stone“, vyšel v Silvertone Records.\n\nDebutové album \"The Stone Roses\" produkoval John Leckie a vyšlo v roce 1989. Otevírá ho skladba „I Wanna Be Adored“ a uzavírá „I Am the Resurrection“ (na americkém kontinentu je to „Fool's Gold“). Výborné přijetí tiskem doprovázel i masivní komerční úspěch. The Stone Roses se stali první skupinou, která na NME Awards získala současně čtyři ocenění (skupina roku, album roku, nejlepší nová skupina a singl roku − „Fool's Gold“).\n\nDalší dvě vydané skladby „Made of Stone“ a „She Bangs the Drums“ dosáhly průměrný úspěch. Později v témže roce The Stone Roses vydali singl „Fool's Gold“ / „What the World Is Waiting For“, který se v listopadu 1989 vyšplhal až na osmé místo britského hudebního žebříčku. Singl „Fool's Gold“, původně plánovaný jako B strana, se rychle stal nejznámější skladbou The Stone Roses a následující vystoupení v \"Top of the Pops\" dovršilo cestu skupiny za mezinárodní slávou.\n\nSkupina, která jakoby přišla odnikud se ukázala být ve správném čase na správném místě. The Stone Roses byli přitažliví pro široké publikum: taneční rytmus a pozitivní postoj měl mnoho společného sv té době vzkvétající rave scénou. A navíc se ukázalo, že mají co říct i fanouškům tradičního indierocku. Ve snaze kopírovat úspěch The Stone Roses jejich bývalé vydavatelství FM Revolver znovu vydalo skladbu „Sally Cinnamon“ i s doprovodným videem, což vedlo ke značnému podráždění skupiny. Dne 30. ledna 1990 došlo v prostorách vydavatelství k hádce mezi členy skupiny a ředitelem FM Records Paulem Birchem.\n\nV roce 1990 se skupina rozhodla odehrát velké představení pod širým nebem ve Widnes (na Spike Island). Konalo se 27. května 1990 a účast dosáhla asi 27 000 lidí. Akci bylo v té době pokládáno za neúspěch (kvůli problémům se zvukem a špatné organizaci), ale postupem času se stalo legendárním. The Stone Roses navázali na Spike Island dalším velkým vystoupením v Glasgow Green a do července ještě stihli vydat poslední singl pod značkou Silvertone Records „One Love“.\n\nSingl „One Love“ se ve Spojeném království vyšplhal až na čtvrté místo hitparády − nejvyšší umístění pro The Stone Roses. Měla to být jediná původní skladba od The Stone Roses vydána na příští čtyři roky. Skupina se totiž pustila do zdlouhavého soudního procesu ve snaze předčasně ukončit svou pětiletou smlouvu se Silvertone Records. Členům The Stone Roses se nepodařilo dosáhnout svého cíle. Byli také omezení ve vydávání dalších hudebních děl. Skupina postupně ztrácela obrátky a slibný rozběh po vydání debutového alba se rozplynul. The Stone Roses se prakticky stáhli z veřejného dění.\n\nPo letech se The Stone Roses dostali z kontraktu se Silvertone a podepsali novou lukrativní smlouvu s vydavatelstvím Geffen Records. Jejich druhé album se nahrávalo na téže ulici jako debutové album další manchesterské skupiny Oasis. Skupiny se během nahrávání svých alb pravidelně scházeli − Noel Gallagher si dokonce vypůjčil kytaru Johna Squirea k nahrání dvou skladeb pro \"Definitely Maybe\". Na konci roku 1994, celých pět let od vydání debutu \"The Stone Roses\", vyšlo druhé album The Stone Roses nazvané \"Second Coming\". Většinu skladeb něj napsal John Squire a celé album se nese v temnějším bluesrockovém stylu.\n\nPro větší část kritiky přestavovalo album \"Second Coming\" zklamání. Přesto některé skladby jako „Ten Storey Love Song“ či „Love Spreads“ (druhé místo v britském singlovém žebříčku) ukazovaly, že The Stone Roses stále dokáží navázat na svou starou tvorbu. \"Second Coming\" je směsí hardrocku sedmdesátých let, folkrocku a dancerocku. „Ten Storey Love Song“ je skladba nejblíže jejich zvuku podobnému The Byrds, ale s příměsí stylu Led Zeppelin.\n\nBěhem své absence v hudebním průmyslu zanechali The Stone Roses po sobě značnou mezeru. Po svém návratu narazili na vlnu skupin, které toto místo vyplnili. Do Spojeného království právě dorazil britpop a The Stone Roses byli spolu s kapelami jako The Smiths, The Jam, The Kinks a The Beatles považováni za „otce zakladatele“. Členové The Stone Roses se sice pochvalně vyjadřovali o Oasis (John Squire se dokonce v Knebworthu v roce 1996 přidal k Oasis při hraní skladby „Champagne Supernova“), ale zbytkem tehdejší hudební scény opovrhovali.\n\nV březnu roku 1995 se Reni rozhodl skupinu opustit, což je považováno za začátek konce The Stone Roses. Skupina, která nikdy neměla s médii dobré vztahy, nevysvětlila proč k tomu vlastně došlo. Reniho nahradil Robbie Maddix (dříve spolupracoval s Rebel MC). V té době skupina pro živá vystoupení angažovala Nigela Ippinsona, který již dříve spolupracoval na nahrávání singlu „Begging You“.\n\nNa duben roku 1995 bylo plánováno tajné comebackové turné The Stone Roses, ale po zveřejnění dat v tisku došlo k jeho zrušení. Dalším úderem pro skupinu bylo i odvolání jejich vystoupení na festivalu Glastonbury v červnu 1995 poté, co John Squire utrpěl zranění po pádu z horského kola v severní Kalifornii (zlomená klíční kost), jen týden před připravovaným koncertem. Skupina nakonec ohlásila turné na listopad a prosinec téhož roku. Lístky na všechna vystoupení se rozprodali za jeden den.\n\nDne 1. dubna 1996 John Squire, i přes nesouhlas ostatních členů − zejména Iana Browna, oficiálně opustil The Stone Roses. Na jeho místo nastoupil Aziz Ibrahim (kytarista ve skupinách Asia a Simply Red). Skupina vytrvala ještě dalších šest měsíců, dokud Mani a Ian Brown v srpnu 1996 The Stone Roses po dvou katastrofálních vystoupeních nerozpouštili.\n\nIan Brown i John Squire se po rozchodu skupiny vydali na sólové dráhy. Squire založil svůj vlastní hudební projekt − The Seahorses (skupině vyšlo jedno album) a jako sólový interpret vydal další dvě alba. V roce 2007 oznámil v rozhovoru pro Manchester Evening News, že končí s hudební kariérou, aby se mohl naplno věnovat malování. Brown vydal šest sólových alb − každé z nich se dostalo na Britských ostrovech do první desítky v žebříčku. Kytaru pro většinu skladeb na nich nahrál Aziz Ibrahim.\n\nMani ani Reni se sólovou dráhou nevydali. Mani se jako baskytarista v roce 1996 přidal k indie / dance projektu Primal Scream, kde působí dodnes. Reni v roce 1999 založil skupinu The Rub, ale konalo se jen pár vystoupení. V roce 2005 oznámil, že se chystá napsat několik písní a odehrát je spolu s Manim.\n\nNavzdory mnoha zvěstem o tom, že by se The Stone Roses mohli dát znovu dohromady, Brown i Squire tyto informace rázně popřeli. Minulé spory a napětí mezi oběma hudebníky ani po letech neustoupili a jakákoliv kolaborace byla téměř vyloučena (pár spolu nemluvil od Squireovo odchodu ze skupiny). V květnu 2007 v rozhovoru pro XFM Manchaster Radio John Squire uvedl, že i kdyby mu Ian Brown osobně zavolal a požádal ho o opětovnou spolupráci, Squire by mu složil telefon. Jediná částečná spolupráce mezi členy The Stone Roses se uskutečnila 30. května 2007 na charitativním koncertě baskytaristy The Smiths Andyho Rourkea − Manchester Versus Cancer. K Ianovi Brownovi se na pódiu přidal Mani spolu s neoficiálním pátým členem Cressem (také Andy Rourke, Maka Simato a Steve White) při skladbě „I Am the Resurrection“. Původně měl i Reni zahrát na bicí, ale z neznámých důvodů se nakonec neukázal. List \"The Sun\" později uvedl, že následující rok se má na pódiu ke skupině Freebass (projekt Maniho, Andyho Rourke a Petera Hooka) přidat i Ian Brown a Liam Gallagher z Oasis. Brown na své Myspace stránce tyto informace okamžitě popřel.\n\nV říjnu 2011 se The Stone Roses oficiálně dali dohromady a smířili. Ian Brown řekl, že budou vládnout světu znovu, jak to bylo kolem roku 1989. Odehráli dva koncerty v Heathon Parku v Manchesteru. Následovaly další koncerty, poslední z nich v roce 2017 v Glasgow. Roku 2019 jeden z členů potvrdil, že se skupina po tomto koncertu rozpadla.\n\n\n"}
{"id": "636282", "url": "https://cs.wikipedia.org/wiki?curid=636282", "title": "Domácí úkol", "text": "Domácí úkol\n\nDomácí úkol je práce zadaná studentům učitelem na jakémkoli vzdělávacím stupni. Jedná se většinou o procvičování látky z minulého vyučování nebo také o přípravu na vyučování budoucí. Zadání může být písemná, elektronická či mluvená práce, ale i pouhé pročtení textu.\n\nDomácí úkol se přikládá na stanovené datum (většinou na příští hodinu). Úkol může vyučující hodnotit známkou nebo z domácího úkolu zkoušet. Slovo domácí pak vyjadřuje tu skutečnost, že učitel očekává, že zadaný úkol bude proveden mimo dobu školního vyučování (například doma).\n"}
{"id": "636283", "url": "https://cs.wikipedia.org/wiki?curid=636283", "title": "Vratislavská církevní provincie", "text": "Vratislavská církevní provincie\n\nVratislavská církevní provincie je jedna z čtrnácti církevních provincií římskokatolické církve na území Polské republiky.\n\nByla zřízena dne 13. srpna 1930. Její poslední reorganizace byla provedena dne 25. března 1992 papežskou bulou \"Totus Tuus Poloniae populus\".\n\nÚzemí provincie se člení na tyto diecéze:\n\nV minulosti byly součástí Vratislavské církevní provincie též:\n\nV čele Vratislavské církevní provincie stojí arcibiskup-metropolita vratislavský, v současnosti (od roku 2013) je to Józef Kupny.\n\n\n"}
{"id": "636287", "url": "https://cs.wikipedia.org/wiki?curid=636287", "title": "U 106", "text": "U 106\n\nU 106 byla německá ponorka typu IX B postavená počátkem 2. světové války pro německé válečné loďstvo. Patřila k nejúspěšnějším německým ponorkám 2. světové války.\n\nStavba plavidla byla zadána brémské loděnici AG Weser a začala v listopadu 1939. Do provozu byla U 106 schválena v září 1940. 24. září téhož roku byla zařazena do 2. ponorkové flotily \"(Unterseebootflottille)\", kde sloužila téměř tři roky.\n\nBěhem 10 plaveb, které U 106 vykonala, potopila 22 spojeneckých lodí o celkovém výtlaku 138 581 brutto registrovaných tun (BRT). Poškodila také dvě lodi s výtlakem celkem 12 634 BRT, pomocnou válečnou loď o výtlaku 8246 BRT a britskou bitevní loď HMS \"Malaya\". Urychlila také vstup Mexika do války na straně Spojenců, když v Mexickém zálivu potopila tanker \"Faja de Oro\" plující pod mexickou vlajkou.\n\nPrvní plavba, kterou U 106 vykonala, trvala od 4. ledna do 10. února 1941. Hlídkovala při ní severovýchodně od Rockallu a potopila dvě lodi. Druhá plavba probíhala od 26. února do 17. června ve středním Atlantiku a U 106 při ní potopila osm lodí. Třetí plavba začala 11. srpna a skončila 11. září. U 106 při ní hlídkovala jihovýchodně od Irska, ale nepotopila žádnou loď. Čtvrtá plavba probíhala od 21. října do 22. listopadu a byla při ní potopena jedna loď. Ponorka však během ní přišla o čtyři muže. Stalo se tak 23. října a tato událost ukazuje, jak nebezpečná byla služba v severním Atlantiku. Když při střídání hlídek otevřela nová směna příklop na můstku velitelské věže, vojáci zjistili, že všechny čtyři členy předchozí hlídky smetlo rozbouřené moře.\n\nBěhem páté plavby, jež probíhala od 3. ledna do 22. února 1942, hlídkovala U 106 u východního pobřeží Spojených států, přičemž potopila pět lodí. Šestá plavba, tentokrát v Mexickém zálivu, probíhala od 15. dubna do 29. června a U 106 během ní opět potopila pět lodí. Sedmá plavba začala 25. července a skončila 28. července poté, co na U 106 zaútočil bombardér Vickers Wellington 311. československé bombardovací perutě RAF. Útok ponorku značně poškodil, její velitel utrpěl zranění a jeden důstojník byl zabit. Na osmou plavbu se U 106 vydala 22. září a hlídkovala při ní ve středním Atlantiku a v zálivu svatého Vavřince. Během plavby, která skončila 26. prosince, potopila jednu loď.\n\nDevátá plavba U 106 začala 17. února 1943 a skočila 4. dubna. Ponorka při ní hlídkovala v oblasti Azor a Kanárských ostrovů. Nepotopila během ní žádnou loď.\n\nDesátá a poslední plavba ponorky U 106 začala 19. března a trvala do 2. srpna, kdy ji severozápadně od španělského mysu Ortegal objevila posádka Wellingtonu 407. perutě kanadského královského letectva (RCAF) a zaútočila na ni. Poškozená ponorka se po útoku kanadského letadla pokoušela spojit s eskortními motorovými torpédovými čluny, aby ji doprovodily zpět na základnu. Přitom ji spatřila posádka britského hlídkového a protiponorkového hydroplánu Short Sunderland 407. perutě Royal Air Force a zaútočila na ni. Ponorka sice palbou svých palubních protiletadlových zbraní tento útok odvrátila, ale dalšímu Sunderlandu, tentokrát ze 461. perutě australského královského letectva (RAAF), již podlehla. U 106 po zásahu vybuchla a poté se potopila. Z celkem 48 námořníků tvořících posádku ponorky při tom zahynulo 22, 26 zbývajících zachránily německé torpédové čluny.\n"}
{"id": "636290", "url": "https://cs.wikipedia.org/wiki?curid=636290", "title": "Bruce Kulick", "text": "Bruce Kulick\n\nBruce Howard Kulick (* 12. prosinec 1953 v New Yorku) je americký kytarista, hudebník a člen skupiny Grand Funk Railroad. V letech 1984–1996 hrál ve skupině Kiss.\n\n\n\n\n\n\n\n\n\n\n"}
{"id": "636292", "url": "https://cs.wikipedia.org/wiki?curid=636292", "title": "Povodně v Queenslandu 2010-2011", "text": "Povodně v Queenslandu 2010-2011\n\nPovodně v Queenslandu je série povodní v australském státě Queensland, které začaly začátkem prosince 2010 po rozsáhlých deštích, které vyvolal cyklon Tasha. Ve městě Brisbane bylo zatopeno 19 700 domů\n"}
{"id": "636297", "url": "https://cs.wikipedia.org/wiki?curid=636297", "title": "Toon Kortooms", "text": "Toon Kortooms\n\nToon (Antonius) Johannes Kortooms (23. února 1916, Deurne - 5. února 1999, Bloemendaal) byl nizozemský spisovatel.\n\nToon Kortooms je autor třiceti převážně humoristických románů, povídek a knih pro děti. Ve svém díle s oblibou barvitě líčil život na brabantském venkově.\n\n\n"}
{"id": "636301", "url": "https://cs.wikipedia.org/wiki?curid=636301", "title": "Henry Vestine", "text": "Henry Vestine\n\nHenry Charles „The Sunflower“ Vestine (25. prosince 1944 Takoma Park, Maryland – 20. října 1997, Paříž) byl americký kytarista, člen skupiny Canned Heat.\n\nNarodil se ve městě Takoma Park v americkém státě Maryland jako syn geofyzika Ernesta Harryho Vestina a jeho manželky Lois. Hudbě se věnoval již od dětství a stejně jako jeho otec byl sběratelem bluesových desek. V roce 1965 se stal členem skupiny The Mothers of Invention, kterou vedl kytarista Frank Zappa. Ze skupiny však odešel ještě před vydáním jejího prvního alba, ale nahrál s ní několik písní, které o mnoho let později vyšly na albu \"Joe's Corsage\". Ještě roku 1965 se stal členem skupiny Canned Heat, ze které odešel v roce 1969. Důvodem byly hádky s baskytaristou Larrym Taylorem. Jako náhrada byl vybrán Harvey Mandel. Roku 1969 začal vystupovat s jazzovým saxofonistou Albertem Aylerem. Brzy ze však vrátil do Canned Heat (Taylor s Mandelem odešli k britskému hudebníkovi Johnu Mayallovi) a roku 1974 opět odešel.\n\nSe skupinou Canned Heat opět vystupovat během osmdesátých let a od roku 1992 v ní hrál až do své smrti. Zemřel po dokončení francouzského turné s Canned Heat. Příčinou bylo srdeční a respirační selhání. Byl zpopelněn a jeho popel byl pochován na hřbitově Oak Hill nedaleko městě Eugene ve státě Oregon. Později byl zřízen fond, který financuje údržbu hrobu a podle Vestinova přání také případný transport popelu do kráteru Vestine na Měsíci, který byl pojmenován po jeho otci. Během své kariéry spolupracoval s mnoha dalšími hudebníky, mezi které patří například Jimmy Carl Black, Clarence „Gatemouth“ Brown a Sunnyland Slim.\n\nMěl výrazný rozzlobený a bzučivý kytarový styl. Hudební časopis \"Rolling Stone\" jej roku 2003 zařadil na 77. příčku žebříčku sta nejlepších kytaristů všech dob.\n\n\n"}
{"id": "636312", "url": "https://cs.wikipedia.org/wiki?curid=636312", "title": "Ocelový most", "text": "Ocelový most\n\nOcelový most je ocelová konstrukce, která slouží jako most. Mosty zhotovené z ocelových nosníků různých profilů. Jsou použitelné pro železniční, silniční nebo pěší dopravu.\n\n\n\n\n\n\n\nLanový most (průměr hlavních nosných lan je 920 mm) Zlatá brána u San Franciska má rozpětí střední části 1280 m. Postaven v roce 1937. Rok na to byl most prověřen silným uragánem, který rozhoupal mostovku do výchylky 5 metrů.\n\n\n"}
{"id": "636322", "url": "https://cs.wikipedia.org/wiki?curid=636322", "title": "Pojišťovna České spořitelny", "text": "Pojišťovna České spořitelny\n\nPojišťovna České spořitelny byl peněžní ústav, založený v České republice roku 1992. Zpočátku působila na trhu jako \"Živnostenská pojišťovna\", kterou ovládla v roce 1995 Česká spořitelna. Po roce byla privatizována a získána rakouskými pojišťovacími společnostmi, následně se jejím vlastníkem stala Vienna Insurance Group. Patřila mezi hlavní pojišťovací společnosti v České republice. Její centrála sídlila v Pardubicích. 1. ledna 2019 byla sloučena s pojišťovnou Kooperativa.\n\nPojišťovna byla založena jako nestátní peněžní ústav v roce 1992. O rok později se pojmenovala na Živnostenskou pojišťovnu a začala poskytovat své služby se zaměřením na rostoucí počet podnikatelů.\n\nV roce 1995 peněžní ústav převzala a vložila potřebný kapitál společnost Česká spořitelna. Finančně silný akcionář umožnil pojišťovně překonat dopady tehdejších záplav. V témže roku byly veřejnosti nabídnuty další druhy pojištění (pro nemocné).\n\nV roce 2000 byla Česká spořitelna i s pojišťovnou v rámci privatizace státních podniků podrobena právním i finanční prověrce. Ke konci roku pak získala 45% akcí rakouská životní pojišťovna \"Sparkassen Versicherung\" a do České spořitelna vložila další základní kapitál ve výši 500 milionů Kč. Byly rozšířeny další služby pro veřejnost, vzniklo \"Flexibilní životní pojištění Flexi\" a později i tzv.bankopojištění. Privatizovaná společnost se od 17. září 2001 přejmenovala na jméno \"Pojišťovna České spořitelny\" a změnila reklamní prvky tak, aby odpovídaly společnosti Erste Bank. To proto, že hlavní akciový vlastník společnost Sparkassen Versicherung patřila do velké finanční skupiny Erste Bank. V roce 2003 pak akcionáři odprodali část činností společnosti \"Kooperativě\" (strategický partner) a pojišťovna se pak zaměřila prioritně (ne zcela) na prodej životního pojištění. V roce 2004 začala nabízet nový program – \"Investiční životní pojištění Flexiinvest\", rok poté \"Úvěrové životní pojištění Kvatro a Hypotéka\". Před vánocemi 2005 bylo vytvořeno a veřejnosti nabídnuto \"Flexibilní životní pojištění Junior\".\n\nV anketě pořádané Asociací českých pojišťovacích makléřů získala titul Pojišťovna roku 2006 v kategorii životního a úrazového pojištění v České republice. Počet registrovaných klientů přesáhl 500 000. V dalších letech pak uvedla na pojišťovací trh další svůj produkt \"Flexi-fix\" a starší programy inovovala, případně spojila. Své vítězství v prestižní anketě obhájila i roku 2008 a získala i další druhy cen.\n\nV září roku 2008 se Pojišťovna České spořitelny stala součástí rakouské pojišťovací skupiny Vienna Insurance Group a rok poté znovu změnila svůj název na \"Pojišťovna České spořitelny, a.s., Vienna Insurance Group\".\nZákladní kapitál firmy je nyní přes 1,1 miliardy Kč.\n\nPojišťovna České spořitelny ukončila svoji činnost 31.12.2018 a všichni její klienti se stali klienty pojišťovny Kooperativa. 1. ledna 2019 pak proběhlo sloužení obou pojišťoven, které na našem trhu dříve samostatně fungovaly v rámci skupiny Vienna Insurance Group.\nAkciová společnost měla hlavní sídlo v Pardubicích, na náměstí Republiky 115. Pojišťovnu vedlo tříčlenné představenstvo, v jehož čele stál generální ředitel. Měla i svou pětičlennou dozorčí radu.\n\n"}
{"id": "636323", "url": "https://cs.wikipedia.org/wiki?curid=636323", "title": "Dřevěný most", "text": "Dřevěný most\n\nDřevěné mosty jsou mosty, u kterých je základní stavební prvek dřevo.\n\n\n\n\n\n"}
{"id": "636331", "url": "https://cs.wikipedia.org/wiki?curid=636331", "title": "Obec přátelská rodině", "text": "Obec přátelská rodině\n\nObec přátelská rodině je soutěž, kterou každoročně od roku 2008 vyhlašuje Ministerstvo práce a sociálních věcí České republiky. Soutěž má za cíl podpořit a zviditelnit obce, které podporují prorodinné aktivity .\n\nPřihlášené obce či městská část soutěží v 6 kategoriích podle velikosti (počtu obyvatel). Obce, které se umístí na prvních třech místech v každé kategorii získávají dotaci pro další rozvoj těchto aktivit. Obec, která se umístí na některém z oceněných míst se může zúčastnit soutěže až třetí rok od doby, kdy ukončily čerpání takto získané neinvestiční dotace.\n\n1-2 místo Dobříš a Kojetín\n\n\n"}
{"id": "636336", "url": "https://cs.wikipedia.org/wiki?curid=636336", "title": "Icinga", "text": "Icinga\n\nIcinga je open source systém pro automatizované sledování stavu počítačových sítí a služeb těchto sítí. Jeho nasazení je primárně směřováno na operační systém Linux, avšak funguje na všech UN*X kompatibilních systémech (včetně Solarisu a HP-UX). Je vyvíjen a vydáván pod licencí GNU GPL verze 2. Sleduje síťové uzly a jejich služby, upozorňuje uživatele, když je problém na síti a stejně tak je upozorňuje, když je problém vyřešen.\n\nProjekt Icinga vzniknul jako fork projektu Nagios, se kterým je konfiguračně kompatibilní. Původní kód Nagiosu je postupně přepisován,tak, aby vyhovoval novým požadavkům, ale zároveň zůstal co nejvíce konfiguračně kompatibilní pro přechod z Nagiosu. \n\nVe standardní distribuční balíčku Icinga nenabízí žádné monitorovací pluginy. Tyto pluginy je nutné stáhnout ze stránek projektu Nagios, od kterého kontrolní pluginy přebírá a je s nimi kompatibilní.\n\nIcinga je rozdělena do několika modulů. Hlavní modul je Icinga Core, který se stará o provádění jednotlivých kontrol. Výsledky těchto kontrol jsou ukládány přes komponentu IDOMOD do IDO2DB. Prezentovány jsou vrstvou Icinga Web.\n\nHlavním motorem celého systému je modul Icinga Core, který provádí jednotlivé kontroly pomocí pluginů. Spouštění kontrol řeší integrovaný plánovač úloh, který řadí jednotlivé kontroly do fronty. Plánovači lze nastavit souběžný počet prováděných kontrol, toto nastavení je důležité v případě, že je kontrolována rozlehlá WAN síť, ve které jsou odezvy v řádu stovek milisekund. Přes webové rozhraní lze také nastavit předbíhání kontrol.\n\nVýsledky kontrol jsou ukládány jednak do cache, ve které je aktuální obraz stavu sítě, tak pomocí IDOMOD do perzistentního úložiště. Z tohoto úložiště umí modul Core generovat reporty a počítat dostupnost služby někdy také nazývané SLA.\n\nTento modul se také stará o notifikace uživatelů. Notifikace jsou zasílány přes plugin architekturu, takže se Icinga vůbec nestará jakou metodou jsou tyto notifikace odeslány. Administrátor si může zvolit téměř jakoukoliv notifikační metodu, kterou je schopen na serveru zkonfigurovat.\n\nArchitektura pluginů je velmi jednoduchá, ale zároveň velmi mocná. Tyto pluginy jsou použity jak pro kontroly strojů, tak pro notifikace uživatele a případné vykonávání automatických oprav. Architektura pluginů je postavena na vykonávání příkazů z příkazové řádky a přebírání výsledků ze standardního výstupu. Díky tomuto přístupu lze napsat plugin v jakémkoliv jazyce, který lze poté vykonat na příkazové řádce. Notifikace o problémech fungují úplně stejně, takže například odeslání notifikace e-mailem je řešeno skriptem, který zavolá příkaz mail s potřebnými parametry.\n\nIcinga Core v sobě také obsahuje webové rozhraní, toto rozhraní je nazýváno Icinga Classic UI. Classic UI vychází z původního webového rozhraní, které používal předchůdce Icinga - Nagios. Tvůrci Icinga rozhraní jemně faceliftovali a adaptovali pro potřeby Icinga.\n\nJe komponenta, která je zodpovědná za ukládání výsledků kontrol prováděných modulem Icinga Core do perzistentního úložiště. Podporuje celou řadu úložišť od nejjednodušších textových souborů po relační databáze. Do relačních databází zapisuje Icinga pomocí modulu IDO2DB. Module IDO2DB v současné době podporuje databáze MySQL, PostgreSQL, Oracle. Architektura umožňuje mít oddělený stroj s komponentou IDO2DB.\n\nJe webovým rozhraním pro zobrazení stavu monitorované sítě. Využívá moderní technologie souhrnně nazývané AJAX. Serverová strana Icinga Web je naprogramována jazyce PHP a využívá frameworku Agavi. Klientská strana je téměř kompletně celá realizována javascriptovým frameworkem ExtJS. První načtení rozhraní vyžaduje přenos více než 10 megabajtů dat, což není málo. Po prvním načtením již však vše funguje velmi rychle. Pro přenos živých dat mezi serverem a klientem se používá standardu JSON, autoři to zdůvodňují tím, že to byla přirozená volba, vzhledem k tomu, že celé rozhraní je naprogramováno v javascriptu. Uživatelské prostředí je velmi flexibilní a konfigurovatelné a to hlavně díky využití Widgetů, ty se v Icinga se nazývají Cronky. Autoři si dali velmi záležet na zobrazení mapy sítě, která je nyní celá interaktivní a ani při velkém počtu uzlů navázaných na jeden uzel se mapa nestává nepřehlednou.\n\nIcinga spolupracuje s Nagios Remote Procedure Execution dále jen NRPE. Tento software není součástí distribuce Icinga a je potřeba ho převzít z distribučních balíčku Nagios NRPE. \n\nNRPE umožňuje provádět kontroly lokálně na vzdálených strojích. Tento mechanismus umožňuje kontrolovat velmi zabezpečené stroje. Systému stačí pouze jeden otevřený TCP port. Monitorovací server zašle žádost na kontrolu, v této žádosti je zaslán pouze název kontroly. Obsah této kontroly je zkonfigurován lokálně na serveru, takže nehrozí kompromitace bezpečnosti kontrolovaného stroje. Na straně monitorovacího serveru se kontrola vykonává pluginem check_nrpe s dvěma parametry – IP adresa kontrolovaného stroje a název kontroly na kontrolovaném stroji.\n\nKonfigurace Icinga je rozdělena do mnoha konfigurační souborů. Hlavním konfiguračním souborem je icinga.cfg, který se zpravidla nachází v adresáři /etc/icinga V tomto konfiguračním souboru je definováno umístění dalších konfigurační souborů pro kontroly sítě a chování webového rozhraní. V hlavním konfiguračním souboru je také definováno chování Icinga Core.\n\nKonfigurace kontroly služby na stroji je definována na dvou místech. Nejprve je definována v souboru checkcommands.cfg. Tam je definován příkaz s parametry. Tento příkaz je při každé kontrole spuštěn a jeho výsledek je vrácen na standardní vstup a přejat Icinga Core k dalšímu vyhodnocení. Následující ukázka konfigurace ukazuje definici příkazu ke zjištění dostupnosti IMAP protokolu na serveru s adresou, která je předána pomocí proměnné $HOSTADDRESS$\n\nNejdůležitější konfigurační částí je definice síťových uzlů a jejich služeb. U malých sítí se tato konfigurace nejčastěji zapisuje do jednotlivých souborů s příponou .cfg, přičemž každý soubor reprezentuje jeden uzel.\n\nVýše uvedenou konfigurací jsme zkonfigurovali uzel s názvem jennifer, který má IP adresu 192.168.1.1 a jeho dostupnost hlídáme kontrolou s názvem check-host-alive. Na tomto serveru také kontrolujeme, jestli je dostupný IMAP server pomocí kontroly s názvem check_imap.\n\n"}
{"id": "636338", "url": "https://cs.wikipedia.org/wiki?curid=636338", "title": "Interakční prvek", "text": "Interakční prvek\n\nInterakční prvek, je takový prvek, který nemusí navazovat na biocentra a biokoridory a tvořit s nimi funkční síť. Je to skladební prvek ÚSES. Působí pouze jako relativně stabilní část krajiny s pozitivním vlivem na své okolí. Za interakční prvek ÚSES můžeme považovat např. doprovodnou zeleň podél komunikace, pokud nespojuje žádná biocentra.\n"}
{"id": "636339", "url": "https://cs.wikipedia.org/wiki?curid=636339", "title": "Ožanka", "text": "Ožanka\n\nOžanka (\"Teucrium\") je široký rod kosmopolitně rostoucích rostlin z čeledě hluchavkovitých, kde je rod řazen do podčeledě \"Ajugoideae\".\n\nRoste ponejvíce v západní, jižní a střední Evropě, na Balkánském poloostrově, na severu po jih Skandinávie, na východě po řeku Don, na jihu v Asii po Kaspické moře, Írán, Turecko, Sýrii a Libanon a v Africe po Maroko, Alžírsko, Tunis a také se vyskytuje na jihu Afriky. Hojně rozšířena je též v Austrálii a ve Spojených státech Severoamerických a Střední Americe, méně již v Jižní Americe a střední, východní i jižní Asii a na střední Sibiři.\n\nV České republice se v teplejších oblastech vyskytují některé druhy poměrně hojně, jiné jen roztroušeně. Nejsnáze lze ožanku nalézt v oblastech středního a východního Polabí a dolního Povltaví, v Českém krasu a nížinách okolo řek Moravy, Svratky a Dyje.\n\nJe to dvouletá až vytrvalá trsnatá bylina s četnými vzpřímenými nebo vystoupavými lodyhami vysokými až 60 cm, které u vytrvalých druhů vyrůstají z oddenků. Na průřezu jsou lodyhy často hranaté, občas jsou i oblé. Ve spodní části rády dřevnatěji, jsou chlupaté a hojně olistěné. Vstřícně vyrůstající listy bez palistů jsou malé až středně veliké, více méně přisedlé, často polštářkovité. Listové čepele jsou členité nebo celistvé, ploché, úzce vejčité nebo nepravidelně peřenoklané, často bývají chlupaté.\n\nHermafroditní květy vyrůstající z úžlabí horních listů jsou seskupovány do vrcholičnatého květenství, které je někdy rozvětvené. Květy mají výrazný kalich i korunu. Pětičetný chlupatý kalich má téměř shodné vejčité laloky uspořádané do přeslenu. Zvonkovité nebo trubkovité koruny, chlupaté jen zvenčí, mají laloky podlouhlé až široce podlouhlé, bývají většinou bílé, růžové nebo nachové barvy. Vypadají zdánlivě bez horního pysku, neboť jeho laloky jsou přirostlé po boku dolního pysku.\n\nTyčinky jsou čtyři, z nichž jsou dvě mírně delší. Čnělka, o něco delší než tyčinky, je zakončena dvěma jednoduchými nebo jednou rozeklanou bliznou. Placentace je bazální. Ožanky jsou opylovány létajícím hmyzem. Tmavě hnědé plody jsou vejčité tvrdky.\n\nNěkteré druhy, např. ožanka lesní, ožanka kalamandra nebo introdukována (\"Teucrium hyrcanium\") se pro své purpurové květy nebo hezké listy pěstují na zahradních záhonech nebo ve skalkách. Ožanka křovitá je ve Středomoří využívána jako okrasný keřík nebo do živých plotů.\n\nNa stanovištích se ožanky rozmnožují oddenky nebo dobře klíčícími semeny, pěstitelé také používají dělení trsů nebo řízkování.\n\nOžanka je bohatý rod, celosvětově se vyskytuje asi ve 250 druzích. V České republice se ve volné přírodě nestejně často objevuje 7 druhů:\n\nVe Středomoří běžně rostou druhyː\n\n\nPodle Černého a červeného seznamu cévnatých rostlin České republiky jsou některé druhy ožanky rostoucí v České republice zařazeny:\n\n\n \n"}
{"id": "636341", "url": "https://cs.wikipedia.org/wiki?curid=636341", "title": "Arrondissement Thiers", "text": "Arrondissement Thiers\n\nArrondissement Thiers je francouzský arrondissement ležící v departementu Puy-de-Dôme v regionu Auvergne. Člení se dále na 6 kantonů a 43 obcí.\n\n"}
{"id": "636342", "url": "https://cs.wikipedia.org/wiki?curid=636342", "title": "Úplná emulace mozku", "text": "Úplná emulace mozku\n\nÚplná emulace mozku (z anglického \"whole brain emulation),\" někdy též mind upload (nahrání mysli do počítače) nebo mind transfer (transfer mysli) je hypotetický proces, při kterém je detailně skenován a mapován lidský mozek resp. mysl a reprezentace tohoto stavu je uložena do počítače nebo jiného vhodného média. Počítačově simulovaný model musí být natolik věrný, aby jeho chování bylo naprosto nerozeznatelné od originálu. Simulovaná mysl pak zaujme své místo buď v podobě avatara v simulovaném virtuálním světě nebo může být nahrána do útrob humanoidního robota. To jsou asi dvě nejčastěji uváděné představy jejího dalšího fungování. \n\nÚplná emulace mozku je některými vědci považována za spekulativní a futuristickou, nicméně možnou technologii. Většina vědeckých časopisů a výzkumných fondů ale prozatím zůstává skeptická. V minulosti již proběhlo několik pokusů, žádnému se však zatím nepodařilo potvrdit, že by úplné emulace mozku bylo možno dosáhnout. Přesto velká část současného výzkumu a vývoje zahrnuje oblasti, které by, ať už přímo nebo nepřímo, mohly k dosažení této technologie přispět, jako například vývoj superpočítačů, virtuální reality, specializovaných rozhraní mezi mozkem a počítačem (BCI z anglického \"brain-computer interface\"), mapování a simulace mozků zvířat a stále se zdokonalujícího umění „čtení“ signálů a informací z živého mozku. \n\nOtázka, zdali v emulovaném mozku může sídlit lidská mysl, je diskutována mnoha filozofy a může být rozporována resp. odmítána dualistickým pohledem na lidskou mysl, který je běžný v mnoha náboženstvích.\n\n"}
{"id": "636343", "url": "https://cs.wikipedia.org/wiki?curid=636343", "title": "Pozemní hokej na Letních olympijských hrách 1980", "text": "Pozemní hokej na Letních olympijských hrách 1980\n\nPozemní hokej na LOH 1980 v Moskvě zahrnoval turnaj mužů a poprvé v historii i turnaj žen. Všechny zápasy obou turnajů se odehrály ve dnech 20. až 31. července 1980 na Malém stadionu fotbalového klubu FK Dynamo Moskva a na Stadionu mladých pionýrů. LOH 1980 byly poznamenány bojkotem ze strany USA a dalších 64 států, což velmi ovlivnilo oba turnaje v pozemním hokeji. Turnaje mužů se zúčastnily pouze 2 mužstva patřící do tehdejší světové špičky v pozemním hokeji, konkrétně Indie a na protest pod olympijskou vlajkou startující Španělsko. Turnaje žen se dokonce nezúčastnil ani jeden tým, který by patřil do tehdejší světové špičky ženského pozemního hokeje.\n\nTurnaje mužů se zúčastnilo 6 týmů, které spolu hrály způsobem jeden zápas každý s každým a poté byla vyhodnocena tabulka, ze které týmy na 1. a 2. místě postoupily do finále, týmy na 3. a 4. místě sehrály zápas o 3. místo a týmy na 5. a 6. místě sehrály zápas o 5. místo. Turnaje žen se zúčastnilo také 6 týmů, které spolu hrály způsobem jeden zápas každý s každým a poté byla vyhodnocena konečná tabulka turnaje. Finále a zápasy o umístění ženy nehrály.\n\n\n\n"}
{"id": "636344", "url": "https://cs.wikipedia.org/wiki?curid=636344", "title": "Řád věže a meče", "text": "Řád věže a meče\n\nŘád věže a meče, plným jménem Vojenský řád věže a meče, odvahy, věrnosti a zásluh (portugalsky \"Ordem Militar da Torre e Espada do Valor, Lealdade e Mérito\") je portugalský státní řád a vyznamenání, přičemž původně se jednalo o rytířský řád.\n\nŘád založil roku 1459 portugalský král Alfons V., ale již brzy upadl v zapomnění. Roku 1808 jej za napoleonských válek obnovil Jan VI. na památku zdárného příchodu královské rodiny do Brazílie a byl udělován za zásluhy Portugalcům, Brazilcům i cizincům. Údajně chtěl vyznamenat britského krále a jeho vojáky za pomoc při evakuaci, portugalské řády však bylo možno udělit pouze katolíkům a Britové byli protestanty; proto obnovil jediný dávný portugalský řád, který nebyl (spolu)založen papežem.\n\nV letech 1843 až 1891 byl řádem Brazilského císařství pod názvem \"Císařský řád věže a meče\".\n\nRoku 1910 republika zrušila všechny královské řády, ale již roku 1917 (v souvislosti s 1. světovou válkou) byl řád obnoven, a to s prezidentem republiky jako velmistrem. V současné době má šest tříd:\n\n"}
{"id": "636345", "url": "https://cs.wikipedia.org/wiki?curid=636345", "title": "Anna (rozhledna)", "text": "Anna (rozhledna)\n\nRozhledna Anna se nachází na Anenském vrchu, kóta 991 m n. m., asi 7  km severovýchodně Rokytnice v Orlických horách, katastrální území obec Bartošovice v Orlických horách. Vrch leží na Anenském hřbetu, podokrsku Orlických hor.\n\nOd roku 1766 stála na Anenském vrchu dřevěná kaple sv. Anny. Roku 1856 byla zbudována kamenná kaple, přibyl kamenný kříž a roku 1870 socha sv. Marie. Kaple byla ještě přestavěna roku 1880. V její těsné blízkosti byla roku 1910 postavena 8m vysoká dřevěná věž s vyhlídkovou plošinou pro 4 osoby, která zanikla ke konci první světové války. Kolem roku 1935 je zadokumentována v sousedství kaple triangulační věž. V roce 1937 v souvislosti s výstavbou československého opevnění byla kaple rozebrána a postavena v osadě Hadinec (část obce Bartošovice v Orlických horách. V okolí vrcholu byly tehdy zbudovány dva objekty těžkého opevnění R-S 84 „Arnošt“ a R-S 85 „Anna“.\n\nZ iniciativy Rokytnice v Orlických horách a Bartošovic se v roce 2010 přistoupilo k výstavbě rozhledny podle projektu architekta Olšiny, investorem byly Lesy ČR a.s. Stavba probíhala od července do října, slavnostní otevření bylo 28. října 2010. Jde o dřevěnou věž o výšce 17 metrů s vnitřním točitým ocelovým schodištěm o šedesáti pěti schodech a jediným vyhlídkovým ochozem ve 12 metrech. \n\nPěšky po modré turistické značce z obce Říčky v Orlických horách, po zelené z Horní Rokytnice popřípadě po Jiráskově cestě (červená TZ) od tvrze Hanička. Nejbližší železniční stanice je Rokytnice v Orlických horách. Rozhledna je přístupná po celý rok.\n\nZ rozhledny je kruhový výhled na Orlické hory, Králický Sněžník, do Kladska, rozhlednu na Suchém vrchu, okolí Rychnova nad Kněžnou a Žamberku.\n\n"}
{"id": "636348", "url": "https://cs.wikipedia.org/wiki?curid=636348", "title": "Māris Bružiks", "text": "Māris Bružiks\n\nMāris Bružiks (* 25. srpna 1962, Pļaviņas, Lotyšská SSR) je bývalý sovětský a později lotyšský atlet, dvojnásobný halový mistr Evropy v trojskoku.\n\nV roce 1992 na halovém ME v italském Janově skončil na 4. místě a reprezentoval na letních olympijských hrách v Barceloně, kde obsadil výkonem 16,80 metru 10. místo. O rok později získal stříbrnou medaili na halovém MS v Torontu. Na MS v atletice 1993 ve Stuttgartu neprošel jen těsně z kvalifikace.\n\n\n"}
{"id": "636350", "url": "https://cs.wikipedia.org/wiki?curid=636350", "title": "Ruský letopis", "text": "Ruský letopis\n\nRuské letopisy představují složitý komplex písemných vyprávěcích pramenů, které jsou prakticky všechny \"svody\", to znamená sbírkami či kompilacemi, které byly sestaveny z již existujících textů a poté upraveny, doplněny a redakčně sjednoceny. To zjistil koncem 19.století významný ruský filolog Alexej Alexandrovič Šachmatov, který položil základy letopisného bádání. Ani jeden z nám známých letopisů – \"Povest vremennych let\" nevyjímaje – není originální prací jediného tvůrce, ale výsledkem činnosti mnoha pokolení autorů, redaktorů a těch, kdo letopisy sestavovali. \n\nVětšina dochovaných letopisných pramenů začíná shodným textem, jenž byl podle úvodních slov nazván \"Povest vremennych let\". Jedná se o jeden z nejstarších svodů, jehož text byl zachován díky letopisné tradici, za autora původního, ale nedochovaného textu je považován mnich Pečorského kláštera v Kyjevě Nestor. Vypráví o prvotních ruských dějinách do počátku 2.desetiletí 12.století, to znamená o genezi a dalších osudech Kyjevské Rusi. Samostatný rukopis, který by obsahoval text \"Povesti\" v původní podobě neexistuje, respektive nebyl dosud objeven. Po rozpadu starého ruského státu ve 12.století se formovala regionální centra politické moci, v nichž začaly být vedeny místní letopisy. Protože nově se utvářející ruská knížectví neměla dosud vlastní dějiny, byla předchozí historická etapa prezentována v jejich letopisech Povestí vremennych let. Později docházelo k jejímu krácení nebo naopak doplňování vsuvkami či spojování s jinými texty. Ve všech rukopisech navazuje na Povest vyprávění, které je většinou dovedeno do konce 16.století\n\nNejvýznamnější souhrnnou edicí ruských letopisů je (: По́лное собра́ние ру́сских ле́тописей, čti Polnoje sobranije russkich letopisej, zkr. PSRL (ПСРЛ). Název lze přeložit jako Kompletní soubor ruských letopisů, cituje se však v originále.\n\nPráce na edici byly započaty okolo roku 1830 a dosud nebyly zdaleka dokončeny. Texty jsou vydávány v originálním znění, s různými názory ohledně některých spisů, ale bez překladu a komentáře (někdy jen s krátkými poznámkami). \n\nPředpokládalo se, že budou letopisy vydány najednou, avšak rozsah díla takovýto plán vůbec neumožňuje.\nV roce 1828 na návrh Akademie věd byla nařízením Mikuláše I. vytvořena archeografická expedice pověřená shromážděním různých pramenů o historii ruských zemí. Za účelem vydání sebraných spisů byla v roce 1834 vytvořena Archeografická komise. Jedním z jejích nejdůležitějších úkolů bylo systematické vydávání ruských letopisů ze série PSRL .\n"}
{"id": "636358", "url": "https://cs.wikipedia.org/wiki?curid=636358", "title": "Čoson Ilbo", "text": "Čoson Ilbo\n\nČoson Ilbo ( , doslova \"Korejský deník\") je jedním z hlavních novin v Jižní Koreji. Deník byl založen v roce 1920 a dnes má přibližně 2,2 miliónu čtenářů. Kromě tištěných novin provozuje také webové stránky chosun.com, které jsou vůbec nejnavštěvovanějším jihokorejským zpravodajským webem a kde jsou zprávy dostupné také anglicky, čínsky a japonsky.\n\nJméno pochází od severokorejského jména pro Koreu, které je odvozeno od dynastie Čoson.\n\n"}
{"id": "636361", "url": "https://cs.wikipedia.org/wiki?curid=636361", "title": "Pozemní hokej na Letních olympijských hrách 1976", "text": "Pozemní hokej na Letních olympijských hrách 1976\n\nPozemní hokej na LOH 1976 v Montrealu zahrnoval pouze turnaj mužů. Všechny zápasy tohoto turnaje se odehrály ve dnech 18. - 30. července 1976 na stadionu Percival Molson Memorial Stadium.\n\nTurnaje se původně mělo zúčastnit 12 mužstev, která měla být rozdělena do 2 šestičlenných skupin, ve kterých se mělo hrát způsobem jeden zápas každý s každým a poté 2 nejlepší týmy z každé skupiny měly postoupit do semifinále, týmy na 3. a 4. místě měly hrát o 5. až 8. místo a týmy na 5. a 6. místě měly hrát o 9. až 12. místo. Z důvodu bojkotu her ze strany většiny afrických států na protest proti rostoucímu rasismu se však z turnaje na poslední chvíli odhlásilo družstvo Keni a tak se turnaje zúčastnilo pouze 11 mužstev. Program turnaje zůstal nezměněn, pouze zápasy ve kterých měla původně hrát Keňa se neodehrály.\n\n\n\n\n\n\n\n\n\n\n\n"}
{"id": "636401", "url": "https://cs.wikipedia.org/wiki?curid=636401", "title": "Hořící most", "text": "Hořící most\n\nHořící most (v anglickém originále \"The Burning Bridge\") je druhý díl série \"Hraničářův učeň\" australského spisovatele Johna Flanagana.\n\nDruhý díl čtrnáctidílné série začíná pronásledováním wargalů Willem a Haltem. Jsou svědky vražedného útoku wargalů na Morgarathova služebníka. Hraničářům se podaří wargaly zabít a od jejich oběti získat tajné Morgarathovy plány útoku na Araluen. Díky těmto plánům rozhodne král o rozmístění svých sil na jihu království u soutěsky Tří stupňů. Haltův bývalý učeň Gilan dostane za úkol dovézt poselství celtickému králi, na které s sebou vezme Willa a Horáce jako doprovod. V Celtice projíždí opuštěnými městy a naleznou dívku jménem Evanlyn, jedinou přeživší útoku wargalů na družinu její paní, která cestovala z Celticy. Jakožto jediná která přežila podává Gilanovi a jeho druhům svědectví a informace o dění v Celtice, která byla napadena Morgarathovým vojskem.\n\nRáno Gilan odjíždí dříve, aby podal králi zprávy o tom, že Celtika byla napadena, a proti Morgarathovi jim nepomůže. Will, Horác a Evanlyn se vrací domů, cestou však spatří jednotku wargalů, kteří odvádějí celtické horníky. Rozhodnou se je sledovat, aby zjistili, kam horníky odvádějí – vědí, že každá maličkost může vyhrát nastávající válku. Objeví veliký dřevěný most přes Trhlinu, který horníci pod vedením wargalů staví. Přes most by mohla přejít celá armáda. Will se v noci vydá přes most a náhodou vyslechne rozhovor skupiny Skandijců. Zjistí, že Morgarath plánuje napadnout království ze tří stran, což by mělo katastrofální následky, a rozhodne se most zničit. V noci se ho s Evanlyn pokusí zapálit, ale neúspěšně. Druhý pokus už je úspěšný. Vzhledem k neúspěšnému prvnímu pokusu se však nestihnou včas vrátit k Horácovi a jsou zajmuti skandijskou jednotkou. Horác to vše sleduje a okamžitě vyrazí ke králi. Gilan mezitím králi sdělil vše, co se stalo, a zjišťuje, že Evanlyn je ve skutečnosti princezna Kasandra – králova dcera. Král ale nemarnil čas a vyslal oddíl vojáků vedených Haltem a Gilanem, aby doprovodil princeznu zpět ke králi. Cestou však oddíl narazí na Horáce, který jim podává zprávu o zajetí Willa a princezny Skandijci a o zničení mostu. Díky informacím od Horáce se král stihne připravit na léčku a Morgarathovi wargalové jsou rozehnáni těžkou kavalerií. Pán Deštných a Temných hor byl donucen vyjednávat. Chce rozhodnout celou válku soubojem a má v úmyslu vyzvat někoho z králových rytířů, ale než tomu stačí někdo zabránit, vyzve ho Horác. Ten po dlouhém boji zvítězí. Skandijci využijí zmatku a odvádějí Willa a Evanlyn na loď na které se chystají odplout do Skandije a Willa s Evanlyn vzít do otroctví. Halt je co nejrychleji pronásleduje, ale přesto přijde až ve chvíli, kdy jejich loď odplouvá. Halt si to vyčítá a přísahá, že Willa najde.\n\n"}
{"id": "636411", "url": "https://cs.wikipedia.org/wiki?curid=636411", "title": "Metylester řepkového oleje", "text": "Metylester řepkového oleje\n\nMethylester řepkového oleje (zkratka MEŘO, nebo FAME z anglického \"Fatty acid methyl ester\") je látka, která se vyrábí esterifikací. Během této reakce se mísí surový řepkový olej společně s metanolem za přítomnosti alkalických hydroxidů jako katalyzátorů, která probíhá buď za běžné, nebo i zvýšené teploty (v závislosti na zvolené technologii). Získaný MEŘO se izoluje od vedlejšího produktu – surového glycerínu – a čistí. Vedlejším produktem výroby metylesteru je surová glycerínová fáze (GVS), kterou lze použít dále v chemickém průmyslu, nebo může být spalována jako alternativní zdroj energie.\n\nMEŘO se používá jako významné biopalivo do vznětových motorů, kde nahrazuje tradiční fosilní palivo naftu.\n\n"}
{"id": "636424", "url": "https://cs.wikipedia.org/wiki?curid=636424", "title": "SŽ", "text": "SŽ\n\nZkratka SŽ může znamenat: \n"}
{"id": "636430", "url": "https://cs.wikipedia.org/wiki?curid=636430", "title": "InnoTrans", "text": "InnoTrans\n\nInnoTrans je největší světový veletrh zaměřený na železnici. Koná se ob dva roky v Berlíně. Veletrh se od roku 2000 koná v září, předchozí InnoTransy v roce 1996 a 1998 se konaly v říjnu. Vůbec první InnoTrans se konal od 15. do 20. října roku 1996. Od jeho založení stoupá počet vystavovatelů i velikost veletrhu, v roce 2018 zde vystavovalo 3 062 firem ze 60 zemí a veletrh navštívilo 153 421 odborných návštěvníků ze 149 zemí. Vlakové soupravy jsou vystaveny také ve venkovních prostorách výstaviště na 3,5 km dlouhé trati.\n\nV letech, kdy se nekoná InnoTrans, se jako doplněk koná nový veletrh BUS2BUS, který je zaměřený na veřejnou dopravu.\n\nV pořadí třináctý ročník veletrhu proběhne 22. – 25. září 2020, široká veřejnost pak může veletrh navštívit následující víkend.\n\nHlavní cílovou skupinou veletrhu jsou dopravní společnosti a výrobci dopravní techniky. Vedle nich cílí veletrh i na stavební firmy, vědce a média. \n\nVeletrh Innotrans pořádá dny pro veřejnost, kdy jej mohou navštívit i návštěvníci, kteří nepracují v oboru. Tyto dny se zpravidla konají o víkendu a cena vstupenek pro laické návštěvníky je spíše symbolická. Do roku 2008 byl vstup na tyto dny zdarma, poté se cena průběžně zvýšila na 3 Eura. Veřejnosti je zpřístupněna venkovní expozice s vystavenými vozy a technikou. Pro návštěvníky je také připraven bohatý doprovodný program. \n\n"}
{"id": "636432", "url": "https://cs.wikipedia.org/wiki?curid=636432", "title": "Jan Měšťák", "text": "Jan Měšťák\n\nJan Měšťák (* 26. srpna 1944 Praha) je český lékař specializující se v oboru plastická chirurgie, vysokoškolský pedagog, přednosta Kliniky plastické chirurgie 1.lékařské fakulty Univerzity Karlovy a Fakultní nemocnice na Bulovce v Praze a její zakladatel.\n\nPůsobí také jako vedoucí Subkatedry plastické chirurgie Institutu postgraduálního vzdělávání ve zdravotnictví, vedoucí Centra komplexní chirurgické péče o ženy s onemocněním prsu Fakultní nemocnice na Bulovce a jako vedoucí lékař soukromé kliniky Esthé v Praze.\n\nJan Měšťák je absolventem Lékařské fakulty UK v Praze. Získal atestaci ze všeobecné chirurgie a poté pracoval více než 20 let na Klinice plastické chirurgie 3. lékařské fakulty Univerzity Karlovy v Praze, kde po atestaci z plastické chirurgie také habilitoval. Ve své vědeckovýzkumné činnosti se zaměřil především na problematiku obličejových rozštěpů. Jako autor či spoluautor se podílel na více než 100 odborných pracích. S jeho přispěním vzniklo několik monografií v oboru plastické chirurgie a estetické chirurgie a spolupodílel se na učebních textech pro posluchače lékařských fakult a na několika výzkumných úkolech Ministerstva zdravotnictví České republiky. Řadu let působil ve funkci tajemníka Hlavní problémové komise plastické chirurgie Ministerstva zdravotnictví České republiky pro vědu a výzkum.\n\nKromě členství ve Společnosti plastické chirurgie a Společnosti estetické chirurgie J.E.Purkyně je také členem mezinárodních společností plastické chirurgie IPRAS, ESPRAS, EBOPRAS.\n\n\n\n"}
{"id": "636436", "url": "https://cs.wikipedia.org/wiki?curid=636436", "title": "ATE", "text": "ATE\n\nATE může označovat:\n"}
{"id": "636440", "url": "https://cs.wikipedia.org/wiki?curid=636440", "title": "Saitó Musašibó Benkei", "text": "Saitó Musašibó Benkei\n\nSaitó Musašibó Benkei ( , moderními znaky 武蔵坊 弁慶 [Musašibó Benkei] 西塔 武 蔵 坊 弁 庆) (1155–1189), zvaný též jednoduše Benkei, byl japonský bojový mnich (sóhei), který sloužil Minamotu Jošicunovi. Obvykle je popisován jako muž velké síly a oddanosti a jeho příběh je součástí japonského folklóru. Jeho životní příběh je zkrášlen a zkreslen v dramatech divadla kabuki a divadla Nó, takže pravdu nelze odlišit od legendy.\n"}
{"id": "636446", "url": "https://cs.wikipedia.org/wiki?curid=636446", "title": "Rada hlavního města Prahy", "text": "Rada hlavního města Prahy\n\nRada hlavního města Prahy (RHMP) je volena Zastupitelstvem hlavního města Prahy. Má 11 členů, mezi něž patří primátor hlavního města Prahy, 4 náměstkové primátora a 6 dalších radních. Schůze rady se konají každé úterý (případně podle potřeby i jinak) a jsou, na rozdíl od schůzí zastupitelstva, neveřejné. O průběhu schůze se pořizuje zápis, do kterého má každý občan právo nahlédnout.\n\nRada má podle zákona o hlavním městě Praze podobný účel, postavení a kompetence jako rady obcí a rady krajů. Je výkonným orgánem zastupitelstva, zabezpečuje hospodaření města podle rozpočtu schváleného zastupitelstvem, rozhoduje o rozdělování dotací do určité výše, schvaluje pojmenování a přejmenování ulic a veřejných prostranství. Vydává též nařízení hlavního města Prahy v přenesené působnosti.\n\n\n\n23. 5. 2013 byl zastupitelstvem v tajném hlasování odvolán primátor Bohuslav Svoboda, náměstek primátora Josef Nosek a radní Aleksandra Udženija (všichni tři ODS). Radní Mgr. Ivan Kabický a Radek Lohynský (oba ODS) na své funkce v radě následně rezignovali. V Radě zůstali tito členové:\n\n\nV noci z 22. na 23. 10. 2015 byli zastupitelstvem odvoláni:\n\nV radě zůstali tito členové:\n\nPo téměř půlročních neshodách v koalici, byla 28. 4. 2016 podepsaná staronová koaličnní smlouva mezi původními stranami ANO, ČSSD a Trojkoalice (SZ, STAN a KDU-ČSL). Má hlasy 34 z 65 zastupitelů.\n\n\nDne 7. října po volbách do Zastupitelstva hlavního města Prahy 2018 se domluvily Česká pirátská strana, Praha sobě a Spojené síly pro Prahu (TOP 09 a STAN), že v pondělí 8. října začnou jednat o společné koalici. Hnutí Praha sobě již před volbami prohlásilo že nechce spolupracovat se stranami ODS a ANO 2011. Podobný názor zastávali také Piráti, zatímco Spojené síly pro Prahu jednoznačně odmítly spolupráci s hnutím ANO. Dne 25. října bylo po vyjednávání programů oznámeno rozdělení personálií. Koaliční smlouva byla podepsána 12. listopadu 2018. Koalice tak získala celkem 39 hlasů z 65.\n\nAdriana Krnáčová předala primátorský post Zdeňku Hřibovi dne 15. listopadu 2018, kdy byl na ustavujícím zasedaní nového zastupitelstva zvolen hlasy koalice primátorem. První oficiální jednání rady se konalo 20. listopadu 2018.\n\n"}
{"id": "636465", "url": "https://cs.wikipedia.org/wiki?curid=636465", "title": "Rákóczi", "text": "Rákóczi\n\nRákóczi (dříve psáno \"Rákóczy\") je jméno uherského šlechtického rodu. Označuje více významných osobností:\n\n\n\n\nU těchto jmen se někdy můžeme setkat s jejich slovenskými (Juraj místo Jiří, Rákoci místo Rákóczi) nebo maďarskými (Ferenc místo František, György místo Jiří) podobami.\n"}
{"id": "636466", "url": "https://cs.wikipedia.org/wiki?curid=636466", "title": "Józef Kupny", "text": "Józef Kupny\n\nDr. Józef Piotr Kupny (* 23. února 1956 Dąbrówka Wielka u Piekar Śląských, Polsko) je polský sociolog náboženství a římskokatolický církevní představitel, od roku 2005 pomocný biskup katovický a titulární biskup vanarienský, od roku 2013 arcibiskup ve Vratislavi.\n\nPo absolvování všeobecně vzdělávacího lycea v Chorzówě studoval v letech 1975-83, s přerušením na dva roky vojenské služby, na Slezském vyšším duchovním semináři v Krakově (od 1980 v Katovicích). Dne 31. března 1983 byl vysvěcen na kněze. V letech 1983-86 pracoval ve farní správě na sídlišti \"Osiedlo Tysiąclecia\" v Katovicích, současně studoval teologii na teologické fakultě Akademie katolické teologie (nyní Univerzita kardinála Stefana Wyszyńského) ve Varšavě. V letech 1986-1993 absolvoval magisterské (1990) a doktorské (1993) studium sociologie na Katolické univerzitě v Lublinu a v období 1992-2001 pracoval na katedře katolické sociologie fakulty společenských věd této univerzity. Poté do roku 2006 vykonával funkci rektora Slezského vyššího duchovního semináře v Katovicích.\n\nV této době se Józef Kupny činně účastnil vědeckého života jak přednášením na různých vzdělávacích institucích, tak účastí na vědeckých konferencích a publikační činností. Je členem Polské sociologické společnosti, Polské teologické společnosti v Krakově a Vědecké společnosti Katolické univerzity v Lublinu. Zabýval se zejména sociologií náboženství a sociologií farnosti.\n\nHlavní díla:\n\nRoku 2003 získal Józef Kupny titul kaplana Jeho Svátosti a dne 21. prosince 2005 byl jmenován pomocným biskupem arcidiecéze katovické a titulárním biskupem z Vanariony (\"Vanarionensis\"). Nahradil tak biskupa Stefana Cichého, který se téhož roku stal diecézním biskupem lehnickým. Biskupské svěcení přijal Kupny 4. února 2006 v katovické katedrále Krista Krále z rukou arcibiskupa Damian Zimoń. Za heslo si vybral \"Chrystus nas umiłował\". Po jmenování se vzdal vedení arcidiecézního semináře, nadále však přednáší sociologii náboženství na teologické fakultě Slezské univerzity v Katovicích.\n\n18. května 2013 ho papež František jmenoval arcibiskupem arcidiecéze vratislavské.\n\n"}
{"id": "636470", "url": "https://cs.wikipedia.org/wiki?curid=636470", "title": "Kenaan (biblická postava)", "text": "Kenaan (biblická postava)\n\nKenaan či Kanán (hebrejsky \"\" \"Kena'an\") je starozákonní postava, syn Chámův a vnuk Noemův. \n\nPodle biblické tradice Noe svého vnuka proklel, aby tak potrestal svého syna Cháma, který jej přistihl nahého a opilého: \nChám bývá uváděn jako praotec Chamitů, mezi nimiž je Kenaan otcem Kananejců (Kenaánců), tedy původních obyvatel zaslíbené země před příchodem Izraelitů. Od Kenaana je tak podle biblické tradice odvozen právě i název Země zaslíbené, Kanaánu, tj. především dnešní Palestiny, Izraele a části Sýrie a Libanonu. \n\nSkutečný původ jména je nejspíš opačný (tj. jméno praotce Kenaana je odvozeno od jména země) a bývá obvykle vysvětlován jako „nížina“ – ze semitského kořene \"knʿ\". Jméno je nicméně doloženo již v churritských textech z 15. st. př.n.l. jako \"kinaḫḫu\", což je zároveň churritské slovo pro purpurovou barvu, a pokud by byl jeho původ churritský, znamenalo by tedy patrně „purpurová země“ (což je i význam řeckého názvu této oblasti: \"φοῖνιξ\", \"foinix\"). Zda je původ jména semitský, či churritský je ovšem nejisté.\n\nOd Kenaanova jména byl odvozen i středověký hebrejský název pro kraje obývané západními Slovany, \"’ereṣ Kena’an\", užívaný především pro oblast dnešního Česka a Saska. Podobně jako území dnešního Německa až po západní břeh Labe židé pojmenovali \"Aškenaz\" (Genesis 10, 3), západoslovanský region (od Labe na východ, tedy včetně části území dnešního Německa) nazývali \"’ereṣ Kena’an\", tedy „Země kanaánská“, z čehož je odvozen i středověký hebrejský výraz pro západoslovanské jazyky, především pro češtinu, \"„lešon Kena’an“\". Krom toho, že jistou roli zde sehrála konotace s názvem, Země zaslíbené, bývá jako motivace obvykle označován fakt, že Slované obchodovali s otroky, přičemž do otroctví prodávali i své vlastní soukmenovce. \n"}
{"id": "636472", "url": "https://cs.wikipedia.org/wiki?curid=636472", "title": "Holokrčka", "text": "Holokrčka\n\nHolokrčka je slepice, která se chová především jako nosné a okrasné plemeno.\n\nHolokrčka pochází z rumunské Transylvánie. V Česku patří mezi oblíbená plemena. Na výstavách vyvolává buď obdiv nebo opovržení.\n\nTypickým znakem holokrčky je neopeřený krk. Pírka na krku jsou nepřípustná a takovéto zvíře je okamžitě na výstavě diskvalifikováno nebo v nejlepším případě je velmi nízko ohodnoceno. Holokrkost se dědí a kuřata se líhnou již s neopeřeným krkem. Nejčastěji se chová v červeném, černém a bílém barevném rázu. Snáší až 180 vajec a někdy se udává, že je to nejlepší nosná okrasná slepice. Holokrčky jsou velmi odolné a otužilé slepice. Kvokavost není příliš častá, ale samozřejmě se může objevit.\n\n\n"}
{"id": "636473", "url": "https://cs.wikipedia.org/wiki?curid=636473", "title": "Výklad snů", "text": "Výklad snů\n\nVýklad snů (v německém originále Die Traumdeutung) je kniha zakladatele psychoanalýzy Sigmunda Freuda.\n\nVýklad snů patří k nejznámějším Freudovým knihám. Poprvé vyšla roku 1899 v nakladatelství Franz Deuticke. Nakladatel nicméně knihu plánoval na rok 1900, a proto je v prvním vydání uvedeno právě toto vročení. S distribucí však začal již na konci roku 1899.\n\nKniha je považována za klíčový Freudův spis, neboť kromě popisu techniky výkladu snu obsahuje i definici pojmů vědomí a nevědomí (v pozdějších vydáních poté ještě předvědomí) a také tzv. Oidipovského komplexu.\n\nFreud v knize analyzuje především své vlastní sny a Výklad snů je tak jedním z klíčových informačních zdrojů Freudových životopisců, jiné možné zdroje Freud systematicky ničil.\n\nKniha se dlouho nemohla u čtenářů prosadit, za prvních deset let se prodalo jen něco přes 300 výtisků.\n\n"}
{"id": "636474", "url": "https://cs.wikipedia.org/wiki?curid=636474", "title": "Alexander Fraser Tytler", "text": "Alexander Fraser Tytler\n\nAlexander Fraser Tytler, lord Woodhouselee (15. října 1747 – 5. ledna 1813) byl ve Skotsku narozený britský právník, spisovatel a historik.\n\nNěkolik let byl profesorem všeobecné historie a řeckého a římského starověku na univerzitě v Edinburgu. Byl rovněž členem senátu právnické akademie a George Commissioner of Justiciary (soudní dozor) ve Skotsku.\n\nNapsal pojednání důležité z pohledu teorie překladu, Essay on the Principles of Translation (London, 1790). Uváděl v něm, že překlad by měl plně reprezentovat:\n\nVe svých textech (originál např. http://books.google.com/books?vid=OCLC02547184) představuje cynický pohled na demokracii obecně, a na zastupitelské demokracie představované republikami speciálně. Věřil, že \"čistá demokracie je chiméra,\"a že \"všechny vlády jsou v zásadě svou povahou monarchie.\" V diskusi aténské demokracie poté co uvedl, že velký počet obyvatel byl vlastně zotročen, pokračoval: \"Ani nadřazené třídy ve skutečnosti nepožívaly radost z rozumné svobody a nezávislosti. Oni byli trvale rozděleni do frakcí, které se podlézavě zařadily pod štíty napadajících se demagogů; a tito udržovali svůj vliv nad svými přívrženci prostřednictvím té nejhanebnější korupce a úplatkářství, čerpajících z prostředků získaných pouze z drancování veřejných peněz.“\n\nNa téma míry svobody, které požívali lidé v republice a demokracii, napsal: \"Lidé si lichotili, že mají svrchovanou moc. To ale ve skutečnosti byla slova bez významu. Bylo pravdou, že volili správce (místodržící). Ale jak byly tyto volby uskutečňovány? Na každé úrovni voleb masou lidí – pod vlivem těchto správců samotných, a způsobem přímo protikladným ke svobodné a nestranné volbě, tou nejpodlejší korupcí a úplatkářstvím. Ale jakmile tito správci byli jednou vybráni, kde zůstala ta svoboda lidí, kterou se tak chlubili? Museli se podrobit jejich pravidlům a kontrole a vzdát se ve stejné míře své přirozené svobody, svobody své vůle a ovládat své jednání, jako kdyby byli pod nadvládou monarchy.“\n\nOdmítá optimističtější vizi demokracie od autorů jako Montesquieu jako \"nic lepšího, než Utopickou teorii, nádhernou chiméru, popisují stav společnosti, která nikdy nebyla a nikdy nemůže existovat; republiku ne lidí, ale andělů\" protože \"když člověk je puzen láskou k moci - vášní viditelnou i u kojence, a společnou dokonce i s nižšími tvory - bude usilovat o osobní převahu na úkor všech věcí obecného zájmu, nebo se přinejlepším bude zabývat prosazováním veřejného blaha jako prostředkem k získání individuální jedinečnosti a povýšení sebe sama: bude prosazovat zájmy státu z důvodu té sobecké, ale nejužitečnější žádostivosti udělat se sám důležitým v té instituci, kterou zvelebuje. Takový je skutečný obraz člověka jako politického činitele.“\n\nJe třeba ale uvést, že přiznává, že existují individuální výjimky z pravidla, a že je připraven přijmout: \"že tato forma vlády je nejvhodnější pro vytváření, ačkoli nepříliš často, ale nejvýrazněji, příkladů ctnosti jednotlivců\". Paradoxně proto, že: „demokratická vláda staví více překážek pro nesobecké vlastenectví, než jakékoliv jiné formy. K jejich překonání je nezbytný takový stupeň nezbytné ctnosti, která není třeba v jiných situacích, kdy jsou překážky menší a je jich méně. Povaha republikánské vlády dává každému příslušníkovi státu rovné právo pěstovat si ambice a usilovat o nejvyšší úřady společenství, dává každému jedinci stejných nároků s jeho kolegy usilovat o vládu jako celek. \"\n\nVěřil, že demokratické formy vlády jako byly v Řecku a Římě mají přirozený vývoj od počátečních ctností k postupné korupci a úpadku. V Řecku, například, tvrdí, že \"vlastenecký duch a láska k vynalézavé svobodě ... se postupně poničily, jak národ rostl v moci a nádheře.\" Dále zobecnil: \"Vlastenectví vždy existuje v největší míře v primitivních národech a v raném období společnosti. Stejně jako všechny ostatní city a vášně, prosazuje se s největší silou tam, kde se setkává s největšími potížemi ... ale ve stavu klidu a bezpečí, když nemá svou potřebu výživy, chřadne a rozkládá se. \"… \"Je to zákon přírody v němž žádná zkušenost dosud nenalezla výjimku, že rostoucí velkolepost a bohatství národa musí být vyvážena poklesem jeho hrdinských ctností.\"\n\nNásledující neověřená citace byla přičítána právě jemu, především jako součást delšího textu, který se začal rozšiřovat na internetu krátce po roce 2000 v době prezidentských voleb v USA.\n\"\"Demokracie má vždy dočasný charakter; jednoduše nemůže existovat jako permanentní forma vlády. Demokracie může trvat pouze tak dlouho, nežli voliči zjistí, že si mohou odhlasovat velkorysé výhody na účet státní pokladny. Od této chvíle hlasuje většina vždy pro ty kandidáty, kteří jí slibují nejvíce požitků z veřejných financí, s tím výsledkem, že každá demokracie vždy zkolabuje kvůli nedostatku finanční odpovědnosti, následované vždy diktaturou.\"\n\nPrůměrná doba trvání velkých světových civilizací od počátku historie byla přibližně dvě století. Během této doby všechny vždy procházely těmito stádii:\n\nNeexistuje žádný písemný důkaz, že autorem tohoto výroku je on sám. Sestává ze dvou citací, které se u sebe neobjevily před rokem 1970. První (italikou) se objevila prvně (v mírně odlišné podobě a s autorstvím připisovaným právě jemu) v roce 1951 a druhá se prvně objevila v roce 1943 v řeči H. W. Prentise, presidenta Armstrong Cork Company.\n"}
{"id": "636477", "url": "https://cs.wikipedia.org/wiki?curid=636477", "title": "Gerard Bernacki", "text": "Gerard Bernacki\n\nGerard Bernacki (3. listopadu 1942 Książenice, Německá říše – 21. prosince 2018 Prudník) byl polský římskokatolický církevní představitel, v letech 1988–2012 pomocný biskup katovický a titulární biskup z Oppida Consilina.\n\nPo střední škole ekonomické studoval na Slezském vyšším duchovním semináři v Krakově (1961-67) a 4. června 1967 byl vysvěcen na kněze. Do roku 1973 působil ve farní správě (Orzesze, Bielsko-Biała), v letech 1974-77 v diecézním rekolekčním domě v Kokoszycích. Poté pokračoval ve studiu v Římě na Gregoriánské univerzitě (1979 získal doktorát teologie vnitřního života) a poté na Papežské univerzitě sv. Tomáše Akvinského (Angelicum). Po návratu do své diecéze se 21. října 1984 stal proboštem u kostela P. Marie Bolestné v Rybniku.\n\nV letech 1984-88 byl tajemníkem diecézních biskupů Herberta Bednorze a Damiana Zimoně a 18. března 1988 jej papež Jan Pavel II., jmenoval pomocným biskupem diecéze katovické a titulárním biskupem z Oppida Consilina (\"Consilinus seu Marcellianensis\", italsky Sala Consilina). Biskupské svěcení mu udělil kardinál Franciszek Macharski dne 16. dubna téhož roku. Za své heslo si biskup Bernacki zvolil \"Quodcumque dixerit vobis, facite\" (Dělejte, cokoli vám řekne). Působil od té doby jako generální vikář arcidiecéze. Dne 31. ledna 2012 přijal papež Benedikt XIV. jeho rezignaci ze zdravotních důvodů.\n\nGerand Bernacki byl členem III. řádu sv. Františka.\n\n\n"}
{"id": "636478", "url": "https://cs.wikipedia.org/wiki?curid=636478", "title": "Task State Segment", "text": "Task State Segment\n\nTask State Segment (TSS) je segment stavu úlohy. Slouží k uložení kontextu procesoru, kterému je odebráno řízení. Každá úloha má svůj vlastní Task State Segment. Na segment TSS ukazuje popisovač systémového segmentu, který je uložen pouze v GDT (Global Descriptor Table). V registru TR je uložen selektor na TSS úlohy, kterou momentálně zpracovává procesor.\n"}
{"id": "636482", "url": "https://cs.wikipedia.org/wiki?curid=636482", "title": "TSS", "text": "TSS\n\nZkratka TSS může mít více významů:\n\n"}
{"id": "636484", "url": "https://cs.wikipedia.org/wiki?curid=636484", "title": "Kostel Panny Marie Karmelské", "text": "Kostel Panny Marie Karmelské\n\nKostelů zasvěcených Panně Marii Karmelské je více:\n\n"}
{"id": "636485", "url": "https://cs.wikipedia.org/wiki?curid=636485", "title": "Kenaan (rozcestník)", "text": "Kenaan (rozcestník)\n\nKenaan, Kanaán či Kanán (někdy též Kenaán, Kanaan, Kenán apod.), z hebrejského (\"Kena’an\"), může být:\n\n\nSouvisející:\n\nVerze téhož jména v jiných jazycích:\n"}
{"id": "636489", "url": "https://cs.wikipedia.org/wiki?curid=636489", "title": "Správce logických disků", "text": "Správce logických disků\n\nSprávce logických disků (příkaz codice_1) je v informatice program pro správu logických svazků pro Microsoft Windows NT vyvinutý společností Microsoft a Veritas Software. Byl představen s operačním systémem Windows 2000 a je obsažen v systémech Windows XP, Windows Server 2003, Windows Vista a Windows 7. Správce logických disků je snap-in v rámci MMC konzole, který je označován jako \"Správa disků\" (\"Ovládací panely\" – \"Nástroje pro správu\" – \"Správa počítače\" – \"Úložiště\" – \"Správa disků\").\n\nZákladním způsobem rozdělení disku jsou primární a rozšířené diskové oddíly. Všechny verze systému Microsoft Windows (včetně Windows 7) používají tradiční běžné rozdělení disku, které je převzato ze systému DOS, který byl jejich předchůdcem. Kromě toho Windows NT používají tak zvané \"Dynamické disky\", kdy je disk chápán jako celek a teprve na něm jsou vytvářeny svazky. Svazek může obsahovat více spojených disků, takže svazek se může rozkládat na více fyzických discích. Na svazcích je pak možné vytvořit jakýkoliv souborový systém stejným způsobem, jako na běžných oddílech.\n\nDisky s běžnými oddíly lze změnit na dynamické disky, avšak změna z dynamického disku zpět na běžné oddíly není jednoduchá. V takovém případě je nutné data na dynamickém disku nejprve zazálohovat na jiné místo, pak může být disk přerozdělen na oddíly, přičemž jsou ztracena všechna uložená data a nakonec je možné nakopírovat data zpět na disk z dříve vytvořené zálohy.\n\nDynamické disky poskytují možnosti pro softwarové implementace RAID. Hlavní nevýhodou dynamických disků v systému Microsoft Windows je, že jsou podporovány pouze na systému Windows 2000 nebo novějších (kromě verzí Windows XP Home Edition a Windows Vista Home Basic a Premium) nebo linuxovém jádře od verze 2.4.8.\n\nDynamické disky Windows ukládají metadata do databází na použitých discích. Na dynamickém disku je možné vytvořit až 2000 dynamických svazků, ale Microsoftem doporučený maximální počet je 32.\n\nPoznámka 1: Dynamické disky neukládají metadata do tabulky oddílů MBR, ale do 1 MiB oblasti na konci disku, která není přiřazena žádnému oddílu. Nástroje pro správu disku v systému Windows XP toto volné místo nedovolí použít, ale nástroje jiných operačních systémů tento prostor použít dovolí.\n\nSpráva disků ve Windows Vista vytváří oddíly zarovnané na násobky jednoho MiB, čímž ignoruje předchozí úmluvy geometrie CHS. Jinými slovy, správce disků ve Vista se chová jako při geometrii 2048 sektorů na stopu/hlavu a 1 stopa/hlava na cylindr (alokační jednotka je 512 bajtů, takže 2048 sektorů je 1 MiB).\n\nDynamický svazek je otevřený formát firmy Microsoft vyvinutý společně s firmou Veritas (koupil ji Symantec). Dynamické svazky přinášejí schopnost rozšířit úložný prostor na více, než jeden fyzický pevný disk (běžné diskové oddíly jsou omezeny na jeden disk a jejich velikost nelze snadno změnit). Dynamické svazky umožňují přizpůsobit velikost a přidat další volný prostor ze stejného disku nebo i z jiných fyzických disků. Dynamické svazky, které zahrnují různé fyzické disky se nazývají rozložené svazky. V současné době může rozložený svazek obsahovat maximálně 32 disků.\n\nHlavní rozdíly mezi základním a dynamickým diskem:\n\n\nDynamické disky umožňují flexibilnější konfigurace bez nutnosti restartu systému. Některá místa na konci disku jsou vyhrazena k případné instalaci či inovaci základního disku na dynamický disk. Informace Dynamického disku jsou uloženy na konci disku. Množství, které je vyhrazeno, je minimálně jeden cylindr nebo 1 MB. Jeden cylindr může být až 8 MB (důvod, proč je zde nevyužitých 8 MB diskového oddílu je, že vždy když se instaluje operační systém Windows, jsou jim využity), záleží na geometrii disku.\n\nOperace společné základních a dynamických disků jsou následující:\n"}
{"id": "636528", "url": "https://cs.wikipedia.org/wiki?curid=636528", "title": "Spenglerův pohár 1998", "text": "Spenglerův pohár 1998\n\n72. ročník Spenglerova poháru se uskutečnil od 26. do 31. prosince 1998. Všechny zápasy se hrály v hale Vailant Areně v Davosu. Vítězem se stal tým Kanada.\n\n\n"}
{"id": "636531", "url": "https://cs.wikipedia.org/wiki?curid=636531", "title": "Pojma", "text": "Pojma\n\nPojma ( ) je řeka v Irkutské oblasti a v Krasnojarském kraji v Rusku. Je dlouhá 382 km. Plocha povodí měří 8 640 km².\n\nPramení na severních výběžcích Východního Sajanu. Ústí zleva do Birjusy (povodí Jeniseje).\n\nZdroj vody je smíšený s převahou sněhových srážek. Nejvyšších vodních stavů dosahuje od dubna do června. Průměrný průtok vody ve vzdálenosti 205 km od ústí činí 13 m³/s. Zamrzá ve druhé polovině října až na začátku listopadu a rozmrzá na konci dubna až na začátku května.\n\nŘeka je splavná.\n"}
{"id": "636539", "url": "https://cs.wikipedia.org/wiki?curid=636539", "title": "Józef Kurpas", "text": "Józef Kurpas\n\nJózef Benedykt Kurpas (21. března 1912 Paniowy, Německá říše – 19. května 1992) byl polský římskokatolický církevní představitel, v letech 1962-1991 pomocný biskup katovický.\n\nPo absolvování humanitního gymnázia v Mikołówě studoval v letech 1932-37 na Slezském vyšším duchovním semináři v Krakově a současně na teologické fakultě Jagellonské univerzity. 20. června 1937 přijal kněžské svěcení. Poté pracoval jako vikář farností v Piekarách-Szarleji a od 1941 u Neposkvrněného početí P. Marie v Katovicích. V lednu 1942 byl jmenován notářem biskupského soudu a diecézní kurie, ale brzy poté byl přidělen do místní duchovní správy v Orzeszu.\n\nPo konci II: světové války se vrátil do funkce notáře diecézní kurie a stal se postupně vikářem katedrály Krista Krále a rektorem kostela Nanebevzetí P. Marie v Katovicích. Po deportaci biskupa Stanisława Adamského (1952) odešel spravovat farnost Krasowy a současně studoval církevní právo na Katolické univerzitě v Lublinu (licenciát 1956). Biskup Adamski jej po svém návratu povolal zpět do své diecézní kurie a 2. prosince 1957 ho jmenoval jejím kancléřem. Józef Kurpas plnil vedle toho řadu dalších úkolů ve správě diecéze, byl mj. přísedícím biskupského soudu, cenzorem a vizitátorem některých ženských řeholních domů.\n\nDne 23. listopadu 1962 jej papež Pavel VI. jmenoval pomocným biskupem diecéze katovické a titulárním biskupem z Orisy (\"Orisenus\"). Biskupské svěcení mu dne 24. února 1963 katedrále Krista Krále v Katovicích udělil biskup koadjutor Herbert Bednorz. Biskup Kurpas se účastnil druhého a čtvrtého zasedání Druhého vatikánského koncilu. 17. června 1966 byl jmenován generálním vikářem diecéze. Účastnil se práce řady komisí Polské biskupské konference, například komise pro charitativní pastoraci, pro střízlivost a pro Marii. Na I. synodu diecéze katovické (1972-75) předsedal komisi pro záležitosti duchovenstva. Dne 11. června 1977 byl jmenován členem a proboštem katovické katedrální kapituly.\n\nJózef Kurpas odešel 22. června 1991 na odpočinek a stal se emeritním biskupem. Nedlouho poté – 19. května 1992 – zemřel.\n\n\n"}
{"id": "636541", "url": "https://cs.wikipedia.org/wiki?curid=636541", "title": "Vema", "text": "Vema\n\nVema,a.s. je softwarová společnost, jeden z předních českých dodavatelů ucelených podnikových informačních systémů. Nabízí kompletní řešení v oblasti informačních systémů pro řízení lidských zdrojů, ekonomiky a logistiky ve státních i privátních organizacích v České a Slovenské republice.\n\nSídlo společnosti Vema je v Brně, pobočky jsou rozmístěny v Praze, Ostravě, Českých Budějovicích a Plzni.\nVema je rozdělena do tří divizí:\n\nNa Slovensku je společnost Vema zastoupena dceřinou společností Vema, s. r. o. se sídlem v Bratislavě a pobočkou v Banské Bystrici.\n\n\n\n"}
{"id": "636554", "url": "https://cs.wikipedia.org/wiki?curid=636554", "title": "Vojna (skupina)", "text": "Vojna (skupina)\n\nVojna (; Válka) je ruská radikální umělecká skupina známá pro své provokativní a politicky orientované performance. Vojna byla založena studenty filosofie Lomonosovovy univerzity. V současnosti jsou dva členové Vojny zadržováni moskevskou policií v souvislosti s protikorupčními protesty, které realizovali převracením policejních aut, za což jim hrozí až 7 let vězení. Pod hesly „Pomoz dítěti, pomůžeš zemi“, „Dejte nám pevný bod a my svrhneme fízlárnu“ a „Fízle, pros o odpuštění“ proběhla tato akce s názvem „Palácový převrat“. V reakci na jejich zadržení se britský graffiti umělec Banksy rozhodl poslat jim finanční pomoc ve výší 80 000 £. Skupina sympatizuje s anarchismem a socialismem a bojuje proti pravicové reakci.\n\nVojna se dočkala pozornosti veřejnosti v souvislosti s akcí \"Ебись за наследника медвежонка!\" („Mrdáme za Medvídka, dědice trůnu“) předvedenou den před zvolením ruského prezidenta Dmitrije Medveděva. Performance se účastnilo pět párů, včetně těhotné ženy, Naděždy Tolokonnikovové, pozdější členky Pussy Riot, které měly veřejný sex v moskevském biologickém muzeu.\n\nV rámci akce „Na památku Děkabristů – dárek pro Jurije Lužkova“ zinscenovala Vojna oběšení dvou gayů a tří středoasijských zahraničních pracovníků na protest proti politice Lužkova, kterou členové skupiny odsoudili jako rasistickou a homofobní. Měla to také být reakce na časté vraždy přistěhovalců v Moskvě.\n\nDalší akcí je slavení Svátku práce házením živých koček přes pulty v restauracích McDonald's ve snaze ukončit zaměstnaneckou dřinu a rutinní den.\n\n14. června 2010 skupina namalovala na zvedací most v Petrohradu, který stojí přímo před budovou Federální bezpečnostní služby Ruské federace, 65 metrů vysoký falus.\n\n"}
{"id": "636555", "url": "https://cs.wikipedia.org/wiki?curid=636555", "title": "Pauley Perrette", "text": "Pauley Perrette\n\nPauley Perrette (* 27. března 1969, New Orleans, USA) je americká herečka, známá svojí rolí Abby v seriálu \"Námořní vyšetřovací služba\". Je také publikovanou spisovatelkou, zpěvačkou a obhájkyní občanských práv.\n\nNarodila se v New Orleansu. V dětství se rodina mnohokrát stěhovala kvůli zaměstnání otce. V rozhovoru pro irskou TV talk show \"The Late Late Show\" prozradila, že žila v Georgii, Alabamě, Tennessee, Severní a Jižní Karolíně, New Yorku, New Jersey a v Kalifornii. V mládí prý chtěla být ošetřovatelkou zvířat, hrát v rockové skupině nebo pracovat jako agentka FBI.\nStudovala trestní soudnictví na Valdosta State University ve Valdostě v Georgii. Později se přestěhovala do New Yorku, kde pokračovala ve studiích na John Jay College of Criminal Justice. V New Yorku vyzkoušela řadu zaměstnání, mimo jiné byla i kuchařkou na výletní lodi obeplouvající Manhattan a barmankou.\n\nV době, kdy v New Yorku střídala různá zaměstnání, ji přítelkyně seznámila s režisérem, který pracoval v reklamě. Tak začala natáčet reklamní spoty. K tomu se přidala i práce v dabingu, natáčení videoklipů a krátkých filmů.\nTo mělo za následek stěhování do Los Angeles, načež následovaly první drobné role ve filmu.\n\nPauley Perrette si zahrála v seriálu \"Vražda prvního stupně\" (\"Murder one\"). Objevila se v \"Show Drewa Careyho\", v seriálu \"Jesse\", dále hostovala v sitcomu \"Frasierovi\", v \"Early Edition\" a \"Moloney\". Z jejích filmů lze zmínit \"Romy and Michelle´s High School Reunion\", \"The Cowboy Way\" nebo nezávislý snímek \"The Price of Kissing\". Roku 2001 se opakovaně objevila ve sci-fi seriálu \"Special Unit 2\", kde hrála „píárku“ Alici Cramerovou.\n\nV roce 2003 se poprvé objevila v roli excentrické kriminoložky Abby Sciutové ve dvou epizodách TV seriálu JAG, které sloužily jako pilotní epizody pro seriál \"NCIS: Námořní vyšetřovací služba\". Postava Abby je dosud její nejúspěšnější rolí.\n\nV Los Angeles začala Pauley Perrette vystupovat pod jménem „Pauley P.“ jako zpěvačka dívčí kapely Lo-Ball. Její patrně nejznámější písničkou se stal hit, který se objevil ve filmu \"Pravá blondýnka\" – \"Can´t get me down\".\n\nV 6. sérii NCIS zazněla její píseň \"Fear\", jejímž spoluautorem je Tom Polce, a kterou původně nahrála pod názvem \"Stop Making Friends\".\n\nPerrette se objevila i v klipu \"The Unnamed Feeling\" z alba \"St. Anger\" metalové skupiny Metallica.\n"}
{"id": "636559", "url": "https://cs.wikipedia.org/wiki?curid=636559", "title": "Louvoisova fontána", "text": "Louvoisova fontána\n\nLouvoisova fontána (francouzsky \"Fontaine Louvois\") je fontána v Paříži.\n\nKašna se nachází ve 2. obvodu uprostřed \"Square Louvois\" na ulici \"Rue Richelieu\" u vchodu do staré budovy Francouzské národní knihovny.\n\nFontánu vybudoval v roce 1844 architekt Louis Visconti na příkaz krále Ludvíka Filipa.\n\nFontána oslavuje čtyři významné francouzské řeky – Seinu, Garonnu, Loiru a Saônu. Fontána se skládá ze tří nad sebou umístěných vodních nádrží. Do nejvyšší nejmenší teče voda ze čtyř hlav faunů. Nádrž podpírají čtyři alegorické ženské postavy představující řeky stojící uprostřed střední nádrže. Do ní stéká voda z horní z maskaronů ve tvaru lvích hlav. Po okraji střední nádrže jsou rovněž maskarony, které se střídají se znameními zvěrokruhu. Z maskaronů teče voda do nejnižšího bazénu. Jeho střed je zdoben čtyřmi tritony jedoucími na delfínech.\n\n"}
{"id": "636563", "url": "https://cs.wikipedia.org/wiki?curid=636563", "title": "Damian Zimoń", "text": "Damian Zimoń\n\nDr. Damian Zimoń (* 25. října 1934 Niedobczyce u Rybnika, Polsko) je polský římskokatolický církevní představitel, v letech 1985–92 biskup a v letech 1992–2011 arcibiskup katovický. Nyní je emeritním arcibiskupem katovickým. Je členem Rytířského řádu Božího hrobu v Jeruzalémě.\n\nStřední vzdělání získal ve státním lyceu Slezských povstalců v Rybniku. Pokračoval ve studiu na Slezském vyšším duchovním semináři v Krakově (1952-57) a 21. prosince 1957 přijal kněžské svěcení. V následujících deseti letech pracoval ve farní správě postupně v Tychách, Pszówě, u sv. Petra a Pavla v Katovicích a nakonec v Mariánském kostele v Katovicích. V letech 1969-75 zastával funkci vicerektora Slezského vyššího duchovního semináře v Krakově a v letech 1975-85 byl proboštem katovického Mariánského kostela. Mezitím v letech 1970-77 absolvoval specializační studium pastorální teologie na Katolické univerzitě v Lublinu a dějin liturgie na Papežské teologické akademii v Krakově. V roce 1970 e stal členem diecézní pastorační rady, v roce 1975 členem diecézní rady Pro Disciplina Seminarii, v roce 1976 předsedou diecézní liturgické komise a také tajemníkem Kněžské rady diecéze katovické. Podílel se na přípravě I. synodu diecéze katovické (1972-75) a synodu krakovské církevní provincie (1975-83). V roce 1975 se stal členem komise Polské biskupské konference pro záležitosti duchovenstva. Od roku 1974 byl též členem redakce katolického týdeníku \"Gość Niedzielny\".\n\nPo odchodu biskupa Herberta Bednorze na odpočinek jej dne 3. června 1985 papež Jan Pavel II. jmenoval diecézním biskupem katovickým. Biskupské svěcení mu 29. červnma 1985 v katovické katedrále Krista Krále udělil kardinál Józef Glemp. Za biskupské heslo si Damian Zimoń zvolil \"Praedicamus Christum crucifixum\" (Kážeme ukřižovaného Krista). Po reorganizaci církevní správy v Polsku k 25. březnu 1992 se stal prvním arcibiskupem-metropolitou katovickým a hlavou Katovické církevní provincie.\n\nOd roku 1989 předsedal pastorační komisi Polské biskupské konference a od roku 1992 byl členem její stálé rady. Tyto funkce již nevykonává.\n\nArcibiskup Zimoń od roku 1969 vyučoval na Slezském vyšším duchovním semináři v Krakově (od roku 1980 v Katovicích) a též na pastoračním studiu a teologickém studiu v Katovicích. Přičinil se o založení teologické fakulty Slezské univerzity v Katovicích roku 2000 a rovněž na ní přednášel; vedle toho je ze své funkce katovického arcibiskupa velkým kancléřem této fakulty. Zvláštní pozornost věnoval také pastoraci hluchoněmých a od roku 1992 je opatrovníkem pastorace neslyšících pro Polsko.\n\nVe své diecézi Zimoń pokračoval v budování kostelů (vysvětil jich přes 130) a rozvoji poutí. Po pádu komunismu se mohl svobodněji soustředit na aktivity v oblasti dobročinnosti (reaktivace Caritas), vzdělávání (vybudování teologické fakulty) i nových forem pastorace (rozhlasová stanice Radio eM, internetový portál Wiara.pl a další vzdělávací a informační projekty).\n\nOd Slezské univerzity obdržel 27. listopadu 2007 doktorát honoris causa. Stal se rovněž čestným občanem měst Rybnik (2000), Tychy (2005) a Piekary Śląskie (2006).\n\nRoku 2009 dosáhl arcibiskup Zimoń kanonického věku pro odchod na odpočinek, byl však papežem Benediktem XVI. požádán o setrvání ve funkci po další dva roky. Jeho rezignace byla přijata 29. října 2011, kdy papež jmenoval jeho nástupcem Wiktora Skworce, dosavadního diecézního biskupa tarnovského.\n\n\n"}
{"id": "636568", "url": "https://cs.wikipedia.org/wiki?curid=636568", "title": "Něžný barbar", "text": "Něžný barbar\n\nNěžný barbar je český film, natočený roku 1989 podle stejnojmenné novely Bohumila Hrabala režisérem Petrem Kolihou.\n\nPojednává o životě a tvorbě grafika a malíře Vladimíra Boudníka (1924–1968). Zároveň vykresluje atmosféru počátku 50. let na pražské periferii a přátelství tří bohémů-outsiderů: Vladimíra Boudníka, spisovatele Bohumila Hrabala a filozofa Egona Bondyho.\n\n"}
{"id": "636569", "url": "https://cs.wikipedia.org/wiki?curid=636569", "title": "Scrubs: Doktůrci", "text": "Scrubs: Doktůrci\n\nScrubs: Doktůrci (v anglickém originále Scrubs) je americký dramaticko-komediální televizní seriál, který byl vytvořen pro stanici NBC v roce 2001 Billem Lawrencem a produkován ABC Studios.\n\nSeriál se soustředí na bizarní zkušenosti novopečeného lékařského praktikanta Johna \"JD\" Doriana, kterého hraje Zach Braff. Při jeho práci ve (fiktivní) nemocnici Sacred Heart, jsme svědky jeho neustálého fantazírování, a tak vidíme jeho představy, vzpomínky či sny absurdního rázu.\n\nJD bydlí se svým nejlepším kamarádem - Chrisem Turkem, který je chirurgickým praktikantem. Nové prostředí nemocnice jim do cesty přivede spousty nových tváří. Ať už je to jejich nová kamarádka z vlastních řad - praktikantka Elliot, ostřílená a pohledná sestra Carla nebo naopak přísný a zákeřný primář Bob Kelso. Nosným prvkem je však humor, a ten kromě ústřední čtveřice kamarádů obstarává hlavně Dr. Cox - JDho mentor. Často vede dlouhé monology a oslovuje JDho dívčími jmény.\n\nPrimář Kelso a další nadřízení však nejsou jedinými katalyzátory vtipných situací. Jednorázové a úderné komické vsuvky také často zajišťují vedlejší postavy jako třeba Todd - chirurgický praktikant a Turkův kamarád, který z čehokoli, co kdo vyřkne, udělá sexuální narážku a trpí úchylkou pro pánské plavky nebo zlomyslný Údržbář, který už od prvního dne JDho provokuje a dělá mu naschvály.\n\n"}
{"id": "636572", "url": "https://cs.wikipedia.org/wiki?curid=636572", "title": "Sterling Morrison", "text": "Sterling Morrison\n\nSterling Morrison (29. srpna 1942 East Meadow, New York, USA – 30. srpna 1995 Poughkeepsie, New York, USA) byl americký hudebník, člen skupiny The Velvet Underground. Se skupinou nahrál čtyři studiová alba, skladby z nich později vyšly na řadě kompilací pod jménem skupiny. Po odchodu ze skupiny se přestal věnovat hudbě a začal se věnovat studiím a následně začal pracovat jako kapitán lodi.\n\nV devadesátých letech doprovázel Maureen Tuckerovou, rovněž bývalou členku Velvet Underground, na jejích sólových koncertech. V roce 1993 se zúčastnil evropského turné skupiny The Velvet Underground, z něhož později vyšlo koncertní album \"Live MCMXCIII\". Poté, co i Tuckerová vydala několik sólových alb, zůstal Morrison jediným členem skupiny, který žádné nevydal.\n\nPlánoval napsat autobiografii, k čemuž však nedošlo. Zemřel v srpnu 1995, jeden den po svých 53. narozeninách, na non-Hodgkinův lymfom.\n\nSterling Morrison se narodil 29. srpna 1942 v East Meadow v New Yorku jako Holmes Sterling Morrison, Jr. Vyrůstal se svou matkou Anne Hardern a nevlastním otcem Williamem. Jeho vlastní otec se s jeho matkou rozvedl brzy po jeho narození. Měl celkem pět mladších sourozenců, bratry Williama a Roberta a sestry Dorothy, Kathleen a Marjorii. Ve svých sedmi letech se začal učit hrát na trubku, na kterou se učil až do dvanácti let, kdy přešel ke kytaře. Když mu bylo sedmnáct let, poprvé se setkal se svou pozdější manželkou Marthou Dargan.\n\nAčkoliv on sám nebyl zapsán na Syracuse University, docházel tam na přednášky. Právě zde se seznámil s Lou Reedem. Školu rovněž navštěvoval Jim Tucker, bratr bubenice Maureen Tuckerové, se kterým se Morrison znal již dříve. Před zahájením studia na Syracuse krátce studoval ještě na Illinoiské universitě a na City College of New York. Z obou ovšem téměř vzápětí odešel. Když Morrison studia ukončil, přestal se s Reedem vídat a znovu se setkali až v roce 1965. Právě s Reedem v tomto roce, spolu s Johnem Calem a Angusem MacLisem, založili skupinu The Velvet Underground.\n\nVe skupině působil hlavně jako kytarista; když však Cale hrál na klávesy nebo violu a nemohl hrát na baskytaru, hrál na ni právě Morrison. Na baskytaru hrál například ve studiových verzích skladeb „Sunday Morning“ nebo „Lady Godiva's Operation“. V roce 1967 skupina vydala své první album nazvané \"The Velvet Underground & Nico\". V některých skladbách hrál na kytaru, někde na baskytaru, ale zpíval i doprovodné vokály. Na druhém albu skupiny nazvaném \"White Light/White Heat\" hraje rovněž na kytaru i baskytaru a je autorem zvukových efektů ve skladbě „Lady Godiva's Operation“. Na prvním albu je spoluautorem pouze jedné skladby „European Son“, na druhém pak již třech skladbeb − „The Gift“, „Here She Comes Now“ a „Sister Ray“. Spolu s ostatními členy skupiny vystoupil ve filmu \"\".\n\nPo odchodu Johna Calea ze skupiny zůstal Morrison pouze u kytary. Oba kytaristé, Reed i Morrison, hráli sólové kytary; neexistovalo, že by byla rytmická a sólová. Ještě když hrál se skupinou Cale, celá kapela (kromě Tuckerové) se podílela na debutovém albu zpěvačky Nico nazvaném \"Chelsea Girl\". Morrison hrál na kytaru ve dvou skladbách a je spoluautorem skladby „Chelsea Girls“. V roce 1969 skupina vydala třetí album nazvané \"The Velvet Underground\". Morrison zde hraje pouze na kytaru, baskytary se totiž ujal Doug Yule. Autorsky se na albu nepodílel na žádné skladbě, ve skladbě „The Murder Mystery“ se však představil i jako zpěvák. V následujícím roce se podílel ještě na albu \"Loaded\", kde hraje pouze na kytaru a je spoluautorem skladby „Ride into the Sun“.\n\nSpolu s Johnem Calem rovněž nahrál několik avantgardních skladeb, které v roce 2001 vyšly na albu \"Inside the Dream Syndicate, Vol.III: Stainless Gamelan\".\n\nKdyž skupinu opustil i Reed, Morrison se chopil příležitosti dokončit studium na City College of New York. V srpnu 1971 skupinu na letišti v Houstonu opustil i Morrison. Zbytek skupiny pak pokračoval do roku 1973, kdy se kapela se rozpadla. V roce 1971 zahájil Morrison postgraduální studium na Texaské universitě v Austinu, kde ještě před dokončením studií začal pracovat jako asistent. Titul Ph.D. z oboru středověké literatury získal až v roce 1986. Koncem roku 1971 se oženil se svou dlouholetou přítelkyní Marthou.\n\nV polovině sedmdesátých let si Morrison přivydělával na palubě remorkéru a později získal i kapitánský průkaz. Tuto práci vykonával během velké části osmdesátých let. Po odchodu z Velvet Underground Morrison značně omezil hudební kariéru. Občas hrál pro několik lidí nebo i s několika občasnými kapelami, mezi něž patřila například The Bizarros. Skupina hrála pouze o víkendech v různých motorestech.\n\nV červnu 1990 byla skupina The Velvet Underground obnovena v klasické sestavě, avšak pouze pro jeden benefiční koncert pro nadaci Cartier Fondation ve Francii. Původně zde měli hrát jen Reed s Calem, kteří zde odehráli několik skladeb ze svého společného alba \"Songs for Drella\". Ke konci koncertu se k nim improvizovaně připojili Morrison i Tuckerová, kteří sem byli rovněž pozváni. Protože zde neměl vlastní kytaru, hrál na vypůjčenou od kytaristy skupiny Půlnoc, která zde také hrála, Jiřího Křivky.\n\nOd počátku devadesátých let byl členem koncertní sestavy bubenice Tuckerové. Účastnil se nahrávání dvou jejích studiových albech − \"I Spent a Week There the Other Night\" (1991) a \"Dogs Under Stress\" (1994). V prosinci 1992 spolu s Reedem vystoupil Morrison na sólovém koncertě Johna Calea. V roce 1993 hrál na kytaru ve skladbě „Buddhists on Fire“ na albu \"Roller Coaster\" skupiny Shotgun Rationale.\n\nŘádný reunion Velvet Underground proběhl až v roce 1993, kdy skupina pohromadě odehrála celé evropské turné. Několik koncertů bylo nahráno a později i vydáno na koncertním albu \"Live MCMXCIII\". Původně se plánovalo i americké turné, plány však brzy zkrachovaly. Skupina se opět rozpadla a Morrison tak v roce 1994 odehrál turné znovu jen s Tuckerovou. Ve stejném roce hrál na kytaru ve skladbách „Friendly Advice“ a „Great Jones Street“ z alba \"Bewitched\" skupiny Luna.\n\nV únoru 1994 hrál na kytaru v cyklu „The New Wave“ na koncertě orchestru Hudson Valley Philharmonic Chamber Orchestra. Ještě před svou smrtí se podílel na skladbě „People Who Died“ z Caleova alba \"Antártida\". Rovněž se účastnil koncertní premiéry jeho alba \"\"; na jeho finální verzi ale nehrál. Koncem roku 1994 byl Morrisonovi diagnostikován non-Hodgkinův lymfom, kvůli kterému byl v lednu 1995 upoután na invalidní vozík a na který, jeden den po svých třiapadesátých narozeninách, 30. srpna 1995 v Poughkeepsie zemřel. \n\nČást textu písně „Tugboat“ skupiny Galaxie 500 je mířen právě na Morrisona. Skladbu se stejným názvem rovněž napsal Alejandro Escovedo a věnoval ji Morrisonovi. Tuckerová mu věnovala své EP nazvané \"GRL-GRUP\".\n\nV roce 2000 se v multikulturním centru Austin Convention Center konala akce nazvaná The Velvet Underdog Panel. Účastnili se jí hudebníci Bill Bentley, John Cale, Mary Hattman a profesor Joe Kruppa, kteří zde diskutovali o jeho životě za přítomnosti publika.\n\nV březnu 2001 byl při udílení cen Austin Music Awards na festivalu South by Southwest uspořádán program k jeho poctě. John Cale zde zahrál skladbu „Some Friends“ a Alejandro Escovedo předvedl „Tugboat“.\n\nV lednu 1996 byl posmrtně uveden do Rock and Roll Hall of Fame jako člen skupiny The Velvet Underground. Přeživší členové klasické sestavy (Reed, Cale a Tucker) při této příležitosti zahráli novou skladbu „Last Night I Said Goodbye to My Friend“, kterou věnovali zesnulému Morrisonovi. Sošku zde za Morrisona převzala jeho manželka Martha. Skladba „Finish Line“ z Reedova sólového alba \"Set the Twilight Reelinght\" je věnována Morrisonovi, stejně jako „Some Friends“ z Caleova sólového alba \"Walking on Locusts\". Věnována mu rovněž byla Caleova autobiografická kniha nazvaná \"\". Maureen Tuckerová mu věnovala své album \"GRL-GRUP\".\n\nVe filmu \"Warholka\" z roku 2006 jej ztvárnil Michael Stephens.\n\nMěl dvě děti, dceru Mary Anne (* 1975) a syna Thomase (* 1985).\n\n\n"}
{"id": "636574", "url": "https://cs.wikipedia.org/wiki?curid=636574", "title": "Nadym (řeka)", "text": "Nadym (řeka)\n\nNadym ( ) je řeka v Jamalo-něneckém autonomním okruhu Ťumeňské oblasti v Rusku. Je 545 km dlouhá od soutoku zdrojnic a 1024 km od pramene Pjakupuru. Povodí má rozlohu 64 000 km².\n\nOdtéká z jezera Numto na vysočině Sibiřské úvaly. Protéká severním směrem přes Západosibiřskou rovinu. Ústí do Obské zátoky Karského moře.\nNejvětším přítokem je Levá Chetta\n\nZdroj vody je smíšený s převahou sněhových srážek. Průměrný průtok vody v ústí činí 590 m³/s. Zamrzá v říjnu a rozmrzá na konci května.\n\nŘeka je bohatá na ryby (síh peleď). Vodní doprava je možná od města Nadym. V jejím povodí se nachází velké naleziště zemního plynu Medvežje.\n"}
{"id": "636575", "url": "https://cs.wikipedia.org/wiki?curid=636575", "title": "Zephyrosaurus", "text": "Zephyrosaurus\n\nZephyrosaurus (\"ještěr Boha západního větru\") byl rod menšího bazálního ornitopodního dinosaura, který žil v období spodní křídy na území dnešní Montany v USA (souvrství Cloverly). Dosahoval délky kolem 1,8 až 2 metrů a hmotnosti asi 20 kilogramů.\n\nFosilie tohoto dinosaura jsou velmi fragmentární a až donedávna proto nebyl tento býložravý ornitopod příliš dobře znám. Šlo o malého a rychle běhajícího ornitopoda, který možná stejně jako příbuzný rod \"Oryctodromeus\" dokázal vyhrabávat nory. Typový druh \"Z. schaffi\" byl popsán paleontologem Hans-Dieterem Suesem v roce 1980.\n\n"}
{"id": "636577", "url": "https://cs.wikipedia.org/wiki?curid=636577", "title": "Walter Trout", "text": "Walter Trout\n\nWalter Trout (* 6. března 1951, Ocean City, New Jersey, Spojené státy americké) je americký bluesový kytarista, zpěvák a skladatel. Svou kariéru zahájil koncem šedesátých let v různých skupinách v okolí svého rodiště. Později se přestěhoval do Los Angeles, kde vystupoval například s Percym Mayfieldem. Později se stal členem skupiny John Mayall & the Bluesbreakers a v roce 1989 založil svou vlastní skupinu nazvanou Walter Trout Band; později začal vydávat alba pod svým vlastním jménem. V roce 2014 se rapidně zhoršit stav jeho jater a nutně potřeboval jejich transplantaci. Zaplacení operace zajistili jeho fanoušci, kterým se přes internetové stránky YouCaring podařilo za jeden týden vybrat přes 130 000 dolarů. V roce 2014 vyšla jeho autobiografie nazvaná \"Rescued from Reality\".\n\nWalter Trout Band\n\nWalter Trout and the Free Radicals \n\nJohn Mayall's Bluesbreakers\n\nWalter Trout and the Radicals \n\nWalter Trout\n\n"}
{"id": "636578", "url": "https://cs.wikipedia.org/wiki?curid=636578", "title": "Jikry a mlíčí (gastronomie)", "text": "Jikry a mlíčí (gastronomie)\n\nJikry a mlíčí jako jídlo jsou na celém světě používány k přípravě mnohých pokrmů teplé i studené kuchyně. Celosvětově nejznámější pochoutka z jiker je tzv. kaviár, zpracované solené neoplozené jikry z jeseterovitých ryb. Velmi oblíbené jsou jikry k jídlu například v Japonsku, Koreji, Turecku, Řecku a mnoha dalších zemích. Stejně tak mlíčí je připravováno v ruské, sicilské nebo japonské kuchyni.\n\nV Česku jsou jikry a mlíčí k dostání nejčastěji solené, sušené nebo uzené, někdy i obojí smíchané. O Vánocích se v Česku vaří tradiční rybí polévka z vánočního kapra. Podle místních variant receptů se do ní většinou přidávají právě jikry či mlíčí. Stejně jako jinde na světě je oblíbenou pochoutkou i v Česku kaviár.\n\n"}
{"id": "636583", "url": "https://cs.wikipedia.org/wiki?curid=636583", "title": "Mlíčí", "text": "Mlíčí\n\nMlíčí je samčí pohlavní žláza a samčí pohlavní sekret ryb. 1 cm3 tohoto sekretu obsahuje až 20 mld. spermií.\n\n"}
{"id": "636596", "url": "https://cs.wikipedia.org/wiki?curid=636596", "title": "Kalixtovy katakomby", "text": "Kalixtovy katakomby\n\nKalixtovy katakomby (také Kalixtův hřbitov) jsou rozsáhlé křesťanské pohřebiště podél silnice Via Appia v Římě, nejvíce pozoruhodné kryptou papežů ( \"Capella dei Papi\"), založené papežem Zefyrinusem. Správcem pohřebiště jmenoval Kalixta I., který se stal jeho nástupcem a na jehož počest jsou katakomby pojmenovány. Kalixt I. sám v katakombách pohřben není. Jeho ostatky jsou uloženy v katakombách v Calepodiusu v Římě.\n\nJsou zde hroby několika papežů z 2. až 4. století. Na objevené desce umístěné v katakombách, pravděpodobně papežem Sixtem III. okolo roku 440 se uvádějí následující pohřbení papežové Sixtus II., Dionysius, Kornélius, Felix I., Poncián, Fabianus, Caius, Eusebius, Miltiades, Štěpán I., Urban I., Lucius I., a Anterus, seznam neobsahuje žádné jména z 2. století. Krypta papežů se rychle naplnila ve 4. století dalšími ostatky papežů, což způsobilo, že katakomby přestaly být používány a některé ostatky byly přeloženy do různých kostelů v Římě. Později nastal úpadek a katakomby byly zapomenuty.\n\nNově objeveny byly v roce 1854 italským archeologem a průkopníkem Giovannim Battistou de Rossim, podél silnice Via Appia v Římě.\n\n"}
{"id": "636605", "url": "https://cs.wikipedia.org/wiki?curid=636605", "title": "Darryl Sittler", "text": "Darryl Sittler\n\nDarryl Glen Sittler (* 18. září 1950, Kitchener, Kanada) je bývalý kanadský hokejový útočník. v National Hockey League odehrál patnáct sezón a v roce 1976 vytvořil 10 body v jednom utkání stále platný rekord NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJako junior hrával za London Nationals, kteří se v průběhu jeho působení přejmenovali na London Knights. V roce 1970 byl draftován do NHL a začal hrávat za Toronto Maple Leafs. V roce 1975 byl jmenován kapitánem týmu poté, co Dave Keon z klubu po neshodách odešel do WHA. První sezóna v této roli pro něj byla velmi úspěšná z individuálního hlediska: jako první hráč Toronta v historii dosáhl hranice sta bodů v sezóně a překonal rekordy NHL v počtu kanadských bodů v jednom utkání a počtu gólů v jednom utkání play-off (ve druhém případě šlo o vyrovnání rekordu). S klubem v play-off vypadl ve druhém kole. Vlastní klubový rekord v kanadském bodování překonal o dva roky později ziskem 117 bodů. Také v dalších letech se jeho produktivita pohybovala mezi 80 a 100 body. Na přelomu sedmdesátých a osmdesátých let vypukly spory mezi Darrylem Sittlerem a vedením klubu, které vyústily v jeho výměnu do týmu Philadelphia Flyers v rozehrané sezóně 1981/1982. Tam odehrál další dva vcelku úspěšné ročníky, zahrál si i All-Star Game. Před sezónou 1984/1985 se měl stát novým kapitánem Philadelphie, v den očekávaného jmenování mu ale nový generální manažer týmu Bobby Clarke oznámil, že jej vyměnil do Detroit Red Wings. Sittler později tento okamžik popsal jako největší zklamání v kariéře. Několik dní se v Detroitu nehlásil, nakonec se k týmu připojil. Odehrál však mizernou sezónu, dostával na ledě málo času a po sezóně ukončil aktivní kariéru.\n\nZa Kanadu hrál na prvním ročníku Kanadského poháru v roce 1976. Byl autorem rozhodujícího gólu v prodloužení druhého finále proti Československu a byl jmenován do All-star týmu turnaje.\n\n\n\n\n\n"}
{"id": "636607", "url": "https://cs.wikipedia.org/wiki?curid=636607", "title": "Brive-la-Gaillarde", "text": "Brive-la-Gaillarde\n\nBrive-la-Gaillarde je francouzské město nacházející se v regionu Nová Akvitánie, ve střední Francii. Jde o druhé největší město v tomto regionu po Limoges. Lidé se v místě kde stojí dnešní město usídlili již kolem 1. století, město samotné začalo vznikat však až mnohem později. Ve 12. století byly postaveny hradby kolem města a během stoleté války je postavena druhá linie opevnění. Tato opevnění již dávno neexistují a jsou nahrazeny bulváry.\n\nSousední obce: Ussac, Malemort-sur-Corrèze, Cosnac, Jugeals-Nazareth, Noailles, Lissac-sur-Couze a Saint-Pantaléon-de-Larche.\n\nObcí protéká řeka Corrèze.\n\n\"Počet obyvatel\"\nMístní specialitou je \"moutarde violette de Brive\", fialová hořčice z Brive, která obsahuje hroznové víno.\n\n\n\n"}
{"id": "636608", "url": "https://cs.wikipedia.org/wiki?curid=636608", "title": "Anna Habsburská (1573–1598)", "text": "Anna Habsburská (1573–1598)\n\nAnna Habsburská (16. srpna 1573, Graz – 10. února 1598, Varšava), byla dcera arcivévody Karla II. Štýrského, bratra císaře Maxmiliána II. Habsburského, polská a švédská královna, první žena Zikmunda III. Vasy, matka Vladislava IV. Vasy.\n\nAnna se narodila jako druhé dítě (první dcera) z patnácti potomků habsburského arcivévody Kartla II. Štýrského a jeho manželky Marie Anny Bavorské, jejími prarodiči z otcovy strany byli Ferdinand I. Habsburský a Anna Jagellonská, z matčiny pak Albrecht V. Bavorský a Anna Habsburská (1528-1590).\n\nAnna vyrůstala obklopena velkou rodinou v láskyplné péči svých rodičů, jež z ní vychovali jednu z nejvzdělanějších dívek své doby; její portréty ukazují, že byla obdařena i nevšedním půvabem. Již v roce 1586 Anna Jagellonská začala hledat nevěstu pro svého synovce Zikmunda III. Vasu. Plán na zasnoubení s Annou nevyšel, neboť byla již zasnoubena s \"Jindřichem Lotrinským\"; Zikmund se tedy začal ucházet o Kristinu Holstein-Gottorp. Ani toto jeho snažení nevedlo k cíli a když se v roce 1590 dověděl, že Annino zasnoubení bylo zrušeno, začal se o ni ucházet znovu. Cestou do Říma se v Grazu zastavil kardinál Jiří Radziwiłł, který jménem Zikmundovým vedl námluvy.\n\nPo původně chladném přijetí a dlouhých jednáních byl nakonec 4. května roku 1592 ve Vídni uzavřen sňatek \"per procura\" (Zikmunda zastupoval litevský maršálek \"Albrecht Radziwiłł\"). Vlastní svatba, spojená s Anninou korunovací polskou královnou, se uskutečnila 31. května téhož roku v Krakově.\nV letech 1593–1594 pobývala Anna s manželem ve Švédsku, kde byla roku 1594 v katedrále v Uppsale korunována švédskou královnou. Švédskou šlechtou byl manželský pár přijat s nedůvěrou, neboť oba byli katolického vyznání, zatímco švédská aristokracie byla luteránská.\n\nAnna si rychle získala oblibu Poláků a především manžela, který si ji ihned zamiloval. Na politické scéně nehrála významnou roli, dávala přednost klidnému životu v rodinném zátiší. Zemřela 10. února roku 1598 ve Varšavě v důsledku krvácení po předčasném porodu. Pochována byla ve wawelské katedrále v Krakově.\n\nZ manželství Anny a Zikmunda vzešlo pět dětí, jediný Vladislav však překonal tehdejší úskalí dětského věku a dožil se dospělosti.\n\nPři porodu posledního syna Anna ve věku 25 let zemřela. Její manžel se sedm let poté, v roce 1605, oženil s její o patnáct let mladší sestrou Konstancí.\n\n"}
{"id": "636615", "url": "https://cs.wikipedia.org/wiki?curid=636615", "title": "Bahariasaurus", "text": "Bahariasaurus\n\nBahariasaurus (\"ještěr z oázy Baharíja\") byl obřím masožravým dinosaurem (teropodem), který žil asi před 95 miliony let (cenoman) na území dnešního Egypta. Ve stejném prostředí žili také dva další obří teropodi, \"Carcharodontosaurus\" a \"Spinosaurus\".\n\nFosílie tohoto křídového dinosaura byly objeveny v usazeninách souvrství Baharíja (odtud rodové jméno). Typový druh \"B. ingens\" byl popsán německým paleontologem Ernstem Stromerem v roce 1934.\n\nBahariasaurus byl nepochybně obřím teropodem, dosahujícím délky asi 11 až 12 metrů a hmotnosti přibližně 4000 kilogramů.\n\nNení jisté, do které skupiny teropodů patřil, navrhováni jsou také karcharodontosauridi nebo tyranosauroidi. Stejným zvířetem by mohl být rod \"Deltadromeus\". V roce 2016 se objevila domněnka, že by se mohlo jednat o zástupce kladu Megaraptora.\n\n"}
{"id": "636623", "url": "https://cs.wikipedia.org/wiki?curid=636623", "title": "Saint-Junien", "text": "Saint-Junien\n\nSaint-Junien je město ve střední Francii, v regionu Nová Akvitánie.\n\nSousední obce: Brigueuil, Saint-Brice-sur-Vienne, Saint-Martin-de-Jussac, Chaillac-sur-Vienne, Saillat-sur-Vienne, Étagnac a Saulgond.\n\nV Saint-Junien byl založen klášter, který byl zničen Vikingy roku 866. Do konce 13. století byly kolem města postaveny hradby.\n\n\"Počet obyvatel\"\n\n\n\n"}
{"id": "636624", "url": "https://cs.wikipedia.org/wiki?curid=636624", "title": "Džuba (město)", "text": "Džuba (město)\n\nDžuba (, ) je hlavní město Jižního Súdánu. Leží na obou březích Bílého Nilu.\n\nV 19. století se v místech dnešní Džuby nacházela pevnost a misie Gondokoro. V roce 1947 byla ve městě podepsána dohoda o spojení jižního a severního Súdánu. V druhé polovině 20. století se Džuba stala centrem odporu jižních súdánských provincií proti vládě v Chartúmu.\n\nV roce 2005 byla mezi Súdánskou lidově osvobozeneckou armádou a súdánskou vládou podepsána smlouva rozšiřující jihosúdánskou autonomii. Od téhož roku byla Džuba hlavním městem autonomní oblasti Jižní Súdán a zároveň administrativním centrem provincie Střední Equatoria.\n\nV Džubě je tropické horké a suché klima. Protože leží blízko rovníku, teploty jsou celoročně vysoké. Od března do listopadu je tam období dešťů.\n"}
{"id": "636625", "url": "https://cs.wikipedia.org/wiki?curid=636625", "title": "Heart", "text": "Heart\n\nHeart je americká rocková skupina, založená na začátku sedmdesátých let 20. století v Seattle. Hlavními členy skupiny jsou sestry Ann a Nancy Wilson. Jejich největším hitem byla skladba „Barracuda“ z roku 1977.\n\nV roce 2013 byla skupina uvedena do Rock and Roll Hall of Fame.\n\n"}
{"id": "636630", "url": "https://cs.wikipedia.org/wiki?curid=636630", "title": "Ussel (Corrèze)", "text": "Ussel (Corrèze)\n\nUssel je francouzské město v departementu Corrèze v regionu Nová Akvitánie ve střední Francii. Jeho obyvatelé si říkají \"Ussellois\" nebo \"Usselloises\". Město je známé pro své půvabné staré městské uličky a pro svou jedinečnou přírodní krajinu, která nabízí ideální prostředí pro relaxaci a dovolenou.\n\nSousední obce: Lignareix, Saint-Pardoux-le-Vieux, Saint-Pardoux-le-Neuf, Aix, Chaveroche, Saint-Fréjoux, Saint-Angel, Mestes a Saint-Exupéry-les-Roches.\n\nObcí protéká řeka Diège.\n\nV 70. letech 20. století byly k městu připojeny obce La Tourette a Saint-Dézery.\n\n\"Počet obyvatel\"\n\n\n \n"}
{"id": "636637", "url": "https://cs.wikipedia.org/wiki?curid=636637", "title": "Václav Felix", "text": "Václav Felix\n\nVáclav Felix (14. září 1873 Německý Brod – 19. února 1933 Praha) byl český fyzik, který se stal profesorem obecné a technické fyziky na Císařské a královské české vysoké škole technické v Praze. Pro akademický rok 1917-1918 byl zvolen jejím rektorem.\n\nNarodil se v Německém Brodě. Zde začal v roce 1882 studovat gymnázium. V roce 1885 přešel na gymnázium v Žitné ulici v Praze, kde v roce 1890 odmaturoval. Následně studoval matematiku a fyziku na filosofické fakultě pražské Univerzity Karlo-Ferdinandovy. Souběžně navštěvoval po čtyři semestry přednášky i na německé části university. Po ukončení studia nastoupil jako stipendista u profesora Františka Koláčka. Ten mu zajistil stipendium, díky němuž mohl studovat v roce 1895-1896 na universitě v Kielu (Christian-Albrechts-Universität zu Kiel), kde mimo studia též pracoval v laboratořích prof. Hermanna Eberta.\n\nPo návratu do Prahy nastoupil na Koláčkovo doporučení jako asistent Václava Zengera na Císařské a královské české vysoké škole technické v Praze. Zde vypracoval svou práci \"O vlnách elektrických\". Touto prací v roce 1900 habilitoval. Současně byl vyzván, aby suploval přednášky prof. Zengera, který v tomto roce odešel na odpočinek. Pro tento účel zpracoval tři díly přednášek z technické fyziky (mechanika, optika a termika). Pak se opět věnoval experimentální práci a zabýval se Hallovým jevem. Výsledky své práce publikoval v roce 1908. Jeho práce byla ale zkritizována Vladimírem Novákem (polemika obou autorů v Časopisu pro pěstování matematiky a fysiky). Felix svůj neúspěch těžce nesl a na několik let se uzavřel. V roce 1912 byl jmenován řádným profesorem experimentální fyziky.\n\nV roce 1921 byl jmenován ředitelem radiologického ústavu.\n\nZačátkem dvacátých let se zabýval též aerodynamikou. Pro účely tohoto studia mimo jiné pořídil v roce 1926 filmové záběry letících racků na pobřeží Severního moře, které poté proměřoval. Dalším oborem jeho studia byla otázka nízkých teplot. Pro tento účel navrhl aparaturu na zkapalňování vzduchu. Její realizace se ale nedočkal.\n\nZemřel na rakovinu v roce 1933.\n\nS manželkou Camillou, rozenou Laglerovu (1876-??) měl syna Václava (1901-??) a dceru Ludmilu, provdanou Běhounkovou (1906-??). Rodina bydlela na pražském Smíchově.\n\nVáclav Felix byl tchánem českého vědce a polárníka Františka Běhounka.\n\n\n\n"}
{"id": "636641", "url": "https://cs.wikipedia.org/wiki?curid=636641", "title": "100 nejdůležitějších knih 20. století podle Le Monde", "text": "100 nejdůležitějších knih 20. století podle Le Monde\n\n100 nejdůležitějších knih 20. století je anketa, kterou na jaře roku 1999 vyhlásil francouzský deník \"Le Monde\". Výsledky vznikly na základě odpovědí 17 000 Francouzů, proto v anketě převažují díla z francouzského kulturního okruhu. Prosadil se ale i původem český spisovatel žijící ve Francii Milan Kundera s románem \"Žert\", který roku 1967 vyšel v Československu (47. místo), pražský rodák židovského původu píšící německy Franz Kafka s románem \"Proces\" (3. místo) a také moravský rodák Sigmund Freud s knihou \"Tři úvahy o sexuální teorii\" z roku 1905 (25. místo).\n\nZe sta knih jich 49 bylo napsáno ve francouzštině, 27 v angličtině, 9 v němčině, 6 v italštině, 3 ve španělštině, 2 v ruštině a po jedné v albánštině, češtině, nizozemštině a švédštině. Nejstarší kniha byla vydána v roce 1898 (Válka světů od H. G. Wellse), nejnovější v roce 1981 (Děti půlnoci od Salmana Rushdieho).\n\nPoznámka: Jazyk a Země označují celkově autorovu kariéru, nikoliv konkrétní knihu.\n\n"}
{"id": "636645", "url": "https://cs.wikipedia.org/wiki?curid=636645", "title": "Dickie Peterson", "text": "Dickie Peterson\n\nDickie Peterson, rodným jménem Richard Allan Peterson (12. září 1946, Grand Forks, Severní Dakota, Spojené státy americké – 12. října 2009, Erkelenz, Německo) byl americký baskytarista a zpěvák, známý převážně jako frontman skupiny Blue Cheer.\n\nNarodil se do hudební rodiny, jeho otec hrál na pozoun, matka na klavír a bratr na kytaru. Dickie Peterson začal hrát na baskytaru ve svých třinácti letech, ještě před tím však hrál na bicí. V dětství zemřeli jeho rodiče a on tak vyrůstal u strýce a tety. V roce 1967 v San Franciscu založil skupinu Blue Cheer; původní sestavu doplnili ještě kytarista Leigh Stephens a bubeník Eric Albronda. Později se skupina rozpadla a několikrát byla obnovena.\n\nDickie Peterson zemřel v roce 2009 ve věku třiašedesáti let na rakovinu jater.\n\n"}
{"id": "636650", "url": "https://cs.wikipedia.org/wiki?curid=636650", "title": "Oxid wolframičitý", "text": "Oxid wolframičitý\n\nOxid wolframičitý je jedním z oxidů wolframu, oxidační číslo wolframu v molekule je IV.\nSloučenina bronzové barvy krystaluje v jednoklonné soustavě.\n"}
{"id": "636656", "url": "https://cs.wikipedia.org/wiki?curid=636656", "title": "Plavčíci kapitána Bontekoea", "text": "Plavčíci kapitána Bontekoea\n\nPlavčíci kapitána Bontekoea (1924, \"De scheepsjongens van Bontekoe\") je dobrodružný román pro děti nizozemského spisovatele Johana Fabricia.\n\nKniha se odehrává v letech 1619 až 1621 a popisuje dobrodružství čtyř chlapců, kteří se jako plavčíci zúčastnili plavby obchodní holandské lodi \"Nový Hoorn\" do východní Indie pod vedením kapitána Willema Ysbrandtszoona Bontekoea (1587–1657), který je skutečnou historickou postavou.\n\nPlavčíci jsou čtyři: Rolf (sirotek, poněkud nepřístupný a velmi nerad mluvící o své rodině), Hajo (toužící stát se námořníkem), Harmen (plující již podruhé a proto vystupuje jako zkušený námořník) a Padde (poněkud obtloustlý smolař). Na příběhu těchto chlapců čtenář pozná nejprve život v Holandsku na počátku 17. století (dozví se například jak lze cestovat po zamrzlých kanálech) a poté režim práce i problémy (kurděje) na tehdejších lodích. Chlapci pak zažijí požár i ztroskotání lodi a ve druhé části románu se musejí sami o sebe postarat v indonéské džungli.\n\n\n\n"}
{"id": "636658", "url": "https://cs.wikipedia.org/wiki?curid=636658", "title": "Jiří Bezděk", "text": "Jiří Bezděk\n\nJiří Bezděk (* 26. února 1961, Plzeň) je český hudební skladatel a pedagog.\n\nZačal hrát na akordeon na Lidové škole umění B. Smetany v Plzni. Ve studiu pokračoval na plzeňské konzervatoři. Jako student získal řadu ocenění v mezinárodních akordeonových soutěžích.\n\nOd roku 1983 studoval skladbu na Akademii múzických umění v Praze u Václava Riedlbaucha. Vedle skladby studoval na HAMU i hudební teorii. Oba obory absolvoval v roce 1988. Diplomovou prací v oboru hudební teorie byl komplexní rozbor IV. klavírního koncertu (\"Inkantace\") Bohuslava Martinů a diplomovou prací v oboru skladby \"Koncert pro klavír a orchestr\".\n\nVýznamnou prací z tohoto období je i podíl na rekonstrukci a znovuuvedení opery Josefa Bohuslava Förstera \"Bloud\", instrumentace ztracených částí partitury.\n\nOd roku 1990 přednáší na katedře hudební kultury Západočeské univerzity v Plzni hudebně teoretické disciplíny, klavírní improvizaci, dějiny hudby 20.století a teorii interpretace a vede též semináře analýzy skladeb. Od roku 2009 je vedoucím této katedry.\n\nVe studiu pokračoval doktorandským studiem na katedře hudební výchovy Pedagogické fakulty Ostravské univerzity pod vedením Ilji Hurníka. Doktorát obhájil na Pedagogické fakultě Univerzity Karlovy v Praze. V roce 2006 byl po obhajobě habilitační práce jmenován docentem pro obor hudební teorie a pedagogika na Pedagogické fakultě Univerzity Jana Evangelisty Purkyně v Ústí nad Labem. 15 let působil Jiří Bezděk též jako učitel hudby v Bavorsku na hudební škole Musikwerkstatt Regen. V současné době vyučuje rovněž na plzeňské konzervatoři.\n\nV oblasti hudební pedagogiky a metodiky vytvořil mimo jiné ucelený systém výuky hry na keyboard a vydal několikadílnou Českou školu hry na keyboard, hojně využívanou na základních uměleckých školách po celé republice. \n\nV odborné publikační práci se Bezděk zaměřuje především na výuku dějin hudby 2. poloviny 20. století a na výuku harmonizace melodie. Věnuje se popularizaci hudby, často přednáší pro různé instituce především v jižních a západních Čechách (pedagogická centra, Univerzitu 3. věku, hudební školy atd.) či pro Český rozhlas. \n\nJe předsedou Západočeského hudebního centra, člena Asociace hudebních umělců a vědců. V roce 2009 se stal též místopředsedou tvůrčího sdružení Přítomnost v Praze.\n\n\n\nČetné písně, písňové cykly a sbory.\n\n\n"}
{"id": "636662", "url": "https://cs.wikipedia.org/wiki?curid=636662", "title": "George Grantham Bain", "text": "George Grantham Bain\n\nGeorge Grantham Bain (7. ledna 1865 Chicago – 20. dubna 1944 Manhattan) byl americký fotograf působící v New Yorku. Byl známý jako průkopník novinářské fotografie a „otec zahraniční fotožurnalistiky“.\n\nNarodil se v Chicagu 7. ledna 1865 a vyrostl v St. Louis, jeho otec byl George Bain a matka Clara Mather. V roce 1890 absolvoval Univerzitu v St. Louis obor práv. Nejdříve pracoval pro United Press, v roce 1898 založil první zpravodajský fotografický servis \"Bain News Service\". Společnost poskytovala fotografické služby, včetně portrétů a zpravodajství o nových událostech po celém světě, se zvláštním důrazem na život v New Yorku. Bainovy zpravodajské snímky z celého světa byly distribuovány do různých novin na oplátku výměnou za tamější fotografie. Velká škála témat zahrnovala: celebrity, přehlídky, sportovní akce, imigraci, politické události, letectví, první světovou válku nebo mexickou revoluci.\n\nZemřel v roce 1944 v Manhattanu.\n\nVětšina jeho fotografií se datuje od roku 1900 do středních 20. let 20. století. Celkem 40 000 negativů z jeho sbírky je uloženo v oddělení grafiky a fotografie Library of Congress a mnohé z nich byly naskenovány a jsou k dispozici on-line. Mimo jiné také na úložišti obrázků Wikimedia Commons.\n\n"}
{"id": "636673", "url": "https://cs.wikipedia.org/wiki?curid=636673", "title": "Eva Wagnerová-Pasquierová", "text": "Eva Wagnerová-Pasquierová\n\nEva Wagnerová-Pasquierová, nepřechýleně Eva Wagner-Pasquier (* 14. dubna 1945 Oberwarmensteinach), je německá divadelní manažerka a od roku 2008 – společně se svou nevlastní sestrou Katharinou Wagnerovou – umělecká vedoucí a provozní ředitelka Hudebních slavností v Bayreuthu.\n\nEva Wagnerová-Pasquierová je dcera Wolfganga Wagnera a jeho první manželky Ellen Drexelové, a tím také vnučka Siegfrieda Wagnera, pravnučka Richarda Wagnera a prapravnučka Franze Liszta.\n\nPo smrti strýce Wielanda Wagnera pracovala Eva Wagnerová v letech 1967 až 1976 v Bayreuthu jako asistentka svého otce při vedení Hudebních slavností Richarda Wagnera v Bayreuthu. Ona objevila tenoristu Petera Hofmanna a zásadně se podílela na tvorbě obsazení a průběhu zkoušek pro „Prsten století“ režiséra Patrice Chéreaua v roce 1976. Poté však slavnosti opustila z důvodu odcizení, které mezi ní a jejím otcem nastalo po rozvodu jejích rodičů a svatbě Wolfganga Wagnera s Gudrun Wagnerovou. Ve stejné době spolupracovala i na jiných představeních, např. s režisérem Augustem Everdingem (1928-1999) na \"Salome\" a s režisérem Otto Schenkem (*1930) na operách \"Don Carlos\" a \"Návštěva staré dámy\" ve Vídeňské státní opeře.\n\nV letech 1973-1984 pracovala u firmy specializované na filmy v oblasti vážné hudby Unitel Films a měla na starosti více než 35 operních a 120 koncertních filmů. V této době se seznámila s filmovým producentem Yvesem Pasquierem, který se stal jejím manželem. Roku 1982 se jim narodil syn Antoine Amadeus Pasquier.\n\nV letech 1984-87 Eva Wagnerová-Pasquierová pracovala jako režisérka u Royal Opera House, Covent Garden v Londýně, 1989-1993 byla programovou ředitelkou nově založené pařížské Opéra Bastille. Poté působila jako umělecký poradce pro Houston Grand Opera v texaském Houstonu (1993-95), Théâtre du Châtelet v Paříži (1994-98) a Teatro Real v Madridu (1996-97). Od roku 1996 je vyšší uměleckou konzultantkou Metropolitní opery v New Yorku a od téže doby do roku 2009 působila rovněž jako umělecká poradkyně Hudebního festivalu v Aix-en-Provence a s ním spojené Evropské hudební akademie.\n\nKdyž její otec poprvé ze zdravotních důvodů zvažoval odchod z vedení Hudebních slavností v Bayreuthu, jmenovala ji roku 2001 správní rada Nadace Richarda Wagnera Bayreuth většinou 22 ku 2 hlasům jako budoucí vedoucí slavností. Její otec se však odvolal na svou časově neomezenou pracovní smlouvu a odmítl toho hlasování, neboť si přál, aby po něm nastoupila jeho druhá žena Gudrun.\n\nTeprve po náhlé smrti Gudrun Wagnerové na konci roku 2007 došlo mezi otcem a dcerou ke sblížení. V dubnu 2008 Wolfgang Wagner vyslovil svou připravenost odstoupit s tím, že po něm vedení převezmou hudebních slavností převezmou obě jeho dcery – Eva Wagnerová-Pasquierová a Katharina Wagnerová. Nato obě podaly správní radě nadace společnou kandidaturu, která ji dne 1. září 2008 většinou 22 hlasů (se 2 abstencemi) přijala.\n\nZa zásluhy o divadelnictví ve Francii byla Eva Wagnerová vyznamenána rytířským stupněm Řádu umění a literatury a roku 2010 získala nejvyšší francouzské státní vyznamenání Řád čestné legie.\n"}
{"id": "636675", "url": "https://cs.wikipedia.org/wiki?curid=636675", "title": "Hungarologie", "text": "Hungarologie\n\nHungarologie nebo také hungaristika () je filologický vědní obor zabývající se maďarským jazykem a literaturou, ale také historií a kulturou maďarského národa.\n\nBádání o maďarském jazyce a literatuře začíná nejpozději v době humanismu, jako samostatný vědní obor se rozvíjí v době osvícenství a institučně se ukotvuje během maďarského národního obrození. Termín hungarologie (\"die Ungarologie\") použil poprvé maďarský literární vědec Róbert Gragger (1887–1926) v roce 1918. V roce 1924 pak zřídil první Collegium Hungaricum v Berlíně pro studenty zajímající se o tuto vědu.\n\nDnes se hungaristika vyučuje na školách po celé Evropě i ve světě. Minimálně jednu univerzitu s výukou hungarologie v Evropě má Bulharsko, Česko, Dánsko, Estonsko, Finsko, Francie, Chorvatsko, Itálie, Německo, Nizozemsko, Polsko, Rakousko, Rumunsko, Rusko, Severní Makedonie, Slovensko, Slovinsko, Spojené království, Srbsko, Švédsko, Turecko a Ukrajina. Dále najdeme i mimoevropské univerzity v Kanadě, Spojených státech amerických, Japonsku, Jižní Koreji, Číně, Izraeli a Egyptě.\n\nÚstředním orgánem pro podporu hungaristiky je asociace Nemzetközi Magyarságtudományi Társaság (\"International Association of Hungarian Studies\"), která podporuje a prohlubuje spolupráce jednotlivých vzdělávacích center v Evropě a po celém světě.\n\nV Česku se hungarologie vyučuje na Katedře středoevropských studií na Filozofické fakultě Univerzity Karlovy v Praze. Dříve byla také vyučované na Filozofické fakultě Masarykovy univerzity v Brně, kde působil i přední český hungarolog Richard Pražák.\n\n\n\n\n"}
{"id": "636676", "url": "https://cs.wikipedia.org/wiki?curid=636676", "title": "Colosseum", "text": "Colosseum\n\nColosseum byla britská progresivně jazz rocková skupina, která vznikla v roce 1968. Na tuto skupinu navazovala kapela Colosseum II. Původní Colosseum bylo obnoveno v roce 1994.\n\n\n"}
{"id": "636677", "url": "https://cs.wikipedia.org/wiki?curid=636677", "title": "Abigail Breslinová", "text": "Abigail Breslinová\n\nAbigail Kathleen Breslinová (* 4. dubna 1996, New York, New York, USA) je americká herečka a zpěvačka. Je jedna z nejmladších hereček nominovaných na Oscara v historii.\n\nPoprvé se objevila v reklamě ve svých třech letech a v prvním filmu \"Znamení\" v pěti letech. Dále hrála na příklad v \"Malá Miss Sunshine\" (2006), \"Určitě, možná\" (2008), \"Je to i můj život\" (2009), \"Zombieland\" (2009), \"Rango\" (2011), \"Enderova hra\" (2013) a \"Perfect Sisters\" (2014). V roce 2015 byla obsazena do seriálu \"Scream Queens.\"\n\nNarodila se v New Yorku, je dcerou Kim a Michaela Breslinových. Má dva starší bratry Ryana a Spencera, kteří se také věnují herectví.\n\nS kariérou začala ve třech letech, kdy získala roli v reklamě pro Toys \"R\" Us. První herecká role přišla v roce 2002 se sci-fi filmem \"Znamení\", po boku Mela Gibsona. Její vystoupení bylo uznáváno kritiky. V roce 2004 si zahrála ve filmu \"Život s Helenou\", kde si zahrála se svým bratrem Spencerem. Menší roli získala ve filmu \"\".\n\nPrůlomová role přišla s komediálním dramatem \"Malá Miss Sunshine\", ve kterém si zahrála hlavní roli Olive Hoover. Film byl pozitivně hodnocen kritiky a vydělal přes 100 milionů dolarů po celém světě. Za roli získala nominaci na Oscara v kategorii Nejlepší herečka ve vedlejší roli, kdy se stala čtvrtou nejmladší nominovanou herečkou v této kategorii a na Screen Actors Guild Award.\n\n27. října 2007 debutovala na divadelních prknech ve hře \"Right You Are (If You Think You Are)\" v New Yorku v Guggenheimově muzeu. S Ryanem Reynoldsem si zahrála ve filmu \"Určitě, možná\". Další velká role přišla s filmem \"Je to i můj život\" z roku 2009, kde si zahrála roli Kate, jejíž sestra trpí leukémií. V tom samém roce se objevila v hororové komedii \"Zombieland\". V únoru 2010 přišel Broadwayské debut ve hře \"The Miracle Woker\" v divadle Circle in the Square. Svůj hlas propůjčila do animované komedie \"Rango\". Zahrála si ve hvězdně obsazeném filmu \"Šťastný Nový rok\".\n\nV roce 2013 se objevila v thrilleru \"Tísňová linka,\" který obdržel mix recenzí. Film vydělal 68 milionů dolarů po celém světě. Také v roce 2013 se objevila v hororovém filmu \"Haunter\". Byla obsazena do filmu \"Enderova hra\", který je inspirovaný stejnojmennou knihou od Orson Scott Carda. V červenci 2012 byla obsazena do filmu \"Blízko od sebe,\" založené na Pulitzerovou cenou oceněné divadelní hře \"August: Osage County\" (anglický název), po boku Meryl Streep a Julie Roberts. V roce 2014 se objevila v kriminálním dramatu \"Vražedné spolčení.\"\n\nV roce 2015 byla obsazena do role seriálu stanice FOX \"Scream Queens\". V roce 2016 získala hlavní roli Fraces v televizní verzi filmu \"Dirty Dancing\" (\"Hříšný tanec\").\n\n\n"}
{"id": "636678", "url": "https://cs.wikipedia.org/wiki?curid=636678", "title": "Outsideinside", "text": "Outsideinside\n\nOutsideinside je druhé album skupiny Blue Cheer, vydané v srpnu 1968 v Philips Records.\n\n\"Fortunes\" (Peterson) – 2:20\n\n"}
{"id": "636680", "url": "https://cs.wikipedia.org/wiki?curid=636680", "title": "Kuri", "text": "Kuri\n\nKuri je plemeno skotu původem ze střední Afriky, z oblasti Čadského jezera, Vyznačuje se obrovitými, ale lehkými rohy. \n\nKuri je velké, ale štíhle stavěné zvíře s dlouhýma nohama a nápadně velkou hlavou. Velcí býci mohou dorůst výšky až 180 cm v kohoutku. Původ plemene je nejasný, odvozuje se od staroegyptského dlourohého skotu, je příbuzný i asijskému zebu. Čistokrevný kuri nemá hrb, nebo je hrb jen rudimentární. Nejčastější barva je bílá s tmavě pigmentovanými sliznicemi, ale existují i zvířata červenohnědá, šedá, šedočervená či žlutohnědá. Majitelé kuri preferují bílou barvu chovných býků. Nejnápadnějším znakem tohoto plemena jsou jeho rohy. Jsou dlouhé a neobyčejně tlusté, často hruškovitého tvaru a vzbuzují dojem značné mohutnosti, přitom jsou velice lehké. Rohy kuri jsou až 70–130 cm dlouhé a jejich obvod může činit až 55 cm. Tvar i velikost rohů je ale značně variabilní, typicky mají rohy kuri hruškovitý tvar, ale mohou být poměrně ploché a jen 30 cm dlouhé, kuri může mít též lyrovité či půlměsíčité rohy a výjimečná nejsou ani zvířata s volnými rohy či úplně bezrohá. \n\nKuri je chován volně, stáda se pohybují v mokřadech na březích jezera a na jeho ostrovech, kde spásají vodní a pobřežní vegetaci. Dobře plave a pase se i ve vodě.\n\nKuri je rané a plodné plemeno. Je chován pro mléko, kráva člověku nadojí průměrně 3-6 kg za den, přičemž kojí i vlastní tele. Nezanedbatelná není ani produkce masa a kvalitních, pevných kůží. Kuri je používán též jako tažné zvíře, ale k tomuto účelu se příliš nehodí, protože je pomalý, letargický, rychle se unaví a těžce snáší horko. \n\nJe skvěle přizpůsobený místním podmínkám, na druhou stranu nedokáže přežít mimo Čadské jezero, není odolný vůči vysokým teplotám a není odolný proti naganě. Jedná se o ohrožené plemeno, jehož počty klesají v důsledku vysychání jezera a kvůli křížením se zebu. \n"}
{"id": "636681", "url": "https://cs.wikipedia.org/wiki?curid=636681", "title": "Národní parky v Panamě", "text": "Národní parky v Panamě\n\nV Panamě bylo do roku 2005 vyhlášeno 15 národních parků . Nacházejí se po celém území státu, největší z nich se pak rozkládají při státních hranicích (jak s Kostarikou, tak Kolumbií).\nKromě národních parků existuje v Panamě i několik dalších způsobů ochrany např. lesní rezervace ( Reserva forestral), chráněná krajina (Paisaje protegido), útočiště divoké přírody (Refugio de Vida Silvestre) apod. Celkem bylo ustanoveno 65 různých chráněných oblastí, které zahrnují na 34% území Panamy tzn. 2 600 018 ha. Chráněná panamská území spravuje vládní \"Autoridad Nacional del Ambiente de Panamá\" (zkratka ANAM).\n\n"}
{"id": "636691", "url": "https://cs.wikipedia.org/wiki?curid=636691", "title": "Sollern", "text": "Sollern\n\nSollern je malá místní část obce Altmannstein v Sambachském údolí v zemském okrese Eichstätt v Bavorsku. Leží na silnici mezi obcemi Neuenhinzenhausen a Altmannstein na řece Schambach.\n\nPrvní zmínka o osídlení pochází z roku 1027. Vesnice byla v polovině 15. století, během války těžce poškozena. Poté připadla do vlastnictví šlechtické rodiny \"Muggenthalerů\". V roce 2010 zde žilo 88 obyvatel. Je známá pro \"skapulírské bratrstvo\", které má své sídlo v kostele blahoslavené Panny Marie na hoře Karmel. Farní a poutní kostel byl vystavěn na konci 17. století. Název obce je odvozen z latinského názvu pro sluneční hodiny \"\"solaris\"\". Existoval také šlechtický rod \"\"Solaren\"\", kteří zde panovali.\n"}
{"id": "636692", "url": "https://cs.wikipedia.org/wiki?curid=636692", "title": "Maison de la Radio", "text": "Maison de la Radio\n\nLa Maison de la Radio (\"Dům rozhlasu\") je budova v Paříži v 16. obvodu na \"Avenue du Président Kennedy\" na pravém břehu Seiny. Jejím autorem je architekt Henry Bernard (1912-1994) a od roku 1975 zde sídlí francouzský veřejnoprávní rozhlas Radio France.\n\nO stavbě budovy pro rozhlasové a televizní vysílání bylo rozhodnuto v 50. letech 20. století. Stát získal v roce 1952 pozemky v 16. obvodu podél Seiny, kde se dříve nacházela plynárna, zbořená v roce 1928 a později stadion. Stavbu oficiálně otevřel 14. prosince 1963 tehdejší francouzský prezident Charles de Gaulle a jeho ministr kultury André Malraux. Důvod pro vznik budovy byla snaha sjednotit pod jednu střechu do té doby po celé Paříži roztroušené státní rozhlasové a televizní studia. Proto zde původně sídlila i televize. Teprve od 1. ledna 1975 slouží pouze Radio France. Nicméně dodnes jsou zde využívána televizní studia.\n\nLa Maison de la Radio se skládá z 500 metrů dlouhé okrouhlé budovy, která obklopuje centrální budovu se 68 metrů vysokou věží. Tento výrazný půdorys inspiroval starší logo Radio France. Budova se stala vzorem pro podobné stavby v Evropě, například stanice ORF v Rakousku z let 1968-1972. Důraz v uspořádání stavby byl kladen na praktičnost. Proto jsou studia umístěna blíže do centra areálu, aby byla lépe chráněna před hlukem okolního města. V hranaté věži, která měla být původně vysoká 100 metrů, ale byla s ohledem na městskou zástavbu snížena, se nachází archiv. Kromě ředitelství rozhlasu a studií několika svých stanic, zde sídlilo i muzeum věnované rozhlasu, televizi a technologiím záznamu zvuku (uzavřené kvůli rekonstrukci v roce 2007). Je zde rovněž koncertní sál, který nese jméno francouzského skladatele Oliviera Messiaena.\n\nBudova má rozlohu 100 000 m a je vytápěna geotermální energií pomocí 600 metrů hlubokého vrtu. Čerpaná voda má teplotu 27° C a je nejprve rozváděna do otopného systému. Poté slouží ještě k ohřevu klimatizace ve velkých rozhlasových a televizních studiích. Teprve po jejím ochlazení na 7° C je vypuštěna do veřejné kanalizace. Stavba je rovněž jednou z několika pařížských budov, které mají protiatomový kryt, obdobně jako Elysejský palác.\n\n"}
{"id": "636698", "url": "https://cs.wikipedia.org/wiki?curid=636698", "title": "New! Improved! Blue Cheer", "text": "New! Improved! Blue Cheer\n\nNew! Improved! Blue Cheer je třetí album rockové skupiny Blue Cheer, vydané v březnu 1969 v Philips Records.\n\n\n"}
{"id": "636700", "url": "https://cs.wikipedia.org/wiki?curid=636700", "title": "Medicejská fontána", "text": "Medicejská fontána\n\nMedicejská fontána (francouzsky \"Fontaine Médicis\") je fontána v Paříži. Nachází se v severovýchodní části Lucemburské zahrady.\n\nKolem roku 1630 pověřila královna Marie Medicejská, vdova po Jindřichu IV., florentského inženýra Thomase Francina její výstavbou.\n\nNejprve se nazývala Lucemburská grotta a prošla několika úpravami. V 19. století byla přesunuta do Lucemburské zahrady asi o 30 metrů po proražení ulice \"Rue de Medici\" během přestavby Paříže za prefekta Haussmanna. V roce 1862 byla k její zadní části připojena Lédina fontána přesunutá rovněž kvůli přestavbě města.\n\nOd roku 1889 je chráněná jako historická památka.\n\nFontána má tvar portiku v italském stylu. Sochař Augustus Ottin (1811-1890) přidal skupinu tří postav z řecké mytologie nazvanou \"Polyphème surprenant Galatée dans les bras d'Acis\" (Polyfémos překvapující Galateiu v Ákisově náručí). Polyfémos oblečený do zvířecí kůže je zobrazen, jak hledí ze skály na Galateiu a Ákise sedící v objetí pod ním.\n\n"}
{"id": "636709", "url": "https://cs.wikipedia.org/wiki?curid=636709", "title": "Rhinoceros", "text": "Rhinoceros\n\nRhinoceros byla americká rocková skupina, kterou dalo dohromady hudební vydavatelství Elektra Records. Skupinou prošla řada hudebníků a rozpadla se po třech letech své existence, v roce 1970. V roce 2009 byla skupina pro jeden koncert obnovena.\n\nPočátky skupiny Rhinoceros sahají do roku 1967, kdy se producenti Frazier Mohawk a Paul A. Rothchild rozhodli, že dají dohromady skupinu složenou z různých losangeleských hudebníků. Původní sestavu skupiny tvořili John Finley (zpěv), Michael Fonfara a Alan Gerber (klávesy), Doug Hastings a Danny Weis (kytary), Jerry Penrod (baskytara) a John Keleihor (bicí). Své první album skupina nahrála v létě 1968; po vydání se umístilo v žebříčku \"Billboard 200\" na 115. místě. Později se ve skupině vystřídalo několik dalších hudebníků a v pozměněné sestavě skupina vydala ještě dvě studiová alba: \"Satin Chickens\" (1969) a \"Better Times Are Coming\" (1970). V srpnu 2009 byla skupina obnovena a odehrála jeden společný koncert. V sestavě byli John Finley, Alan Gerber, Danny Weis a Michael Fonfara. Doplněni byli baskytaristou Peterem Hodgsonem (ten ve skupině působil již v letech 1969−1970), kytaristou Berniem LaBargem a bubeníkem Mikem Sloskim.\n\n\n\n"}
{"id": "636714", "url": "https://cs.wikipedia.org/wiki?curid=636714", "title": "Zdravotnická záchranná služba Středočeského kraje", "text": "Zdravotnická záchranná služba Středočeského kraje\n\nZdravotnická záchranná služba Středočeského kraje, příspěvková organizace (ZZS SK nebo ZZS SČK, do 9. července 2013 \"Územní středisko záchranné služby Středočeského kraje\") je příspěvková organizace provozovatel zdravotnické záchranné služby ve Středočeském kraji. Hlavní náplní činnosti organizace je zajišťování a poskytování odborné přednemocniční neodkladné péče (PNP) na území Středočeského kraje podle zákona č. 374/2011 Sb., o zdravotnické záchranné službě. Mimo středočeské záchranné služby zajišťují odbornou přednemocniční neodkladnou péči ve Středočeském kraji také soukromé organizace Záchranná služba Asociace samaritánů České republiky a Trans Hospital. Přednemocniční neodkladná péče je zajišťována na území o rozloze 11 014 km² pro téměř 1 300 000 obyvatel. V oblasti Středočeského kraje je k dispozici přes 80 výjezdových skupin rozmístěných na 44 výjezdových základnách. Letecká záchranná služba je zajištěna z provozní stanice Kryštof 01 z Prahy.\n\nZdravotnická záchranná služba Středočeského kraje vznikla 1. dubna 2003. K 31. prosinci 2002 zanikly okresní úřady a došlo ke sloučení 12 záchranných služeb okresů Benešov, Beroun, Kladno, Kolín, Kutná Hora, Mělník, Mladá Boleslav, Nymburk, Praha-východ, Praha-západ, Příbram a Rakovník. Všechny výjezdové základny i jednotlivé dispečinky byly sloučeny pod jednu organizaci. Organizace nesla při vzniku název Územní středisko záchranné služby Středočeského kraje, od července 2013 je oficiálním názvem Zdravotnická záchranná služba Středočeského kraje.\n\nOd září 2013 funguje ve Středočeském kraji jednotné krajské zdravotnické operační středisko (ZOS), které se nachází v místě sídla organizace v Kladně. Do roku 2013 byla ve Středočeském kraji zřízena tři zdravotnická operační střediska s nepřetržitým provozem v Mladé Boleslavi, Kladně a Kolíně. Ještě dříve existovalo větší množství operačních středisek na úrovni okresů.\n\nJako doplňková součást zdravotnického operačního střediska tísňové linky 155 bylo v říjnu 2009 spuštěno Call centrum Zdravotnické záchranné služby Středočeského kraje, které slouží pro informace v neakutních případech. Operátorky na zdravotnickém operačním středisku musely často řešit hovory, jež nesouvisely s poskytováním odborné přednemocniční neodkladné péče v akutních případech. Takové hovory zabíraly 20–30 % času operátorek zdravotnického operačního střediska.\n\nNa území celého kraje je k dispozici v nepřetržitém 24hodinovém provozu přibližně 80 výjezdových skupin, jejichž počet se mění s pracovní a noční dobou. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem v osobním automobile. Zdravotnická záchranná služba Středočeského kraje zajišťuje přibližně 70 výjezdových skupin, provoz devíti skupin zajišťuje Záchranná služba Asociace samaritánů České republiky a jednu posádku provozuje Trans Hospital.\n\nZdravotnická záchranná služba Středočeského kraje zavádí postupně víceúrovňový setkávací systém neboli systém Rendez-Vous. Ve Středočeském kraji funguje již na řadě míst, celoplošně rozšířen ale není. Využívá jej i Záchranná služba Asociace samaritánů České republiky. V roce 2009 došlo k omezení provozu některých oddělení nemocnice v Brandýse nad Labem. Tato situace si vyžádala posílení skupin RZP na základně v Brandýse o skupinu RV navíc.\n\nVe Středočeském kraji je zřízeno celkem 44 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. 38 výjezdových základen provozuje Zdravotnická záchranná služba Středočeského kraje. Od roku 2006 bylo ve Středočeském kraji zřízeno nebo znovuotevřeno 13 nových základen:\n\nNové základny jsou již budovány jen pro výjezdové skupiny RZP, které spolupracují se skupinami RV z okolích výjezdových základen. Základna ve Zbraslavicích disponuje jen výjezdovou skupinou RV. Systém RV je zaváděn postupně i na základny, odkud vyjížděly dříve skupiny RLP. V roce 2010 byl systém RV zaveden v okrese Beroun, kde vznikla nová základna RZP ve Zdicích. V Berouně je pak jedna skupina RZP a jedna skupina RV, která v případě potřeby spolupracuje s posádkou ze Zdic. Třetí základnou v okrese jsou Hořovice, kde je jedna skupina RZP a jedna skupina RLP. V lednu 2011 byl systém RV zaveden do Kolína a Kutné Hory. Provoz byl zahájen se zcela novými vozy Škoda Yeti. V červnu 2012 byla otevřena nová výjezdová základna v Mnichově Hradišti, kde slouží jedná výjezdová skupina RZP. Systém Rendez-Vous byl tak zaveden na Mladoboleslavsku a od 1. října 2012 také na Kladensku. V prosinci 2012 byla otevřená výjezdová základna v Novém Strašecí na Rakovnicku.\n\nSpecifikem ve Středočeském kraji je sezónní výjezdová základna na vodní přehradní nádrži Slapy na kotvišti Ždáň. Tato základna je otevřená každoročně v červenci a srpnu. Důvodem jejího zřízení je demografický nárůst počtu obyvatel v těchto měsících. Na základně slouží jedna skupina rychlé zdravotnické pomoci, která má k dispozici kromě sanitního vozidla také člun. Dříve provozovala Zdravotnická záchranná služba Středočeského kraje vodní záchrannou službu také na vodní nádrži Orlík, od roku 2011 převzala provoz Záchranná služba Asociace samaritánů České republiky.\n\nStředočeský kraj je pro potřeby zdravotnické záchranné služby rozčleněn do oblastí, které respektují hranice okresů. V některých místech zajišťuje Zdravotnická záchranná služba Středočeského kraje také lékařskou pohotovostní službu (LPS). Mezi výjezdové základny ve Středočeském kraji je řazena také základna v pražské městské čtvrti Zbraslav, jejíž výjezdy jsou koordinovány zdravotnickým operačním střediskem středočeské záchranné služby.\n\nStředočeský kraj na svém území leteckou záchrannou službu (LZS) samostatně neprovozuje, Ta je v případě potřeby zajištěna vrtulníkem s volacím znakem Kryštof 01, který vzlétá z Prahy. Provozovatelem vrtulníku je Letecká služba Policie ČR, zdravotnickou část osádky tvoří zaměstnanci Zdravotnické záchranné služby hlavního města Prahy. V současnosti je pro leteckou záchrannou službu nasazen moderní stroj Eurocopter EC 135 T2 v nepřetržitém provozu. Během dne je k dispozici pro oblast Středočeského kraje a hlavního města Prahy, v nočních hodinách slouží pro celé území České republiky. Na vyžádání je k dispozici druhý vrtulník ve zdravotnické konfiguraci určen pro přepravu transplantačních týmů nebo inkubátorů s novorozenci. V některých okrajových částech Středočeského kraje zasahují i vrtulníky z jiných krajů.\n\nVozový park Zdravotnické záchranné služby Středočeského kraje čítá přes 120 sanitních vozidel. Převážnou většinu z nich tvoří vozidla Volkswagen Transporter ve verzích T4 a T5, ale ve vozovém parku jsou zařazené i jiné typy sanitních vozidel. Pro výjezdy v režimu rychlá lékařská pomoc v systému Rendez-Vous pak nejčastěji slouží automobily Škoda Yeti a Subaru Forester. Od vzniku krajské středočeské záchranné služby bylo do vozového parku zařazeno více než 50 nových satnitních vozidel. Zatímco průměrné stáří vozového parku bylo při vzniku organizace přibližně 11 let, v roce 2008 to byly čtyři roky. V lednu 2011 byla Zdravotnické záchranné službě Středočeského kraje předána čtyři nová vozidla Škoda Yeti, která jsou určena pro výjezdy v režimu rychlá lékařská pomoc v systému Rendez-Vous. Automobily Škoda Yeti začala středočeská záchranná služba využívat jako první záchranná služba v Česku. Veškerá nová vozidla jsou podle vyhlášky opatřena retroreflexní šachovnicí vzoru Battenburg.\n\n\n"}
{"id": "636716", "url": "https://cs.wikipedia.org/wiki?curid=636716", "title": "Blues Image", "text": "Blues Image\n\nBlues Image byla americká rocková skupina. Vznikla v roce 1966 ve městě Tampa na Floridě. Její původní sestavu tvořili Mike Pinera (zpěv, kytara), Manny Bertematti (zpěv, bicí), Joe Lala (zpěv, perkuse), Emilio Garcia (klávesy) a Malcolm Jones (baskytara). Garcia však brzy odešel a nahradil jej Skip Konte. Své první album pojmenované podle skupiny kapela vydala v roce 1969. Druhé, jehož producentem byl Richard Podolor a které dostalo název \"Open\", bylo vydáno v dubnu 1970 a mimo členů skupiny na něm hrál ještě kytarista Kent Henry, pozdější člen Steppenwolf. Z alba také pocházel hitový singl „Ride Captain Ride“ (umístil se na čtvrté příčce žebříčku Billboard Hot 100). Zanedlouho po vydání alba ze skupiny odešel Pinera (začal spolupracovat se skupinou Iron Butterfly) a skupina bez něj nahrála ještě třetí album \"Red White & Blues Image\", ale zanedlouho se rozpadla.\n\n\n\n"}
{"id": "636722", "url": "https://cs.wikipedia.org/wiki?curid=636722", "title": "Open (album)", "text": "Open (album)\n\nOpen je druhé studiové album skupiny Blues Image, na tomto albu je hit #4 \"Ride Captain Ride\".\n\n\n\nHost\n"}
{"id": "636723", "url": "https://cs.wikipedia.org/wiki?curid=636723", "title": "Cdk1", "text": "Cdk1\n\nCdk1 (u \"S. pombe\" původně též Cdc2 či p34 a u \"S. cerevisiae\" Cdc28), je cyklin-dependentní kináza hrající důležitou roli v regulaci buněčného cyklu. U kvasinek má velmi nespecifickou roli a váže se na široké spektrum různých cyklinů, u obratlovců je aktivován zejména cyklinem B (M-cyklinem). Tento cyklin se v buňce hromadí hlavně během G a M fáze buněčného cyklu a vytváří komplex cyklin/CDK nazývané také M-Cdk. Ke skutečné aktivaci Cdk však ještě nedojde, protože kinázy Wee1 a Myt1 fosforylují některé aminokyselinové zbytky. Až fosfatáza Cdc25 během přechodu G2/M celý komplex odjistí.\n\nKomplex M-Cdk navozuje po aktivaci veškeré fundamentální procesy, které se s buňkou dějí na počátku mitózy. Fosforyluje totiž proteiny, které se účastní například sestavení dělicího vřeténka, napojení chromozomů na vřeténko, ale u některých organismů rovněž kondenzace chromozomů a reorganizace Golgi a ER.\n"}
{"id": "636727", "url": "https://cs.wikipedia.org/wiki?curid=636727", "title": "Ride Captain Ride", "text": "Ride Captain Ride\n\nRide Captain Ride je píseň od skupiny Blues Image. Je to první (a jediný) hit skupiny. Píseň napsali zpěvák a kytarista Mike Pinera a klávesista Frank \"Skip\" Konte. Skupina Blood, Sweat & Tears vydala v roce 1975 na svém albu \"New City\" coververzi této písně. Roku 2016 byla píseň použita v epizodě \"Yesterday Once More\" seriálu \"Vinyl\".\n"}
{"id": "636728", "url": "https://cs.wikipedia.org/wiki?curid=636728", "title": "Pygame", "text": "Pygame\n\nPygame je multiplatformní sada modulů jazyka Python určená k tvorbě počítačových her. Obsahuje knihovny pro práci s grafikou, zvukem a vstupními zařízeními určené pro použití v jazyce Python. Moduly jsou postaveny nad knihovnou Simple DirectMedia Layer (SDL) s cílem umožnit vývoj her bez znalostí nízkoúrovňového programování v jazyce C a jeho odvozeninách. To je založeno na předpokladu, že většina složitých funkcí v počítačových hrách (převážně práce s grafikou) může být kompletně oddělena od herní logiky, čehož je dosaženo použitím vysokoúrovňového jazyka, jako je Python, pro tvorbu hry.\n\nPygame byl vytvořen jako náhrada za ukončený projekt pySDL. Pygame byl napsán Petem Shinnersem, který jej uvolnil pod licencí GNU Lesser General Public License. Nyní se jedná o svobodný komunitní opensource projekt (přibližně od roku 2004/2005).\n\nModuly jsou napsány v Pythonu, výkonově náročné funkce jsou však napsány v jazyce C a jazyce symbolických adres.\n\nK dispozici je mnoho tutoriálů převážně v anglickém jazyce. Pravidelně se koná soutěž ve vytváření malých her.\n\n\"Pygame\" podporuje množství různých platforem oficiálně či neoficiálně. To umožňuje provozovat vytvořené hry nejen na počítačích, ale i na různých mobilních zařízeních. Projekt „Pygame Subset for Android“ od Toma Rothamela a Patricka Dawsona je např. zaměřen na systém Android.\n\n\n\nNásledující ukázkový program vytvoří po spuštění nové okno o velikosti vykreslovací plochy (bez okrajů okna) 640×480 pixelů, jehož titulek nastaví na text „Example“. V okně bude vykreslen text „Hello world!“ zeleným písmem na modrém pozadí. Program se ukončí, pokud uživatel zavře okno standardním způsobem daným použitým operačním systémem (provede se událost „pygame.QUIT“).\n\n\n"}
{"id": "636739", "url": "https://cs.wikipedia.org/wiki?curid=636739", "title": "Lincoln County (Kentucky)", "text": "Lincoln County (Kentucky)\n\nLincoln County je okres amerického státu Kentucky založený v roce 1780. Správním střediskem je město Stanford. Pojmenovaný je podle generála Benjamina Lincolna, účastníka americké války za nezávislost.\n\n"}
{"id": "636742", "url": "https://cs.wikipedia.org/wiki?curid=636742", "title": "Ottawská konference", "text": "Ottawská konference\n\nEkonomická konference britského impéria nebo Ottawská konference byla imperiální konference britských kolonií a dominií. Konference se konala mezi 21. červencem a 20. srpnem 1932. Konference zajišťovala relativně volný obchod v rámci britské říše a jednotné tarify vůči ostatním zemím.\n\n"}
{"id": "636743", "url": "https://cs.wikipedia.org/wiki?curid=636743", "title": "Ceny české filmové kritiky", "text": "Ceny české filmové kritiky\n\nCeny české filmové kritiky je filmové ocenění, které od roku 2011 uděluje Sdružení českých filmových kritiků. Tvoří alternativu ke známějšímu a tradičnějšímu ocenění Český lev, které se uděluje na základě hlasování filmových profesionálů.\n\n\n"}
{"id": "636746", "url": "https://cs.wikipedia.org/wiki?curid=636746", "title": "Carl Heinrich Biber", "text": "Carl Heinrich Biber\n\nCarl Heinrich Biber (4. září 1681 Salzburg – 19. listopadu 1749 Salzburg) byl česko-rakouský houslista a skladatel pozdního baroka.\n\nCarl byl šestým synem česko-rakouského barokního skladatele Heinricha Bibera. Hudební vzdělání získal u svého otce. V roce 1704 vykonal studijní cestu do Benátek a Říma, nejvýznamnějších hudebních center té doby. Po návratu působil jako houslista a komorník a v roce 1714 se stal zástupcem kapelníka na dvoře salzburského arcibiskupa. V roce 1743, po smrti Matthiase Zikmunda Biechtelera, prvního dvorního kapelníka, se stal jeho nástupcem a tím i nadřízeným Leopolda Mozarta, který byl v té době v orchestru čtvrtým houslistou.\n\nCarl Heinrich Biber je příslušníkem generace skladatelů, reprezentujících stylistický přechod mezi starými ideály pozdně barokní doby a přicházející rokokové generace. Převážně je autorem chrámové hudby. V archivu salzburské katedrály se dochovalo na 20 mší, 17 litanií a nešpor, 14 offertorií, 3 Magnificat, 3 Te Deun, 8 Regina Coeli, 3 Miserere a mnoho dalších drobnějších liturgických děl. Ve svém skladatelském díle však významu svého otce nedosáhl.\n\nJediným známým instrumentálním dílem je 31 chrámových sonát. Většinou jde o smyčcové sonáty s doprovodem varhan. Jen zřídka jsou sonáty psány pro dřevěné nebo dechové nástroje. \n\n"}
{"id": "636748", "url": "https://cs.wikipedia.org/wiki?curid=636748", "title": "HMS Endeavour", "text": "HMS Endeavour\n\nHMS \"Endeavour, též HMB \"Endeavour, byla britská průzkumná loď. Této lodi velel kapitán James Cook na své první plavbě po Tichém oceánu.\n\n\"Earl of Pembroke\" byla postavena v přístavě ve Whitby, jakožto trojstěžňový bark, určený k dopravě uhlí v Severním moři. V roce 1768 ji zakoupila Britská admiralita a byla přejmenována na loď Jeho Veličenstva \"Endeavour\".\n\n\"Endeavour\" odrazila od břehů plymouthského přístavu ve čtvrtek 25. srpna 1768, odpoledne. Atlantikem proplula loď bez větších obtíží a po zastávkách na Tenerife a v Rio de Janeiru obeplula \"Endeavour\" 15. ledna Ohňovou zemi a 25. ledna obávaný mys Horn.\n\nDne 13. dubna 1769 zakotvila loď v zálivu Matavia na Tahiti. Byla v pořadí druhou lodí, která přistála u tahitských břehů – v létě 1767 ostrovany „navštívila“ loď HMS \"Dolphin\". Dne 14. července \"Endeavour\" zvedla kotvy a o dva dny později doplula ke Společenským ostrovům (dnes označované za \"Závětrné Společenské ostrovy\"), od kterých poté zamířila přímo na jih, pátrat po tajemné \"Terra Australis Incognita\". V jižním směru pak pokračovala až k 40. stupni jižní šířky, kde se v září stočila k západnímu směru.\n\nDne 8. října narazila posádka lodi na východní pobřeží Severního ostrova Nového Zélandu, domorodci nazývaného \"Aeheinomouwe\".\n\n"}
{"id": "636765", "url": "https://cs.wikipedia.org/wiki?curid=636765", "title": "Paretův diagram", "text": "Paretův diagram\n\nParetův diagram je typ grafu, který je kombinací sloupcového a čárového grafu. Sloupce znázorňující četnost pro jednotlivé kategorie jsou seřazeny podle velikosti (nejvyšší sloupec vlevo, nejnižší vpravo) a čára představuje kumulativní četnost. To znamená, že čára začíná na prvním sloupci a každý další její bod je zvýšen oproti předchozí hodnotě o hodnotu odpovídající kategorii, ke které náleží, tedy nad kterou je zobrazen v grafu. Tak čára ukazuje kumulaci (zde součet) hodnot aktuální kategorie a kategorií, které jsou vlevo od ní. Kumulativní četnost bývá vyjádřena v procentech. Hodnoty procent jsou potom druhou stupnicí na vertikální ose grafu.\n\nDiagram je pojmenovaný podle Vilfreda Pareta. Paretův diagram se používá k znázornění důležitosti jednotlivých kategorií.\n\nParetův diagram je jedním ze sedmi základních nástrojů zlepšování kvality.\n\nJiné názorné vyjádření zjištěných výsledků lze zobrazit například pomocí Išikawova diagramu.\n\nPro vytvoření Partetova diagramu lze využít například Microsoft Excel nebo OpenOffice, LibreOffice.\n\n\n"}
{"id": "636771", "url": "https://cs.wikipedia.org/wiki?curid=636771", "title": "Goliáš", "text": "Goliáš\n\nGoliáš byl podle biblické 1. knihy Samuelovy pelištejský bojovník a zápasník, kterého pasáček a budoucí král David zabil kamenem z praku. \"Goliáš\" je symbol velikosti a spojení \"David a Goliáš\" znamená nepoměr mezi malým a velkým, které však přesto nezvítězí.\n\nJméno Goliáš pravděpodobně není hebrejského původu a jeho význam není zcela jasný. Klára Verzichová uvádí, že je odvozován buď z kořene גלה, který odkazuje na význam jako: \"uprchlík, vyhnanec\" nebo z kořene גלל, což znamená \"válet se v krvi\" (být zabit mečem).\n\nVláda krále Saula už byla za vrcholem, když se pelištejské a izraelské vojsko utábořilo proti sobě a obr Goliáš z Gatu každý den děsil Izraelce tím, že vyzýval někoho z nich na souboj. Goliáš měl podle jednoho čtení měřit dva metry, podle jiného skoro čtyři a jeho výzbroj se v knize popisuje jako výzbroj řeckého těžkooděnce, jen mnohonásobně větší. Když Davidovi starší bratři odešli do boje, vrátil se David pást stáda svého otce. Když se ale otec doslechl, v jaké nouzi je Saul, poslal Davida s chleby a sýrem zpátky k jeho vojsku. Malému Davidovi se tam všichni smáli, ten se však ohradil a nakonec si ho zavolal sám král. David mu řekl, že Goliáše s pomocí Hospodinovou přemůže a zabije. Král o tom nejdříve nechtěl ani slyšet, pak mu oblékl své brnění, ale David v něm nedokázal chodit, a tak vystoupil proti Goliášovi jako pasáček s torbou s oblázky a s prakem v ruce. Goliáš se mu ovšem posmíval, David ho však trefil kamenem do čela a na místě zabil. Jeho vlastním mečem mu usekl hlavu.\n\nNení jednoznačné, kdo Goliáše zabil, protože nebyl pouze jeden Goliáš. 2. kniha Samuelova zmiňuje rod obrů – čtyři muže (Goliáš z Gatu, Jišbí Benób, Sáfa a obrovitý muž s celkem 24 prsty). Goliáš Gatský měl být ubit Elchanánem.\n\n2 Samuelova 21,19: \"Když se znovu strhl boj s Pelištejci v Góbu, Elchánan, syn Jaare Oregíma Betlémského, ubil Goliáše Gatského. Násada jeho kopí byla jako tkalcovské vratidlo\".\n\n2 Samuelova 21,22: \"Tito čtyři pocházeli z obrů v Gatu. Padli rukou Davida a rukou jeho služebníků\".\n\nRozpor je pravděpodobně zaviněn rozdílností textů některých rukopisů – v některých textech je uvedeno \"את גלית\" (at Galat), \"at\" – nevyslovovaná akuzativní částice. V odlišném textu je psáno \"אחי גלית\" (ach Galat) \"ach\" v překladu bratr.\nKanadský novinář a spisovatel Malcolm Gladwell vykládá příběh jinak. Obě armády chtěly výsledek střetnutí rozhodnout soubojem nejlepších bojovníků. Goliáš (těžký pěšák s mečem a kopím) byl dle něj obrovský bojovník díky genetické poruše růstu, a očekával, že Izraelité proti němu vyšlou stejného bojovníka. Porucha růstu se ovšem projevuje silnou krátkozrakostí, takže přicházejícího Davida neviděl. David jako pasák ovcí naopak byl zkušený vrhač z praku, který musel umět zasáhnout vlka, kdyby ohrožoval jeho stádo. Ve střetnutí se David ke Goliášovi nepřiblížil, a David zasáhl kamenem Goliáše do čela, takže ho omráčil a pak zabil. Goliáš tak neměl žádnou šanci Davida porazit. Jak mohl Goliáš Davida \"nevidět\", když se mu podle příběhu posmíval pro malou postavu (n.), Gladwell ovšem nevysvětluje.\n\nPříběh patřil k nejoblíbenějším, byl často zobrazován a spojení David a Goliáš se stalo obecně užívaným úslovím. V novější době jej u nás zpopularizovali Voskovec a Werich ve své známé stejnojmenné písni z roku 1938.\n\nBěhem vykopávek v Gatu byla roku 2005 nalezena střepina z poloviny 10. století př. n. l. s pelištejským nápisem, jenž obsahuje jméno „Goliáš“. Vedoucí archeologické výpravy Aren Maier k nálezu uvedl: „Ukazuje nám, že příběh Davida a Goliáše odráží kulturní realitu té doby.“\n\n• A. Novotný, \"Bíblický slovník\". Praha: Kalich 1950.\n\n"}
{"id": "636777", "url": "https://cs.wikipedia.org/wiki?curid=636777", "title": "Carmelo Anthony", "text": "Carmelo Anthony\n\nCarmelo Anthony (* 29. května 1984, New York, USA) je americký profesionální basketbalista v současností působící v týmu Portland Trail Blazers. V roce 2003 byl vybrán týmem Denver Nuggets jako 3. volba draftu. Hned po vstupu do NBA na sebe výrazně upozornil. Krátce na to se dostal do amerického národního týmu, se kterým v roce 2008 triumfoval na olympijských hrách.\n22. února 2011 Anthony přestoupil z Denveru do týmu New York Knicks, byl součástí výměny, která čítala celkem 9 hráčů. V New Yorku Anthony oblékal dres s číslem 7, jeho oblíbené číslo patnáct totiž již bylo týmem vyřazeno.\n\nCarmelo Anthony se narodil 29. května 1984 v nechvalně proslulé Newyorské čtvrti Brooklyn, kde se svou rodinou také vyrůstal. Jeho otec zemřel, když byly Carmelovi necelé 2 roky, a tak byl tou osobou, která ho přivedla k basketbalu jeho starší bratr. Brzy po začátku své basketbalové kariéry si Anthony vytvořil velké jméno v celém Brooklynu. Když měl Carmelo necelých 8 let přestěhoval se se svou rodinou do Baltimore v Marylandu, kde záhy začal sbírat úspěchy za svou hru v místním rekreačním centru.\n\nStředoškolní povinnou docházku Anthony absolvoval na Soukromé katolické škole v Towsonu, kam jej poslala jeho matka. Také zde zdatně pokračoval v hraní basketbalu. S přibývajícím věkem se u něj čím dál tím více projevoval basketbalový talent a jelikož měl veškeré potřebné predispozice pro to, stát se basketbalistou, okamžitě se o něj začali zajímat vyhledávači talentů (tzv. skauti). Po úspěšném absolvování střední školy dostal Anthony šanci vstoupit do NBA. Po dlouhém rozhodování se ale rozhodl uposlechnout rady své rodiny, která jej od tohoto činu odrazovala, a nabídku prozatím odmítl.\n\nPo odmítnutí prvotní nabídky z NBA se Anthony rozhodl přihlásit na univerzitu v Syracuse. Důvod tohoto, na první pohled nesmyslného, činu byl jednoduchý - Carmelo si přál svůj nástup do NBA nikterak neuspěchat a pomalu basketbalově dozrávat na univerzitě. Tato volba se již po necelém roce ukázala být tou pravou. Anthony prakticky sám dovedl svůj tým Syracuse Orange k jeho historicky prvnímu titulu v americké univerzitní lize NCAA. V NCAA se díky skvělým výkonům Anthony okamžitě stal opravdovou superhvězdou. V téže roce mu také byla udělena trofej pro nejužitečnějšího hráče celé soutěže a jeho vstup do NBA začínal nabírat reálnějších rozměrů...\n\nV Denveru strávil Anthony dlouhých osm let během kterých zažil mnoho úspěšných momentů, ale na úspěch z největších, a sice trofej pro vítěze NBA, čekal marně. Kapitola jeho života s nápisem Denver Nuggets se definitivně uzavřela dne 22. února 2011, kdy přestoupil do týmu New York Knicks. Tato životní etapa je sice už jen minulostí, ale přesto stojí za krátké připomenutí.\n\n\"Období zahrnuje sezóny\":\n\nJiž během své první sezóny se Anthony přičinil v NBA o rozruch, získal všech šest trofejí pro nováčka měsíce a se svým průměrem přes 20 bodů na zápas všem pochybovačům vyrazil dech.\nJeho druhá sezóna se nesla v podobném rytmu, a tak se již dne 4. prosince 2004, v zápase proti Miami Heat, dočkal bodu s pořadovým číslem 2 000. To však od Anthonyho ani zdaleka nebylo vše, již v následující sezóně se osobní statistiky přepisovaly znovu, 17. března 2006 si totiž připsal již svůj 5 000 bod.. Jeho kariéra v nejprestižnější basketbalové lize světa tedy zažívala vskutku raketový nástup.\n\n\"Období zahrnuje sezóny\":\n\nSezóna 2006–07, začínaje automobilovou nehodou a konče jeho prvním triple-doublem v kariéře, byla v Anthonyho podání pozoruhodná. Během tohoto ročníku dosáhl průměru 28,9 bodu na zápas, čímž si stanovil nové prozatímní maximum. Tento bodový příděl zůstal v Anthonyho statistikách i pro další dvě sezóny, ve kterých svůj rekord překonat nedokázal.\n\nV sezónách 2007–08 a 2008–09 Denver opět patřil k nejlepším týmům NBA, ale vždy ztroskotal v rozhodující části sezóny, playoff. Za zmínku určitě stojí Anthonyho účasti v prestižní All Star Game. Pravidelné pozvánky do každoročního Utkání hvězd ukázaly, že se Melo již plně zapsal mezi stálice NBA.\n\n\"Období zahrnuje sezóny\":\n\nPředposlední sezóna Carmela Anthonyho v dresu Nuggets (a také poslední úplná) nabídla výmluvný obrázek o každoročním účinkování Denveru v NBA. Tým opět patřil k nejlepším v základní části, k čemuž Melo opět přispěl skvělými výkony, ale s playoff se, jako každoročně, tým loučil až příliš brzy. Konkrétně po prohře v 1. kole playoff v poměru 4:2 na zápasy s týmem Utah Jazz. V této sérii Anthony zaznamenal svůj vůbec nejlepší výkon ve vyřazovací části, když se v prvním zápase série podílel na výhře Nuggets 42 body.\n\nTento fakt ovšem nic neměnil na poněkud rychlém konci sezóny pro ambiciózní celek z Denveru, a tak se poprvé začalo nahlas mluvit o Melově případném odchodu z týmu. K nejžhavějším adeptům na zisk této superhvězdy se hned od začátku řadily 2 týmy, a sice Brooklyn Nets a New York Knicks.\n\nTo, co se před začátkem sezóny 2010–11 jevilo jako nepravděpodobné, se stalo skutečností. Anthony načal, svůj již osmý, ročník opět v dresu Nuggets. I přes neutichající spekulace ohledně své budoucnosti, do kterých sám několikrát promluvil, si dokázal udržet stálou výkonnost. Možná právě díky jeho profesionálnímu postoji k celé věci mu vedení Nuggets vyhovělo a již zmiňovaného dne 22. února 2011 se na vlastní přání stěhoval do New Yorku.\n\nPo dlouho avizovaném návratu do rodného města si Anthony odbyl svou premiéru v novém dresu při výhře 114:108 proti týmu Milwaukee Bucks. Na příznivce dnes již svého bývalého týmu ovšem také nezanevřel a krátce po svém odchodu jim za neustálou přízeň zaslal emotivní děkovný dopis na rozloučenou.\n\nZa americkou reprezentaci nastoupil na mistrovství světa v basketbalu mužů 2006 (třetí místo) a čtyřech olympiádách: v roce 2004 získal bronz a v letech 2008, 2012 a 2016 tři vítězství v řadě. Je také historicky nejlepším střelcem týmu USA na olympijských hrách.\n\n"}
