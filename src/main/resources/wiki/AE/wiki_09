{"id": "571102", "url": "https://cs.wikipedia.org/wiki?curid=571102", "title": "Slovenska nacionalna stranka", "text": "Slovenska nacionalna stranka\n\nSlovinská národní strana (', SNS) je slovinská nacionalistická politická strana.\n\nStrana byla založena v roce 1991 a již od svého počátku se vymezuje proti přistěhovalcům z ostatních republik bývalé Jugoslávie. V současnosti je nejostřejší kurz proti Chorvatům, což je důsledek dlouhodobých hraničních sporů. Předseda SNS Jelinčič dokonce přišel s návrhem, aby byly do vyřešení sporu uzavřeny všechny hraniční přechody, kromě dvou pro obchod. Jelinčič se však na druhé straně zasazuje o zlepšení vztahů se Srbskem, což se promítlo i do negativního stanoviska k nezávislosti Kosova. SNS volá po zlepšení zacházení se slovinskou menšinou v Itálii, Maďarsku a Rakousku.\n\nV konfliktní linii se strana vymezuje také proti církvi. Představitelé SNS jsou často obviňováni ze šovinismu a dokonce i z rasistických postojů k některým menšinám. Strana důrazně odmítá práva homosexuálů. Několik poslanců strany včetně bývalého místopředsedy SNS opakovaně veřejně pronáší homofobní poznámky.\n\nStrana byla založena 17. března 1991 a od jejího vzniku má na ni silný vliv předseda Zmago Jelinčič Plemeniti, který velebí srbskou činnost v období národněosvobozeneckého boje a roli maršála Tita. Strana však v průběhu let prodělala několik vnitřních rozkolů provázenými odchodem některých svých i významných členů. V některých případech však názory předsedy nesdílejí ani poslanci SNS.\n\nPodporu má strana voličů, kterým se stýská po komunistické éře, i voličů středových, a to převážně mladých. Strana obhajuje státní intervencionalismus v hospodářství, přísná hospodářská pravidla, rozvoj základních a aplikovaných věd, občanskou výchovu na veřejných školách. Strana volá také po změně vlajky a státního znaku, reformě soudního systému a vystoupení z euroatlantických struktur.\n\nVe druhých svobodných volbách získala SNS přes deset procent hlasů. Podpora strany klesá, v posledních volbách získala jen 5,4 %.\n\nJedním ze symbolů strany je i mapa z devatenáctého století vyobrazující Spojené Slovinsko.\n\n"}
{"id": "571106", "url": "https://cs.wikipedia.org/wiki?curid=571106", "title": "Larry Miller", "text": "Larry Miller\n\nLawrence J. \"Larry\" Miller (* 15. října 1953, Valley Stream, Long Island, New York, USA) je americký herec, komik, slovní humorista, dabér a publicista.\n\nMezi jeho první hollywoodské filmy patřila epizodní rolička prodavače Hollistera v legendárním americkém snímku \"Pretty Woman\". Pravidelně se objevuje i v dalších filmech režiséra Garryho Marshalla (například \"Nevěsta na útěku\", \"Deník princezny\", \"Na sv. Valentýna\").\n\nMezi jeho nejpozoruhodnější a populární role patří postava děkana Richmonda s komikem Eddie Murphym ve snímku \"Zamilovaný profesor\".\n\n"}
{"id": "571111", "url": "https://cs.wikipedia.org/wiki?curid=571111", "title": "DR řada V 180", "text": "DR řada V 180\n\nŘada V 180 DR (od roku 1970 přeznačená na ř. 118, u DB AG jako ř. 228) byla největší motorovou lokomotivou vyráběnou v Německé demokratické republice. Byla vyráběna v lokomotivce VEB Lokomotivbau „Karl Marx“, dříve Orenstein & Koppel, v Postupimi − Babelsbergu. Německé říšské dráhy chtěly touto lokomotivou především nahradit parní lokomotivy.\n\nV polovině 50. let 20. století se vedoucí pracovníci východoněmeckého průmyslu kolejových vozidel a východoněmeckých drah začali zabývat myšlenkou možnosti náhrady některých řad parních lokomotiv dieselovou trakcí. Jelikož nebylo jasné, kdy zařadí dráhy do svých plánů obměnu lokomotivního parku, rozhodli se pracovníci průmyslu pro vývoj takové lokomotivy pro export. Mělo se jednat o dvě dvoumotorové čtyřnápravové lokomotivy s výkonem 2× 800, resp. 2× 1000 HP s hydrodynamickým přenosem výkonu. Západoněmecká řada V 200, jejíž prototyp byl představen v roce 1953, ukázala, že taková lokomotiva nemusí vážit více než 80 t.\n\nV druhém pětiletém plánu (1955–1960) nastal zásadní obrat. Deutsche Reichsbahn měly v následujících 4 letech obdržet 400 lokomotiv pro posunovací a traťovou službu. V rámci tohoto plánu měly v roce 1957 obdržet první lokomotivu o výkonu 1800 HP a o rok později první o výkonu 2400 HP.\nZatímco v Lokomotivce Karla Marxe v Babelsbergu stále pokračovala produkce parních lokomotiv řad 23.10 a 50.40, souběžně s započaly práce na výrobě motorových lokomotiv. První motorové lokomotivy zde spatřily světlo světa až v roce 1959 – jednalo se o malou lokomotivu řady V 15, spojnicovou posunovací lokomotivu řady V 60 a dvouagregátovou skříňovou lokomotivu řady V 180. Zatímco u řady V 60 byl použit 12-válcový rychloběžný nepřeplňovaný motor z produkce VEB Motorenwerk Johannistal o výkonu 650 HP, u V 180 byl použit tentýž motor v přeplňované verzi s výkonem 900 HP. Stejně jako u V 200 byl použit hydrodynamický přenos výkonu, ačkoliv převodovky bylo nutné zprvu dovážet z kapitalistické ciziny.\n\nLokomotiva V 180.001 byla dokončena 31. prosince 1959 a 11. ledna následujícího roku započaly zkoušky. Lokomotiva svým výkonem zhruba odpovídala zmíněným řadám 23.10 a 50.40, byla tedy vhodná pro osobní vlaky, lehčí rychlíky a středně těžké nákladní vlaky. Jako s náhradou za řadu 01 s ní ovšem počítat nešlo, pro tento úkol byla plánovaná lokomotiva o výkonu 2400 HP.\n\nNa počátku zkoušek se projevily především dva zásadní nedostatky – překročení nápravového tlaku (21 t, DR požadovaly 18 t) a neklidný chod. Zatímco s hmotností nebylo prakticky možné nic udělat, druhý prototyp V 180.002 dokončený v listopadu 1960 byl již osazen podvozky s vypružením pryžokovovými prvky, které se staly pro tuto řadu typické. Oba prototypy se navíc odlišovaly svým vzhledem s třemi čelními okny a více zaobleným čelem a zejména absencí vytápěcího generátoru od dalších strojů. Tyto dvě lokomotivy nebyly převzaty DR a později byly sešrotovány.\n\nNásledovaly další dva prototypy, ale ani u nich se nepodařilo snížit celkovou hmotnost lokomotivy na požadovaných 72 t. Proto bylo rozhodnuto o vývoji šestinápravové verze, kde by předpokládaný nápravový tlak kolem 16 t vyhověl i na vedlejších tratích.\n\nSériová výroba řady V 180 započala v roce 1963. Od 26. května téhož roku bylo prvních pět lokomotiv v ceně 1,6 milionu marek za kus nasazeno do vozby osobních vlaků na berlínském vnějším okruhu. Tyto vlaky byly lidově nazývané Sputnik. Do konce roku bylo vyrobeno ještě dalších 10 kusů, které byly nasazeny i do nákladní dopravy.\n\nBrzy přišlo i nasazení do rychlíkové dopravy. Od 28. února 1964 byla řada V 180 nasazena na Ex 21/22 Berlín – Warnemünde, další stroje následovaly v relacích Berlín – Drážďany a Berlín – Erfurt. Zpočátku jezdily jako přípřežní k parním lokomotivám pro případ poruchy, avšak u dvouagregátového provedení došlo k totálnímu kolapsu jen zcela výjimečně, jeden agregát stačil minimálně na dojetí do nejbližší stanice.\n\nPočátky provozu se neobešly zcela bez problémů – k obvyklým závadám patřily nejrůznější netěsnosti, závady v elektroinstalaci a poruchy chlazení. Mnohem více nevole vzbuzovala vysoká hladina hluku na stanovištích, a to dokonce u prvních strojů neměly motory tlumiče výfuku. Další problémy přineslo u strojů V 180.020 a 021 osazení hydrodynamickým měničovým soustrojím domácí produkce. Po této zkušenosti byly lokomotivy nadále osazovány měniči Voith, a to až do roku 1968, kdy byl dodán stroj V 180 298.\n\nŠestinápravová verze byla prvně představena na lipském veletrhu na jaře 1964. Lokomotiva se od čtyřnápravového provedení lišila prakticky pouze podvozky, které byly zcela odlišné, bez pryžokovových prvků ve vypružení. Lokomotiva označená V 180.201 vážila 93,6 t, což představovalo 16,3 t nápravového tlaku. To umožňovalo její nasazení prakticky na všech tratích. Sériová produkce se rozběhla v roce 1966.\n\nDo roku 1965 bylo vyrobeno celkem 87 čtyřnápravových lokomotiv, včetně všech prototypů, a lokomotiva V 180.201 s motory o výkonu 900 HP. U dalších strojů byl výkon motorů zvýšen na 1000 HP, produkce pokračovala 82 čtyřnápravovými lokomotivami řady V 180.1 a 205 šestinápravovými řad V 180.2–4, a to včetně devíti strojů pro rafinérie Buna a Leuna se změněným převodem pro maximální rychlost 85 km/h.\n\nDR začaly postupně tyto lokomotivy nasazovat i na těžké rychlíky, tedy na výkony, pro které nebyly původně určeny. Lze zmínit například Balt-Orient Expres mezi Berlínem a Bad Schandau nebo Děčínem. To mělo za následek zvýšené opotřebení a poruchy motorů i měničových soustrojí. Přesto se lokomotivy osvědčily prakticky na všech výkonech, nakonec až do roku 1975, kdy začaly ze Sovětského svazu přicházet šestinápravové lokomotivy řady 132, neměly DR žádnou jinou výkonnou motorovou lokomotivu pro osobní dopravu k dispozici.\n\nJiž v roce 1965 byl výkon motorů lokomotivy V 180 202 zvýšením pracovních tlaků zvýšen na 1200 HP. Lokomotiva dostala označení V 240.001. Jednalo se jen o pokus a tak nepřekvapilo, že vydržely pouze 3 800 km. V roce 1966 dostala tato lokomotiva nové motory s vyšším zdvihem i objemem válců a testy pokračovaly. Zdálo se, že v roce 1970 by mohla být připravena sériová výroba, avšak ministerstvo těžkého strojírenství rozhodlo v roce 1968 o zastavení projektu a dovozu lokomotiv o výkonu 3 000 HP s elektrickým topením ze Sovětského svazu.\n\nPřesto DR tuto myšlenku zcela neopustily. V roce 1973 dostala 118 373 nové motory o výkonu 1200 HP. Lokomotiva se osvědčila, měsíční běh dosahoval 22 000 km, proto začaly nové motory dostávat postupně prakticky všechny šestinápravové stroje řad 118.2–4. V roce 1981 byly přeznačeny na řady 118.6–8. Čtyřnápravové stroje 118.0 dostávaly v dílnách v Karl-Marx-Stadtu motory o výkonu 1000 HP a od roku 1981 jim byla přidělěna řada 118.5.\n\nOd června 1980 zkoušely DR na lokomotivě 118.405 (později 118.805) motory o výkonu 1500 HP. stejné motory byly později nasazeny i na 118.124 a 118.225. Intenzivní zkoušky pod vedením výzkumného ústavu v Halle pak probíhaly v letech 1983 – 1986 na lokomotivě 118.124. Svojí výkonovou charakteristikou se tato lokomotiva přiblížila podstatně těžší řadě 132. Vyřazena byla 26. října 1993 a předána železničnímu muzeu v Nördlingenu.\n\nV roce 1970 opustil brány LOB poslední stroj této řady – 118.406. O rok později byla výroba lokomotiv zcela ukončena a závod dostal nové úkoly v oblasti výroby chladicí techniky. Původně měla výroba pokračovat v LEW Hennigsdorf, ale nakonec plánované hospodářství přisoudilo tomuto podniku jiné úkoly a další lokomotivy vzniklé vývojem z řady 118 – řada 119 byly vyráběny v Rumunsku.\n\nV důsledku ropné krize počátkem 80. let 20. století nastal v NDR mohutný rozmach elektrizace železnic. Koncem 80. let, po pádu berlínské zdi nastal obecný útlum železniční dopravy. Mnoho lokomotiv řady 118 se tak stalo nadbytečnými. Koncem roku 1994 bylo ve stavu DB AG již jen 33 lokomotiv přejmenovaných mezitím na řadu 228, a to zejména na sklonově náročných tratích v Duryňském lese. Ale i zde byly v roce 1995 nahrazeny řadou 213 DB, čímž tato řada u DB AG zanikla. Některé lokomotivy jsou dosud provozovány u soukromých dopravců.\n\nLokomotiva je skříňová se dvěma stanovišti strojvedoucího. Hlavní rám je ve vylehčeném provedení. Bezprostředně za oběma stanovišti se nacházejí přeplňované naftové rychloběžné motory s válci do V typu 12KVD18/21 ve variantách A3 (1000 HP), AL4 (1200 HP) nebo AL5 (1500 HP). Za motory směrem ke středu strojovny jsou umístěny chladicí agregáty z produkce firmy VEB Kühlautomat Berlin-Johannisthal a uprostřed strojovny se nachází parní generátor vlakového topení typu Köthen. Tříměničové převodovky jsou umístěny pod stanovišti strojvedoucího a k nim jsou přes příruby připojeny generátory proudu pro osvětlení a pro ventilátory chlazení. V těchto prostorech se nacházejí i elektricky poháněné kompresory. Uspořádání lokomotivy je značně podobné řadě V 200 DB.\n\nDvounápravové podvozky mají primární vypružení provedené pomocí pryžokovových prvků (Meggi) a sekundární listovými pružnicemi. Tyto podvozky nemají otočné čepy, jsou vedeny lichoběžníkově uspořádanými táhly. Třínápravové podvozky jsou oproti tomu klasické stavby s rozsochovým vedením dvojkolí a s otočnými čepy.\n\nAby nedocházelo k odleskům světla na čelních sklech, byly na lokomotivě V 200 1001 (později V 180.059) zkušebně dosazeny laminátové kabiny s čelními skly v negativním sklonu. Později byly tyto kabiny použity i na V 180 131 a V 180 203. První z nich byla vystavena na lipském veletrhu jako V 200 117. Zatímco 180 059 byla vyřazena v roce 1984, potkal tento osud ostatní dvě lokomotivy v letech 1989 a 1992.\n\n\n\n"}
{"id": "571113", "url": "https://cs.wikipedia.org/wiki?curid=571113", "title": "Seznam představitelů Jižní Afriky", "text": "Seznam představitelů Jižní Afriky\n\nToto je seznam nejvyšších představitelů Jihoafrické republiky od 31. května 1910, kdy získala Jihoafrická unie status dominia.\n\n"}
{"id": "571122", "url": "https://cs.wikipedia.org/wiki?curid=571122", "title": "Jihoafrický čas", "text": "Jihoafrický čas\n\nJihoafrický (standardní) čas ( \"South Africa Standard Time, SAST\") je časové pásmo odpovídající slunečnímu času poledníku 30°E a předcházející univerzální světový čas o 2 hodiny (UTC+2:00).\n\nV tomto pásmu se nachází Jihoafrická republika, Lesotho a Svazijsko.\n"}
{"id": "571128", "url": "https://cs.wikipedia.org/wiki?curid=571128", "title": "Chvění", "text": "Chvění\n\nChvění je kmitavý pohyb povrchů těles, který má formu dvourozměrných stojatých vln. Chvění těles je zdrojem zvuku, využívá se zejména u hudebních nástrojů, ale může být naopak také vyvoláno zvukem vhodné frekvence, na níž těleso rezonuje. Rozložení kmiten a uzlů na povrchu tělesa v různých vibračních módech lze zkoumat metodou tzv. Chladniho obrazců, kdy se povrch posype světlým práškem. Při chvění se prášek odsype z míst, kde jsou kmitny, a usadí se v místech uzlů.\n\n"}
{"id": "571129", "url": "https://cs.wikipedia.org/wiki?curid=571129", "title": "RIM-8 Talos", "text": "RIM-8 Talos\n\nRIM-8 Talos byla americká dvoustupňová námořní protiletadlová řízená střela dlouhého dosahu z doby studené války. Spolu s ní patřily do první generace námořních protiletadlových střel ještě systémy Terrier a Tartar. Vyvinula ji firma Bendix pro nasazení lodích US Navy. Střela Talos mohla nést jak konvenční, tak jadernou nálož – hlavice W-30 měla sílu 2–5 kT TNT. Bylo ji možné použít i proti pozemním a námořním cílům.\n\nStřela Talos byla vyvíjena od poloviny 40. let a zavedena v roce 1959. První zkušební odpal z paluby křižníku USS \"Galveston\" proběhl 24. února 1959. Úspěšně byla nasazena ve vietnamské válce, kde dosáhla tří sestřelů. Vyřazována byla v druhé polovině 70. let. Vůbec poslední odpal rakety proběhl v roce 1979. Zbylé střely byly do roku 2005 používány jako nadzvukové cvičné cíle MQM-8G Vandal.\n\nRaketa Talos byla velice rozměrná a proto byla odpalována pouze z amerických raketových křižníků tříd \"Albany\", \"Galveston\" a \"Long Beach\". Měla celkovou délku 9,3 metru. Startovací stupeň se čtyřmi lichoběžníkovými stabilizátory, vybavený raketovým motorem na TPH, urychlil letový stupeň na nadzvukovou rychlost. Poté se zažehl náporový motor druhého stupně o tahu 40 kN poháněný petrolejem. S ním měla střela rychlost až 2,5 Machu. Ve středu letové části byly čtyři lichoběžníkové stabilizátory a na jeho zádi další čtyři obdélníkové stabilizátory. Odpalována byla z dvounásobného vypouštěcího zařízení. Nabíjení z podpalubních zásobníků probíhalo automaticky. Elektronické vybavení nutné k nesení střel Talos zahrnovalo ozařovací radiolokátor Sperry AN/SPG-49 a sledovací a řídící radar Sperry AN/SPG-56. \n\nPodle :\n\n"}
{"id": "571130", "url": "https://cs.wikipedia.org/wiki?curid=571130", "title": "Chladniho obrazce", "text": "Chladniho obrazce\n\nChladniho obrazce jsou obrazce, které vznikají na tenké vibrující desce (obvykle z kovu), na které je jemný písek či podobný materiál. Vznikají a mění se podle velikosti desky, tvaru desky, frekvence a vibrací.\n\nObrazce se začnou vytvářet, když je deska vystavená vibracím. Můžeme je způsobit tím, že budeme na desku z boku „hrát“ smyčcem. V důsledku vlastní rezonance pak začne deska kmitat. Písek je odhazovaný a přesouvá se na místa, na kterých se nevyskytují žádné kmity a vibrace. Takto se znázorní hraniční linie stojících vln, které se vytvářejí na desce.\n\nChladniho obrazce jsou pojmenované po Ernestovi Chladnim, který je uveřejnil v roce 1787 ve spise \"Objevy v teorii zvuku\", v kterém obrazce popsal a dokonce napsal i způsob, jak je vytvořit.\n\nLidé byli těmito obrazci tak fascinováni že Chladni si mohl vydělávat na obživu svými vystoupeními jako učitel a předvaděč. Napoleon Bonaparte o něm prohlásil: „Tento muž zviditelnil tóny“.\n\nNa těchto poznatcích zkonstruoval americký učenec Holbrook Curtis takzvaný tonograf, s kterým tyto obrazce mohl fotograficky zachytit. Aparát se skládal z kovové trubky, která byla ohnutá směrem nahoru, stejně jako roh buvola a nahoře měla zvukový trychtýř, na kterým byla napnutá membrána. Na něj byla nanesená jemná směs soli a práškového smirku, která byla rozprostřená na velikost koruny. Když zevnitř kovové trubky zazněly tóny, vytvořila prášková směs Chladniho obrazce, které se s pomocí nejnovějších fotografických metod daly zachytit.\n\nPři konstrukci hudebních nástrojů se tato metoda dnes používá jen zřídka.\n\n"}
{"id": "571132", "url": "https://cs.wikipedia.org/wiki?curid=571132", "title": "Jiří Věrčák", "text": "Jiří Věrčák\n\nJiří Věrčák (* 27. září 1947 ve Zlíně) je český filmový režisér-dokumentarista, filmový pedagog a scenárista, který se prosadil i jako režisér hrané tvorby.\n\nPo maturitě na gymnáziu nejprve pracoval jako novinář v redakci deníku \"Zemědělské noviny\", v letech 1967 až 1968 pracoval jako technik v Československé televizi, poté pět let studoval dokumentární tvorbu na pražské FAMU.\n\nPo ukončení školy nadále působil jako redaktor (později i šéfredaktor), producent a režisér v Československé televizi. Zde se věnoval zejména dokumentární tvorbě a hraným dokumentům. Hranému filmu se věnoval počátkem 90. let 20. století.\n\nMezi jeho úspěšné hrané filmy patří snímek \"Saturnin\" z roku 1994, který natočil pro Českou televizi, a film \"Ceremoniář\" z roku 1996.\n\nOd roku 1978 také vyučoval na pražské FAMU.\n\n\n\n\n\n"}
{"id": "571139", "url": "https://cs.wikipedia.org/wiki?curid=571139", "title": "Hans Thøger Winther", "text": "Hans Thøger Winther\n\nHans Thøger Winther (22. ledna 1786 Thisted, Dánsko – 10. února 1851 Oslo) byl vynálezcem a průkopníkem rané fotografie v Norsku a je považován za prvního norského fotografa.\n\nV roce 1801 se přistěhoval do města Christiania (od roku 1925 Oslo), kde našel práci jako úředník.\n\nHans Thøger Winther si přivezl svůj první fotoaparát v roce 1839 a pravděpodobně s ním pořídil první norský snímek. Nejstarší jeho dochovaná fotografie je z roku 1840. První daguerrotypie dorazila do Norska v roce 1841 na výstavu ve městě Bergen a poté do Christianie. Mezi diváky byl také Winther, který již před tím experimentoval s různými způsoby zachycení obrazu. Publikoval své poznatky v mnoha článcích, kde popisoval postup získání přímého pozitivu, přeměny negativu na pozitiv, a naopak. V roce 1845 vydal učebnici fotografie.\n\nPoužíval podobný postup jako William Fox Talbot, který jej pojmenoval kalotypie. Díky Wintherovi začala v Norsku výroba fotografických kamer a mnoho nadšenců přešlo na nové umění. Winther popsal různé postupy výroby fotoaparátů z lepenky nebo dřeva.\n\n\n\n"}
{"id": "571147", "url": "https://cs.wikipedia.org/wiki?curid=571147", "title": "Knud Knudsen (fotograf)", "text": "Knud Knudsen (fotograf)\n\nKnud Knudsen (3. ledna 1832 Odda – 21. května 1915) byl průkopníkem rané fotografie v Norsku a je považován za jednoho z prvních norských krajinářských fotografů. Jeho dílo zahrnuje většinou krajinářské snímky z Norska své doby a dokumenty z norské historie a etnologie konce 19. a počátku 20. století. Vedle prvního norského krajináře Marcuse Selmera je považován za průkopníka tohoto žánru také díky svému systematickému úsilí cestování a dokumentování krajiny.\n\nKnudsen se narodil 3. ledna 1832 ve městě Odda jako syn obchodníka a ovocnáře. Svou profesní kariéru začal jako drobný úředník v Bergenu a v roce 1862 odjel do Reutlingenu ke studiu ovocnářství. Rok poté se vrátil již nadšen pro fotografii a v roce 1864 si otevřel svou fotografickou živnost.\n\nKnudsenův zájem o ovocné stromy nezmizel, mnoho fotografií pořídil kolem sadů v Oddě. Velmi cestoval po celém Norsku a pořídil úctyhodnou sbírku nejméně 16 000 snímků. Ty jsou nyní shromážděny na pobočce Národní knihovny v Bergenu.\n\n\n\n"}
{"id": "571158", "url": "https://cs.wikipedia.org/wiki?curid=571158", "title": "Anders Beer Wilse", "text": "Anders Beer Wilse\n\nAnders Beer Wilse (12. června 1865 Flekkefjord – 21. února 1949) byl norský fotograf, jehož fotografie dokumentují Norsko v období od raných do středních let 20. století.\n\nWilse se narodil v Flekkefjordu, ale vyrostl v Kragerø a byl rozhodnut stát se námořníkem. Po promoci na technické škole v Hortenu v roce 1882 emigroval do USA. Ze začátku nemohl najít práci, ale nakonec se usadil v Seattlu kde pracoval pro americké geologické služby. Svůj údajně první fotoaparát získal v roce 1886. V roce 1897 si v Seattlu otevřel fotografický obchod. V roce 1900 se se svou ženou a dětmi přestěhoval zpátky do Norska.\n\nWilse po Norsku hodně cestoval a fotografoval na zakázku i ve svém vlastním zájmu. Nosil s sebou desetikilogramový fotoaparát do nepřístupných míst členitým terénem, došel až na daleký sever, na Špicberky. Tam fotografoval přírodní scenérie, lidi při práci, například při rybolovu na ostrovech Lofoty ještě před zavedením motorových člunů. Jeho fotografie měly také komerční úspěch.\n\nNa začátku 20. století získal asi 3500 negativních desek švédského krajinářského fotografa Axela Lindahla. Tyto později vystřídaly několik dalších majitelů až se dostaly k norské vládě, která je v roce 1991 umístila do archivu Norského lidového muzea v Oslu.\n\nVětšina negativů Anderse Wilseho se dochovala dodnes v muzeích, včetně Norského lidového muzea, kde se nachází více než 100 000 scenérií a etnologických snímků, v Oslo Bymuseum jsou obrázky vztahující se k historii Osla, v Norské národní knihovně jsou portrétní fotografie a v norském Maritime Muzeu námořní fotografie. Tyto fotografie jsou digitálně skenovány a mnohé jsou k dispozici online.\n\n\n\n\n"}
{"id": "571161", "url": "https://cs.wikipedia.org/wiki?curid=571161", "title": "Demokratizace", "text": "Demokratizace\n\nDemokratizace je proces přechodu stávajícího politického režimu v daném státě směrem k demokracii. Může se jednat o přechod z autoritářského režimu k plné demokracii, přechod od autoritářského politického systému k částečné demokracii nebo přechod od polo-autoritářského politického systému v systém demokratický. Podle doslovného významu slova demokratizace jde o změnu ke stavu, ve kterém lid získává větší vládu nad záležitostmi týkající se státu i jeho samotného.\n\nVýsledkem demokratizace může být konsolidace (jako to bylo například u Spojeného království); demokratizace může často podstoupit i reverzní trend (jako tomu bylo v Argentině). Ekonomové občas demokratizaci dávají do souvislosti s jinými veličinami ekonomiky či společnosti (např. růst ekonomiky či ochotu země vstoupit do války). Samotná demokratizace je ovlivněna řadou faktorů, včetně ekonomického rozvoje, dějinami dané země a občanskou společností.\n\n\n"}
{"id": "571165", "url": "https://cs.wikipedia.org/wiki?curid=571165", "title": "Miloš Pojar", "text": "Miloš Pojar\n\nMiloš Pojar (8. dubna 1940 Praha – 23. ledna 2012 Praha) byl český spisovatel, historik a bývalý diplomat. V letech 1990 až 1994 byl první československý (porevoluční) a následně první český velvyslanec v Izraeli.\n\nVystudoval orientalistiku a filosofii na Univerzitě Karlově (1962–1968) a poté angličtinu na Columbia University (1968–1970). Na Karlově univerzitě poté v roce 1970 získal doktorát. Od roku 1966 až do roku 1990 působil v nakladatelství Academia zřízeném Československou akademií věd (ČSAV), kde působil jako redaktor pro filosofii a výrobní referent. Od roku 1990 působil na československém a posléze českém ministerstvu zahraničních věcí, nejprve jako velvyslanec v Izraeli, později na řadě vedoucích funkcí (náměstek generálního ředitele, ředitel odboru), a to až do roku 1997. Poté působil až do roku 2006 jako ředitel Vzdělávacího a kulturního centra Židovského muzea v Praze, člen Česko-německého fondu budoucnosti a hostující pedagog na New York University in Prague.\n\nJeho syn Tomáš Pojar byl od února 2010 do března 2014 českým velvyslancem v Izraeli.\n\nMiloš Pojar napsal řadu knih s židovskou a izraelskou tematikou. Od roku 1970 až do Sametové revoluce v roce 1989 nesměl publikovat a politicky rehabilitován byl až v roce 1990. Přesto však pod pseudonymy přispíval do samizdatových publikací. Zabýval se českými dějinami, osobností Tomáše Garrigua Masaryka, česko-německými vztahy a dějinami českých Židů. Mezi jeho vybraná díla z nedávných let patří například:\n\n\n"}
{"id": "571169", "url": "https://cs.wikipedia.org/wiki?curid=571169", "title": "Gian Gastone Medicejský", "text": "Gian Gastone Medicejský\n\nGian Gastone Medici, italsky de’ Medici (24. května 1671 Florencie – 9. července 1737 Florencie) byl sedmý a poslední toskánský velkovévoda z rodu Medicejských, jím rod vymřel po meči.\n\nGian Gastone, jinak též jmenovaný krátce Gaston, se narodil jako druhorozený syn toskánského velkovévody Cosima III. a jeho manželky Markéty Luisy Orleánské. Jeho starší bratr Ferdinando zemřel ještě dříve než otec, takže se Gian Gastone po smrti Cosima automaticky v roce 1723 stal toskánským velkovévodou. Jeho vláda byla odlišná od reakční vlády jeho předchůdce, protože byl nadán velkým sociálním cítěním. Gian Gastone zrušil antisemitské zákony, daně pro chudinu i veřejné popravy.\n\nDíky kontaktům své sestry a politickému plánu císaře Leopolda I. se Gian Gastone oženil s Annou Marií Františkou, českou šlechtičnou z rodu vévodů Sasko-lauenburských, která sídlila na zámku v Ostrově nad Ohří a v Zákupech. Přestavbu Ostrovského zámku po požáru z roku 1691 pro novomanžele vedli významní stavitelé Abrahám Leuthner a Kryštof Dientzenhofer. Z období přestavby pochází kamenná znaková kartuše s císařským orlem na frontonu portálu hlavního vstupu, který již před požárem roku 1690 tesal ostrovský sochař Martin Möckel.\n\nManželé střídavě pobývali v Ostrově, v Zákupech a ve svém paláci v Praze, ale nerozuměli si. Manželství - nejspíše pro Gastonovu homosexuální orientaci a pro vypjatou religiozitu Anny Marie Františky - nepřineslo potomky a Gaston se roku 1708 natrvalo vrátil do rodné Florencie. Je zajímavé, že se Gian Gaston během manželství snažil vžít do nového prostředí a učil se česky, a to u Václava Jandita. Tento učitel mu věnoval svou českou gramatiku.\n\n\n\n"}
{"id": "571173", "url": "https://cs.wikipedia.org/wiki?curid=571173", "title": "Pojar", "text": "Pojar\n\nPojar je příjmení více osob:\n"}
{"id": "571177", "url": "https://cs.wikipedia.org/wiki?curid=571177", "title": "Kevin Jonas", "text": "Kevin Jonas\n\nPaul Kevin Jonas II (* 5. listopadu 1987 v New Jersey), také znám jako Kevin Jonas nebo K2, je americký hudebník a herec. Jeho matka se jmenuje Denisa, otec Paul. Je členem skupiny Jonas Brothers, pop rockové skupiny, kterou vytvořil se svými mladšími bratry Joem a Nickem. Kevin Jonas původně působil v Jonas Brothers jako sólový zpěvák a jeho bratři jej svými vokály pouze doprovázeli. Avšak hudebnímu producentovi se jejich hlasy líbily natolik, že podepsal smlouvu se všemi třemi.\n\nSpolečně s bratry si zahrál ve filmu Camp Rock či v seriálu J.O.N.A.S. V roce 2009 si vzal za manželku ženu jménem Danielle Deleasa. Mezi jeho koníčky patří bowling. Stejně jako celá rodina je evangelický křesťan. Hraje na kytaru. Poprvé s tím začal ve 12 letech.\n\nV květnu 2007 se při dovolené na Bahamách seznámil s kadeřnicí Danielle Deleasaovou. Začali spolu chodit a 19. prosince 2009 se na zámku na Long Islandu odehrála svatba. Za svědky mu šli jeho bratři Nick a Joe. 2. února 2014 se páru narodilo první dítě: dcera Alena Rose Jonas. O dva roky a několik měsíců později, 27. října 2016, se páru narodila druhá dcera, pojmenovaná Valentina Angelina Jonas.\n\n"}
{"id": "571187", "url": "https://cs.wikipedia.org/wiki?curid=571187", "title": "Jiří Oliva", "text": "Jiří Oliva\n\nJiří Oliva (* 15. dubna 1952 Litomyšl) je český vysokoškolský pedagog, lesník a politik, od září 2012 do srpna 2013 místopředseda Poslanecké sněmovny Parlamentu České republiky. Poslancem byl zvolen v Královéhradeckém kraji za stranu TOP 09 v parlamentních volbách 2010. Působí také jako člen předsednictva TOP 09.\n\nNarodil se v roce 1952 v Litomyšli v rodině soukromého zemědělce. Po ukončení základní školy maturoval na SVVŠ v Litomyšli a vystudoval Fakultu lesního inženýrství VŠZ v Brně.\n\nNa Celostátním ustavujícím sněmu strany, konaném 27. a 28. listopadu 2009, byl zvolen členem předsednictva TOP 09. Funkci zastával až do listopadu 2015. Na 5. sněmu strany v listopadu 2017 byl opět zvolen členem předsednictva strany, získal 131 hlasů. Funkci zastával do listopadu 2019.\n\nDne 5. září 2012 byl zvolen místopředsedou Poslanecké sněmovny, kde nahradil svou stranickou kolegyni Vlastu Parkanovou.\n\nVe volbách do Senátu PČR v roce 2014 kandidoval za TOP 09 a STAN v obvodu č. 45 – Hradec Králové. Se ziskem 7,92 % hlasů skončil na 6. místě a nepostoupil tak ani do druhého kola.\n\nJiří Oliva je ženatý a má čtyři děti.\n\n"}
{"id": "571188", "url": "https://cs.wikipedia.org/wiki?curid=571188", "title": "Luděk Jeništa", "text": "Luděk Jeništa\n\nLuděk Jeništa (* 8. srpna 1961 Vlašim) je český politik, od roku 2002 starosta města Vlašim a v letech 2012 až 2018 senátor za obvod č. 41 – Benešov. V letech 2010 až 2012 poslanec Poslanecké sněmovny PČR zvolený ve Středočeském kraji jako bezpartijní na kandidátce TOP 09.\n\nV letech 1976-1980 studoval na gymnáziu ve Vlašimi. Po maturitě nastoupil na Pedagogickou fakultu Univerzity Jana Evangelisty Purkyně v Ústí nad Labem, kde studoval obor školství I. stupně se specializací na tělesnou výchovu. Studia zakončil v roce 1985. Po ukončení studií absolvoval základní vojenskou službu.\n\nOd roku 1986 působil na základní škole ve Vlašimi jako učitel, roku 1994 se stal jejím ředitelem. Této funkce zanechal v roce 2002 v souvislosti se zvolením do funkce starosty města Vlašim.\n\nLuděk Jeništa je ženatý, má čtyři děti. Mluví německy a rusky. V současné době se věnuje rekreačně kopané, stolnímu tenisu, tenisu, lyžování a plavání. Je členem Výkonného výboru SKST Vlašim.\n\nV letech 1975-1979 reprezentoval Československo na mistrovství Evropy juniorů ve stolním tenise. Obdržel 7 medailí ze čtyř mistrovství. Roku 1980 se stal mistrem ČSR ve stolním tenisu ve čtyřhře mužů (s Jindrou Panským).\n\nStolní tenis hrál nadále v letech 1991-2008. Zúčastnil se 17 sezon Oberligy a Regionalligy stolního tenisu v Německu.\n\nV roce 2002 byl v komunálních volbách za stranu Volba pro město (VPN) zvolen do zastupitelstva města Vlašim. Následně byl zvolen starostou města. Do této funkce byl opětovně zvolen v letech 2006 a 2010.\n\nV krajských volbách v roce 2008 se stal zastupitelem Středočeského kraje, byl zvolen za platformu Nezávislí starostové pro kraj (NSK). Ve volbách v roce 2016 kandidoval jako nestraník za STAN, ale neuspěl.\n\nV letech 2010–2012 vykonával funkci poslance Poslanecké sněmovny Parlamentu České republiky. V parlamentních volbách byl zvolen na kandidátce strany TOP 09. Zasedal ve Výboru pro veřejnou správu a regionální rozvoj, Výboru pro životní prostředí, Podvýboru pro cestovní ruch a Podvýboru pro ochranu přírody a krajiny.\n\nZároveň je členem představenstva Sdružení obcí EKOSO, sdružení obcí v rámci skládkování komunálního a jiného odpadu, členem správní rady společnosti Posázaví o.p.s. (od 2008) a členem představenstva Úpravny vody Želivka, a.s. (od 2010). Je předsedou Mikroregionu Podblanicko, sdružení obcí okolo Vlašimi za účelem spolupráce a společného čerpání financí ze SR a EU.\n\nV komunálních volbách v roce 2014 obhájil post zastupitele Vlašimi, když jako nestraník za STAN vedl kandidátku subjektu \"Volba pro město Vlašim\" (tj. STAN a VPM). Uskupení volby ve městě jednoznačně vyhrálo (43,19 % hlasů, 10 mandátů) a Luděk Jeništa se v listopadu 2014 stal již po čtvrté za sebou starostou Vlašimi.\n\nMěsto Vlašim bylo v roce 2006 – 2007 vyhodnoceno jako město nejlépe čerpající evropské dotace (SROP) v ČR (co do počtu obyvatel). Také získalo za posledních 5 let více než 320 milionů Kč zejména z evropských dotací – spolkový dům, nádraží, rekonstrukce historického centra, nový MěDDM, 3 etapy obnovy zámeckého parku, rekonstrukce ZŠ, 9 hřišť u MŠ a ZŠ (Norské fondy), koupaliště, most, rybníky atd.\n\nVe volbách do Senátu PČR v roce 2018 již svůj mandát senátora neobhajoval.\n\n"}
{"id": "571189", "url": "https://cs.wikipedia.org/wiki?curid=571189", "title": "Radim Jirout", "text": "Radim Jirout\n\nIng. Radim Jirout, MBA, LL.M. (* 6. dubna 1971, Ústí nad Orlicí) je český politik, v letech 2010 až 2013 poslanec za stranu ODS. Je absolventem Technické univerzity v Liberci, kde v roce 1995 získal inženýrský titul v oboru ekonomika a řízení, posléze získal v roce 2010 titul MBA na Brno Business School/Nottingham Trent University, dále pak v roce 2016 LL.M. na Masarykově univerzitě/Nottingham Trent University. Je ženatý a s manželkou Monikou má dva syny - Ondřeje a Richarda.\n\nPoslancem Poslanecké sněmovny Parlamentu České republiky byl zvolen ve volbách 2010 v Pardubickém kraji z 16. místa kandidátky. Zastával post předsedy oblastního sdružení ODS Ústí nad Orlicí do doby, kdy byl zvolen předsedou regionálního sdružení ODS Pardubického kraje, kterým je dodnes. Aktuálně zastává také pozici zastupitele města Ústí nad Orlicí, v minulosti zastával post člena Dozorčí rady Pozemkového fondu a krátce post člena Dozorčí rady Českých drah. Profesně zastává post generálního ředitele v soukromé firmě.\n\nVe volbách do Poslanecké sněmovny PČR v roce 2013 kandidoval v Pardubickém kraji jako lídr ODS, ale nebyl zvolen. Jediným zvoleným poslancem za ODS se v kraji stal Simeon Karamazov, který Jirouta překonal v počtu preferenčních hlasů.\n\n"}
{"id": "571192", "url": "https://cs.wikipedia.org/wiki?curid=571192", "title": "David Kádner", "text": "David Kádner\n\nDavid Kádner (* 12. října 1976 Nová Ves v Horách) je český politik, v letech 2010 až 2017 poslanec Poslanecké sněmovny PČR, bývalý člen strany Věci veřejné, později člen hnutí Úsvit.\n\nVystudoval stavební učiliště, poté pracoval jako zaměstnanec bezpečnostích složek. Před vstupem do politiky v roce 2010 pracoval jako velitel ostrahy agentury ABL významného sponzora a představitele Věcí veřejných Víta Bárty. Za Věci veřejné byl zvolen ve volbách 2010 v Ústeckém kraji poslancem Parlamentu České republiky.\n\nZnovu kandidoval ve volbách do Poslanecké sněmovny PČR v roce 2013 jako lídr Úsvitu přímé demokracie Tomia Okamury a byl zvolen poslancem. V listopadu 2013 byl zároveň zvolen (přesněji kooptován) místopředsedou Věcí veřejných. V prosinci 2013 byl zvolen předsedou braného výboru sněmovny. Na sjezdu strany v lednu 2014 byl potvrzen ve funkci místopředsedy strany. Tuto pozici zastával do poloviny července 2015, kdy se strana přeměnila na spolek a tím de facto zanikla. Následně vstoupil do hnutí Úsvit - Národní koalice a stal se členem jeho předsednictva.\n\nOd června 2013 je předsedou parlamentního Výboru pro obranu.\n\nVe volbách do Evropského parlamentu v roce 2014 kandidoval na 26. místě kandidátky Věcí veřejných, ale neuspěl. V komunálních volbách v roce 2014 obhájil post zastupitele obce Nová Ves v Horách na Mostecku, když vedl jako člen VV kandidátku subjektu \"Otevřená radnice\". V listopadu 2014 byl zvolen starostou obce pro další funkční období.\n\nV krajských volbách v roce 2016 byl z pozice člena hnutí Úsvit lídrem kandidátky subjektu \"\"Úsvit s Blokem proti islamizaci\"\" v Ústeckém kraji, ale neuspěl. Ve volbách do Poslanecké sněmovny PČR v roce 2017 již nekandidoval.\n\nV komunálních volbách v roce 2018 obhájil jako nestraník za hnutí Otevřená radnice (Hora 2014) mandát zastupitele obce Nová Ves v Horách z pozice lídra kandidátky. Na konci října 2018 se stal opět starostou obce.\n\n"}
{"id": "571193", "url": "https://cs.wikipedia.org/wiki?curid=571193", "title": "Jan Klán (politik)", "text": "Jan Klán (politik)\n\nJan Klán (* 29. listopadu 1982 Kolín) je český politik, v letech 2010 až 2017 poslanec Poslanecké sněmovny PČR, člen KSČM.\n\nPo absolvování povinné základní školní docházky (I. stupeň na ZŠ v Záboří nad Labem 1989–1993 a druhý v letech 1993–1998 na ZŠ v Týnci nad Labem) vystudoval v letech 1998–2002 na SOU řemesel v Kutné Hoře obor mechanik elektronik, který v květnu 2002 zakončil maturitní zkouškou. V letech 2002–2003 studoval na VOŠ průmyslové v Kutné Hoře obor komunikační systémy. V roce 2003 začal studoval sociologii a sociální antropologii na Filozofické fakultě Univerzity Pardubice, roku 2007 studium zakončil titulem bakaláře a od té doby pokračuje v navazujícím magisterském studiu. Od roku 2012 studuje kombinované navazující magisterské studium na Fakultě sociálních věd Univerzity Karlovy v Praze, obor veřejná a sociální politika. Roku 2015 ukončil studium titulem magistr. Zasedá ve výboru Klubu společenských věd, kde se zabývá sociologií. V Haló novinách často publikuje své názory i výsledky různých sociologických výzkumů. Je členem Centra strategických a teoretických studií při ÚV KSČM (CSTS). Centrum vede místoředseda ÚV KSČM Jiří Dolejš. V letech 2003-2007 spolupracoval s Obecním úřadem v Záboří nad Labem na oblasti čerpání dotací a zároveň se staral o údržbu internetu v místní knihovně. Od roku 2013 je vedoucím úseku knihovny a archívu na ÚV KSČM.\n\nRoku 2003 vstoupil do KSČM. V roce 2008 kandidoval ze 16. místa do středočeského krajského zastupitelstva, zvolen ale nebyl. Poslancem Poslanecké sněmovny Parlamentu České republiky byl zvolen ve volbách 2010 ve Středočeském kraji.. V předčasných volbách v roce 2013 byl opět zvolen. V Poslanecké sněmovně Parlamentu České republiky zasedá ve Výboru pro veřejnou správu a regionální rozvoj. V jeho rámci je rovněž členem Podvýboru pro veřejnou správu a e-Government. Je místopředsedou volební komise (od roku 2013). Ve své poslanecké práci se zabývá implementací zákona o státní službě a také implementací zákona o registru smluv. Oba dva zákony často podrobuje kritice a poukazuje na možné problémy, které mohou nastat. Ve své poslanecké práci je velice aktivní, což dokazuje jak statistika účasti na hlasování, tak i vystupování na plénu Poslanecké sněmovny.\n\nUž jako poslanec na sebe Klán krátce po zvolení upozornil aférou, kdy měl na svém internetovém profilu řadu intimních informací (délka penisu, oblíbené polohy atd.). Teprve po vlně pozornosti, kterou tím vyvolal u českých médií, svůj profil zrušil.\n\nV komunálních volbách v říjnu 2010 kandidoval na pátém místě do zastupitelstva obce Záboří nad Labem, ale zvolen nebyl. Jeho kandidátka obhajovala jeden mandát a také jeden mandát obhájila. Ani v komunálních volbách v roce 2014 zvolen nebyl.\n\nOd 25. listopadu 2013 je předsedou OV KSČM Kutná Hora. V předčasných volbách do Poslanecké sněmovny 2013 kandidoval na třetím místě středočeské kandidátky KSČM a byl zvolen. Ve volbách do Poslanecké sněmovny PČR v roce 2017 obhajoval svůj poslanecký mandát za KSČM ve Středočeském kraji, ale neuspěl.\n\nVe volbách do Evropského parlamentu v květnu 2019 kandidoval na 28. místě kandidátky KSČM, ale nebyl zvolen.\n\n"}
{"id": "571194", "url": "https://cs.wikipedia.org/wiki?curid=571194", "title": "Jitka Chalánková", "text": "Jitka Chalánková\n\nJitka Chalánková (* 23. března 1957 Bruntál) je česká lékařka a politička, v letech 2015 až 2017 místopředsedkyně TOP 09, od roku 2018 nezávislá senátorka za obvod č. 62 – Prostějov, v letech 2010 až 2017 poslankyně Poslanecké sněmovny PČR, v letech 2004 až 2014 zastupitelka Olomouckého kraje.\n\nNarodila se 23. března 1957 v Bruntále v rodině lékaře (MUDr. Miroslav Tomšů). Dětství prožila v Náměšti na Hané. Absolvovala Gymnázium v Olomouci-Hejčíně. V roce 1982 promovala na Lékařské fakultě Univerzity Palackého – obor všeobecné lékařství.\n\nJitka Chalánková pracovala jako dětská lékařka v Prostějově. Je společnicí ProMedica, spol. s r.o., provozovatele nestátního zdravotnického zařízení – diagnostika a odborné ambulance.\n\nJitka Chalánková je vdaná, má čtyři děti. Choť Jitky Chalánkové Tomáš Chalánek je členem Olomouckého krajského předsednictva TOP 09 a řídí regionální organizaci v Prostějově.\n\nV komunálních volbách v roce 2014 kandidovala jako členka TOP 09 do Zastupitelstva města Prostějova na kandidátce subjektu „TOP 09 a nezávislí Prostějované“, ale neuspěla.\n\nV letech 2004 až 2008 působila jako náměstkyně hejtmana Olomouckého kraje (za KDU-ČSL) pro oblast sociálních věcí, životního prostředí a rozvoje venkova. V letech 2010–2013 byla poslankyní Parlamentu České republiky za TOP 09. Dále byla členkou Zastupitelstva Olomouckého kraje (2012–2014), členkou Komise Rady Olomouckého kraje pro prevenci kriminality a členkou správní rady Univerzity Palackého v Olomouci. V krajských volbách v roce 2016 byla lídryní kandidátky TOP 09 v Olomouckém kraji, ale neuspěla a do zastupitelstva se nedostala.\n\nVe volbách do Poslanecké sněmovny PČR v roce 2013 kandidovala v Olomouckém kraji jako lídryně TOP 09 a STAN a byla znovu zvolena poslankyní. Od 31. 10. 2013 je místopředsedkyní poslaneckého klubu TOP 09 a Starostové. Na 4. celostátním sněmu strany v listopadu 2015 v Praze byla zvolena místopředsedkyní strany. Od delegátů obdržela 135 hlasů (tj. 78 %).\n\nVe volbách do Poslanecké sněmovny PČR v roce 2017 již nekandidovala, skončila také jako místopředsedkyně strany. V červnu 2018 z TOP 09 vystoupila, dle jejích slov se strana odklonila od konzervativních hodnot.\n\nVe volbách do Senátu PČR v roce 2018 kandidovala jako nezávislá (s podporou Konzervativní strany a Koruny České) v obvodu č. 62 – Prostějov. Původně chtěla kandidovat za TOP 09, předsednictvo strany ale její kandidaturu neschválilo (ze strany následně vystoupila). Se ziskem 12,68 % hlasů skončila v prvním kole voleb na 2. místě a ve druhém kole se utkala se sociální demokratkou Boženou Sekaninovou. Tu nakonec porazila poměrem hlasů 59,85 % : 40,14 % a stala se senátorkou. V lednu 2020 vstoupila do Senátorského klubu ODS.\n\nAktivně se angažuje v kauze rodiny Michalákových, kde dva čeští chlapci byli odebráni matce norským úřadem pro ochranu dětí Barnevernet. V květnu kvůli tomu interpelovala na půdě sněmovny ministry zahraničí, spravedlnosti a práce a sociálních věcí nebo kvůli tomu jednala s norskou velvyslankyní v Česku.\n\n"}
{"id": "571195", "url": "https://cs.wikipedia.org/wiki?curid=571195", "title": "Otto Chaloupka", "text": "Otto Chaloupka\n\nOtto Chaloupka (* 3. září 1960 Hodonín) je český podnikatel a politik, v letech 2010 až 2013 poslanec za stranu Věci veřejné. Poslancem Poslanecké sněmovny Parlamentu České republiky byl zvolen ve volbách 2010 v Jihomoravském kraji. Od února 2014 do února 2015 zastával pozici předsedy strany Republika, dále pak působil jako místopředseda strany.\n\nV dubnu 2011 obvinil poslance Chaloupku jeho poslanecký asistent Vratislav Vařejka, že ho nutí odevzdávat dvě třetiny výplaty. Z asistentova platu 30 tisíc korun mělo Vařejkovi zůstat jenom 10 tisíc korun, zbývajících 20 tis. korun měl Chaloupka použít ve prospěch strany Věci veřejné nebo na charitativní akce strany. Jako důkaz zveřejnil Vratislav Vařejka, podezřívající jej ze zneužití prostředků pro jeho vlastní potřebu, záznam jejich telefonického rozhovoru. Podle Chaloupky, který popírá osobní obohacení těmito prostředky, Vařejka podle domluvy splácel svou část nákladů na osobní propagaci v předvolební kampani a pokouší se Chaloupkovi pomstít za svoje propuštění. Okresní soud Chaloupku zprostil obžaloby v plném rozsahu.\n\nNěkterá jeho vyjádření směrem k Romům označil zpravodajský server Lidovky.cz za „lehce rasistická“. Na svém facebookovém profilu zveřejnil například, že \"„nechce, aby to u nás s menšinami došlo tak daleko, aby [...] se ve školách povinně vyučovala romština, na úřadech se vystavovaly dokumenty v romštině“\" nebo „\"tady je Česká republika, tady se bude mluvit česky a tady se budeme chovat všichni slušně“\". Kromě toho prohlásil, že romští předáci \"„jsou stejní paraziti na romské komunitě, jako je romská komunita parazitem na většinové společnosti“\", a v reakci na výzvu romského předáka Františka Tomáše, aby starostka Duchcova přišla na romský mítink, se vyjádřil, \"„ještě pár takovýchto cikánských provokací a začne mazec. A pak je neochrání ani těžkooděnci.“\".\n\nV listopadu 2013 spoluzaložil novou stranu Republika, v únoru 2014 byl na její ustavující konferenci zvolen předsedou. Ve volbách do Evropského parlamentu v roce 2014 kandidoval jako lídr strany Republika, ale neuspěl (Republika získala pouze 0,14 % procent hlasů a do EP se nedostala). Ve volbách do Senátu PČR v roce 2014 kandidoval za stranu Republika v obvodu č. 30 – Kladno. Se ziskem 2,50 % hlasů skončil na 8. místě a nepostoupil tak ani do kola druhého. V únoru 2015 neobhájil na II. celostátní konferenci strany Republika post předsedy a dále pokračoval jako místopředseda.\n\nV roce 2016 rezignoval na funkci místopředsedy strany Republika a ve straně přerušil i členství. V dubnu 2017 ohlásil kandidaturu na post prezidenta ČR ve volbách v roce 2018.\n\n"}
{"id": "571196", "url": "https://cs.wikipedia.org/wiki?curid=571196", "title": "Jan Chvojka", "text": "Jan Chvojka\n\nJan Chvojka (* 17. prosince 1980 Hlinsko) je český právník a politik, od prosince 2016 do prosince 2017 ministr bez portfeje, který měl na starosti lidská práva a rovné příležitosti a zároveň předseda Legislativní rady vlády v Sobotkově vládě, od roku 2010 poslanec za stranu ČSSD a od roku 2016 zastupitel Pardubického kraje. V letech 2014-2016 byl také zastupitelem města Chrudimi, mandátu se ale vzdal po jmenování ministrem bez portfeje. Od října 2017 je předsedou poslaneckého klubu ČSSD.\n\nV letech 1995 až 1999 vystudoval Gymnázium K. V. Raise v Hlinsku. Následně v letech 1999 až 2004 absolvoval právo na Právnické fakultě Masarykovy univerzity (získal titul Mgr.). Následně na Právnické fakultě Univerzity Karlovy v Praze úspěšně absolvoval rigorózní řízení a v roce 2009 získal titul JUDr. (závěrečná práce se jmenovala \"\"Právní úprava sociálního pojištění a koncepce dalšího vývoje\"\").\n\nPracoval jako právník na Odboru strategického rozvoje kraje a evropských fondů Krajského úřadu Pardubického kraje.\n\nOd roku 2007 je členem ČSSD. V komunálních volbách v roce 2014 byl za ČSSD zvolen zastupitelem města Chrudimi a v krajských volbách v roce 2016 pak za téže stranu zastupitelem Pardubického kraje.\n\nPoslancem Poslanecké sněmovny Parlamentu České republiky byl zvolen ve volbách 2010 v Pardubickém kraji z 19. místa kandidátky. Ve volbách do poslanecké sněmovny v roce 2013 byl opět zvolen.\n\nV roce 2015 na sebe upozornil, když podal stížnost Radě pro rozhlasové a televizní vysílání na přímý přenos z předávání cen ankety Český slavík 2015 na televizi Nova, neboť považoval za problematické poskytnutí prostoru skupině Ortel, která dle jeho názoru podporuje xenofobii, antisemitismus a obecně nesnášenlivost. Rada nicméně neshledala účast kapely Ortel za nezákonnou. V lednu 2016 zveřejnili hackeři z neonacistického webu White Media soukromé e-maily Jana Chvojky, přičemž čin označili jako odplatu za jeho stížnost na vystoupení nacionalistické skupiny Ortel.\n\nPo z hlediska ČSSD neúspěšných krajských a senátních volbách v roce 2016 oznámil dne 11. listopadu 2016 premiér Bohuslav Sobotka, že nahradí na postu ministra pro lidská práva a rovné příležitosti ČR Jiřího Dienstbiera ml. Prezident Miloš Zeman jej do funkce jmenoval 30. listopadu 2016, a to s účinností od následujícího dne.\n\nVe volbách do Poslanecké sněmovny PČR v roce 2017 byl lídrem ČSSD v Pardubickém kraji. Získal 1 860 preferenčních hlasů a obhájil tak mandát poslance. Dne 27. října 2017 byl zvolen novým předsedou Poslaneckého klubu ČSSD. Ve funkci ministra pro lidská práva a rovné příležitosti ČR a předseda Legislativní rady vlády setrval do 13. prosince 2017.\n\nV komunálních volbách v roce 2018 kandidoval do Zastupitelstva města Chrudim na posledním 27. místě kandidátky ČSSD, ale neuspěl.\n\nPoté, co se 5. prosince 2018 sněmovně o jeden hlas nepodařilo přehlasovat senátní zamítnutí vládní novely, podle které mělo být dáno vládě k dispozici 22 miliard Kč z Fondu privatizace, předseda poslaneckého klubu KSČM Pavel Kováčik hlasování zpochybnil s tím, že mu „nefungovalo hlasovací zařízení, kam mi pan soused kolega Chvojka neidentifikovatelnou tekutinou způsobil nefunkčnost.“ Předseda poslaneckého klubu ČSSD Jan Chvojka jeho verzi potvrdil slovy: „Je to pravda. Já jsem už asi podesáté za toto volební období bohužel nalil kolegovi předsedovi Kováčikovi kafe na jeho stranu lavice, tentokrát do hlasovacího zařízení. Omlouvám se mu za to.“\n\n"}
{"id": "571197", "url": "https://cs.wikipedia.org/wiki?curid=571197", "title": "Michal Janek", "text": "Michal Janek\n\nMichal Janek (* 21. prosince 1948 Nitra) je český lékař a politik, v letech 2010 až 2013 poslanec za stranu TOP 09.\n\nOd roku 1998 do roku 2010 působil jako primář Centra mikrochirurgie oka OFTA v Plzni. Nyní působí jako emeritní primář Očního centra Praha. Poslancem Poslanecké sněmovny Parlamentu České republiky byl zvolen ve volbách 2010 v Plzeňském kraji jako nestraník.\n\nOd konce roku 2010 je členem TOP 09. Ve volbách do Senátu PČR v roce 2018 kandidoval za TOP 09 v obvodu č. 11 – Domažlice. Se ziskem 15,93 % hlasů skončil na 3. místě.\n\n"}
{"id": "571198", "url": "https://cs.wikipedia.org/wiki?curid=571198", "title": "Rom Kostřica", "text": "Rom Kostřica\n\nRom Kostřica (* 13. března 1949 Brno) je český lékař, vysokoškolský pedagog a politik. V letech 2010 až 2017 působil jako poslanec Poslanecké sněmovny PČR a v letech 2014 až 2016 jako zastupitel Městské části Brno-střed, člen TOP 09.\n\nRoku 1967 dokončil studium na Gymnáziu Lerchova v Brně, ve studiu pokračoval v letech 1967-1973 na Lékařské fakultě Masarykovy univerzity, taktéž v Brně. Odbornou praxi absolvoval v letech 1973 - 1992 jak sekundární lékař, poté odborný asistent na ORL klinice Fakultní Nemocnice v Brně, kde poté působil jako přednosta ORL oddělení FN Brno. Od roku 1998 je profesorem medicíny, působí jako přednosta Kliniky otorinolaryngologie a chirurgie hlavy a krku FN u sv. Anny v Brně.\n\nRom Kostřica publikoval 4 monografie, 227 odborných přednášek, 167 odborných publikací a je řešitel 7 obhájených grantových projektů. Další činnosti - člen korespondent Německé společnosti pro otorinolaryngologii a chirurgii hlavy a krku; zástupce ČR v U.E.M.S. (Union Européenne des Médecins Spécialistes); člen Akreditační komise Ministerstva školství, mládeže a tělovýchovy.\n\nNyní Kostřica působí jako přednosta Kliniky otorinolaryngologie a chirurgie hlavy a krku FN u sv. Anny v Brně, profesor Masarykovy univerzity, předseda České lékařské společnosti otorinolaryngologie a chirurgie hlavy a krku a předseda výboru České lékařské společnosti otorinolaryngologie a chirurgie hlavy a krku.\n\nJe členem korespondentem Německé společnosti pro otorinolaryngologii a chirurgii hlavy a krku; zástupcem U.E.M.S. (Union Européenne des Médecins Spécialistes) ČR a členem Akreditační komise Ministerstva školství, mládeže a tělovýchovy.\n\nJe přednostou Kliniky otorinolaryngologie a chirurgie hlavy a krku FN u sv. Anny v Brně, profesorem Masarykovy univerzity, předsedou České lékařské společnosti otorinolaryngologie a chirurgie hlavy a krku i předsedou výboru České lékařské společnosti otorinolaryngologie a chirurgie hlavy a krku.\n\nV roce 2006 kandidoval do senátu v obvodě č. 59 Brno-město za stranu Politika 21 Jany Bobošíkové. Poslancem Poslanecké sněmovny Parlamentu České republiky za TOP 09 byl zvolen ve volbách 2010 v Jihomoravském kraji.\n\nVe volbách do Poslanecké sněmovny PČR v roce 2013 kandidoval v Jihomoravském kraji jako lídr TOP 09 a STAN a byl zvolen.\n\nV komunálních volbách v roce 2014 byl zvolen zastupitelem Městské části Brno-střed, když původně kandidoval na 11. místě kandidátky TOP 09 (díky preferenčním hlasům skončil na 2. místě). Na funkci však v prosinci 2016 rezignoval. Ve volbách do Poslanecké sněmovny PČR v roce 2017 obhajoval svůj poslanecký mandát za TOP 09 v Jihomoravském kraji, ale neuspěl.\n\n\nExpertizní činnost: 1984 – 2000: Malta (přednosta ORL oddělení)\n\n"}
{"id": "571200", "url": "https://cs.wikipedia.org/wiki?curid=571200", "title": "Jan Klán (letec)", "text": "Jan Klán (letec)\n\nJan Klán (22. ledna 1911 Německý Brod, dnes Havlíčkův Brod – 10. prosince 1986 Tucson, Arizona, USA) byl československý vojenský pilot, bojovník proti nacismu v řadách francouzského letectva, RAF a 1. československé smíšené letecké divize v SSSR. Během bitvy o Francii participoval na sestřelech pěti letadel \"Luftwaffe\" jistě a dalších tří pravděpodobně. Po komunistickém převratu v roce 1948 byl postaven mimo službu a z obav před hrozící perzekucí odešel s rodinou do exilu, v němž přijal nové jméno John Kent.\nByl nositelem dvou Čs. válečných křížů, Čs. medaile Za chrabrost, Čs. medaile Za zásluhy, Řádu SNP I. třídy, francouzského Croix de Guerre s dvěma palmami a dvěma stříbrnými hvězdami, řádu Čestné legie a rumunského řádu Corona Romana.\n\n"}
{"id": "571201", "url": "https://cs.wikipedia.org/wiki?curid=571201", "title": "Patricie Kotalíková", "text": "Patricie Kotalíková\n\nMUDr. Patricie Kotalíková (* 27. července 1972, Chomutov) je česká lékařka a politička, v letech 2010 až 2013 poslankyně zvolená na kandidátce strany TOP 09. Působí jako primářka dětského oddělení Nemocnice Kadaň. Poslankyní Poslanecké sněmovny Parlamentu České republiky byla zvolena ve volbách 2010 v Ústeckém kraji. Věnuje se problematice onemocnění ledvin a močových cest u dětských pacientů, kojení a správné výživě v dětském věku, problematice diagnostiky zánětlivých onemocnění centrální nervové soustavy. Na tato témata i opakovaně přednáší odborné i laické veřejnosti.\n\nOd roku 2008 je členkou představenstva OS ČLK v Chomutově.\n\n"}
{"id": "571202", "url": "https://cs.wikipedia.org/wiki?curid=571202", "title": "Daniel Korte", "text": "Daniel Korte\n\nDaniel Korte (* 26. února 1953 Praha) je český překladatel, filolog, lingvista, podnikatel a politik, v letech 2010 až 2017 poslanec za stranu TOP 09.\n\nJeho otcem je Oldřich F. Korte, skladatel vážné hudby a v 60. letech klavírista Laterny magiky. V roce 1978 vystudoval klasickou filologii a češtinu na Filosofické fakultě University Karlovy. Učil latinu a řečtinu v Obvodním kulturním domě v Praze 6, od roku 1980 spolupracoval jako externista na redakci Slovníku středověké latiny v českých zemích v Kabinetu pro studia řecká, římská a latinská ČSAV, kam během roku 1986 přešel do hlavního pracovního poměru. V roce 1989 se angažoval v OF, poté působil do roku 1997 v řadách ODA. V letech 1990–1991 Daniel Korte pracoval jako personalista na Ministerstvu zahraničních věcí, 1992–1993 byl předsedou Rady pro rozhlasové a televizní vysílání. Poté pracoval jako jazykový redaktor a překladatel (např. C. Di Sante, Židovská modlitba, M. Nussbaumová, Křehkost dobra). V devadesátých letech pracoval rovněž jako překladatel. V roce 1999 se zapojil do práce Centra pro výzkum patristických, středověkých a renesančních textů, pro něž přeložil a okomentoval devět z dvaceti knih Etymologií Isidora ze Sevilly.\n\nV letech 1990–1997 byl Daniel Korte členem ODA, 1998–1999 členem Strany konzervativní smlouvy. Od roku 2009 je členem TOP 09, v roce 2010 byl ve volbách za tuto stranu zvolen poslancem PS PČR, ve volbách 2013 svůj mandát obhájil. Je členem Výboru pro obranu a bezpečnost.\n\nV letech 2002 až 2010 se věnoval řízení středně velké firmy LIGMET a. s. ve Středočeském kraji, jejímž hlavním předmětem činnosti je zpracování železného odpadu; tento podnik spolu s několika partnery rovněž vlastnil.\n\nPři hlasování o vyslovení nedůvěry vládě Petra Nečase 26. dubna 2011 vzbudil rozruch, když své stanovisko „proti návrhu“ hlubokým hlasem vyzpíval. Ve Sněmovně se poté vedla debata, zda jeho hlas uznat. Poslanec Vojtěch Filip následně vznesl námitku na neuznání hlasu, ale plénum ji nepřijalo. V červenci 2012 při debatě před hlasováním o vyslovení nedůvěry vládě opět vzbudil pozornost, když v reakci na příspěvek Jiřího Dolejše promluvil hebrejsky.\n\nNa 2. celostátním sněmu TOP 09, který se konal ve dnech 22.- 23. října 2011 v Hradci Králové, byl zvolen členem předsednictva TOP 09. Ve volbách do Poslanecké sněmovny PČR v roce 2017 již nekandidoval. Ve volbách do zastupitelstev obcí 2018 kandidoval do zastupitelstva městské části Praha 6 za volební uskupení Občané za odstranění pomníku maršála Koněva vedené Radimem Špačkem, jako člen TOP 09 nominován za Korunu Česku.\n\nSám se hlásí k monarchismu a je silně kritický k osobnosti T. G. Masaryka . V roce 2013 spolupořádal v Poslanecké sněmovně seminář o maršálu Radeckém.\n\n"}
{"id": "571204", "url": "https://cs.wikipedia.org/wiki?curid=571204", "title": "Renáta Witoszová", "text": "Renáta Witoszová\n\nRenáta Witoszová (* 8. června 1967, Karviná) je česká politička, v letech 2010 až 2013 poslankyně zvolená na kandidátce strany TOP 09. Poslankyní Poslanecké sněmovny Parlamentu České republiky byla zvolena ve volbách 2010 v Moravskoslezském kraji jako bezpartijní.\n\n"}
{"id": "571206", "url": "https://cs.wikipedia.org/wiki?curid=571206", "title": "Batadorp", "text": "Batadorp\n\nBatadorp je osada tvořící součást města Best v Severním Brabantsku, kterou založil před druhou světovou válkou koncern Baťa.\n\nKoncern Baťa začal v Nizozemsku působit v roce 1922, kdy otevřel svou první továrnu v Amsterodamu. Výstavba továrny v sousedství města Eindhoven u kanálu řeky Maas byla zahájena v roce 1933. V roce 1933 již měl Baťa v Nizozemsku 28 prodejen. Název osady Batadorp je kombinací modifikovaného názvu koncernu (Bata) a nizozemského označení vesnice (Dorp). Před vypuknutím druhé světové války byla v Batadorpu záložní centrála koncernu vystupující pod firmou \"Abex\". V sedmdesátých letech se výrobní program továrny přeorientoval na výrobu bezpečnostní obuvi. Dnes je továrna v Batadorpu posledním fungujícím baťovským satelitem v Evropě.\n"}
{"id": "571207", "url": "https://cs.wikipedia.org/wiki?curid=571207", "title": "Jaroslava Schejbalová", "text": "Jaroslava Schejbalová\n\nJaroslava Schejbalová (* 24. února 1964, Valtice) je česká politička, v letech 2010 až 2013 poslankyně za stranu TOP 09. Před výkonem mandátu pracovala jako ředitelka Regionálního sdružení ČSTV Břeclav a předsedkyně TJ Lokomotiva Břeclav. Poslankyní PSP (Poslanecké sněmovny Parlamentu) České republiky byla zvolena ve volbách 2010 v Jihomoravském kraji. Jejím poradcem se stal Ladislav Šustr, který si jako poslanec PSP v roce 2009 nechal slíbit úplatek za změnu zákona (tzv. aféra „Zákon za milion“). V září 2010 byla Schejbalová obviněna ze zneužívání poslaneckých náhrad, když si od tělovýchovné organizace Orel, v níž je členkou předsednictva, pronajímá prostory kanceláře za cenu vyšší, než činí tržní nájemné. V září 2011 byla zvolena místopředsedkyní Krajské organizace TOP 09 v Jihomoravském kraji.\n\n"}
{"id": "571208", "url": "https://cs.wikipedia.org/wiki?curid=571208", "title": "Jan Smutný", "text": "Jan Smutný\n\nMgr. Jan Smutný (* 4. dubna 1960, Mladá Boleslav) je český politik, v letech 2010 až 2013 poslanec za stranu TOP 09. Poslancem Poslanecké sněmovny Parlamentu České republiky byl zvolen ve volbách 2010 ve Středočeském kraji.\n\n"}
{"id": "571209", "url": "https://cs.wikipedia.org/wiki?curid=571209", "title": "Bořivoj Šarapatka", "text": "Bořivoj Šarapatka\n\nBořivoj Šarapatka (* 1. července 1959 Olomouc) je český krajinný ekolog a pedolog, vysokoškolský pedagog a politik, v letech 2010 až 2013 poslanec zvolený za stranu TOP 09.\n\nV krajských volbách 2012 kandidoval za TOP 09 a STAN na post hejtmana v Olomouckém kraji. Hejtmanem sice zvolen nebyl, ale stal se zastupitelem Olomouckého kraje a předsedal zastupitelského klubu TOP 09 a Starostové. V krajském zastupitelstvu setrval do roku 2016.\n\nPo vysokoškolských studiích na MENDELU v Brně (dříve Vysoká škola zemědělská) a postgraduálního vzdělání na Přírodovědecké fakultě Univerzity Palackého v Olomouci se zabýval projekcí optimalizace využívání krajiny a zemědělského hospodaření v ní. Od roku 1990 působí na Přírodovědecké fakultě Univerzity Palackého v Olomouci. Na MENDELU obhájil disertační práci a na Univerzitě Palackého práci habilitační. Působil jako odborný asistent, později jako docent na Katedře ekologie a životního prostředí. V roce 2003 obhájil doktorát na Švédské univerzitě zemědělských věd v Uppsale a profesorem byl jmenován roku 2005 na Slovenské zemědělské univerzitě v Nitře v oboru krajinné inženýrství. V letech 1994 – 2001 byl proděkanem Přírodovědecké fakulty Univerzity Palackého pro organizaci a rozvoj a od roku 2001 do roku 2010 (s dvouletou přestávkou) byl vedoucím Katedry ekologie a životního prostředí PřF Univerzity Palackého v Olomouci. V odborné činnosti se specializuje na optimalizaci využívání krajiny, ochranu půdy a na agroekologii. V uvedených disciplínách publikuje a je členem řady odborných společností.\nBořivoj Šarapatka je ženatý, má dva syny a od roku 2012 vnuka Viktora a od roku 2017 vnuka Adama a od 2019 vnuka Tomáše. Starší syn Jan vystudoval Lékařskou fakultu Univerzity Palackého v Olomouci, nyní pracuje jako lékař na Urologické klinice Fakultní nemocnice v Olomouci. Syn Petr je absolventem Právnické fakulty Masarykovy univerzity v Brně.\n\nV letech 2002 – 2006 byl zastupitelem Statutárního města Olomouc za uskupení Zelení/Šance pro Olomouc. Poslancem Poslanecké sněmovny Parlamentu České republiky byl zvolen ve volbách 2010 v Olomouckém kraji. V Poslanecké sněmovně Parlamentu České republiky se v rámci svého mandátu v letech 2010 – 2013 zapojil do práce výboru pro životní prostředí, jehož byl místopředsedou. Dále byl členem Stálé delegace do Parlamentního shromáždění Organizace pro bezpečnost a spolupráci v Evropě.\nV roce 2012 byl zvolen do Zastupitelstva Olomouckého kraje, byl předsedou zastupitelského klubu TOP 09 a Starostové.\nJe členem TOP 09.\n\nVe volbách do Evropského parlamentu v roce 2014 kandidoval z pozice člena TOP 09 na 4. místě kandidátky TOP 09 a STAN. Získal 4 755 preferenčních hlasů, skončil na pátém místě v rámci kandidátky a vzhledem k zisku čtyř mandátů pro TOP 09 a STAN se do Evropského parlamentu nedostal.\n\nV krajských volbách v roce 2016 obhajoval za TOP 09 post zastupitele Olomouckého kraje, ale neuspěl.\n\n"}
{"id": "571210", "url": "https://cs.wikipedia.org/wiki?curid=571210", "title": "Alena Hanáková", "text": "Alena Hanáková\n\nAlena Hanáková (* 1. září 1958 Zlín) je česká politička, od prosince 2011 do července 2013 ministryně kultury ve vládě Petra Nečase, bývalá starostka města Vizovic, předsedkyně zlínské krajské rady Sdružení místních samospráv České republiky a v letech 2010 až 2013 poslankyně zvolená na kandidátce TOP 09.\n\nV roce 1977 odmaturovala na Střední pedagogické škole v Boskovicích. V období 1993–1998 vystudovala učitelství 1. stupně na Pedagogické fakultě Univerzity Palackého v Olomouci. V letech 1977–1993 pracovala jako vychovatelka ve školních družinách ve Vizovicích, Zlíně a Kudlově. V letech 1993–2002 učila na ZŠ Vizovice. Je podruhé vdaná, z prvního manželství má dceru Vendulu a syna Jakuba.\n\nOd roku 2002 zasedá v zastupitelstvu města Vizovice, kde v letech 2002–2006 působila jako místostarostka. Ve volebním období 2006–2010 zastávala post starostky. Od roku 2008 předsedá Sdružení místních samospráv České republiky Zlínského kraje. Od krajských voleb 2008 do krajských voleb 2012 zasedala v Zastupitelstvu Zlínského kraje. Poslankyní Poslanecké sněmovny Parlamentu České republiky byla zvolena ve volbách 2010 ve Zlínském kraji jako bezpartijní na kandidátce TOP 09. 20. prosince 2011 byla jmenována ministryní kultury ČR.\n\nJako ministryně byla kritizována za neschopnost vysvětlit stanoviska svého úřadu v médiích, a to i vlastními spolustraníky. Zejména šlo o dvě její vystoupení v pořadu \"Události, komentáře\", kde vysvětlovala církevní restituce (krátce po nástupu do funkce) a personální změny v Národním divadle. Kritiku vzbudil také průběh tiskové konference k odvolání ředitele Národního divadla.\n\nV komunálních volbách v roce 2018 obhájila post zastupitelky města Vizovice, když vedla jako členka hnutí STAN kandidátku subjektu \"\"NEZÁVISLÍ PRO VIZOVICE\"\" (tj. hnutí STAN a nezávislí kandidáti). V listopadu 2018 se stala opět místostarostkou města.\n\n\n"}
{"id": "571211", "url": "https://cs.wikipedia.org/wiki?curid=571211", "title": "Václav Horáček (politik TOP 09)", "text": "Václav Horáček (politik TOP 09)\n\nVáclav Horáček (* 17. srpna 1956 Hořice) je český politik, v letech 2010 až 2017 poslanec Poslanecké sněmovny PČR, v letech 2008 až 2012 zastupitel Libereckého kraje a v letech 1994 až 2010 starosta města Železný Brod. Je jedním ze spoluzakladatelů regionálního hnutí Starostové pro Liberecký kraj, kterého byl členem v letech 2008 až 2011. V letech 2011 až 2017/18 byl členem TOP 09.\n\nNarodil se 17. srpna 1956 v Hořicích v Podkrkonoší. Vystudoval Pedagogickou fakultu, dnes Universita J.E.Purkyně v Ústí nad Labem, kde získal titul magistr. Poté nastoupil na dráhu učitele základní školy na 1. stupni ZŠ. Následně se stal i zástupcem ředitele. Kariéra ve školství trvala od 1981 – 1994. V roce 1990 začal působit v sektoru veřejné správy jako zastupitel města a rady města Železný Brod. Václav Horáček je ženatý s manželkou Hanou a má tři syny. Jeho životním krédem je: \"Rodina na prvním místě\".\n\nV roce 1994 se stal starostou města Železný Brod a na této pozici působil až do roku 2010. Před krajskými volbami v roce 2008 se stal jedním ze spoluzakladatelů regionálního politického hnutí Starostové pro Liberecký kraj. Toto hnutí nemá v České republice obdoby. Díky němu se naučil pohybovat v politice, aby mohl zastupovat zájmy starostů i občanů po celém kraji.\n\nVe volbách v roce 2010 Starostové pro Liberecký kraj kandidovali společně se stranou TOP 09 na jejich kandidátce. Do Poslanecké sněmovny byli zvolení dva jejich zástupci, starosta Železného Brodu Václav Horáček a semilský starosta Jan Farský. Václav Horáček v čele kandidátní listiny získal 3040 hlasů. V srpnu 2011 se rozhodl být aktivním členem TOP 09 s cílem posilnit celkovou pozici TOP 09 v Libereckém kraji a spolupráci s hnutím Starostové pro Liberecký kraj.\n\nBěhem volebního období 2010 - 2013 byl členem Organizačního výboru a Výboru pro veřejnou správu a regionální rozvoj (od prosince 2012 zastával rovněž funkci jeho předsedy). Od července 2010 do prosince 2011 byl členem také Výboru pro obranu a bezpečnost a po jeho zrušení se stal členem Výboru pro obranu, v němž krátce zastával rovněž funkci místopředsedy. Od září 2012 do konce volebního období zasedal také v Zemědělském výboru. Po celé volební období zastával funkci místopředsedy Poslaneckého klubu TOP 09 a Starostové.\n\nVe volbách do Poslanecké sněmovny 2013 obhajoval svůj mandát, když kandidoval za TOP 09 z druhého místa kandidátky v Libereckém kraji. Získal 8 % preferenčních hlasů a byl zvolen jedním ze dvou poslanců strany v kraji. Byl zvolen místopředsedou Výboru pro veřejnou správu a regionální rozvoj. Od konce října 2013 do prosince 2014 zastával také funkci místopředsedy poslaneckého klubu TOP 09 a Starostové.\n\nV komunálních volbách v roce 2014 obhájil post zastupitele města Železného Brodu, když vedl kandidátku TOP 09. V listopadu 2014 byl následně zvolen radním města. Ve volbách do Poslanecké sněmovny PČR v roce 2017 byl lídrem TOP 09 v Libereckém kraji, ale mandát se mu obhájit nepodařilo. V komunálních volbách v roce 2018 byl opět zvolen zastupitelem města Železný Brod, když jako nestraník vedl kandidátku subjektu \"\"Za Železnobrodsko krásnější\"\". Pokračuje také v pozici radního města.\n\n"}
{"id": "571212", "url": "https://cs.wikipedia.org/wiki?curid=571212", "title": "Sympatetická magie", "text": "Sympatetická magie\n\nSympatetická neboli imitativní magie je druh magie založený na víře že věci na sebe mohou působit na dálku na základě skrytého vnitřního souladu. První typ, kdy je předpokládán soulad na základě podobnosti je nazýván homeopatická magie, druhý, kdy je předpokládán na základě doteku, kontaktní magie. Často bývají praktikovány společně, především kontaktní magie se málokdy praktikuje samostatně. Oba termíny pochází z díla Zlatá ratolest vlivného britského antropologa Jamese Frazera. \n\nHomeopatická magie bývá také nazývána imitativní či mimetická protože je založena na napodobování. Jednou z nejtypičtějších forem je snaha o poškození či usmrcení protivníka prostřednictvím poškození či zničení jeho zpodobnění, tato magická praktika je známa téměř po celém světě. Homeopatická magie se však užívá i k pozitivním účelům, usnadnění porodu, zajištění plodnosti a potravy nebo k léčení. Na stejném principu jsou také založené korespondence, v evropském hermetismu představované například spojováním planet s určitými kovy.\n\nKontaktní magie praktikovaná společně homeopatickou je představová například vírou že zpodobnění nepřítele zmiňované u homeopatické magie by mělo obsahovat předměty které s ním byly ve styku, například vlasy či nehty. Na tomto předpokladu je založeno skrývání částí těla které byly od člověka odděleny aby nemohly být použity k zlovolné magii. Podobný vztah má například i zraněný a ten který zranil, zraněný a zbraň jež mu ublížila nebo člověk a jeho stopy v písku či bahně.\n\nNa konceptu sympatetické magie je kromě kouzelnictví, tedy návodu co dělat aby člověk dosáhl žádoucího výsledku, založeno i i velké množství tabu, tedy návodů co nedělat aby nedošlo k nežádoucím událostem.\n"}
{"id": "571213", "url": "https://cs.wikipedia.org/wiki?curid=571213", "title": "Jaroslav Eček", "text": "Jaroslav Eček\n\nJaroslav Eček (* 26. dubna 1970 Sokolov) je český politik, v letech 2010 až 2013 poslanec Parlamentu ČR za hlavní město Praha a člen TOP 09.\n\nNarodil se 26. 4. 1970 v Sokolově, vyrůstal v Praze.\nVyučil se knihařem v Jedličkově ústavu a školách v roce 1987. Svou kariéru započal jako knihař v Tiskařských závodech Kolín, pracoviště Praha a také na 1. Lékařské fakultě UK v Praze.\nOd roku 1999 pracoval v SETRANSu, což je prodejna a zkušebna zdravotnických. pomůcek, kde začínal na pozici prodavač a následně se vypracoval na vedoucího prodejny, terénního pracovníka a školitele v kurzech pro nelékařské zdravotní obory.\nDále spolupracoval s pražskou Agenturou ProVás, s.r.o., pro jejich poslání pomáhal vytvářet pracovní příležitosti pro osoby se zdravotním znevýhodněním.\nV současné době spolupracuje také s organizací Polámaný mraveneček, která je součástí společnosti AB Asistent, s.r.o., jejíž náplní je zaměstnávání osob se zdravotním postižením, prodej, půjčovna a poradenství v oblasti zdravotních pomůcek.\nJe ženatý, s manželkou Anetou vychovává dceru Janu a syna Jaroslava.\n\nVe volbách 2010 byl zvolen členem dolní komory českého parlamentu. Nyní je poslanec Parlamentu ČR za hlavní město Praha a člen TOP 09.\n\n"}
{"id": "571214", "url": "https://cs.wikipedia.org/wiki?curid=571214", "title": "Martin Gregora", "text": "Martin Gregora\n\nMartin Gregora (* 10. dubna 1965 Strakonice) je český lékař v oboru pediatrie, autor populárně naučných publikací a politik.\n\nV roce 1989 promoval na II. Lékařské fakultě UK, kde získal atestaci z pediatrie I. a II stupně. V současnosti pracuje jako zástupce primáře Dětského oddělení/lékař Dětského oddělení Nemocnice Strakonice a.s., BH – Nemocnice Vimperk a.s a Dětského centra Jihočeského kraje. Je členem pracovní skupiny dětské endokrinologie MESPE (Middle European Society on Pediatric Endokrinology).\n\nMartin Gregora se věnuje také publikační činnosti, je autorem či spoluautorem několika populárně naučných knih pro rodiče. V roce 2006 až 2010 působil jako zastupitel města Strakonice za hnutí Nestraníci. V roce 2010 uspěl na jihočeské kandidátce TOP 09 ve volbách do Poslanecké sněmovny, v průběhu volebního období 2010 až 2013 se v Poslanecké sněmovně podílel na prosazení několika novel zákona především v oblasti zdravotnictví.\n\nVe volbách do Senátu PČR v roce 2014 kandidoval za TOP 09 a STAN v obvodu č. 12 – Strakonice. Se ziskem 19,03 % hlasů vyhrál první kolo a postoupil tak do kola druhého. V něm však prohrál poměrem hlasů 48,74 % : 51,25 % se sociálním demokratem Karlem Kratochvíle.\n\n\n"}
{"id": "571215", "url": "https://cs.wikipedia.org/wiki?curid=571215", "title": "Šarlota Amálie Dánská", "text": "Šarlota Amálie Dánská\n\nŠarlota Amálie Dánská (6. října 1706, Kodaň – 28. října 1782 tamtéž) byla dánská a norská princezna, dcera krále Frederika IV. a jeho ženy Luisy Meklenburské.\n\nŠarlota Amálie se nikdy neprovdala a strávila celý svůj život v Dánsku, kde vedla aktivní život u královského dvora. Na rozdíl od svého bratra a švagrové (krále Kristiána VI. a jeho ženy Žofie Magdaleny) měla dobrý vztah s nevlastní matkou Annou Žofií Reventlow a snažila se předcházet silnému nepřátelství, projevovanému jí od dvora (především od krále). V roce 1771 jí bylo přikázáno opustit dvůr, načež strávila zbytek života s Julianou Marií, královnou vdovou – druhou ženou syna a nástupce Kristiána VI., krále Frederika V.\nPalác Charlottenlund, kde trávila léto, byl pro ni postaven v letech 1731–1733 a byl po ní i pojmenován.\n\nVe své poslední vůli zřídila nadaci ve prospěch chudých dívek ze všech společenských tříd.\n\n"}
{"id": "571217", "url": "https://cs.wikipedia.org/wiki?curid=571217", "title": "Nigerijská fotbalová reprezentace", "text": "Nigerijská fotbalová reprezentace\n\nNigerijská fotbalová reprezentace, neboli Super Eagles, je národní tým Nigérie a je řízen nigerijským fotbalovým svazem . Na světové scéně se fotbalisté Nigérie objevili ještě jako britská kolonie v roce 1949.\n\nDne 9. července 2014 suspendovala FIFA Nigérii kvůli zásahu tamější vlády do fotbalu, když nigerijská vláda po prohře v osmifinále mistrovství světa dala odvolat vedení místního fotbalového svazu a dosadila sem úředníka ministerstva sportu. Suspendace znamenala, že se nigerijská fotbalová reprezentace nemohla zúčastnit žádné mezinárodní soutěže pořádané FIFA.\nSeznam zápasů nigerijské fotbalové reprezentace na MS\n"}
{"id": "571220", "url": "https://cs.wikipedia.org/wiki?curid=571220", "title": "Vicente Yáñez Pinzón", "text": "Vicente Yáñez Pinzón\n\nVicente Yáñez Pinzón (1462 Palos de la Frontera, Andalusie – 1514 Triana, Sevilla) byl španělský mořeplavec a cestovatel. V roce 1492 se zúčastnil první plavby Kryštofa Kolumba, jako kapitán lodi Niňa.\n\nPo Kolumbově plavbě se v roce 1499 pod jeho velením vydala flotila čtyř lodí ze Španělska na jih, pátrat po nových zemích v jižním Atlantiku. Přes Kanárské a Kapverské ostrovy plul na jihozápad. Jako první Španěl překročil rovník a 26. ledna 1500 tedy o tři měsíce dříve než Pedro Álvares Cabral, objevil brazilské pobřeží u mysu Augustin na 6° jižní šířky, kde také vystoupil na břeh. Byl prvním Evropanem na půdě jihoamerického kontinentu. Odtud pokračoval na severozápad, kde objevil ústí Amazonky největší řeky světa, které nazval \"Mar Dulce (Sladké moře)\" a ústí řeky Pará, které je jižním ramenem delty Amazonky. Současně s Alonso de Hojedou objevil ústí řeky Orinoko a na severu ostrov Tobago. Při své cestě se soustředil na hledání zlata, které nenalezl a proto se věnoval lovu otroků. Objevil a zmapoval 3000 kilometrů jihoamerického pobřeží a přes Haiti se vrátil do Španělska.\n\nV roce 1504 se vratil do zemi v Karibském moři a prozkoumal Honduraský záliv. V roce 1508 byl vypraven s Juanem de Solísem, aby pátral po průjezdu na západ. Ze Santa Dominga pluli nejprve do Honduraského zálivu a dále sledovali pobřeží na sever, obepluli Yucatánský poloostrov a podél jižního pobřeží Jamajky se vrátili. Při této plavbě zakreslili do map značnou část pobřeží Střední Ameriky.\n\nV roce 1509 znovu pátrali po průjezdu na západ, tentokrát podél pobřeží Jižní Ameriky. Dospěli až k ústí řeky La Plata a protože jejich úsilí nebylo korunováno úspěchem, upadl Pinsón po návratu do nemilosti a dalších výprav se nezúčastnil.\n\n"}
{"id": "571221", "url": "https://cs.wikipedia.org/wiki?curid=571221", "title": "Slámové víno", "text": "Slámové víno\n\nSlámové víno patří mezi přívlastková vína, k jehož výrobě jsou použity hrozny, z nichž se odpařila část vody. Pro slámová vína je typický vysoký zbytek přírodního cukru, obvykle nižší obsah alkoholu a vysoká extraktivnost. Náročnost a rizikovost výroby se odráží ve výsledné ceně slámových vín.\n\nPrvní dochované záznamy (staré minimálně 2800 let) popisující výrobu vína přirozeným vysoušením hroznů pocházejí z Kypru. Hrozny sklizené na sopečných vinicích byly sušeny na slunci a z takto získaných cibéb bylo vyráběno sladké víno dnes známé jako Commandaria.\n\nV našich oblastech ale k objevu slámového vína došlo nezávisle. Vinné hrozny se běžně skladovaly na půdách, kde vydržely do poloviny zimy. Takto uložené hrozny samovolně ztratily část obsahu vody, čímž získaly výraznější a sladší chuť.\n\nV České republice se s novodobou výrobou slámového vína začalo roku 1999. Od roku 2000 stanovuje podmínky výroby §19 novelizovaného zákona 321/2004 Sb.\n\nK výrobě se používají vyzrálé hrozny (většinou s cukernatostí přes 21° normalizovaného moštoměru) sklízené na přelomu října a listopadu. Hrozny musejí být minimálně po dobu tří měsíců umístěné na slámě, rákosu, nebo volně zavěšené. Průběžné kontroly a odstraňování poškozených bobulí pomáhají předcházet hnilobě, která představuje jedno z největších rizik výroby. Během tří měsíců se odpaří podstatná část vody, takže podíl cukru dosáhne zhruba 20 % hmotnosti (bobule v tomto stádiu připomínají rozinky).\n\nVýlisnost seschlých hroznů je nízká a obvykle nepřekračuje 20 % (zhruba 4x méně než u běžných vín). Podle vinařského zákona musí mošt dosahovat cukernatosti minimálně 27° normalizovaného moštoměru. To obvykle nebývá problém, kvalitní slámová vína bývají vyráběna z moštu o cukernatosti kolem 40°.\n\nZ důvodu vysokého obsahu cukru vyžaduje kvasný proces specifický přístup. K zakvašování je třeba použít specifických kvasinek, mošt se nesíří, kvašení je pomalejší, probíhá za vyšší teploty a častějšího promíchávání. Kvašení je obvykle zastaveno v okamžiku, kdy je dosaženo zhruba 10% alkoholu (tím se zbytkový cukr dostane ke 200 gramům na litr).\n\nSlámové víno se obvykle školí 1-2 roky v dřevěných sudech a nakonec se stáčí do skleněných lahví o objemu 0,2; 0,35 nebo 0,38 litru. Pokud jsou pro výrobu použity odrůdy vhodné k archivaci, vydrží víno i desítky let. Nejčastějšími odrůdami pro výrobu slámového jsou Ryzlink rýnský, Ryzlink vlašský, Veltlínské zelené, Tramín červený, Rulandské šedé, Frankovka, Cabernet Sauvignon a Neuburské.\n\nPro slámové je typický vysoký obsah přírodního zbytkového cukru (nejčastěji kolem 200 g/l, ale lze se setkat s víny o rozpětí 40-400 g/l), vysoký extrakt (až kolem 40 g/l, ale není to podmínkou), nižší obsah alkoholu (většinou do 10%) a plná chuť a aroma připomínající kandované ovoce, hrozinky, med nebo marmeládu. Slámové víno je vhodné k přípitkům při zvláštních příležitostech, případně jako doplněk kvalitních sladkých dezertů.\n\n"}
{"id": "571224", "url": "https://cs.wikipedia.org/wiki?curid=571224", "title": "Easy listening", "text": "Easy listening\n\nEasy listening je žánr populární hudby, který se rozšířil hlavně v druhé polovině 20. století. Vyvinul se ze swingu a muziky big bandů a navazuje na Beautiful music a Light music. Skladby Easy listening se většinou skládají z jednoduchých, chytlavých melodií a jsou jemného provedení. Muzika se vyznačuje hlavní melodií hranou na zajímavé nástroje, jakými jsou např. Hammondovy varhany, housle či ukulele; vokály zahrnují jak popový zpěv, tak trochu exotiky. Easy listening je podobný žánr jako lounge, ale lounge je více orientováno na jazzové prvky a improvizaci. Easy listening je obvykle sepsán spíše pro orchestr než pro malý ansámbl.\n\nZa easy listening je též označována hudba, která má navodit nějakou náladu, jako např. elevator music. Termín muzak je často užíván jako synonymum pro easy listening, avšak tato hudba je tvořena pro veřejná místa firmou Muzak Corporation a nedá se tudíž brát jako hudební žánr. Termín \"easy listening\" je také často nesprávně užíván pro styly jako soft rock, smooth jazz, ambient music nebo new age music. \n\n\n\n\n\n\n\n"}
{"id": "571236", "url": "https://cs.wikipedia.org/wiki?curid=571236", "title": "Roger Casement", "text": "Roger Casement\n\nRoger David Casement (1. září 1864, Sandycove, Dublin, Irsko – 3. srpna 1916, Londýn, Velká Británie) byl britský diplomat a irský básník a revolucionář.\n\nByl britským konzulem, který v letech 1903–1911 vyšetřoval porušování lidských práv v Kongu a Peru. Diplomatickou službu opustil v roce 1913. Pak se podílel na formování Irských dobrovolníků, vojenské organizace irských separatistů. Po vypuknutí první světové války se rovněž zapojil do jednání s Německem o podpoře odtržení Irska od Velké Británie. V roce 1916 byl zatčen a obviněn ze zrady, sabotáže a špionáže. Byl odsouzen k trestu smrti, který byl vykonán v Londýně 3. srpna 1916.\n\n\n\n"}
{"id": "571238", "url": "https://cs.wikipedia.org/wiki?curid=571238", "title": "Tom Dwan", "text": "Tom Dwan\n\nThomas Dwan (* 30. července 1986 v Edison, New Jersey, USA)\nje americký profesionální hráč pokeru, který pravidelně hraje online v nejvyšší-sázky No-Limit Texas hold 'em a Pot-Limit Omaha hry, především na Full Tilt Poker, kde hraje pod přezdívku \"durrrr\". Na počátku listopadu 2009 Dwan se stal členem Tým Full Tilt.\n\nPoker o peníze začal hrát ve svých 17 letech, když dostal od otce k narozeninám 50 dolarů do herny Paradise. Peníze mu vložil na pokerový účet pod nickem \"Durrrr\", který má dodnes. Ze začátku se zaměřil na 6dolarové Sit and Go turnaje, ale skončil se ztrátou 35 dolarů. S 15 dolary se opět zaměřil na Sit and Go, až se mu podařilo otočit zisk. O několik týdnů později Durrrr přešel na limity 10$ / 20$ a poté na 25$ / 50$.\n\nPodle highstakesDB.com vydělal Durrrr v roce 2007 312 000 dolarů na Full tilt poker a 5,41 milionů dolarů v roce 2008. Poté prožil několik výkyvů ve své kariéře. Po WSOP spadl na 2 miliony, ale podařilo se mu dohnat ztrátu zpět. V lednu roku 2009 durrrr za měsíc prohrál více než 3 500 000 amerických dolarů a tuto ztrátu se mu podařilo nahnat zpět až za 6 měsíců.\n"}
{"id": "571239", "url": "https://cs.wikipedia.org/wiki?curid=571239", "title": "Slovenska demokratska stranka", "text": "Slovenska demokratska stranka\n\nSlovinská demokratická strana (; SDS) je slovinská pravicová liberálně konzervativní strana. Do roku 2003 nesla označení Sociálně demokratická strana Slovinska ('; SDSS).\n\nSDS vznikla spojením dvou v zásadě odlišných politických subjektů – Sociálně demokratického svazu Slovinsku () a Slovinského demokratického svazu, které byly členy koalice DEMOS, která zvítězila v prvních svobodných volbách po druhé světové válce.\n\nSlovinský demokratický svaz vznikl v lednu 1989 a Sociálně demokratický svaz Slovinska v únoru téhož roku. Oba svazy vznikly jako opoziční hnutí k vládnoucímu Svazu komunistů Slovinska, který politický monopol držel od konce druhé světové války. Oba svazy od počátku podporovaly přechod k demokracii a politickému pluralismu, vytvoření právního státu a dodržování lidských práv a základních politických svobod, práv menšin a integraci Slovinska do euroatlantických struktur.\n\nPrvním předsedou Sociálně demokratického svazu Slovinska se stal odborový předák France Tomšič, který v prosinci 1987 po vzoru polské Solidarity zorganizoval první velkou úspěšnou stávku ve Slovinsku. Tomšič odstoupil nedlouho po vzniku strany. Novým předsedou se stal Jože Pučnik, bývalý disident, který v šedesátých letech emigroval do Německa. Pučnik ze Svazu vytvořil středovou nemarxistickou sociálnědemokratickou stranu, která spojovala myšlenku tržního hospodářství s podporou sociálního státu po vzoru Německa, Rakouska či Skandinávie.\n\nSlovinský demokratický svaz (SDZ) byl širokou roztříštěnou koalicí různých liberálních, sociálně-liberálních a občansko-nacionalistických skupin. V roce 1992 se SDZ rozdělil. Sociálně-liberální křídlo založilo Demokratickou stranu, konzervativci pak Národní demokratickou stranu. Třetí skupina, nesdílející názory předchozích dvou, vstoupila do Pučnikovy sociální demokracie.\n\nVe volbách v roce 1992 byla SDSS poslední stranou, která se dostala do Státního shromáždění. Strana poté vstoupila do Drnovšekova kabinetu.\n\nV květnu 1993 odstoupil předseda SDSS Pučnik. Novým předsedou byl s Pučnikovou podporou zvolen bývalý člen Slovinského demokratického svazu Janez Janša, který v době Desetidenní války zastával funkci ministra obrany. Pučnik se stal čestným předsedou SDSS. Janša byl ministrem Drnovšekovy vlády do března 1994, kdy byl nucen odstoupit kvůli zneužití svých pravomocí. Sesazení Janši vyvolalo vládní krizi, která vygradovala vystoupením SDSS z vládní koalice a nastavení jejího ostrého kurzu proti vládě a Liberální demokracii Slovinska. SDSS (SDS) pak zůstala v opozici příštích deset let s výjimkou krátkého období Bajukovy vlády. V roce 1995 se SDSS spojila s Národní demokratickou stranou, která vznikla po rozkolu Slovinského demokratického svazu.\n\nV roce 2000 SDSS požádala o členství v Evropské lidové straně a v roce 2003 změnila svůj název na Slovinskou demokratickou stranu. V novém programu přijatém ve stejném roce se strana definovala jako středová strana. V hospodářské politice přijala zcela liberální program, středovou politiku v podstatě zachovala i v sociálních otázkách. SDS znovu zopakovala bezpodmínečnou podporu integrace do euroatlantických struktur.\n\nV roce 2004 SDS vyhrála volby a vytvořila koalici s křesťansko-demokratickým Novým Slovinskem, Slovinskou lidovou stranou a Demokratickou stranou důchodců Slovinska (DeSUS).\n\nKabinet SDS se pokusil realizovat fiskální reformy. Byla realizována reforma samosprávy a bylo zamýšleno vytvoření krajů. Vláda se pokusila omezit postavení zpravodajské služby, což opozice kritizovala jako snahu pošpinit předchozí vlády. Změny v důchodovém systému realizované s ohledem na koaliční DeSUS byly předmětem kritiky. SDS, její kabinet a předseda Janša byli obviňováni z pokusů zasahovat do nezávislosti tisku.\n\nV roce 2008 sice SDS získala více hlasů než ve volbách v roce 2004, ale přesto ji to nestačilo k vítězství. SDS odešla do opozice a v prosinci 2008 sestavila vlastní stínovou vládu, jež zahrnuje i zástupce jiných konzervativních stran.\n\nVe volbách do Evropského parlamentu v roce 2009 strana zvítězila se ziskem 26,9%. Od května 2009 SDS vede ve volebních průzkumech a od prosince 2009 si udržuje od vládní Sociální demokracie konstantní náskok. Ačkoliv i volební průzkumy před předčasnými volbami v roce 2011 naznačovaly vítězství strany, nakonec zvítězila středolevá Pozitivna Slovenija lublaňského župana Zorana Jankoviće.\n\nSDS je se svými dvaceti sedmi tisíci členy největší slovinskou politickou stranou.\n\n\n"}
{"id": "571244", "url": "https://cs.wikipedia.org/wiki?curid=571244", "title": "Homole (Orlické hory)", "text": "Homole (Orlické hory)\n\nHomole neboli Střední vrch je hora v Orlických horách a s výškou rovných 1000 m n. m. také nejnižší česká tisícovka. Nachází se 7 km JJV od Deštného v Orlických horách a 3 km západně od Orlického Záhoří.\n\nVrchol je jen řídce zalesněn (smrk, jeřáb, buk) a poskytuje tak dobré výhledy. Nejvyšším bodem je vrcholová skalka s geodetickým bodem.\n\nNa západních svazích Homole probíhá linie opevnění z let 1936-38. V dolní části SV svahu leží nad osadou Jadrná (část Orlického Záhoří) lyžařský vlek.\n\nNejjednodušší a nejkratší přístup je od rozcestí Pod Homolí, odkud je to na vrchol jen 0,5 km po červené značce, která zde označuje známou Jiráskovu cestu přecházející přes celé Orlické hory. Na rozcestí Pod Homolí se dá dojít buď po zmíněné Jiráskově cestě (od SSZ nebo JJV), případně po modré značce z Orlického Záhoří (4 km) nebo po bíle značené cyklotrase č. 4308 ze Zdobnice (6 km).\n\n"}
{"id": "571246", "url": "https://cs.wikipedia.org/wiki?curid=571246", "title": "Ořechovičky", "text": "Ořechovičky\n\nOřechovičky (dříve též Malý Ořechov, německy \"Klein Urhau\") jsou vesnice, dnes součást obce Ořechov v okrese Brno-venkov v Jihomoravském kraji, s jejíž zástavbou jsou zcela spojeny.\n\nOřechovičky patřily od roku 1317 klášteru dominikánek u svaté Anny na Starém Brně. V pozdějších staletích je doložena pečeť Ořechoviček se štítem, na kterém se nachází dva hrozny a mezi nimi vinařský kosíř. Obec byla výrazně poškozena v dubnu 1945 v bitvě u Ořechova. Dne 12. září 1946 došlo ke sloučení Ořechoviček, Ořechova a Tikovic do jedné obce, současného Ořechova. Zpočátku tvořily v rámci obce samostatnou osadu, později však administrativně zanikly. Roku 1971 bylo katastrální území Ořechoviček začleněno do katastru Ořechova.\n\nOřechovičky se rozkládají na severozápadě až severu současného Ořechova a svým již zrušeným katastrem (3,95 km²) zasahovaly na území dnešního přírodního parku Bobrava. Náležejí k nim ulice Divadelní, Kerendov, Na Kopci, Ořechovičská, Polní, Výhon, části ulic Ježkov, Svadilov, Výstavní a severní strana Tolarovy ulice. V ulicích Ježkov a Svadilov je jejich zástavba srostlá se zástavbou původního Ořechova, Tolarovou ulicí procházela hranice s Tikovicemi, částí Výstavní ulice část hranice s Ořechovem.\n\nNa území Ořechoviček se nachází dvě hospody, dvě samoobsluhy, autobusová zastávka, hasičská zbrojnice a sběrný dvůr.\n\n"}
{"id": "571251", "url": "https://cs.wikipedia.org/wiki?curid=571251", "title": "Model z Nice", "text": "Model z Nice\n\nModel z Nice () je scénář dynamického vývoje sluneční soustavy, který je dílem týmu vědců z  ve francouzském městě Nice. Od dřívějších modelů se liší hlavně předpokladem, že obří plynné planety neobíhají na svých původních dráhách, ale že po rozpadu původního protoplanetárního plynového disku došlo k jejich migraci na dráhy nové. Tato planetární migrace pak také v různých dynamických simulacích vývoje sluneční soustavy umožňuje vysvětlit různé jevy, včetně tzv. období pozdního velkého bombardování, vznik Oortova mračna či existenci některých typů menších těles v soustavě, jako jsou Jupiterovi a Neptunovi trojáni nebo četná rezonanční transneptunická tělesa. Tento model je v současné době astronomy široce akceptovaný, neboť velmi úspěšně vysvětluje mnoho pozorovaných vlastností sluneční soustavy a její raný vývoj, ovšem setkává se také s určitými výhradami ze strany planetologů. Mezi potíže, které model zatím nedokáže uspokojivě vysvětlit, patří existence některých měsíců těles ve vnějších částech sluneční soustavy či existence některých těles Kuiperova pásu.\n\nPůvodním jádrem modelu je trojice studií publikovaná roku 2005 ve vědeckém periodiku Nature mezinárodním týmem vědců, který tvořili R. Gomes, Hal Levison, Alessandro Morbidelli a Kleomenis Tsiganis z  v Nice ve Francii. Tito čtyři autoři přišli s myšlenkou, že plynní obři se v době, kdy z původního protoplanetárního disku zmizel prakticky všechen plyn a prach, nacházeli na téměř kruhových oběžných dráhách někde mezi 5,5 a 17 astronomickými jednotkami od Slunce, tj. mnohem blíže Slunci i sobě navzájem, než je tomu nyní. Od oběžné dráhy poslední z těchto planet až do vzdálenosti asi 35 astronomických jednotek od Slunce se pak rozprostíral velký hustý disk malých kamenných a ledových planetesimál, jejichž úhrnná hmotnost činila asi 35 hmotností Země.\n\nProtože planetesimály nacházející se u vnitřního okraje disku se občas dostaly do gravitačního vlivu obřích planet obíhajících u vnějšího okraje systému, docházelo ke změnám jejich oběžných drah a k výměně momentu hybnosti s planetami. Planety většinu takových těles vymrštily směrem dovnitř sluneční soustavy, a samy se pak následně posunuly kousek směrem ven. Planetesimála se během cesty dovnitř soustavy mohla potkat ještě i s dalšími obřími planetami, a při těchto setkáních se proces výměny části momentu hybnosti opět opakoval. Tímto způsobem se planety Uran, Neptun a Saturn postupně posouvaly na vzdálenější oběžné dráhy. Ačkoliv pohyb planety způsobený takovou malou výměnou momentu hybnosti byl jen zcela nepatrný, součet všech těchto setkání mohl v průběhu věků vyústit ve velmi znatelný pohyb (migraci). Když se však planetesimála během své pouti napříč soustavou nakonec setkala s Jupiterem, jeho obrovská gravitace ji s velkou pravděpodobností vyslala na vysoce eliptickou oběžnou dráhu nebo dokonce i úplně ven ze sluneční soustavy do mezihvězdného prostoru. V takovém případě byl výsledkem proces opačný, a sice migrace Jupiteru blíže Slunci. Dalším důsledkem těchto setkání bylo také pomalé vyprazdňování planetesimálního disku.\n\nBěhem několika set milionů let se oběžné dráhy Jupiteru a Saturnu změnily natolik, že se tyto dvě planety dostaly do vzájemné dráhové rezonance 1:2. Jejím vlivem se pak zvýšila výstřednost jejich oběžných drah, což destabilizovalo celou planetární soustavu. Saturn byl vytlačen dál směrem ven až na svou současnou pozici, a svou gravitací narušil oběžné dráhy ledových obrů, tj. Neptunu a Uranu, u nichž rovněž došlo k nárůstu výstřednosti. Ledoví obři se tak zakousli do planetesimálního disku a vymetli odtud desítky tisíc planetesimál. Důsledkem bylo téměř úplně vyprázdnění planetesimálního disku, který přišel o 99 % své hmotnosti. Pomocí tohoto scénáře tedy lze vysvětlit současnou nízkou hustotu počtu transneptunických těles. Některé planetesimály byly opět vymrštěny do vnitřních částí sluneční soustavy, kde nastalo období známé jako pozdní velké bombardování.\n\nTímto způsobem se postupně zvětšily hlavní poloosy oběžných drah všech obřích planet a tzv. gravitační tření mezi nimi a zbytkem planetesimálního disku později opět snížilo výstřednosti těchto drah a vrátilo jim jejich téměř kruhový tvar. Také je možné, že Neptun původně obíhal blíže Slunci než Uran, a na vzdálenější dráhu byl vymrštěn v průběhu jejich migrace.\n\nRůzné dynamické modely sluneční soustavy s různými původními podmínkami vedou během dané délky jejího trvání k různě početným populacím těles sluneční soustavy i k odlišným vlastnostem jejich oběžných drah. Důkaz správnosti modelu vývoje sluneční soustavy v jejích raných fázích je obtížný, neboť tento vývoj nemůže být přímo pozorován. Přesto lze úspěch dynamického modelu posoudit porovnáním jeho předpovědí s astronomickými pozorováními. V současné době se zdá, že pozorovaným vlastnostem sluneční soustavy nejlépe odpovídají počáteční podmínky modelu z Nice.\n\nKrátery na Měsíci i na terestrických planetách jsou hlavním svědectvím o tzv. období pozdního velkého bombardování, tj. období, kdy se výrazně zvýšil počet srážek s menšími tělesy, které proběhlo asi 600 milionů let po vytvoření sluneční soustavy. Počet planetesimál, které by dopadly na povrch Měsíce podle modelu z Nice, odpovídá pozorovanému počtu kráterů.\n\nBěhem období, které následovalo poté, co se planety Jupiter a Saturn dostaly do dráhové rezonance 2:1, by kombinovaný gravitační vliv migrujících plynných obrů rychle destabilizoval jakoukoliv v té době existující populaci trojánů v libračních centrech L a L Jupiteru a Neptunu. V tomto období vědci oblast označují jako „dynamicky otevřenou“. Podle modelu z Nice přecházely přes tuto oblast planetesimály ve velkých počtech a dočasně ji osídlovaly. Poté, co období nestability oběžných drah skončilo, oblast se „dynamicky uzavřela“ a planetesimály, které se v ní zrovna nacházely, v ní zůstaly uvězněny až do současnosti. Dnes pozorovaná populace trojánů je tedy tvořena rozptýlenými planetesimálami původního pásu. Tělesa populace vytvořené v simulaci modelu z Nice odpovídají svými výstřednostmi a velkými sklony drah pozorovaným Jupiterovým trojánům, jejichž sklony do té doby nebyly nijak vysvětleny. Podobným způsobem předpověděl model z Nice také populaci Neptunových trojánů.\n\nZ modelu také vyplývá, že velké množství planetesimál by bylo zachyceno ve vnějších částech hlavního pásu, ve vzdálenostech přesahujících 2,6 astronomické jednotky (AU) a v oblasti planetek Hildiny skupiny. Tato tělesa by se vlivem vzájemných kolizí rozpadala na velmi malé částečky, na něž by pak působil sluneční vítr a tzv. efekt YORP, což by podle Bottkeho et al. vedlo k postupnému vymizení více než 90 % z nich. Simulované rozložení těles podle jejich rozměru, které by bylo výsledkem této eroze, je ve velmi dobré shodě s pozorováními. To by mohlo znamenat, že Jupiterovi trojáni, planetky Hildiny skupiny, některé další planetky z vnějších částí hlavního pásu a všechny planetky typu D, možná též včetně trpasličí planety Ceres, jsou pozůstatky po těchto procesech.\n\nNepravidelné měsíce vzniklé některým z tradičních mechanismů, jako například zachycením nebo vytvořením z materiálu v akrečním disku kolem mateřského tělesa, by byly v období nestability oběžných drah vlivem vzájemných gravitačních interakcí planet od svých těles odtrženy. Podle modelu z Nice však v této době s planetami gravitačně interaguje velké množství planetesimál, z nichž některé jsou planetami zachyceny (za přispění třetího tělesa, které je před samotným zachycením pomůže zpomalit). Pro jakoukoliv z planetesimál je pravděpodobnost, že bude zachycena některým z plynných obrů, poměrně vysoká, řádově 10. Tyto nové nepravidelné satelity by mohly být zachyceny téměř pod jakýmkoliv úhlem, na rozdíl od pravidelných měsíců Saturnu, Uranu a Neptunu, takže nemusí nutně obíhat v rovníkové rovině planety. Největší měsíc Neptunu, Triton, byl pravděpodobně také zachycen podobným procesem, při němž došlo k roztržení binárního tělesa, v němž Triton původně tvořil tu méně hmotnou složku. Malých nepravidelných měsíců je však velké množství, takže musely vznikat ještě i nějakým jiným způsobem.\n\nVýsledné nepravidelné dráhy dobře odpovídají pozorovaným hlavním poloosám těchto malých měsíců, jejich sklonům i výstřednostem, ovšem nesouhlasí úplně rozložení jejich velikostí. Po zachycení měsíců mohly následovat jejich vzájemné kolize, které snad stály i za vznikem některých pozorovaných kolizních skupin. Je možné, že vzájemné kolize měsíců způsobovaly jejich erozi, která by mohla vysvětlit pozorované nesrovnalosti v jejich velikostech.\n\nPodle počítačových simulací se však zdá, že do vlivu Jupiteru se nemohlo dostat dostatečné množství malých těles, aby to vysvětlilo jeho početnou družinu nepravidelných měsíců. Z toho plyne, že buď se zde musel uplatnit ještě nějaký jiný mechanismus, anebo bude potřeba některé parametry modelu z Nice pozměnit.\n\nMigrace vnějších planet je rovněž nutná k vysvětlení existence a některých vlastností těles v nejvzdálenějších oblastech sluneční soustavy. Kuiperův pás byl původně mnohem hustší a blíže Slunci, přičemž jeho vnější okraj ležel v přibližné vzdálenosti 30 AU a jeho vnitřní okraj hned za oběžnými dráhami planet Uran a Neptun, které se rovněž nacházely blíže Slunci (zřejmě někde mezi 15 a 20 AU). Uran původně obíhal dále od Slunce než Neptun.\n\nNěkteré rozptýlené objekty, včetně Pluta, se dostaly do dráhové rezonance s Neptunem. Model z Nice si získal uznání především svou schopností vysvětlit současné dráhové rezonance v Kuiperově pásu, zejména pak rezonanci 2:5. Když Neptun migroval směrem ven, přiblížil se k tělesům v proto-Kuiperově pásu, některá z nich zachytil ve svých rezonancích a jiná poslal na chaotické dráhy. Současná tělesa v rozptýleném disku se tam pravděpodobně dostala právě vlivem rezonancí migrujícího Neptunu.\n\nPřesto však model z Nice zatím nedokáže rozložení těles Kuiperova pásu úplně vysvětlit. Model je schopen dospět k vytvoření dvou populací klasických těles Kuiperova pásu, tzv. horké populace na dráhách s vysokým sklonem i chladné populace na dráhách s nízkým sklonem, ovšem předpovídá větší průměrnou výstřednost jejich drah (0,10–0,13), než jakou astronomové pozorují (0,07).\n\nTzv. chladná a horká populace těles mají nejenom odlišné dráhy, ale také odlišné složení; chladná populace má znatelně červenější barvu než horká, takže zřejmě vznikla v jiné oblasti. Předpokládá se, že horká populace se vytvořila poblíž Jupiteru, odkud byla vymetena během migrace plynných obrů. Chladná populace však pravděpodobně vznikla více méně ve stejné oblasti, kde obíhá dnes, i když i ona mohla být Neptunem vymetena o něco více směrem ven. Ačkoliv model z Nice do určité míry vysvětluje odlišnou barvu chladné populace, přesto nedokáže vysvětlit nápadný nedostatek těles s neutrálním spektrálním gradientem (označovaných jako šedá). Podle některých návrhů by tyto rozdíly v barvách tedy nemusely být důsledkem odlišného původního složení těles, ale mohly také povstat z důvodu odlišného vývoje na jejich povrchu.\n\nObjekty, které Jupiter vyslal na vysoce výstředné oběžné dráhy, vytvořily tzv. Oortovo mračno. Některé z nich však byly vymrštěny méně silně migrujícím Neptunem. Taková tělesa pak dala vzniknout dnešnímu Kuiperovu pásu a rozptýlenému disku.\n\nPůvodní model z prošel po své publikaci dalším vývojem. Jedním z důvodů bylo, že se změnily jeho počáteční podmínky, a to v důsledku dalšího výzkumu chování planet na oběžných drahách uvnitř plynného disku. Ukázalo se totiž, že když se Jupiter a Saturn dostanou do vzájemné rezonance 3:2, začnou se i ostatní okolní planety zachytávat v dalších rezonancích. Tyto rezonance nakonec byly porušeny gravitačním vlivem těles velikosti Pluta, pohybujících se ve vnějších částech planetesimálního disku. To se mohlo stát bez ohledu na to, jaká byla mezi diskem a vnějšími planetami vzdálenost. Tento mechanismus byl nazván model z Nice II.\n\nUkázalo se také, že předpokládaná pomalá migrace Jupiteru a Saturnu by zvýšila výstřednosti terestrických planet až za jejich současné hodnoty a že v pásu planetek by se zvýšil poměr těles s vysokým sklonem vůči tělesům se sklonem nízkým. Pomalé přibližování těchto dvou plynných obrů jejich vzájemné rezonanci 2:1, nutné kvůli načasování pozdního velkého bombardování, by také mohlo vyústit ve vystřelení Marsu a destabilizaci vnitřních částí sluneční soustavy. Aby bylo možné se vyhnout těmto problémům, byl navržen tzv. scénář skákajícího Jupitera, podle něhož by se oběžné dráhy Jupiteru a Saturnu oddálily v několika krocích, a to v důsledku gravitačních setkání s jedním z ledových obrů. Protože tato setkání v počítačových simulacích často vedou k odmrštění ledového obra ven ze soustavy, byla navržena hypotéza, že sluneční soustava mohla mít ve svých počátcích o jednoho plynného obra více.\n\n\n"}
{"id": "571253", "url": "https://cs.wikipedia.org/wiki?curid=571253", "title": "Torsten Hägerstrand", "text": "Torsten Hägerstrand\n\nTorsten Hägerstrand (11. října 1916 – 4. května 2004) byl švédský geograf. Ve svém výzkumu se zabýval především migrací, kulturní difuzí a geografií času. Hägerstrand se narodil a žil ve Švédsku, kde byl profesorem a později emeritním profesorem na univerzitě v Lundu, kde v roce 1953 získal doktorát. Jeho dizertační práce (\"Innovation Diffusion as a Spatial Process\") se zabývala kulturní difuzí, respektive difuzí inovací, a ovlivnila poválečný vývoj regionální a sociální geografie. Kromě tzv. nové geografie a geografie času Hägerstrand rovněž ovlivnil behaviorální geografii. V roce 1992 mu byla uděleno nejvyšší geografické ocenění Lauréat Prix International de Géographie Vautrin Lud.\n\nMezi vybrané Hägerstrandovo dílo patří například:\n\n"}
{"id": "571256", "url": "https://cs.wikipedia.org/wiki?curid=571256", "title": "Pedagogické muzeum J. A. Komenského v Praze", "text": "Pedagogické muzeum J. A. Komenského v Praze\n\nPedagogické muzeum J. A. Komenského je starší název specializované muzejní instituce, věnované pedagogice a dějinám českého školství. Od 1. 7. 2011 je součástí instituce nazvané Národní pedagogické muzeum a knihovna J. A. Komenského. Sídlí ve Valdštejnské ulici na Malé Straně v Praze, naproti hlavní budově Senátu ČR (Valdštejnskému paláci).\n\nMuzeum vzniklo v roce 1892 jako výraz snahy českých učitelů o uchování a dokumentování historických tradic českého školství a pedagogiky. Patří mezi nejstarší muzea v České republice. Od roku 1991 je státním rezortním muzeem Ministerstva školství, mládeže a tělovýchovy ČR. Je významným badatelským a dokumentačním centrem orientovaným na dějiny českého školství, pedagogiky, učitelstva a vzdělanosti v návaznosti na život, dílo a odkaz Jana Amose Komenského.\n\nOd 1. 7. 2011 byla k muzeu opatřením Ministerstva školství, mládeže a tělovýchovy (čj. 19 018/2011-I/3) přiřazena Národní pedagogická knihovna J. A. Komenského a vznikla společná instituce nazvaná Národní pedagogické muzeum a knihovna J. A. Komenského.\n\nOd roku 1996 je sídlem muzea dům U Zlatého slunce (Valdštejnská 20) a dům U Zlatého šífu (Valdštejnská 18). Oba renesanční domy, postavené kolem roku 1540, byly několikrát přestavovány. Jsou zachyceny na Huberově plánu (1769) a v Langweilově modelu Prahy (1828–1837). K nejznámějším majitelům obou domů patřil Havel Oberšvender, opatrovatel stříbrného nádobí Rudolfa II., tzv. stříbrný komorník, který obě nemovitosti zakoupil v roce 1623.\n\n\n\n\n\n\nV roce 2009 byla otevřena nová expozice \"Odkaz J. A. Komenského. Tradice a výzvy české vzdělanosti Evropě\" pod záštitou České komise pro UNESCO.\n\nCelkem 12 volně navazujících oddílů:\n\n\n\nExpozice je jediná výstava v České republice, která shrnuje dějiny školství, učitelstva a vzdělanosti od středověku až po současnost včetně nadčasového odkazu Jana Amose Komenského v chronologickém sledu. Cílem expozice je zachytit nejen tradici a vývoj vzdělanosti v českých zemích, ale i její roli a vliv v celkovém evropském kontextu. Téma výstavy je vysoce aktuální, a proto se také stala doprovodnou akcí předsednictví České republiky v Radě Evropské unie v první polovině roku 2009. Pomocí textů i doprovodného materiálu – fotografií, obrazů, map a hmotných exponátů – expozice zachycuje nejvýznamnější momenty, kterými přispěla česká kultura Evropě. Mezi sledované jevy patří jak události a směry, tak i vlivné osobnosti či skupiny myslitelů, jejichž věhlas mnohdy přesáhl hranice českých zemí. Expozice je obsahově rozdělena do dvanácti oddílů, které na sebe volně navazují – počátek křesťanské vzdělanosti, vznik pražské univerzity, zlatý věk humanismu, období baroka, 18.–20. století (kde si návštěvník vybere stěžejní události historie pedagogiky a vzdělanosti). Zvláštní důraz je položen na vzdělávání novodobého národa a vznik první Československé republiky. V závěru expozice věnuje pozornost období totalit (1938–1989) a konečně současnému vývoji v oblasti školství.\n\nVelkou část výstavy tvoří trojrozměrné exponáty, mezi nejvzácnější patří staré tisky z knihovny muzea, např. osmijazyčný slovník z roku 1585 a některé Komenského spisy ze 17. století (mezi nimi například \"Orbis pictus\", \"Janua linguarum reserata\" či \"Vestibulum\"). Zajímavá je rekonstrukce školního kabinetu z konce 19. a první poloviny 20. století s dobovými školními pomůckami a průhledem do staré třídy. Dalšími vystavenými exponáty jsou staré slabikáře, různé školní učebnice z 19. a 20. století nebo stará vysvědčení z 19. a 20. století či univerzitní index prvního československého prezidenta T. G. Masaryka. Pozoruhodná je ukázka vzácných školních obrazů, pomocí kterých se děti učily v 19. a 20. století, a také jedinečná reprezentativní sbírka medailí současných českých vysokých škol.\n\n\n\n"}
{"id": "571263", "url": "https://cs.wikipedia.org/wiki?curid=571263", "title": "Nikolaj Kamenskij", "text": "Nikolaj Kamenskij\n\nNikolaj Andrejevič Kamenskij (rusky Николай Андреевич Каменский, * 17. října 1931, Moskva – 21. července 2017, Moskva) byl bývalý sovětský skokan na lyžích, který závodil především v druhé polovině 50. a na počátku 60. let 20. století. V roce 1956 ovládl 4. ročník Turné čtyř můstků. V témže roce (1958) pak vyhrál skokanský závod na holmenkollenských lyžařských hrách.\n\nRoku 1962 získal na mistrovství světa v klasickém lyžování v polském Zakopanem stříbrnou medaili v individuálním závodě na velkém můstku. O dva roky dříve skončil čtvrtý ve stejném závodě na Zimních olympijských hrách 1960 v americkém Squaw Valley.\n\n"}
{"id": "571264", "url": "https://cs.wikipedia.org/wiki?curid=571264", "title": "Radhošť (loď)", "text": "Radhošť (loď)\n\nByla vybavena motorem Schulzer s úpravou na lacinější těžké palivo v vyšším výkonem, než měla první sesterská loď Blaník. Na základě zkušeností s Blaníkem byly upraveny kajuty i nákladové prostory stejně, jako předchozí Sitno. Motor umožnil vyvinout rychlost 14,7 uzlu a umožnil ekonomický režim na polovinu spotřeby při malém snížení rychlosti.. Byla určena pro převoz rudy, železa, bavlny a jiných komodit.\n\nSloužila Československu téměř 20 let, absolvovala 178 plaveb do mnoha přístavů řady kontinentů. Dne 7. dubna 1990 byla prodána již jako odepsaná za 22,6 Kč. Sešrotována byla v roce 1994.\n\n"}
{"id": "571269", "url": "https://cs.wikipedia.org/wiki?curid=571269", "title": "Bjørn Wirkola", "text": "Bjørn Wirkola\n\nBjørn Tore Wirkola (* 4. srpna 1943, Alta) je bývalý norský skokan na lyžích, sdruženář a později fotbalista.\n\nSvoji úspěšnou lyžařskou kariéru zahájil jako sdruženář. Na Zimních olympijských hrách 1964 v Innsbrucku obsadil v severské kombinaci 11. místo a ve skocích 16. příčku. Později se specializoval výhradně na skoky na lyžích.\n\nRoku 1965 poprvé zvítězil na mistrovství Norska – vyhrál na středním můstku a na velkém získal stříbro. O rok později už získal oba tituly. Krátce poté následovaly dvě zlaté medaile na mistrovství světa v klasickém lyžování 1966 na domácí půdě v Oslo. Mezi lety 1967 a 1969 ovládl třikrát za sebou celkovou klasifikaci Turné čtyř můstků, dohromady vyhrál 10 závodů.\n\nTřikrát vylepšil světový rekord v letech na lyžích: roku 1966 na domácí půdě ve Vikersundu (146 m) a o tři roky později, roku 1969, ve slovinské Planici, posunul světové maximum nejprve na 156 m a poté dokonce na 160 m. Na Zimních olympijských hrách 1968 ve francouzském Grenoblu obsadil 4. místo v závodě na středním můstku.\n\nNa sklonku skokanské kariéry se v roce 1971 vrhl na fotbal (na vrcholové úrovni hrál v letech 1971-1974 a mezitím se stihl zúčastnit Zimních olympijských her 1972 v Sapporu, téhož roku ukončil lyžařskou kariéru). Jako útočník Rosenborgu Trondheim získal roku 1971 norský double. V témže roce byl oceněn cenou \"Egebergs Ærespris\", jež je určena norským sportovcům, kteří podávají vynikající výkony hned v několika odvětvích.\n\n"}
{"id": "571271", "url": "https://cs.wikipedia.org/wiki?curid=571271", "title": "Seznam polských fotografů", "text": "Seznam polských fotografů\n\nToto je abecedně řazený seznam polských fotografů:\n\n\n\n\n\n\n\n\n\n\n\n\n\n\n\n"}
{"id": "571275", "url": "https://cs.wikipedia.org/wiki?curid=571275", "title": "Janek", "text": "Janek\n\nJanek může být:\n\n\n\n"}
{"id": "571277", "url": "https://cs.wikipedia.org/wiki?curid=571277", "title": "Friedman", "text": "Friedman\n\nPříjmení Friedman nebo Friedmann nosí více různých osobností:\n\n\n"}
{"id": "571279", "url": "https://cs.wikipedia.org/wiki?curid=571279", "title": "Chvojka", "text": "Chvojka\n\nChvojka může být:\n\n\n"}
{"id": "571282", "url": "https://cs.wikipedia.org/wiki?curid=571282", "title": "Kumbhalgarh", "text": "Kumbhalgarh\n\nKumbhalgarh (také nazývaná Kumbhalmer nebo Kumbalgarh) je Mewarská pevnost v distriktu Rajsamand v indickém státu Rádžasthán.\n\nByla postavena v průběhu 15. století za vlády maharádži Rana Kumbha, rozšířena v 18. století. Kumbhalgarh je mimo jiné rodištěm maharádži Pratapa, velkého krále a válečník království Mewar. Až do devatenáctého století byla pevnost osídlena, nyní je otevřena veřejnosti jako muzeum. Pevnost se nachází 82 km na severozápad od Udaipuru a je přístupná po silnici (autobusem z Udaipuru nebo autem). Vedle pevnosti Chittaurgarh bývá označována jako nejdůležitější pevnost království Mewar.\n\nPevnost je postavena na kopci 1100 metrů nad mořem, její hradby přesahují na délku 36 kilometrů, což z nich činí druhou nejdelší souvislou zeď na světě, hned po Velké čínské zdi. Kumbhalgarh má sedm opevněných bran, za jejichž branami uvnitř pevnosti je více než 360 chrámů (na 300 džainských, ostatní hinduistické). Z hlavního paláce je nádherný výhled na desítky kilometr Pohled z paláce top typicky rozšiřuje desítky kilometrů hor Aravalli. Údajně je za jasných dnů možné dohlédnout až na duny Thárské poušti.\n\nPodle legendy se maharádža Kumbha pokusil několikrát postavit pevnostní hradby, ale ty se vždy zřítily. V zoufalství tedy požádal o radu místního poustevníka. Ten navrhl, aby mu uťali hlavu a postavili chrám na místě, kam se hlava po useknutí dokutálí. Hradby a pevnost měly být postaveny tam, kam dopadne tělo. Jeho rady byly vyslyšeny a následně byla vybudována pevnost spolu s chrámem i hradbami, které přetrvaly dodnes.\nPodle jiné místní legendy nutil maharádža Kumbha místní zemědělce pracovat i v noci a aby na práci na poli v údolí pod pevností dobře viděli, rozsvěcel na hradbách velké lampy, které se skládaly z 50 kg tuku a 100 kg bavlny.\n\nV místě, kde dnes stojí pevnost Kumbhalgarh, stávala kdysi jiná pevnost, které vládl princ Samprati (224-215 př.n.l.) a jeho dynastie.\nKumbhalgarh ve své současné podobě byl postaven podle pověsti pod osobním dozorem maharádži Rana Kumbha. Jeho království Mewar se táhlo od Ranthambore po Gwalior a zahrnovalo velkou část dnešního Madhjapradéše a Rádžasthánu. Z 84 pevností v jeho panství jich maharádža Rana Kumbha vyprojektoval 32 z nichž Kumbhalgarh je ta největší a nejkomplikovanější.\nPevnost Kumbhalgarh také oddělovala království Mewar a Marwar a byla často útočištěm vládců toho či onoho království. Za zmínku stojí případ Prince Udaje, který se ještě v dětském věku stal králem Mewaru a byl do pevnosti potají propašován roku 1535, kdy bylo jeho sídelní město Chittaur v obležení. Princ Udaj byl takto zachráněn, v dospělosti skutečně nastoupil na trůn a mimo jiné založil město Udajpur. Nicméně tehdy byla pevnost dobyta (pouze jedinkrát ve své historii) a na krátkou dobu obsazena spojenými vojsky tří okolních vládců. Tehdejší pád pevnosti je přičítán nedostatku pitné vody, kterým její obránci trpěli.\n\n"}
{"id": "571285", "url": "https://cs.wikipedia.org/wiki?curid=571285", "title": "Morel", "text": "Morel\n\nPříjmení Morel nosí více různých osobností:\n\n"}
{"id": "571286", "url": "https://cs.wikipedia.org/wiki?curid=571286", "title": "Vilém z Moerbeke", "text": "Vilém z Moerbeke\n\nVilém z Moerbeke (latinských podob jeho jména je více, častá je např. Guillelmus de Moerbeke) se narodil asi v roce 1215 ve vesnici Moerbeke (dnes v Belgii); zemřel v roce 1286 v Korintu. Silně ovlivnil intelektuální život 13. století jako překladatel z řečtiny. Překládal především Aristotela. Byl dominikánem, přátelil se s Tomášem Akvinským a Witelonem.\n\nZ jeho života není příliš mnoho známo. Narodil se ve vesnici Moerbeke, patrně vstoupil do dominikánského řádu v Lovani již jako mladý muž. Cestoval do Řecka; patrně byl členem dominikánského konventu, který byl založen v Thébách nejpozději v roce 1253. Okolo roku 1271 se Vilém nachází na papežském dvoře ve Viterbu, kde působí jako zpovědník a kaplan papeže. U papežského dvora zůstal až do roku 1278, kdy byl jmenován arcibiskupem v Korintě (nově vzniklá diecéze v Argolidě, založená po 4. křížové výpravě). Zde také roku 1286 umírá.\nInformace o jeho životě se často zakládají na kolofónech rukopisů s překlady, které vytvořil.\n\nByl nejslavnějším a nejplodnějším ze středověkých překladatelů Aristotela.\nJako první překladatel přeložil tato díla:\nVytvořil nové překlady těchto spisů:\nRevidoval překlady těchto textů:\nDále přeložil následující spisy:\nPomineme-li logické texty, jejichž překlad již existoval dříve, byly Vilémovy překlady používány jako standardní text Aristotelova díla ještě i v renesanci.\n\n"}
{"id": "571290", "url": "https://cs.wikipedia.org/wiki?curid=571290", "title": "Kotalík", "text": "Kotalík\n\nPříjmení Kotalík nosí více různých osobností:\n\n"}
{"id": "571299", "url": "https://cs.wikipedia.org/wiki?curid=571299", "title": "Cibéba", "text": "Cibéba\n\nCibéba (z německého die Zibebe, původně z arabského زبيبة zibiiba - hrozinka), je částečně seschlá bobule révy vinné, obvykle napadená ušlechtilou plísní Botrytis cinerea. Cibéby se využívají k výrobě speciálních vín.\n\nNázory na význam pojmu cibéba se různí i mezi odborníky. V České republice se tento termín používá pro bobuli seschlou jak přirozenou cestou, tak za přispění botrytidy v podobě Botrytis cinerea.\n\nJako botrytida bývá označována ušlechtilá forma napadení plísní šedou. Ta se projevuje pouze za příznivého počasí, kdy na vinici v ranních hodinách převládají mlhy, které kolem poledního střídá slunce. Pokud je počasí chladnější a deštivé, projevuje se plíseň šedá v podobě hniloby, která hrozny deklasuje.\n\nProces cibébovatění začíná vyklíčením spór plísně šedé na povrchu bobule. Vlákna plísně (hyfy) pronikají slupkou, čímž ji rozruší a umožní odpařování vody obsažené v bobuli a koncentraci šťávy uvnitř. Rostlina se plísni brání dalším zvyšováním cukernatosti. Krom zahušťování a zvyšování cukernatosti dochází k odbourávání kyselin a vzniku druhotných buketních látek, které se podepisují na charakteru výsledných vín.\n\nCibéby se používají k výrobě speciálních vín, která jsou vysoce ceněna pro unikátní charakter.\n\n"}
{"id": "571301", "url": "https://cs.wikipedia.org/wiki?curid=571301", "title": "Miller", "text": "Miller\n\nPříjmení Miller nebo Miler nosí více různých osobností:\n\n\n\n"}
{"id": "571306", "url": "https://cs.wikipedia.org/wiki?curid=571306", "title": "Richard Henkes", "text": "Richard Henkes\n\nPater Richard Henkes, SAC (narozen 26. května 1900 v Ruppachu ve Westerwaldu, zemřel 22. února 1945 v koncentračním táboře Dachau) byl německý kněz, kazatel, farář a exercitátor působící ve farnosti Strahovice na Hlučínsku.\n\nRoku 1919 vstoupil do Společnosti katolického apoštolátu (zvaném též SAC) a dne 6. června 1925 byl v Limburgu vysvěcen na kněze. Jako učitel působil ve studijních zařízeních palotinů v Schönstattu a v Alpách, od r. 1931 pak v Horním Slezsku, ve městech Katscher (Ketř) a Frankenstein (dnešní Ząbkowice Śląskie). Při mimořádných úkonech duchovní správy ukázal jako postní kazatel a exercitátor především mladým lidem cestu, jak žít svou vírou v době nacismu. Postavil se jednoznačně proti národněsocialistickému názoru a odvážně zvěstoval poselství křesťanství. Věděl, že nacismus je ideologie zla a nenávisti, zároveň byl hluboce přesvědčen o velikosti Ježíšova poselství lásky a navíc měl v sobě sílu a odvahu obojí nejen srozumitelně a nahlas pojmenovat, ale také konkrétně a prakticky uskutečnit.\n\nV roce 1941 se stal duchovním správcem malé farnosti Strahovice na Hlučínsku. Kromě plnění povinností faráře se též věnoval exerciciím v exercičním domě sv. Josefa v Bránici a vystupoval jako kazatel na různých místech v širokém okolí. Jeho činnost byla sledována gestapem. Na základě udání byl 8. dubna 1943 pro „pobuřování národa z kazatelny“ zatčen a 10. července poslán do koncentračního tábora Dachau. „Jdu za svou cestou s Bohem,“ píše a pokouší se zde povzbudit sklíčené, pomoci hladovějícím. Učí se též česky – po válce chce zase působit na východě.\n\nKdyž v prosinci 1944 vypukla v koncentračním táboře tyfová epidemie, byly některé vězeňské bloky (mezi nimi i „český“ blok č. 17) prohlášeny za uzavřené bloky smrti. Tehdy se P. Richard Henkes – vědom si náročných požadavků evangelia i rizik provázejících jeho rozhodnutí – přihlásil jako dobrovolný ošetřovatel k péči o nemocné a umírající. Mnohým tak daroval v posledních chvílích života jako člověk lidskou blízkost, mnohým jako kněz skrze svátosti blízkost Boží. Seznámil se zde i s P. Josefem Beranem, pozdějším pražským arcibiskupem a pražským kardinálem, dalším z kandidátů na blahořečení.\n\nPři své službě nemocným však sám smrtelně onemocněl a své nemoci 22. února 1945 podlehl. Jeho tělesné ostatky byly zpopelněny a popel tajně převezen mimo koncentrační tábor. V neděli 7. června 1945, v den 20. výročí jeho primice, pak byl popel tohoto mučedníka lásky k bližnímu, přirovnávaného k polskému knězi P. Maxmiliánu Kolbemu, slavnostně uložen do hrobu na hřbitově palotinů v Limburgu.\n\nNa základě svědectví o jeho životě se v neděli 25. května 2003 sešli v palotinském kostele Panny Marie v Limburgu čeští a němečtí kněží a věřící. Za účasti ostravsko-opavského biskupa Františka Václava Lobkowicze pak biskup limburské diecéze Franz Kamphaus zahájil diecézní proces o životě, ctnostech, smrti a pověsti svatosti služebníka Božího P. Richarda Henkese jako první krok směřující k jeho prohlášení za blahoslaveného. Diecézní proces byl uzavřen v lednu 2007 a dokumenty byly následně odeslány vatikánské Kongregaci pro blahořečení a svatořečení. \n\nBlahořečení proběhlo 15. září 2019 v katedrále v Limburgu.\n\n\n"}
{"id": "571310", "url": "https://cs.wikipedia.org/wiki?curid=571310", "title": "George Edalji", "text": "George Edalji\n\nGeorge Ernest Thompson Edalji (březen 1876, West Midlands, Velká Británie – 17. červen 1953, Welwyn Garden City, Velká Británie) byl advokát, který se stal obětí anglického justičního systému. V roce 1903 byl nespravedlivě odsouzen na 7 let vězení za úmyslné mrzačení koní. Jeho případ se stal známým po celém světě poté, co na Edaljiho nevinu začal poukazovat spisovatel sir Arthur Conan Doyle.\n\nGeorge Edalji byl nejstarší ze tří dětí v rodině křesťanského vikáře Shapurjiho Edaljiho a Charlotty Edaljiové, rozené Stonehamové. Otec pocházel z komunity Pársů v indické Bombaji, matka byla Britka. Shapurji Edalji se v 70. letech 19. století usadil v obci Great Wyrley ve Staffordshiru. Místní lidé ho však nepřijali, neboť nechápali, jak by se Asiat mohl stát duchovním křesťanské církve. George Edalji studoval práva v Birminghamu, kde mu byla udělena cena právnické asociace Law Society, jež je udělována nejlepším studentům. V roce 1898 se stal advokátem. Napsal knihu o právních předpisech na železnici \"Railway Law for the \"Man in the train\"\", která měla sloužit jako průvodce pro cestující.\n\nGeorge Edalji zemřel 17. června 1953 na koronární trombózu.\n\nV roce 1903 byl George Edalji obviněn z mrzačení koní a psaní výhrůžných dopisů a odsouzen k 7 letům vězení. Policie se domnívala, že George Edalji obětoval koně cizím božstvům, ale jejich tvrzení nebyla podložena žádnými přímými důkazy. Místo dopadení skutečného viníka se místní policie soustředila na odsouzení Edaljiho.\n\nJeště před vypuknutím případu s mrzačením koní dostávala rodina Edaljiových výhrůžné dopisy. Místní policie však byla přesvědčena, že autorem dopisů je sám George, a vůbec se jimi nezabývala.\n\nV době Edaljiho uvěznění mrzačení koní pokračovalo. Byl z nich usvědčen jiný pachatel, ale Edalji ve vězení zůstal za údajné psaní výhrůžných dopisů. Dlouho poté, co celá událost upadla v zapomnění, se k tomuto činu a ke psaní mnoha dalších podobných dopisů přiznal sedmapadesátiletý dělník Enoch Knowles. Edalji byl z vězení propuštěn po třech letech, v roce 1906. V tisku byla případu věnována velká pozornost. Do kampaně za přezkoumání Edaljiho případu se zapojil i spisovatel Arthur Conan Doyle. Ve Velké Británii tehdy chyběl odvolací soud (byl vytvořen až v roce 1907) a Doyle se v článcích pro \"Daily Telegraph\" zasazoval o vytvoření vyšetřovací komise, která by Edaljiho odsouzení a uvěznění přezkoumala. Případ byl znovu otevřen a po dalších soudních jednáních byl nakonec George Edalji omilostněn a mohl se vrátit ke svému povolání advokáta. Nikdy mu však nebylo přiznáno žádné odškodnění.\n\nPříběh George Edaljiho a roli Arthura Conana Doyla v jeho případu zachycuje kniha \"Conan Doyle and the Parson's Son: The George Edalji Case\", osudy členů celé rodiny Edaljiových je zobrazen v knize \"The Edalji Five and the Shadow of Sherlock Holmes\". V češtině vyšla v roce 2007 kniha britského spisovatele Juliana Barnese \"Arthur & George\". Tato kniha kombinuje prvky historického románu a biografie Arthura Conana Doyla a George Edaljiho.\n\n"}
{"id": "571311", "url": "https://cs.wikipedia.org/wiki?curid=571311", "title": "Soupisky mužstev na mistrovství světa ve fotbale 2010 (skupina G)", "text": "Soupisky mužstev na mistrovství světa ve fotbale 2010 (skupina G)\n\nTrenér: Carlos Queiroz\n\nTrenér: Dunga 31. 10. 1963\n\nTrenér: Jong-Hun Kim 1. 9. 1956\n\nTrenér: Sven-Göran Eriksson 5. 2. 1948\n"}
{"id": "571313", "url": "https://cs.wikipedia.org/wiki?curid=571313", "title": "Nora Fridrichová", "text": "Nora Fridrichová\n\nNora Fridrichová, rozená Nora Nováková, (* 13. září 1977 Pardubice) je česká televizní novinářka, reportérka a moderátorka.\n\nRoku 1996 odmaturovala na pardubickém gymnáziu, nicméně ještě předtím pracovala jako moderátorka v pořadí druhém soukromém pardubickém Rádiu Panag 91.6 FM. Po studiích žurnalistiky na Karlově univerzitě dále studovala v Londýně na Londýnské univerzitě. Od roku 1998 pracuje v celostátních televizních stanicích, kde je známa jako výrazná televizní novinářka, reportérka a moderátorka. Začínala na TV Nova, od roku 2000 je pracovnicí České televize. V ČT připravuje pravidelný týdenní publicistický pořad \"168 hodin\", který je vysílán na ČT1 každý týden v neděli večer. Je jednou ze spolumoderátorek pořadu \"Tah dámou\".\n\nDne 26. května 2011 jí byla udělena Novinářská křepelka za rok 2010, pro novináře do 33 let, ocenění získala především za „výjimečné moderátorské schopnosti, kompetenci a vtip.“\n\nJejím bývalým manželem je český televizní novinář Milan Fridrich. Se svým současným (2011) partnerem, sportovním komentátorem ČT Robertem Zárubou, má dcery Dianu (* 2012) a Marianu (* 2015).\n\nDne 8. března 2015 oznámila v pořadu \"168 hodin\", že odchází na mateřskou dovolenou. Od příštího vydání pořadu o týden později ji zastoupila Markéta Dobiášová. Na obrazovku se vrátila na počátku podzimního schématu (konkrétně 30. srpna 2015). Na podzim 2019 se účastnila jako soutěžící desáté řady televizní taneční soutěže StarDance, moderátorkou pořadu \"168 hodin\" se po tu dobu stala její kolegyně Kristina Ciroková. V soutěži skončila na posledním 10. místě.\n\n"}
{"id": "571315", "url": "https://cs.wikipedia.org/wiki?curid=571315", "title": "T. J. Oshie", "text": "T. J. Oshie\n\nTimothy Leif Oshie, spíše známý jako T. J. Oshie (* 23. prosince 1986, Mount Vernon, Washington) je americký hokejista hrající za tým Washington Capitals v National Hockey League. V roce 2005 byl draftován týmem St. Louis Blues na celkově 24. místě.\n\nOshie odehrál tři sezony v dresu své střední školy v minnesotském Warroadu a v letech 2003 a 2005 se mu povedlo dovézt svůj tým k vítězství ve státním středoškolském mistrovství. Ve všech třech sezonách se rovněž dostal do výběru nejlepších hráčů ligy. S 100 bodů za 37 gólů a 63 asistencí v 31 zápasech vedl bodování celé státní soutěže ve svém posledním ročníku. V roce 2005 se dostal do výběru nejlepších středoškolských hokejistů Minnesoty a byl nominován na cenu Mr. Hockey Award, která je udělována nejlepšímu středoškolskému hráči v Minnesotě. Po dokončení své středoškolské kariéry v roce 2005 stihl ještě ve stejné sezoně odehrát 11 utkání za tým Sioux Falls Stampede v juniorské United States Hockey League. Po sezoně si ho v draftu 2005 vybrali v prvním kole jako celkově 24. St. Louis Blues.\n\nPo draftu Oshie odehrál tři sezony za tým University of North Dakota Fighting Sioux v divizi Western Collegiate Hockey Association univerzitní ligy NCAA. Ve své nováčkovské sezoně byl se 24 brankami nejlepším střelcem svého týmu a přidal k tomu 21 asistencí. S devíti vítěznými brankami v ročníku vedl celou ligu a navíc to byl nový rekord v historii školy. Na konci sezony byl jmenován do výběru nejlepších nováčků a nejlepších hráčů finálového turnaje divize.\n\nVe svém druhém ročníku zvedl své maximum na 52 bodů se 17 brankami a 35 asistencemi, čímž se umístil na druhém místě v týmovém bodování. Následně získal nominaci do třetího výběru nejlepších hráčů divize a týmové ocenění Cliff Purpur Award pro hráče, který nejvíce demonstruje tvrdou práci a odhodlání, které kombinuje se vzrušující hrou na ledě. Po úspěšných vyřazovacích bojích v divizi se Fighting Sioux dostali na celoligový turnaj, kde svůj celek vedl s osmi body za čtyři branky a stejný počet nahrávek. Svou poslední sezonu v Severní Dakotě odehrál ve třetím ročníku, kdy posbíral 45 bodů ve 42 utkáních.\n\n13. května 2008 se Oshie rozhodl vynechat svou čtvrtou sezonu ze stipendia na univerzitě a podepsal kontrakt se St. Louis Blues. Svůj první gól v NHL vstřelil v říjnu téhož roku, kdy trefil branku Detroit Red Wings. Díky svému rychlému a energickému stylu hry se rychle stal oblíbencem fanoušků Blues. Za 57 zápasů, které ve své nováčkovské sezoně odehrál, posbíral 39 bodů za 14 branek a 25 asistencí. Na konci ročníku vyhrál ocenění Gól roku, o kterém rozhodovali fanoušci na ligové internetové stránce, za branku z 26. března 2009 proti Vancouveru. Ve středním pásmu získal kotouč od svého spoluhráče Davida Perrona a nečekaně rychle se vzdálil od hrazení, čímž zavinil pád soupeře Ricka Rypiena. Poté ještě vykličkoval obránce Mattiase Öhlunda a trpělivým držením kotouče položil gólmana Roberta Luonga, čímž si otevřel prostor v brance, který bekhendem trefil. Gól vyrovnal skóre na 1:1, utkání poté Blues vyhráli.\n\nNa začátku sezony 2010/11 si Oshie zlomil kotník ve skrumáži se Samuelem Påhlssonem při nepovedeném zápase s Columbus Blue Jackets. Švédský útočník totiž na jeho kotník spadl a Oshie tak musel vynechat hned tři měsíce základní části sezony. 30. června po téže sezoně podepsal nový jednoletý kontrakt na 2,35 milionu dolarů .\n\nOshie reprezentoval Spojené státy na mistrovství světa juniorů v ledním hokeji 2006 v kanadském Vancouveru. Po vyřazení Blues z play-off roku 2009 získal svou první nominaci do prvního národního týmu USA, když si zahrál na mistrovství světa v ledním hokeji 2009 ve Švýcarsku. O rok později reprezentoval svou zemi také na mistrovství světa v ledním hokeji 2010 v Německu a přestože se turnaj Američanům vůbec nepovedl, sám zaznamenal 4 branky a 2 asistence v 6 utkáních. Na zimních olympijských hrách v Soči 2014 předvedl obdivuhodný výkon, kdy vstřelil 4 branky v nájezdech proti Rusku a zajistil USA první místo v základní skupině.\n\nOshie se narodil ve městě Mount Vernon ve státě Washington a jeho rodiči byli Tim Oshie a jeho žena Tina. Společně s bratrem Taylorem a sestrou Tawni vyrostl v nedalekém Everettu a později se přestěhoval do minnesotského Warroadu, aby si vylepšil kariéru angažmá na tamní střední škole. Minnesotská středoškolská liga je totiž nejprestižnější středoškolskou ligou na světě. Po maturitě v roce 2005 odešel na University of North Dakota, kde vynikal v obecných studiích. V lednu 2007 se dostal společně se spoluhráčem Jonathanem Toewsem do problémů se zákonem, jelikož konzumovali alkohol v příliš nízkém věku v hospodě ve městě Grand Forks. Oba byli porotou shledáni vinnými a byl jim udělen trest v podobě podmínky a veřejně prospěšných prací. Od roku 2010 chodí s Lauren Cosgroveovou s kterou se 15.12.2013 zasnoubil a mají spolu dceru jménem Lyla Grace.\n\n\n"}
{"id": "571322", "url": "https://cs.wikipedia.org/wiki?curid=571322", "title": "Pavel Drobil", "text": "Pavel Drobil\n\nPavel Drobil (* 18. října 1971, Bruntál) je český politik, advokát a podnikatel, letech 2010 až 2013 byl poslancem Parlamentu ČR za Moravskoslezský kraj za ODS a v letech 2010 až 2012 řadový místopředseda Občanské demokratické strany. Od 13. července do prosince 2010 zastával funkci ministra životního prostředí Nečasovy vlády. V současné době se věnuje soukromému podnikání. Se společníkem Jaroslavem Čánkem buduje průmyslovou skupinu Anacot Capital, a.s. na Ostravsku. \n\nMezi lety 1986–1990 absolvoval gymnázium v Bohumíně. V letech 1990–1995 vystudoval Právnickou fakultu Masarykovy univerzity v Brně. Po promoci do roku 1996 pracoval jako asistent právního oddělení u firmy ARTHUR ANDERSEN & CO, SC. V období 1996–2004 vykonával vlastní advokátní praxi, když v roce 1998 složil advokátské zkoušky. Od roku 1996 funguje jako společník v Advokátní kanceláři Pyšný, Weber & Partneři, v.o.s. v Ostravě. V letech 1996–2004 působil jako jednatel a společník u firmy PASADENA s.r.o. Se společníkem Jaroslavem Čánkem vlastnil Lázně Darkov, které získal již před politickou kariérou. Nyní se oba společníci věnují investování skrze skupinu Anacot Capital. V roce 2016 skupina vlastnila firmy Elfe, V-Nass a Norasotu. Společnost má v plánu vybudovat průmyslovou skupinu, která se bude soustředit na dodávky pro těžaře ropy, plynu po celém světě. \n\nByl členem US-DEU. V roce 2000 vstoupil do ODS. V letech 2001 - 2002 působil jako poradce náměstků na ministerstvu financí. Mezi lety 2001-2009 zasedal v zastupitelstvu města Bohumín. \n\nOd roku 2004 do 2010 byl zastupitelem Moravskoslezského kraje, kde ve volebním období 2004 - 2008 zastával funkci radního a náměstka hejtmana pro ekonomický rozvoj a evropské struktury. V krajských volbách 2008 opětovně kandidoval ze třetího místa kandidátky a mandát zastupitele obhájil. Spolu se stranickým kolegou Zbyňkem Stanjurou byl velkým kritikem vzniku tzv. \"rudo-oranžové\" koalice ČSSD a KSČM. V roce 2010 na mandát rezignoval. Od května 2007 do června 2010 také byl předsedou dozorčí rady státního podniku Lesy České republiky.\n\nKrátce před 20. kongresem ODS konaném 21. - 22. listopadu 2009 se jeho jméno objevilo na Markem Dalíkem sestaveném a Lidovým novinám poskytnutém seznamu krajských kmotrů - mocných zákulisních hráčů, s nimiž se rozhodl bojovat tehdejší stranický předseda Mirek Topolánek. Drobil toto označení rezolutně odmítl. V této době byl také vlivnými kruhy označován jako korunní princ ODS a spekulovalo se o něm jako budoucím předsedovi strany. \n\nVe volbách 2010 kandidoval v Moravskoslezském kraji jako lídr a byl zvolen do dolní komory českého parlamentu s počtem 7 744 preferenčních hlasů. Téhož roku 20. června byl na 21. kongresu Občanské demokratické strany v tajné volbě zvolen řadovým místopředsedou strany. V tomto roce byl dne 13. července také jmenován ministrem životního prostředí ve vládě Petra Nečase, ačkoliv ještě před volbami jako odpovědný garant volebního programu ODS pro konkurenceschopnost preferoval oblast průmyslu. Dne 15. prosince 2010 však v rámci aféry na Státním fondu životního prostředí rezignoval na ministerskou funkci rezignoval. Prezident republiky jej odvolal 21. prosince 2010. \n\nV roce 2010 podle vyjádření Vlado Miluniće, jednoho z členů poroty festivalu Ekofilm, nad kterým má záštitu Drobilem vedené ministerstvo životního prostředí, Drobil porotu zprostředkovaně instruoval, že žádnou z festivalových cen nesmí získat film Auto*Mat Martina Marečka. Pavel Drobil obvinění odmítl, ale Milunić na obvinění trvá.\n\nJako první člověk získal v jediném roce anticeny Ropák roku a Zelená perla.\n\nOd 2013 není v žádné volené politické funkci. V roce 2017 kandidoval na post předsedy Regionálního sdružení ODS Moravskoslezského kraje, který také v tajné volbě získal a porazil tak svého protikandidáta Marka Špoka. \n\nDne 14. prosince 2010 Pavel Drobil na zvláštní tiskové konferenci oznámil, že odvolal z funkce ředitele SFŽP Libora Michálka, který předchozího dne podal trestní oznámení kvůli podezření z trestného činu pletichy při zadání veřejné zakázky a při veřejné soutěži, zároveň Drobil poslal na nucenou dovolenou náměstka ředitele SFŽP Dušana Fibingra a s okamžitou platností ukončil poradenskou smlouvu se svým finančním poradcem Martinem Knetigem.\n\nDůvodem těchto opatření bylo podle Drobila vypuknutí personální války ve vedení fondu, při níž se jeho podřízení navzájem nahrávali skrytými mikrofony a pořizovali dokonce nahrávky skrytými mikrofony z jednání s ním samotným. Týž den poté, co zpravodajský portál iDNES.cz zveřejnil jednu z nahrávek, které pořídil Michálek na schůzkách s Knetigem a které předal redaktoru Janku Kroupovi, však byla kauza médii označena za korupční.\n\nKdyž byl Drobil seznámen redaktory MF DNES s Knetigovými citáty z Michálkových nahrávek, prohlásil: „\"Pokud se Knetig zbláznil, hrál si na nějakého Jamese Bonda a vykládal takové věci, tak já absolutně nemůžu nést odpovědnost.\"“ Michálek pak v pořadu ČT \"Události, komentáře\" uvedl, že Knetig na schůzkách vznášel požadavky na umístění finančních prostředků v určitých bankách a že uvedl Ivana Langera jako toho, kdo organizuje mimorozpočtové financování ODS. Dále Michálek v tomto pořadu řekl, že rozhovory začal nahrávat poté, co od svého náměstka Fibingra dostal informaci o dohodě mezi ministrem Drobilem a pražskou částí ODS týkající se zakázky čističky odpadních vod v Praze, která byla údajně nadhodnocena o 3 miliardy Kč, z čehož řádově 500 milionů Kč mělo být rozděleno mezi dvě části ODS. Fibinger v pořadu poskytnutí této informace popřel.\n\nDne 15. prosince 2010 zveřejnil iDNES.cz i třicetisedmiminutový audio záznam pořízený reportéry ze schůzky Michálka s Drobilem, která se uskutečnila v Poslanecké sněmovně 9. prosince 2010. Mimo jiné Drobil tehdy Michálkovi řekl, že je pro něj nepřijatelné, pokud Michálek s Fibingrem nebudou spolupracovat, neboť Fibingra nominovala mocná politická struktura uvnitř ODS a na Michálkovu obavu, že Knetig a Fibinger se pohybují za nějakými mantinely, odvětil, že si neumí představit, aby ho Knetig nutil k věcem, které by zaváněly trestním stíháním.\nPavel Drobil dále v uvedeném odposlechu Michálkovi mimo jiné řekl: \"\"Moje dobrá rada je: Přineste mi to, zničte to a odpřisáhněte mi, že neexistuje nic jiného.\"\" Michálkovi navrhl, že ten by pak v takovém případě mohl dělat na ministerstvu náměstka.\n\nRovněž 15. prosince 2010 oznámil Pavel Drobil svoji rezignaci na post ministra životního prostředí s tím, že premiéra Petra Nečase seznámil se svým rozhodnutím již 13. prosince 2010. Téhož dne se ve svém vystoupení zastal Pavla Drobila premiér Nečas a ČSSD oznámila, že vyvolá hlasování o nedůvěře vlády.\n\nDrobil byl 16. prosince 2010 podat vysvětlení jako svědek u protikorupční policie, která vede trestní řízení v souvislosti s trestním oznámením podaným Liborem Michálkem na neznámého pachatele.\n\nRakouský občan českého původu Philipp Janýr podal 17. prosince 2010 trestní oznámení na premiéra Nečase, na ministra Drobila a na šéfa úřadu vlády Lubomíra Poula pro podezření ze spáchání trestného činu neoznámení trestného činu, zneužití pravomoci úřední osoby a nepřekažení trestného činu. Policie věc vyšetřovala, následně pak věc odložila. Nejvyšší státní zástupce Pavel Zeman věc znovu otevřel, v červnu 2012 pak byla odložena znovu.\n\n18. prosince vyšel v internetovém deníku Novinky.cz článek \"\"Výsměch boji s korupcí, hodnotí kauzu Drobil politologové\",\" který reaguje na tuto kauzu a postoj některých politiků k ní. Téhož dne se premiéra Nečase i Pavla Drobila zastal prezident ČR Václav Klaus.\n\nNa podkladě této kauzy se konalo 21. prosince 2010 hlasování o nedůvěře vládě, který však vláda díky předchozímu jednání s prezidentem Klausem přežila.\n\n1. ledna 2011 oznámila Renata Vesecká, která k 31. 12. 2010 skončila ve funkci nejvyšší státní zástupkyně, že \"\"její kolegové nezabývají možnými podezřeními, jako je například neoznámení trestného činu či zneužití pravomoci veřejného činitele\".\" Dne 8. ledna 2011 Pavel Drobil oznámil, že se stal \"ideovým šéfem\" ODS. V rozhovoru pro Rádio Česko 18. ledna 2011 Drobil uvedl, že připravuje se svými právníky kroky a že bude od Libora Michálka žádat velmi zásadní vysvětlení v záležitosti kolem pražské čističky, neboť Michálek napadá a žongluje s informacemi bez jakýchkoli důkazů.\n\nV květnu 2011 uvedl týdeník Respekt, že žalobkyně Jana Hercegová z městského státního zastupitelství nabádala podřízenou obvodní státní zástupkyni pro Prahu 1 Šárku Pokornou, aby se nesnažila vyšetřit podezření z korupce na Státním fondu životního prostředí (SFŽP). Dokument č. 1439 podle Respektu žalobkyni upozorňuje, že vzepřít se tomuto 'doporučení' není možné.\"\n\nV srpnu 2011 obvinila protikorupční policie bývalého Drobilova poradce Martina Knetiga z nepřímého úplatkařství. Podle serveru lidovky.cz měl Knetig v říjnu 2010 nabízet členovi představenstva Komerční banky sponzoring ODS výměnou za uložení peněz ze Státního fondu životního prostředí v KB. Městský soud v Praze jako odvolací soud v dubnu 2013 potvrdil rozsudek soudu nižší instance, který Knetina žaloby zprostil. Soud uvedl, že je možné mít pochybnosti, zda jednání obžalovaného bylo standardní a morální a zda se nepokoušel získat peníze pro ODS, že se ale neprokázalo, že se skutku uvedeného v obžalobě dopustil. Nejvyšší státní zástupitelství oznámilo v roce 2013, že kauzu opět otevírat nebude. Od roku 2013 Drobil nepůsobí v žádné volené politické funkci a věnuje se soukromému podnikání.\n\n"}
{"id": "571324", "url": "https://cs.wikipedia.org/wiki?curid=571324", "title": "Ján Ľupták", "text": "Ján Ľupták\n\nJán Ľupták (* 24. února 1946 Radzovce) je slovenský politik a předseda Združenie robotníkov Slovenska.\n\nOd roku 1969 až do roku 1989 pracoval v podniku \"Pozemné stavby Banská Bystrica\".\n\nVe volbách roku 1990 byl zvolen za KSS, respektive (KSČ (později transformována na SDL) do Slovenské národní rady. Za SDĽ obhájil mandát ve volbách roku 1992 a zasedal v ní i po transformaci SNR na Národní radu slovenské republiky.\n\nV roce 1994 byl do Národní rady již zvolen za Združenie robotníkov Slovenska jehož je zakládajícím členem a prvním předsedou od jeho vzniku. Ve volbách v roce 1994 strana uspěla a dostala se do parlamentu a zároveň se stala součástí vládní koalice. Ján Ľupták byl 3. listopadu 1994 zvolený místopředsedou Národní rady. Po volebním neúspěchu své strany v parlamentních volbách roku 1998 se stal obchodním zástupcem.\n\n"}
{"id": "571337", "url": "https://cs.wikipedia.org/wiki?curid=571337", "title": "Nový zemský dům", "text": "Nový zemský dům\n\nNový zemský dům, někdy též uváděn jako Zemský dům II (Karel Kuča jej však uvádí jako Zemský dům III) se nachází v Brně na Žerotínově náměstí čo. 3, na jižním okraji čtvrti Veveří v městské části Brno-střed. Od roku 2000 zde sídlí Krajský úřad Jihomoravského kraje. Budova je od roku 2008 též sídlem Archivu Masarykovy univerzity.\n\nNa přelomu 19. a 20. století přestala budova moravské zemské sněmovny v Brně (dnešní sídlo Ústavního soudu na Joštově ul.) dostačovat svým účelům. Bylo proto rozhodnuto o výstavbě Nového zemského domu jako kancelářského zázemí na nároží tehdejšího Raduitova (dnešního Žerotínova) náměstí a ulice Veveří v tehdejší předměstské čtvrti Malá Nová Ulice. V sousedství byl v letech 1580–1785 městský hřbitov s kaplí Panny Marie Pomocné (v roce 1810 zrušena a 1836 zbořena). V 19. století docházelo k bourání městských hradeb a budova Nového zemského domu se stala součástí celého komplexu budov tzv. „okružní třídy“ vystavěných na místě takto uvolněného prostoru (spolu s Besedním domem, Mahenovým divadlem, kostelem J. A. Komenského, Zemskou sněmovnou ad.).\n\nStavba Nového zemského domu proběhla v letech 1905–1907 podle návrhu architekta Ferdinanda Hracha, jednoho z nejvýznamnějších představitelů brněnského pozdního historismu. Od svého vzniku slouží nepřetržitě potřebám veřejné správy. V průběhu doby zde sídlilo detašované pracoviště Nejvyššího soudu, také katastrální úřad, finanční úřad, krajský národní výbor a detašovaná pracoviště ministerstev. Po krajských volbách v roce 2000 zde zahájil činnost Krajský úřad Jihomoravského kraje. Po celou dobu zde také sídlil Moravský zemský archiv, a to do roku 2008, kdy jej nahradil Archiv Masarykovy Univerzity v Brně.\n\nFasáda Nového zemského domu nese nejvýrazněji prvky neobarokního slohu, který byl za vlády císaře Františka Josefa I. velmi oblíben, protože připomínal pozdně barokní dobu 18. století, kdy rakouská monarchie dosahovala největšího mocenského rozmachu. Velkolepé průčelí budovy s působivou sochařskou výzdobou vrcholí majestátní kupolí, pod níž je vytesán moravský znak. Po jejích stranách stojí dvě alegorické ženské postavy: jedna se štítem a moravskou orlicí, druhá s mečem coby symbolem vládní a soudní moci. Pod římsou stojí další čtyři ženské alegorie symbolizující hospodářství. Pohledově je budova horizontálně rozdělena na spodní část do výše prvního patra, využívající mohutnou rustiku (obvodové zdivo z hrubě otesaných kvádrů), od druhého patra pak bez přechodu pokračuje značně odlišná fasáda. Rustiku nad vstupem a nad okny zvýšeného přízemí zdobí maskarony, dekorativní lidské obličeje.\n\nArchitekt Hrach na stavbě použil některé prvky, které se objevují i v dalších jeho dílech „okružní třídy“ (např. obdobně řešená okna): někdejším chemickém pavilonu na nároží Joštovy a Údolní, Škole uměleckých řemesel na Husově ulici či budově dnešní Fakulty sociálních studií Masarykovy univerzity na Joštově ulici.\nInteriéru budovy dominuje mohutné schodiště s proskleným stropem, po renesančním (a antickém) vzoru využívající v přízemí těžší architektonické prvky a směrem nahoru více odlehčené. Schodiště nesou mohutné karyatidy, ženské sochy plnící funkci podpůrných sloupů. V přízemí se objevují dórské sloupy a pilastry, v prvním a druhém patře pokračují méně hmotné sloupy a pilastry, ve třetím patře iónské a ve čtvrtém korintské. V kovové výplni zábradlí a v lustrech se pak již prosazuje nastupující secese. Ve vstupní hale i dnešní velké zasedací síni se opakují symboly moravské samosprávy z fasády (moravská orlice a reliéfy symbolizující moravské hospodářství).\n\nBudova Nového zemského domu je památkově chráněným objektem.\n\nObjekt několikrát využit jako lokace ve filmu, nejčastěji jako soudní budova (Anděl blažené smrti, Zrozen bez porodu) nebo banka (Četnické humoresky, 36. díl \"Pojistka\").\n\n\n"}
{"id": "571339", "url": "https://cs.wikipedia.org/wiki?curid=571339", "title": "Donots", "text": "Donots\n\nDonots je německá alternativní rocková skupina z Ibbenbürenu.\n\nSkupinu Donots založili v roce 1993 Ingo, Guido, Jan-Dirk, Stone, a Jens Trippner. Anglické jméno Donots stojí za filozofii kapely \"dělat nic\". Zpočátku často hráli s kapelami \"Blink-182\", \"Propagandhi\", \"No Fun At All\" a \"No Use For A Name\".\n\nV roce 1995 se ke kapele připojil hráč na bicí Eike Herwig. Ve stejném roce vydali své první album \"Pedigree Punk\". O rok později byla změna na kytarovém postu, kam přišel Alexander Siedenbiedel. Na jaře roku 1998 vydali Donots své druhé album. Vydali se na první turné se Samiam a ErrorType: 11 a vystoupili na jednom z největších německých festivalů, Bizzare Festival.\n\nPrůlomu dosáhli v Ibbenbüreneru v roce 2001 s albem \"Pocketrock\", zejména prostřednictvím singlu \"Whatever happened to the 80s\". Na turné s americkou kapelou Midtown projeli Německo, Rakousko a Švýcarsko. O rok později vydali po celé Evropě album \"Pocket Rock\" u nahrávací společnosti Burning Heart Records.\nKoncem roku 2002 Donots jeli na evropské turné se švédskou kapelou Millencolin a na vlastní turné po Německu, Rakousku, Švýcarsku, Itálii, Španělsku a Francii.\nSpolečně s kapelou Anti-Flag nahráli protest song proti válce v Iráku, která byla ke stažení zdarma. V srpnu 2004 přispěla Donots jako jediná evropská kapela na kompilaci \"Rock Against Bush, Vol. 2\", která byla vydána u Fat Wreck Chords.\n28. Března 2008 vydala album \"Coma Chameleon\" u vlastní nahrávací společnosti \"Solitary Man Records\". Stejného roku byla píseň \"Stop the Clocks\" nominován jako nejlepší singl na cenu 1Live Krone.\nDonots byli roku 2010 pozváni hrát s Green Day na třech německých koncertech jejich turné.\n\n\n"}
{"id": "571340", "url": "https://cs.wikipedia.org/wiki?curid=571340", "title": "Ruská prozatímní vláda", "text": "Ruská prozatímní vláda\n\nRuská prozatímní vláda byl přechodný správní orgán, který řídil Rusko roku 1917 po odstoupení cara Mikuláše II. až do nástupu bolševiků k moci. \n\nKdyž car odstoupil, dvě soupeřící instituce, Duma a Petrohradský sovět soupeřily o vládu. Car Mikuláš II. odstoupil 15. března a jako svého nástupce jmenoval svého bratra Michaila. Ten však titul cara následující den odmítl a předal vládu Prozatímní vládě.\n\nPočáteční složení Prozatímní vlády:\n\nDne 18. dubna slíbil ministr zahraničí Pavel Miljukov pokračování války \"\"až do úplného vítězství\"\". Následovaly masivní demonstrace pracovníků a vojáků, kteří byli bojem vyčerpaní. Demonstranti požadovali Miljukovovu rezignaci. Generál Lavr Kornilov chtěl nepokoje potlačit, Georgij Lvov však jakékoli násilí odmítl.\n\nProzatímní vláda nakonec přijala rezignaci Miljukova a Gučkova a k vládě bylo připojeno několik nových ministerstev.\n\nSložení první koaliční vlády:\n\nČervencová krize trvala 3. a 7. června, kdy se vojáci a tovární dělníci i dělnice vzbouřili proti prozatímní vládě. Z této revolty byli dlouho obviňováni bolševici, jejich vůdce Vladimir Lenin se tak musel skrývat. \n\nKrize nakonec vyvrcholila odstoupením Georgije Lvova z postu premiéra. Jeho nástupce se stal ministr války Alexandr Kerenskij.\n\nDruhá koalice:\n\nTřetí koalice:\n\nGenerál Kornilov byl přesvědčen, že prozatímní vláda musí být reorganizována. V září prohlásil, že Kerenskij ho pověřil úkolem obnovit pořádek v Petrohradu a reorganizovat vládu. Kerenskij v tom viděl pokus o puč a Kornilova propustil. Po zhroucení puče byl Kornilov zatčen a uvězněn v Bychově.\n\nJelikož žádná vláda nebyla schopna ukončit válku, získávali bolševici čím dál větší podporu veřejnosti. Jedním z nejpopulárnějších se kromě Lenina stal Lev Trockij, který se k bolševikům připojil v létě.\n\nRevoluce začala 7. listopadu, což je 25. října dle starého, pravoslavného kalendáře - odtud označení říjnová. Tehdy nechal bolševik Vladimir Antonov-Ovsejenko vystřelit z křižníku Aurora salvu slepých nábojů. To byl signál pro Rudé gardy, které vtrhly do Zimního paláce. Kerenskij mezitím uprchl z města. Revolucí skončila úloha Prozatímní vlády, jejíž členové byli zatčeni.\n"}
{"id": "571341", "url": "https://cs.wikipedia.org/wiki?curid=571341", "title": "Kostel Čtrnácti svatých pomocníků", "text": "Kostel Čtrnácti svatých pomocníků\n\nKostelů zasvěcených Čtrnácti svatým pomocníkům je vícero. Nejznámějším a nejvýznamnějším z nich je bazilika Čtrnácti svatých pomocníků. Další:\n\n\n\n\n\n"}
{"id": "571345", "url": "https://cs.wikipedia.org/wiki?curid=571345", "title": "Dana Filipi", "text": "Dana Filipi\n\nDana Filipi (* 2. února 1970 Brno) je česká politička ODS, v letech 2006 až 2013 poslankyně Poslanecké sněmovny za Jihomoravský kraj.\n\nVystudovala střední ekonomickou školu. Její manžel Ladislav Filipi vykonával funkci starosty Brna-Řečkovic.\n\nDo ODS vstoupila již roku 1991. Působila jako tisková mluvčí ODS Brno-město. V komunálních volbách roku 2002 byla zvolena do zastupitelstva města Brno za ODS. Profesně se uvádí jako tisková mluvčí ODS. Zastávala funkci radní a předsedkyně Komise pro kulturu. Působila též jako předsedkyně místního sdružení ODS Řečkovice a Mokrá Hora a k roku 2006 se uvádí jako místopředsedkyně brněnské ODS.\n\nVe volbách v roce 2006 byla zvolena do poslanecké sněmovny za ODS (volební obvod Jihomoravský kraj). Byla členkou sněmovního výboru pro sociální politiku. Zastávala funkci místopředsedkyně podvýboru pro investice v sociální oblasti. Poslanecký mandát obhájila ve volbách roku 2010. Byla členkou výboru pro vědu, vzdělání, kulturu, mládež a tělovýchovu a výboru pro veřejnou správu a regionální rozvoj.\n"}
{"id": "571356", "url": "https://cs.wikipedia.org/wiki?curid=571356", "title": "Víťa Marčík", "text": "Víťa Marčík\n\nVíťa Marčík, vlastním jménem Vítězslav Marčík, (* 1. května 1963, Gottwaldov, dnes Zlín) je čelný představitel a zakladatel alternativního divadelního spolku Teátr Víti Marčíka, kde působí jako scenárista, herec, režisér a hudebník. Původním povoláním je elektrikář. V roce 1981 ukončil Učňovskou školu Tesla v Rožnově pod Radhoštěm. Vystudoval také lidovou konzervatoř v Ostravě.\n\nJe ženatý, s manželkou Evou mají šest dětí. Rodina žije Drahotěšicích.\n\n"}
{"id": "571358", "url": "https://cs.wikipedia.org/wiki?curid=571358", "title": "Oldřich Laštůvka", "text": "Oldřich Laštůvka\n\nDoc. Oldřich Laštůvka (16. prosince 1913 Brno – 11. července 1996) byl český akademický malíř.\n\nOldřich Laštůvka se narodil 16. prosince 1913 v Brně. Vystudoval přírodovědeckou fakultu Masarykovy univerzity. Od roku 1938 pedagogicky působil jako středoškolský profesor na brněnských gymnasiích a od roku 1945 – 1952 pracoval u profesora Hlavici na katedře výtvarné výchovy fakulty architektury v Brně. V roce 1961 se stává odborným asistentem a později docentem na katedře estetické výchovy pedagogické fakulty v Brně, kde v letech 1969 – 1974 zastával vedoucí funkci. Byl vynikajícím a pilným pedagogem ve svém oboru. Byl členem Svazu českých výtvarných umělců.\n\nZačátek jeho tvůrčí činnosti ovlivňovali nejvíce tři jeho významní učitelé profesoři Vincenc Makovský, který se proslavil nejen svým výtvarným, ale i sochařským uměním, dále pak prof. František Hlavica a prof. František Doubrava.\n\nOldřich Laštůvka začal – pozdržen válkou – svoji výtvarnou činnost na brněnské technice, kde byl po roce 1945 asistentem a pracoval tu spolu s profesorem Františkem Doubravou, který byl už tehdy vůdčím duchem ústavu. Doubravova smyslově okouzlená citová malba na něj měla zřejmý vliv. Nejstarší Laštůvkovy práce nesly příbuzné znaky v tematice i ve způsobu malířského uchopení motivu. Laštůvka si oblíbil dětské modely, nechal se okouzlit slunečním dnem i půvabným dívčím typem a u Doubravy nalézal pro ně způsob vyjádření, který si citlivě osvojil. Brzy si ovšem uvědomil, že s takovou tvůrčí metodou (byť mu přinášela umělecké výsledky) nemůže natrvalo vystačit. Byla mu sice blízká nebyla však jeho vlastním jazykem, nedávala mu možnost vyslovit se sám za sebe. S tímto vědomím začal pozvolna hledat cestu za vlastním výrazem, která byla vyjádřena na všech členských výstavách moravské pobočky svazu výtvarných umělců.\n\nS plynoucím časem se stále více v Laštůvkových pracích objevuje tematická inspirace literárními díly a to především antikou, jež svými mýty a bájemi tvůrce okouzlila. V grafických cyklech se často věnuje postavě Hérakla, která ho přitahuje spíše tím, co je v ní lidského, než božskou stránkou své bytosti, nebo svého osudu, jenž ho po smrti přivádí do rodiny olympských bohů.\n\nHeroické Héraklovo téma není však zdaleka jediným námětem v kolekci obrazů s antickou tematikou. Poutavý milostný příběh Daphnia a Chloe byl rozpracován v cyklu s podtitulem Motýlí láska. Grafik zde používá techniku speciálně přizpůsobeného rydla při vytváření rozkmitané linie, opisující obrysy postav, potrhaných motýlích křídel nebo květu orchideje.\n\nTřetí z antických cyklů je věnován mýtu Ikara. V něm, podobně jako v obou předchozích, hledá autor vlastní způsob, jak tlumočit svou představu smělosti i tragického osudu člověka, toužícího letět ke slunci.\n\nNa přelomu 70. a 80. let se Oldřich Laštůvka věnoval nejrůznějším portrétům, krajinám a samozřejmě i jemu velmi blízké antice (technikou tempery nebo pastelu). Své mnohaleté zkušenosti, vyjádřené v těchto dílech, sděluje ve zmíněné době návštěvníkům mnoha výstav organisovaných po celé naší vlasti.\n\nKe konci svého bohatého tvůrčího období přešel k nové malířské technice a to spojení pera s akvarelem. Ve svých dílech se opět vrací k milované antice. Ovlivněn postupnými změnami na naší politické scéně se však stále více věnuje i pohledu na současný život a současnou společnost.\nV dalších letech se převážně věnoval linorytu a spojení pera s akvarelem.\n\nOldřich Laštůvka žil, pracoval a tvořil v Brně. Při příležitosti Laštůvkových nedožitých 85 let byla uspořádána městskou částí Brno-Bystrc výstava a vzpomínkový večer z jeho díla a byla po něm přejmenována ulice v Brně-Bystrci.\n\n"}
{"id": "571365", "url": "https://cs.wikipedia.org/wiki?curid=571365", "title": "Jiří Pauer", "text": "Jiří Pauer\n\nJiří Pauer (22. února 1919 Libušín u Kladna – 21. prosince 2007 Praha) byl český pedagog, hudební skladatel, hudební manažer, funkcionář, publicista a organizátor.\n\nPocházel z hornické rodiny, vystudoval učitelský ústav v Kladně v letech 1934–1938 a po jeho absolutoriu až do roku 1948 učil na národních školách. Zároveň s tím ale v letech 1943 až 1950 studoval nejprve soukromě harmonii u O. Šína, instrumentaci u R. Karla, následně komponování na Pražské konzervatoři u Aloise Háby a později i na pražské Hudební fakultě Akademie múzických umění u Pavla Bořkovce.\n\nTěsně po válce spoluzakládal pražskou Městskou hudební školu, kde v letech 1945/1946 také vyučoval. Od roku 1949 pracoval jakožto státní úředník, funkcionář a manažer v různých veřejných a kulturních institucích. V letech 1953 až 1955 (a poté ještě jednou v letech 1965 až 1967) působil ve funkci šéfa opery Národního divadla v Praze. Od roku 1958 až do roku 1980 byl uměleckým ředitelem České filharmonie. V letech 1979 až 1989 byl ředitelem Národního divadla. Aktivně působil i jako funkcionář Svazu československých hudebních skladatelů, působil i v Ochranném svazu autorském, České hudební radě, festivalu Pražské jaro a v Gramofonovém klubu.\n\nVe své hudební tvorbě se věnoval komponování písní, napsal celkem pět oper (\"Zuzana Vojířová, Žvanivý slimejš, Zdravý nemocný, Labutí píseň, Červená karkulka\") balet \"Ferda Mravenec\", komponoval také orchestrální, vokální a komorní hudbu. Zkomponoval kupříkladu \"Hymnus komunistické straně\".\n\nKomponování vyučoval i na Hudební fakultě pražské AMU (1967 až 1972 jako externista, od roku 1972 jako řádný profesor), kde mezi jeho žáky patřili například: Hanuš Bartoň, Jiří Gemrot, Pavel Jeřábek, Miroslav Kubička, Ladislav Kubík, Otomar Kvěch, Zbyněk Matějů, Martin Smolka.\n\nV roce 2013 byly uvedeny jeho \"Manželské kontrapunkty\" (pět operních grotesek) na scéně divadla Inspirace pod režijním vedením Michala Lieberzeita, jako studentský projekt HAMU (operního studia).\n\n\n\n"}
{"id": "571370", "url": "https://cs.wikipedia.org/wiki?curid=571370", "title": "Přeložka Šramnického a Černického potoka", "text": "Přeložka Šramnického a Černického potoka\n\nPřeložka Šramnického a Černického potoka je přeložka potoků stékajících z úpatí Krušných hor vytvořená v důsledku postupu těžby hnědého uhlí v hnědouhelném Lomu ČSA. Přeložka chrání Lom ČSA před nežádoucími přítoky vody. Zbudování bylo velmi technicky náročné, protože zahrnuje dvě štoly skrz úpatí hor. Šramnický potok končí v uklidňovací nádrži a je převeden štolou pod zámkem Jezeří do údolí Černického potoka, dále pokračuje Albrechtickou štolou pod zříceninou Neznámého hradu u Albrechtic. Štola ústí u zahrádkářské kolonie poblíž Černic. Dále přeložka protéká v mírném spádu umělým kamenným korytem severně od Černic a pod Horním Jiřetínem se vlévá do Loupnice.\n\nPřeložka obou potoků byla vybudována jako jedno z opatření k náhradě zrušené vodní nádrže Dřínov. Její celková délka dosahuje 8,54 kilometrů, z toho tvoří štola Jezeří 1014 metrů a štola Albrechtice 255 metrů.\n\n"}
{"id": "571371", "url": "https://cs.wikipedia.org/wiki?curid=571371", "title": "Westend Tower", "text": "Westend Tower\n\nWestend Tower (též známý jako \"Westendstraße 1\" nebo \"Kronenhochhaus\") je mrakodrap ve Frankfurtu nad Mohanem. Má 53 podlaží a se svojí výškou 208 m je 3. nejvyšší ve městě, ale i v Německu. Výstavba probíhala v letech 1990 - 1993. V roce 1995 byla budova vyhlášena jako nejlepší stavba roku v kategorii multifunkční mrakodrapy. Budova je železobetonové konstrukce a fasádu tvoří žulové desky. 95 tunová ocelová koruna je v zimě vytápěná, aby nedocházelo ke vzniku rampouchů, které by následně mohly ohrozit chodce nebo automobily na ulici. V budově se nachází celkově asi 80 000 m využitelných podlahových ploch, které obsluhuje celkem 25 výtahů.\n\n\n"}
{"id": "571375", "url": "https://cs.wikipedia.org/wiki?curid=571375", "title": "Zares", "text": "Zares\n\nZares (či Zares – nova politika) je středolevá sociálně liberální slovinská politická strana. Předsedou strany je Gregor Golobič, bývalý generální tajemník Liberální demokracie Slovinska a blízký spolupracovník Janeze Drnovšeka. Dnes je Zares třetí největší politickou stranou, po Sociální demokracii a Slovinské demokratické straně.\n\nStrana Zares byla založena v roce 2007 jako důsledek rozkolu v řadách Liberální demokracie Slovinska (LDS), když šest poslanců ve Státním shromáždění vedených bývalým ministrem Matejem Lahovnikem odešli z LDS a založili vlastní parlamentní skupinu. V prezidentských volbách v roce 2007 strana podporovala Danilo Türka.\n\nOd 17. listopadu 2007 je Zares pozorovatelem v Liberální internacionále. Strana podporuje členství v Evropské unii, v její činnosti jsou patrné i sociálně-demokratické rysy. Strana byla neochvějným oponentem bývalého premiéra Janeze Janši.\n\nV prvních volbách, kterých se Zares zúčastnil, získala strana 9,4 % hlasů, což znamenalo třetí místo a devět křesel ve Státním shromáždění. Již před volbami se strana vyjádřila pro společnou koalici se Sociální demokracií a Liberální demokracií. Do června 2011 byla strana součástí koaličního kabinetu Boruta Pahora.\n\n\n"}
{"id": "571379", "url": "https://cs.wikipedia.org/wiki?curid=571379", "title": "Saranče čárkovaná", "text": "Saranče čárkovaná\n\nSaranče čárkovaná (\"Stenobothrus lineatus\") je rovnokřídlý hmyz hojně se vyskytující i v Česku, hlavně na suchých loukách.\n\nJedná se o středně velký (do 2,5 cm) býložravý hmyz zelenohnědé barvy s oranžovovohnědým zadečkem a silnýma zadníma nohama, které jsou přizpůsobené ke skákání. Zadní holeně jsou zbarveny červeně či hnědě. Od jiných druhů saranči čárkovanou odlišují tmavá křídla. Na kladélku mají samečci viditelný zoubek. Samičky dorůstají 24 mm, samečci jsou menší (19 mm).\n\n"}
{"id": "571383", "url": "https://cs.wikipedia.org/wiki?curid=571383", "title": "Botrytický sběr", "text": "Botrytický sběr\n\nBotrytický sběr, neboli botrytický výběr, je označení vína, které bylo z části nebo plně vyrobeno z hroznů napadených ušlechtilou plísní Botrytis cinerea.\n\nPrvní zmínky o výrobě botrytického vína sahají do roku 1775, kdy se v německém klášteře v Johannisbergu čekalo na zpožděné povolení ke sklizni. Když mniši povolení získali, byla již většina hroznů napadená botrytidou. Plesnivé hrozny byly pečlivě vytříděné a zpracované zvlášť. Kvalita zdánlivě zkaženého vína ale překonala očekávání a započala evropskou výrobu botrytických výběrů.\n\nBotrytické sběry není možné vyrábět systematicky. Výskyt plísně šedé, který je pro vznik botrytických cibéb klíčový, je závislý na klimatických podmínkách a počasí. Spóry přežívají v půdě vinice a obvykle je aktivuje až teplé podzimní počasí, kdy ranní mlhy střídá polední slunce. Napadení plísní nebývá jednorázové, ale postupné, takže je vhodné hrozny sklízet v etapách a část cibéb na vinici ponechat, aby se nákaza mohla dál šířit.\n\nTermín botrytický sběr nepatří mezi přívlastky, takže se s ním můžeme setkat i u vín jakostních a zemských. V případě přívlastkových vín může doplňovat konkrétní přívlastek. V případě, že bobule dosáhly cukernatosti minimálně 32° normovaného moštoměru, bývá víno označeno přívlastkem výběr z cibéb.\n\nV České republice nelze botrytické sběry produkovat plánovitě, takže u nás nemají příliš hlubokou tradici. To ovšem nic nemění na jejich vysoké kvalitě. Typický je vyšší zbytkový cukr (častá jsou vína sladká, případně polosladká) a vysoký extrakt, který dodává chuti plnost. Z našich odrůd jsou nejtypičtější oba Ryzlinky (vlašský i rýnský), Chardonnay, Müller Thurgau, Rulandské šedé nebo Aurelius.\n\nV zahraničí má největší tradici Tokajské víno (odrůdy Lipovina, Muškát žlutý a Furmint) a francouzské Sauternes (Muškát, Sauvignon a Sémillon)\n"}
{"id": "571384", "url": "https://cs.wikipedia.org/wiki?curid=571384", "title": "Lom ČSA", "text": "Lom ČSA\n\nLom Československé armády (zkráceně Lom ČSA) je hnědouhelný lom nacházející se v severočeské hnědouhelné pánvi pod úpatím Krušných hor. Na okraji lomu se nachází obce Vysoká Pec, Černice, a bývalé Komořany. Těží zde společnost Severní energetická, která vznikla rozdělením Mostecké uhelné v roce 2008. Lom ČSA disponuje nejkvalitnějším ložiskem hnědého uhlí v Evropě s průměrnou výhřevností 17,5 MJ/kg.\nV minulosti se zde nacházelo Komořanské jezero o přibližné rozloze 5600 hektarů. I přes velkou rozlohu bylo jezero mělké, obsahovalo velké množství sedimentů a jeho postupné zanášení vytvořilo rozsáhlé mokřady. Jezerem protékala řeka Bílina. V roce 1831 započalo vysoušení, a to zejména ze zdravotních důvodů, protože vlhké prostředí a močály byly zdrojem nadměrného výskytu chorob a kvůli zemědělskému využití prostoru. Postupným vysoušením se umožnilo zemědělské využití krajiny.\n\nPrvní skrývka povrchového dobývání začínala poblíž severního okraje dnes již zaniklé obce Nové Sedlo nad Bílinou. Dále těžba postupovala severovýchodním směrem k Jezeří a stáčela se pod patou Krušných hor až k dnešním Černicím, od kterých se lom nachází asi 0,5 kilometru.\n\nVedle dolu se příhodně nachází Elektrárna Komořany pojmenovaná podle již zaniklé obce. Nalézá se zde úpravna uhlí a tepelná elektrárna ve vlastnictví firmy United Energy. Uhlí je dopravováno rovnou z dolu po pásových dopravnících a také se zde zpracovává a transportuje k dalšímu využití.\n\nV důsledku těžby zmizelo několik kilometrů čtverečních původní krajiny i Komořanské jezero. V důsledku postupu těžby došlo k přeložení páteřní komunikace I/13 z Chomutova do Litvínova vedoucí původně pod úpatím Krušných hor. Stejně tak byla přeložena železniční trať Ústí nad Labem – Chomutov, regionální trať Chomutov–Litvínov byla zrušena bez náhrady. Dále z důvodů bezpečnosti těžby byla přeložena i samotná řeka Bílina a železnice. Jako náhrada slouží dnes Ervěnický koridor. Výraznou změnou v hydrologických podmínkách oblasti bylo přeložení nejen řeky Bíliny, ale i menších potoků stékajících z úpatí hor. Potoky Kundratický a Vesnický byly umělými koryty přeloženy a svedeny do Podkrušnohorského přivaděče. Šramnický a Černický potok byl sveden do přeložky Šramnického a Černického potoka dvěma raženými tunely o celkové délce 1 350 m.\n\n\nV oblasti kontaktu lomu s úpatím Krušných hor mezi Vysokou Pecí a Horním Jiřetínem dochází k mohutným sesuvům, které ohrožují vlastní svahy Krušných hor a také zbytky arboreta (Dolní zámecký park) pod zámkem Jezeří.\n\nTěžba v lomu je omezena územními ekologickými limity těžby, které stanovilo usnesení vlády ČR č. 444 z roku 1991. V rámci stanovených limitů jsou zde k dispozici zásoby do roku 2021.\nV případě prolomení limitů se zde nachází pod několika obcemi přibližně 750 miliónů tun hnědého uhlí o předpokládané výhřevnosti 18 MJ/Kg. Největší překážkou pro těžaře je město Horní Jiřetín s dvěma tisíci obyvateli a jeho část Černice.\n\nPo ukončení těžby by mělo na místě zbytkové jámy vzniknout rekultivační jezero o předpokládané rozloze 700 hektarů, objemu vody cca 274 000 000 m³ a dobou napouštění 15–17 let.\n\n"}
{"id": "571385", "url": "https://cs.wikipedia.org/wiki?curid=571385", "title": "Aleuti", "text": "Aleuti\n\nAleuti (vlastním jménem Unangan či Unanga, což znamená \"Pobřežní lidé\") jsou obyvatelé Aleutských ostrovů a Aljašky v USA a Komandorských ostrovů (Kamčatský kraj) Ruské federace.\n\nAleuti sami sebe nazývají slovem \"Unangan\", či \"Unanga\" (rusky: унанган), což znamená \"pobřežní lidé\" či jednoduše \"pobřeží\". Existuje mnoho teorií vzniku slova \"Aleuti\" (rusky: Алеуты; anglicky: Aleut). Soudí se že slovo \"Aleut\" je odvozeno z aleutského slova \"allíthuh\" znamenající \"komunita\". Druhá teorie praví že je jako \"Aleuty\" pojmenovali ruští obchodníci s kožešinami v polovině 18. století kteří toto označení přejali z čukčského slova pro ostrov – \"aliat\".\n\nNejvíce Aleutů (okolo 17 000 lidí) žije na území USA. Původní oblast rozšíření Aleutů zahrnuje Aleutské ostrovy, Pribilovovy ostrovy a západní část Aljašského poloostrova (jihozápadní Aljaška). Největší aleutská komunita žije na Pribilovových ostrovech – na ostrově Svatého Pavla (768 Aleutů) a Svatého Jiří (184 Aleutů).\n\nAsi 540 Aleutů žije na území Ruské federace. Většina žije na Komandorských ostrovech (součást Kamčatské oblasti), na Beringově ostrově v jediné osadě Nikolskoje. Zde působí dva folklorní aleutské taneční soubory – \"Unangan\" a \"Čijan\". Několik Aleutů také žije v Moskvě, Petrohradu a v Přímořském kraji.\n\nAleutština je jazyk patřící do aleutské větve eskymácko-aleutských jazyků. Celkem má asi 490 mluvčích, 300 v USA a 190 v Ruské federaci. Hlavními nářečními skupinami jsou východní aleutština, atkanština a západní attuanština (dnes vymřelá). Na všech nářečích je zřetelný lexikální vliv ruštiny.\n\nSoudí se že Aleuti poprvé přišli na Aleutské ostrovy z pobřeží severovýchodní Asie či z Aljašky nejdříve před 3000 lety. Nejnovější výzkumy ukazují, že Aleuti přišli na Aleutské ostrovy podstatně dříve. Ještě v době kdy byla Asie a Amerika spojena tzv. Beringovou šíjí, nejpozději před 10 000 – 12 000 lety.\n\nKontakt s Rusy se datuje od poloviny 18. století. Poprvé se setkali s ruskými obchodníky s kožešinami kteří je využívali pro jejich schopnosti v lovu mořských savců a kožešinové zvěře. Rusové zapříčinili úpadek tradiční aleutské kultury. Aleuti se často dostali do otroctví nebo podlehli epidemiím (chřipka, neštovice) které zde rozšířili Rusové. Také byli nuceni přijmout křesťanství a podrobit se ruskému vlivu. V roce 1825 bylo Rusy násilně přesídleno mnoho Aleutů ze své původní domoviny na pusté Komandorské ostrovy. 17 aleutských rodin se mělo věnovat lovu mořských vyder na Beringově ostrově. Jejich potomci zde žijí dodnes.\n\nRusové také vysílali aleutské lovce na výpravy podél pacifického pobřeží Ameriky až do Kalifornie, za účelem lovu mořských vyder a lachtanů. Kromě negativních důsledků ve formě vybíjení vyder docházelo i k bojům mezi Aleuty a původními kmeny kalifornských indiánů, kteří pronikání Aleutů do svých lovišť nesli velmi nelibě. Indiány proti Aleutům a Rusům štvali i Španělé, kteří v této době Kalifornii ovládali a provozovali zde katolické misie. V roce 1811 došlo k bitvě mezi Aleuty a indiány kmene Nicoleňo, která skončila masakrem Nicoleňů. Nedlouho poté byl naopak Španěly popraven aleutský námořník Petr který v zajetí odmítl nabídku konverze z pravoslaví ke katolicismu. Je proto pokládaný ruskou pravoslavnou církví za mučedníka. Na pobřeží Aljašky byli Aleutové, jakožto spojenci Rusů, zataženi do bojů s tamními indiány Tlingity.\n\nBěhem dob Sovětského svazu byli ruští Aleuti přesídleni na Beringův ostrov do vesnice Nikolskoje kde pracovali v sovchozech. Mezi Aleuty se velmi rozšířil alkoholismus.\n\nKontakt s Rusy velmi negativně poznamenal tradiční aleutské náboženství, což má za následek to, že dnes víme poměrně málo o této tradiční víře. Ta byla animistická s prvky uctívání duchů zvířat. Náboženské obřady se tradičně konaly v zimě. Lidé se bavili a uctívali předky a duchy přírody tancem, zpěvem, bubnováním a nošením masek.\n\nŠamani tradičně hovořili s duchy, věštili, zajišťovali úspěch při lovu nebo v boji a léčili nemocné. Aleuti měli rozsáhlé znalosti v tradiční léčbě. Lidská těla zpodobňovali s těly mořských savců a díky tomu mohli například určovat některé příčiny úmrtí. Nemoci byly tradičně léčeny duchovními i praktickými postupy, například pouštění žilou nebo formou akupunktury.\n\n\n"}
{"id": "571387", "url": "https://cs.wikipedia.org/wiki?curid=571387", "title": "Druhý saúdský stát", "text": "Druhý saúdský stát\n\nDruhý saúdský stát (: الدولة السعودية الثانية, \"Al-Dawla Al-Su'odiyah Al-Thaniyah\") je označení pro stát, existující v té části 19. století, kdy byla obnovena vláda dynastie Saúdů v oblastí centrální a východní Arábie, jež byla předtím v roce 1818 svržena osmansko-egyptskou invazí. Ve srovnání s Prvním Saúdským státem bylo období existence tohoto státního útvaru poznamenáno menší teritoriální expanzí a menším náboženským zanícením, ačkoliv saúdští panovníci nadále používali titul imám a zaměstnávali wahhábistické učence.\n\nToto období bylo rovněž poznamenáno vážnými vnitřními konflikty v královské rodině, které nakonec způsobily pád dynastie. Za počátek Druhého Saúdského státu je pokládáno dobytí Rijádu, ovládaného egyptskými jednotkami, Turki ibn Abdallahem v roce 1824. Za konec tohoto státního útvaru je naopak považován rok 1891, kdy mezi silami loajálními k poslednímu saúdskému imámu Abdulu Rahmanovi ibn Fajsalovi ibn Turkimu a Rašídovskou dynastií proběhla bitva u Mulajdy.\n\nDruhému Saúdskému státu vládli:\n"}
{"id": "571392", "url": "https://cs.wikipedia.org/wiki?curid=571392", "title": "Demokratična stranka upokojencev Slovenije", "text": "Demokratična stranka upokojencev Slovenije\n\nDemokratická strana důchodců Slovinska ('; DeSUS) je spíše levicově zaměřená slovinská politická strana reprezentující zájmy starobních a invalidních důchodců.\n\nStrana vznikla v květnu 1991 z Družstva důchodců Maribor Centrum. V roce 1992 se DeSUS spojil s dalšími levicově orientovanými stranami – se Sociálnědemokratickou unií a Stranou pracujících Slovinska, čímž byla vytvořena volební koalice Sjednocená kandidátka (, ZL), která ve volbách v roce 1992 získala 13,58 %, což znamenalo třetí místo a čtrnáct mandátů ve Státním shromáždění. Po roce 1996 však v důsledku neshod uvnitř Sjednocené kandidátky sociálních demokratů došlo k osamostatnění Demokratické strany důchodců Slovinska (DeSUS).\n\nDeSUS ve volbách v roce 1996 postavila svůj program na slibech sociálních jistot. Strana není příliš orientována na politický program, ale zdůrazňuje nutnost zajištění důstojnosti člověka v pozdním věku. Od roku 1996 byla DeSUS s výjimkou období Bajukova kabinetu koaliční stranou. Nejprve v středolevé koalici Liberální demokracie Slovinska, v letech 2000 až 2004 ale neměla strana svého ministra. Po volbách v roce 2004 strana vstoupila do pravicové koalice Janeze Janši, uzavírací čtyřprocentní klauzuli však v těchto volbách překročila jen o čtyři setiny procenta. V roce 2008 se DeSUS stala součástí levicové vládní koalice. Účast strany DeSUS však nebyla jistá poté, co předseda vítězné Sociální demokracie Borut Pahor odmítl možnost, aby funkci ministra obrany nadále zastával předseda DeSUS Karl Erjavec. Nakonec se Erjavec spokojil s postem ministra životního prostředí, který zastával do února 2010. DeSUS pak koaliční vládu opustil v květnu 2011 s odůvodněním, že není brán za rovnocenného partnera.\n\n\n"}
{"id": "571395", "url": "https://cs.wikipedia.org/wiki?curid=571395", "title": "Lucká válka", "text": "Lucká válka\n\nLucká válka byla legendární válka, která podle pověsti probíhala mezi Čechy a Lučany. Válka se odehrávala po Křesomyslově smrti, za vlády Neklana. Čechy vedl do války Neklan (do rozhodující bitvy za sebe poslal hrdinu Tyra) a Lučany vedl do války vladyka (někdy udáváno vojvoda) Vlastislav. Příčinou války byla asi hamižnost Lučanů. Je to jedna z mála českých pověstí, která byla pravděpodobně napsána na pozadí skutečné historické události.\n\nPo smrti knížete Křesomysla vládl Neklan. Neklan byl bázlivý, mírný a snažil se udržovat dobré vztahy s vladykou Lučanů Vlastislavem. Spolu ujednali mír, který ale porušil Vlastislav útokem na Neklanovy vesnice. U Levého Hradce se podařilo Čechům porazit Lučany, za přispění Lemuzů, Litoměřiců a Děčanů.\n\nPo této porážce se snažil Neklan domluvit s Vlastislavem, ale ten se přesto snažil znovu shromáždit vojáky na další bitvu. Češi se mezitím shromáždili a čekali na Neklana. Ten místo sebe poslal do bitvy hrdinu Tyra, oblečeného v Neklanově knížecím plášti, kukle a sedícího na Neklanově koni. Čestmír vedl vojáky k Tursku, kde se odehrála rozhodující bitva.\n- pronesl Tyr před bitvou u Turska.\n\nV bitvě podle pověsti Tyr zabil Vlastislava, přišel o svého koně a nakonec byl sám zabit. Češi povzbuzení Tyrovým vítězstvím vyhráli bitvu a postavili mu zde pomník, který má být na Krliši.V bitvě se střetlo asi dvacet tisíc mužů, což byla desetina tehdejšího obyvatelstva na území dnešních Čech.\n\nVýhrou ve válce se Čechové zbavili nebezpečného nepřítele a zvětšili svoji moc. Podle pověsti byl v Lucku nalezen Vlastislavův malý syn Zbyslav. Neklan se nad Zbyslavem slitoval a postavil v lucké zemi hrad Draguš, ve kterém Zbyslav žil. Zbyslava vychovával Durynk, který dřív sloužil Vlastislavovi, ale Neklan mu důvěroval. První zimu po smrti Vlastislava vylákal Durynk Zbyslava k řece. V zamrzlé řece prý vysekal sekerou díru a pod záminkou uvidění ryb přinutil Zbyslava lehnout na led. Pak ho zabil a odseknutou hlavu odnesl Neklanovi, protože si myslel, že dostane odměnu, neboť jej zbavil posledního nepřítele. Místo toho se Neklan zhrozil a vykřikl: „Sám si zvol smrt! To je má odměna!“ Durynk se oběsil na olši, které se pak říkalo „Durynkova olše“.\n\nJediným původním pramenem o lucké válce je Kosmova kronika. Její autor s největší pravděpodobností vycházel z ústní tradice, která se o události udržovala v severních Čechách. Téměř jistě i sám navštívil zříceninu hradu Vlastislav (svým podrobným popisem nám umožnil ji jednoznačně identifikovat) a věděl tak, že šlo o skutečnou historickou událost, relativně až ne tolik dávnou. Protože se mu ji ale nepodařilo časově přesně zařadit, umístil ji na konec části kroniky věnované mytickým pověstem.\n\nKosmas v lucké válce zřejmě popisoval historickou událost z doby pozdější než předkřesťanské, pravděpodobně vojenské střetnutí knížete Boleslava I. s drobným severočeským knížetem, který pravděpodobně už dříve byl do jisté míry podřízen přemyslovským knížatům. Do konfliktu se neúspěšně snažily zasáhnout mimo jiné i durynské oddíly a z Widukindovy kroniky tak víme, že se vše odehrálo nejspíše v roce 936. Tomu odpovídá i datace archeologických nálezů ve Vlastislavi.\n\nDle nejnovějších zkoumání víme, že bitva proběhla ale ne v takovém rozsahu co jsou popisovány a ani samotné místo úplně nesedí. Nejvíce pravděpodobně událost zařadit na místo Budeč, kde byly nalezeny kosterní pozůstatky s oddělenými a poškozenými částmi těl.\n"}
{"id": "571400", "url": "https://cs.wikipedia.org/wiki?curid=571400", "title": "Dani California", "text": "Dani California\n\nDani California je píseň kapely Red Hot Chili Peppers, která se objevila na devátém studiovém albu Stadium Arcadium vydaném v roce 2006. Pojednává o dívce jménem Dani California, která si vybere cestu zločince, vykrade banku a umírá mladá.\n\nPíseň se mimo jiné objevila v japonských filmech Zápisník Smrti a . Videoklip zobrazuje členy skupiny převlečené za významné skupiny či osobnosti v historii rocku: Elvise Presleyho, Beatles, Jimiho Hendrixe, Prince, Parliament-Funkadelic, Davida Bowieho, Sex Pistols, Misfits, Glenna Danziga, Twisted Sister, Mötley Crüe, Nirvanu, a nakonec RHCP samotné.\n"}
{"id": "571403", "url": "https://cs.wikipedia.org/wiki?curid=571403", "title": "Juliana Marie Brunšvická", "text": "Juliana Marie Brunšvická\n\nJuliana Marie Brunšvická (; 4. září 1729, Wolfenbüttel – 10. října 1796, Fredensborg) byla jako manželka dánského krále Frederika V. v letech 1752–1766 dánská a norská královna. Byla významnou zastánkyní dánského konzervativismu a regentka de facto nástupce Frederika V., jeho syna z prvního manželství Kristiána VII.\n\nJuliana Marie byla dcerou brunšvicko-lüneburského vévody Ferdinanda Albrechta II. a jeho ženy Antoinetty Amálie. Měla 10 sourozenců, z nichž se sestra Alžběta Kristýna stala pruskou královnou.\n\nDne 8. července roku 1752 se provdala za dánského krále Frederika V., asi rok poté, co zemřela jeho první žena Luisa Hannoverská. Z manželství se narodil jediný syn Frederik Dánský. Nikdy neusedl na trůn, králem se stal jeho syn jako Kristián VIII. Jak je patrné z Julianiných osobních deníků, jako manželka krále vedla klidný život, vzdálený od politického dění.\nV roce 1766 Juliana Marie ovdověla. Nový král, její nevlastní syn Kristián VII., vedl skandální a prostopášný život a kromě toho trpěl mentálními problémy (patrně lehká forma schizofrenie), jež ho prakticky zcela vzdalovaly od státních záležitostí; jejich správu delegoval na svého lékaře Johanna Friedricha Struensee a svou manželku, královnu Karolinu Matyldu. Liberální reformy, které Struensee zaváděl, a jeho románek s Karolinou Matyldou byly nestravitelné pro dánské konzervativce, v jejichž čele stála královna vdova Juliana Marie. Podařilo se jim realizovat spiknutí, v jehož důsledku byl 17. ledna roku 1772 Struensee a jeho spolupracovníci uvězněni, posléze odsouzeni za údajné intriky proti králi a 28. dubna popraveni. Karolina Matylda byla vypovězena ze země.\n\nSyn Juliany Marie Frederik byl jmenován regentem nové vlády, byl však pouhou loutkou v rukou své matky a ministra Ove Høegh-Guldberga. Vláda byla extrémně konzervativní a Juliana Marie se etablovala jako heroina aristokracie, zachovávající její privilegia a udělující nové tituly (ovšem vedena snahou upevnit svou moc). Její moc skončila 14. dubna roku 1784, kdy její nevlastní vnuk, princ následník Frederik VI., překvapil palácovým převratem a stal se novým regentem. Juliana Marie a Ove Høegh-Guldberg se pokoušeli s princem spojit, ten však nastolil novou vládu, samostatnou a nezávislou, a znovu zavedl řadu Struenseeho liberálních reforem.\n\nVzdálená politického života, královna vdova zemřela v roce 1796 v paláci Fredensborg. Její ostatky byly pochovány v katedrále Roskilde, místě posledního odpočinku dánských králů.\nTřebaže nikdy nedosáhla toho, aby její syn Frederik usedl na dánském trůně místo svého staršího nevlastního bratra, nemocného a k vládě nezpůsobilého Kristiána VII., její ambice obsadit trůn svým potomkem došly naplnění v další generaci, když se dánským a norským králem stal v roce 1839 její vnuk Kristián VIII., Frederikův syn. Jeho synem Frederikem VII., který zemřel bezdětný, sice tato větev oldenburské dynastie vymřela, dynastie však našla pokračování v osobě dcery Frederika Dánského, Luisy Šarloty Dánské, jejíž dcera a tedy neteř Kristiána VIII. Luisa Hesensko-Kasselská se provdala za prince Kristiána z dynastie Schleswig-Holstein-Sonderburg-Glücksburg (po matce pravnuk Frederika V.); ten pak nastoupil na dánský trůn jako král Kristián IX., nazývaný tchánem Evropy, neboť jeho potomci našli své místo v panovnických rodech nebo přímo na trůnech celého kontinentu.\n\n"}
{"id": "571404", "url": "https://cs.wikipedia.org/wiki?curid=571404", "title": "Constructive solid geometry", "text": "Constructive solid geometry\n\nConstructive solid geometry je vektorové modelování geometrických objektů. Tyto objekty se konstruují z primitivních geometrických těles (koule, kvádr, válec, kužel, toroid) operacemi sjednocení, průniku a rozdílu.\n\nCSG modelování využívají programy jako AutoCAD nebo POV-Ray.\n\nAlternativou je 2 ½ D modelování. Jedná se o modelování 3D těles pomocí transformací z 2D objektů\nPosunutí (vysunutí, extrude),\nRotace (rotate, revolve)\nnebo např. posunutí podle křivky\n"}
{"id": "571405", "url": "https://cs.wikipedia.org/wiki?curid=571405", "title": "Squaw Valley", "text": "Squaw Valley\n\nSquaw Valley je obec ve státě Kalifornie, USA. Rozkládá se v nadmořské výšce asi 1890 m n. m. v pohoří Sierra Nevada poblíž jezera Tahoe nedaleko hranice s Nevadou.\n\nPůvodně hornická obec, dnes známá hlavně jako lyžařské středisko, proslula především pořádáním VIII. zimních olympijských her v roce 1960.\nSe 7777 obyvateli je Squaw Valley nejmenší obec, která kdy hostila olympijské hry.\n\nRoku 1968 byla vybudována visutá lanová dráha, jež návštěvníky vyveze až do výše 2463 m n. m. Kromě sjezdovek Squaw Valley skýtá i možnost bruslení, jízdy na koni, nachází se zde plavecký bazén, vířivky, tenisové kurty i kino.\n\nV srpnu se zde každoročně koná konference spisovatelů, na níž se setkávají autoři z mnoha zemí světa.\n\n"}
{"id": "571408", "url": "https://cs.wikipedia.org/wiki?curid=571408", "title": "Mount&amp;Blade", "text": "Mount&amp;Blade\n\nMount&Blade je středověká singleplayerová sandboxová akční RPG hra pro platformu Microsoft Windows, vytvořená tureckým nezávislým studiem TaleWorlds a vydaná švédskou společností Paradox Interactive. Její krabicová verze vyšla v Severní Americe 16. září 2008 a o tři dny později v Evropě. Hra vznikla jako nezávislý projekt Armağana Yavuze, zakladatele TaleWorlds, a jeho manželky Ípek Yavuz. Hra byla dostupná od roku 2005 ve veřejné testovací beta verzi na stránkách TaleWorlds. Hra je dostupná na digitální distribuci Steam od 3. září 2008. V České republice hra vyšla pod taktovkou společnosti CD Projekt 20. listopadu 2008 v české verzi.\n\n\"Mount&Blade\" je akčně orientovaná RPG hra s propracovaným systémem boje na koni. Na rozdíl od většiny her tohoto žánru zde nenajdeme žádné fantasy prvky. Hráč není omezován žádným příběhem, namísto toho je posazen do fiktivní středověké země zvané Calradia, kde se buď může přidat do některé z šesti válčících frakcí, bojovat sám za sebe nebo se může ujmout role nezávislého obchodníka.\n\n\"Mount&Blade\" bylo hráči přijato v celku pozitivně. Recenzenti chválili inovativní bojový systém, komplexní systém zkušeností postavy a obrovskou modařskou komunitu. Kritizovány byly naopak opakující se úkoly, dialogy a prostředí, ovšem také nízká úroveň grafického zpracování.\n\nFrakce v této hře se nazývají:\n\nKrálovství Swádů, které vede Král Harlaus (hlavní město Praven)\n\nNordické království, které vede Král Ragnar (hlavní město Sargoth)\n\nRhodocké království, které vede Král Graveth (hlavní město Jelkala)\n\nKherghitský chanát, který vede Chán Sandžar (hlavní město Tulga)\n\nKrálovství Vaegirů, které vede Král Jaroslav (hlavní město Rejvadin)\n\nSarranidský sultanát, který vede Sultán Hakim (hlavní město Šaríz)\n"}
{"id": "571409", "url": "https://cs.wikipedia.org/wiki?curid=571409", "title": "Joe Corvo", "text": "Joe Corvo\n\nJoseph Edward Corvo (* 20. června 1977 v Oak Park, Illinois, USA) je bývalý americký hokejový obránce.\n\nDraftován byl v roce 1997 týmem Los Angeles Kings ve 4. kole, celkově na 83.místě. Dne 1. července 2006 podepsal smlouvu s týmem Ottawa Senators na čtyři roky smlouvu v hodnotě 10.500.000 dolarů. Dne 26. října 2006 vytvořil klubový rekord obránců Ottawy Senators v počtu kanadských bodů v jednom zápase, když vstřelil ve hře jeden gól a čtyři asistence proti Torontu Maple Leafs. K tomu byl jmenován první hvězdou utkání.\n\n\n\n"}
{"id": "571410", "url": "https://cs.wikipedia.org/wiki?curid=571410", "title": "Roscelin z Compiègne", "text": "Roscelin z Compiègne\n\nRoscelin z Compiègne (kolem 1050, Compiègne – kolem 1121, Besançon) byl francouzský teolog a scholastický filosof, považovaný za zakladatele či předchůdce krajního nominalismu.\n\nO Roscelinově životě je známo velmi málo, vesměs z nepřímých zdrojů. Narodil se jako Jean Roscelin (Roscellinus) patrně v Compiègne (asi 100 km SV od Paříže) a studoval v Soissons a v Remeši. Byl kanovníkem a přednášel na katedrálních školách ve svém rodném městě, později v Tours, v Loches a konečně v Besançonu, kde také zemřel. V Loches (blízko Tours) byl také učitelem Pierre Abélarda, který je jeho nejznámějším žákem a nejpřísnějším kritikem.\n\nPodle údajů svých odpůrců Roscelin tvrdil, že skutečné jsou jen jednotlivé osoby a věci, kdežto obecné pojmy, druhy a rody (například „člověk“) jsou jen slova, jež žádnou skutečnost neoznačují. Podle Abélarda je to učení teologicky nepřijatelné, neboť by znamenalo, že Boží Trojice není skutečná a tvoří ji tři bohové (tritheismus). Toto učení bylo skutečně na synodě v Soissons (1090–1093) odsouzeno jako heretické a Roscelin se jej přísežně odřekl, nemáme však žádný doklad, že by je byl skutečně hlásal.\n\nZ Roscelinova písemného díla – pokud nějaké napsal – se zachoval jen velmi ostrý dopis Abélardovi, který byl patrně – spolu s Anselmem – jeho hlavním odpůrcem a zasazoval se o jeho odsouzení a potrestání. Roscelin však roku 1098 předložil své učení papeži Urbanovi II., který na něm nic špatného neshledal. V dobové diskusi se však Roscelin s krajním nominalismem někdy spojuje. Ve středověku byl Roscelinův vliv malý, upozornil na něho teprve Victor Cousin, který jej mylně pokládal za předchůdce kritického racionalismu.\n\n\n"}
{"id": "571413", "url": "https://cs.wikipedia.org/wiki?curid=571413", "title": "Faceless", "text": "Faceless\n\nFaceless je třetí studiové album od americké heavy metalové kapely Godsmack, vydané 8. dubna 2003. Na této desce nahradil Shannon Larkin dřívějšího bubeníka Tommyho Stewarta.\n\n\"Faceless\" debutovalo na prvním místě Billboard 200 s 269 000 prodanými kusy v první týdnu. Je to tedy první nahrávka od Godsmack, které se něco takového podařilo. CD je ve Spojených státech 1x platinové (1000 000+), ovšem prodalo už více jak 1 500 000 kopií.\n\nS tvorbou \"Faceless\" si kapela dala větší práci, než na předešlém \"Awake\", tudíž se od sebe oba počiny hudebně liší. Jak prohlásil frontman Sully Erna: „Je to více melodické, ale stále pořádně drsné.\"\n\nZ desky pochází čtyři singly: „I Stand Alone\", „Straight Out Of Line\", „Re-Align\" a akustická „Serenity\". „I Stand Alone\" je píseň realizovaná již v roce 2002 a původně použita v soundtracku k filmu Král Škorpion. Song se stal velmi populární (jedna z nejznámějších písní od Godsmack) a je prohlášen za zlatý (500 000+). „I Stand Alone\" navíc získalo dvě nominace Grammy. Další singl z alba nese název „Straight Out Of Line\". Je to první píseň od skupiny, která prorazila do Billboard Hot 100 a jako bonus obdržela jednu nominaci Grammy.\n\n\nAlbum – Billboard (Severní Amerika)\nSingly – Billboard (Severní Amerika)\n"}
{"id": "571414", "url": "https://cs.wikipedia.org/wiki?curid=571414", "title": "Minutový srdeční objem", "text": "Minutový srdeční objem\n\nMinutový srdeční objem, také minutový výdej srdeční, je veličina definovaná jako objem krve, který je vypuzen komorou do krevního oběhu za jednu minutu.\n\nZ definice lze nahlédnout způsob výpočtu - stačí vynásobit systolický objem srdce (objem krve vypuzený srdcem při jednom stahu) a minutovou srdeční frekvenci (počet srdečních stahů za minutu).\n\nBěžně se minutový srdeční objem pohybuje kolem 5 litrů. Ze způsobu výpočtu je však zřejmé, že se mění přímo úměrně k srdeční frekvenci, proto například při zvýšené fyzické aktivitě výrazně stoupá.\n\n"}
{"id": "571417", "url": "https://cs.wikipedia.org/wiki?curid=571417", "title": "Vlhošť (Ralská pahorkatina)", "text": "Vlhošť (Ralská pahorkatina)\n\nVlhošť ( ) je výrazný neovulkanický kopec v okrese Česká Lípa. Přírodní rezervace Vlhošť se rozkládá na vrcholech a na části svahů, je nejvyšším kopcem Polomených hor a je ve správě CHKO Kokořínsko.\n\nHora je tvořená znělcem, který pronikl před 31 milióny lety okolním pískovcem. Udávaná výška je 613,5 m n. m. Leží v Dokeské pahorkatině (součást Ralské pahorkatiny), na jihozápadě od okresního města Česká Lípa, zhruba 1 km východně od osady Hvězda. Další pískovcové valy na Vlhošť navazují, poblíž je Malý Vlhošť a Stříbrný vrch, oba 440 m n. m. Území je porostlé lesním porostem včetně vrcholu, výhled do okolí je tak omezený.\n\nVlhošť je nejvyšším bodem CHKO Kokořínsko. Vrchol hory náleží do katastru \"Litic\".\n\nRezervace Vlhošť byla vyhlášena v roce 1998. Týká se vrcholu a svahů Vlhoště i Malého Vlhoště na katastrálním území vsí Heřmánky, Hvězda a Litice v okresu Česká Lípa. Chráněná oblast má plochu 81,81 ha, je ve výšce 380 – 613,5 m n. m.\n\nChráněné jsou květnaté bučiny, borové lesy, vřesy a lišejníky. Je zde mj. mnoho druhů měkkýšů a pavouků, žijí zde saranče, hnízdí zde sokol stěhovavý a holub doupňák.\n\nAsi 200 m západně od vrcholku je Vlhošťský důl, v jehož části je silnička spojující osadu Hvězda se vsí Litice. V dole se kříží modrá turisticky značená cesta od Zahrádek a Holan se zelenou z obce Kravaře, vede zde i cyklotrasa 0059. Z modré vede žlutá kolem vrcholu, nikoli na něj. Značená cesta až na vrchol nikdy nevedla. Nejbližší železniční stanicí je cca 5 km vzdálené nádraží v Blíževedlech na trati č. 087 Lovosice - Česká Lípa.\n\nMohutné pískovcové skalní terasy na západním a jihozápadním svahu Vlhoště poskytují vhodné podmínky pro horolezeckou činnost. Lezení je zde časově omezeno na sezónu od července do prosince.\n\n\n"}
{"id": "571422", "url": "https://cs.wikipedia.org/wiki?curid=571422", "title": "Francisco J. Ayala", "text": "Francisco J. Ayala\n\nFrancisco José Ayala (* 12. března 1934 Madrid) je americký biolog a filozof španělského původu, působící v současnosti na univerzitě v kalifornském městě Irvine (University of California, Irvine). V rodném Španělsku studoval Univerzitu v Salamance a původně se chtěl věnovat dráze katolického duchovního. V roce 1960, po vysvěcení na kněze, vstoupil k dominikánům, ještě týž rok se však duchovní dráhy zřekl. V roce 1961 univerzitní studia úspěšně dokončil a vycestoval do USA. Na Columbijské univerzitě v New Yorku pokračoval v dalším studiu, jež završil ziskem doktorátu v roce 1964. V roce 1971 získal státní občanství USA.\n\nPředsedal výboru Americké asociace pro rozvoj vědy (AAAS). Na domovské univerzitě v Irvine působil jako profesor biologie, filozofie a logiky.\n\nProslavil se zejména výzkumem na poli evoluční biologie a genetiky, široký záběr jeho výzkumných aktivit mu přinesl přízvisko \"renesanční osobnost evoluční biologie\". Jeho detailní výzkum způsobu reprodukce prvoka druhu Trypanosoma cruzi, původce tzv. Chagasovy choroby, otevřel nové obzory možnostem léčby a prevence tohoto infekčního onemocnění, postihujícího miliony lidí zejména v regionu latinské Ameriky.\n\nPatří k čelným kritikům snah konzervativních amerických zákonodárců zakázat či omezit výzkum kmenových buněk. Aktivně se angažuje v tzv. Kampani na obranu Ústavy, hnutí za striktní odluku církve od státu, jehož členové zásadně odmítají plány konzervativců na seškrtání finančních prostředků věnovaných výzkumu kmenových buněk.\n\nJe znám rovněž jako kritik teorie tzv. kreacionismu a inteligentního plánu, k níž se staví jako k pseudovědecké tezi bez reálného vědeckého základu. Zastává se naproti tomu evoluční teorie, jež se dle něj vůbec nemusí vylučovat s vírou v Boha, právě naopak, Boží existenci připouští. Východiskem k tomuto specifickému závěru je mu tzv. teodicea, teologicko-filozofická teze, objasňující otázku, proč Bůh, je-li všemohoucí a dobrý, připouští existenci Zla. Právě teodicea dle něj slučuje jak závěry evoluční teorie, tak představy biblického Stvoření. Ayala tak, podobně jako např. de Chardin, předkládá originální syntézu biblické představy Stvoření s evoluční teorií.\n\nV říjnu 2006 se zúčastnil diskusního symposia Beyond Belief, zaměřeného na otázky vztahu vědy a víry.\n\nV červnu 2018 Univerzita v Irvine oznámila, že po interním vyšetřování potvrdila obvinění čtyř žen, které tvrdily, že je Ayala sexuálně obtěžoval. Ayala rezignoval, aniž by se stal emeritním profesorem, a univerzita odstranila jeho jméno z fakulty biologických věd, vědecké knihovny a odstranila židle, které byly po něm pojmenovány.\n\nFrancisco J. Ayala získal za své objevy řadu ocenění. V roce 2001 mu prezident USA udělil Národní medaili za přínos vědě. V roce 2007 obdržel jako jeden ze sta oceněných pamětní medaili k dvoustému výročí Mount Saint Mary's University ve státě Maryland. Ocenila jej Akademie věd České republiky, jež mu udělila pamětní Medaili Gregora Johanna Mendela, obdržel ocenění italských vědeckých institucí (Italská akademie věd v Římě, výzkumný institut Stazione Zoologica v Neapoli), Cenu předsedy Amerického institutu přírodních věd, ocenění Americké asociace pro rozvoj vědy (AAAS) za přínos svobodnému a zodpovědnému vědeckému bádání, Medaili francouzské Collège de France, Medaili domovské University of California, Irvine, Čestné vědecké ocenění společnosti SACNAS, Cenu Williama Protectora společnosti Sigma Xi při Cornell University. V roce 2010 obdržel Templetonovu cenu.\n\nAyalovo jméno nese univerzitní knihovna jeho domovské univerzity v kalifornském Irvine.\n\nAyala je členem Národní akademie věd Spojených států amerických, Americké akademie umění a věd a Americké filozofické společnosti. Mimoto je rovněž zahraničním členem Ruské akademie věd, Italské akademie věd, Španělské královské akademie věd, Mexické akademie věd a Srbské akademie věd. Obdržel čestný doktorát Aténské univerzity, Boloňské univerzity, Barcelonské univerzity, Baleárské univerzity, Univerzity v Leónu, Madridské univerzity, Univerzity v Salamance, Univerzity ve Valencii, Univerzity ve Vigu, Univerzity Dálného východu ve Vladivostoku, Varšavské univerzity, Masarykovy univerzity v Brně a Jihočeské univerzity v Českých Budějovicích.\n\nFrancisco J. Ayala se narodil ve španělském Madridu, jeho rodiči jsou Francisco Ayala a Soledad Pereda. Koncem 60. let se Ayala seznámil s Mary Henderson, s níž se oženil 27. května 1968. Mají spolu dva syny: Francisca Josého (narozen r. 1969) a Carlose Alberta (narozen r. 1972). Jeho druhá žena, Dr. Hana Ayala (rozená Lošťáková), je českého původu a pracuje jako ekoložka. Vzali se roku 1985 v Praze a v současnosti žijí v kalifornském Irvine.\n\nAyala publikoval přes 950 spisů a 30 knih. K jeho novějším spisům patří např.:\n\n\n\n\n"}
{"id": "571427", "url": "https://cs.wikipedia.org/wiki?curid=571427", "title": "Snímač teploty", "text": "Snímač teploty\n\nSnímač teploty je technické čidlo se zabudovaným teploměrem, které snímá teplotu v nějakém významném bodě a naměřené hodnoty odesílá do řídící jednotky. Často slouží jako bezpečnostní prvek kontrolující správnou funkci systému (zabezpečuje systém proti přehřátí).\n\nV automobilu je jeden velmi důležitý snímač teploty umístěn na hlavě válců, kde snímá teplotu motoru. Naměřená hodnota se typicky zobrazuje na palubní desce.\n\nModerní počítače zpravidla obsahují několik snímačů teploty, které kontrolují teplotu důležitých součástí systému, jako je procesor, pevný disk, operační paměť apod. V případě přehřátí obvykle dojde k automatickému vypnutí počítače, aby se zabránilo jeho poškození.\nje to polovodičový rezistor který funguje na principu čím větší teplo, tím menší elektrický odpor . tento elektronický signál směřuje do řídicí jednotky .\n"}
{"id": "571428", "url": "https://cs.wikipedia.org/wiki?curid=571428", "title": "Bartova srážka s autem", "text": "Bartova srážka s autem\n\nBartova srážka s autem ( ) je dvacátý třetí díl druhé série amerického kresleného seriálu Simpsonovi poprvé vysílaný 10. ledna 1991.\n\nBart jede na skateboardu po ulici, když v tom vjede do silnice pan Burns a srazí ho. V nemocnici mu řeknou že je zdráv, ale u jiného doktora mu řeknou jak hodně je nemocný. Homer dostane možnost v práci se zříci vedení soudu. Za případné podepsání dokumentu, který by toto určoval by dostal Homer 100 dolarů. Vedou se tedy soudní spory o to kdo má pravdu. Pan Burns udělá lest a pozve Marge a Homera do svého panství s nabídkou že jim dá polovinu, když oni skončí soud. Marge se prořekne s tím že si myslí že Bart je zdravý. Pan Burns toho následně využije a vyhraje soud a 100 dolarů.\n"}
{"id": "571429", "url": "https://cs.wikipedia.org/wiki?curid=571429", "title": "Ondé", "text": "Ondé\n\nOndé (franz.: \"zvlněný\") je efektní skaná příze se spirálovitým povrchem. Příze sestává ze dvou komponent, jedna je obvykle měkká a tlustá (často skaná) nit, zatímco druhá je jemnější a tvrdší.\n\nV anglosaské odborné literatuře se výraz ondé nevyskytuje, tento druh příze se zde dělí na dvě skupiny:\nPodle některých odborníků má ondé obsahovat jednu nit z gréžového hedvábí. Jak dokládá vedlejší snímek „vývrtkové“ příze na ruční pletení, mohou být obě komponenty i z jiných materiálů.\n\nFrisé je ondé oskané kovovým filamentem \n\nGimp je příze velmi podobná ondé. Rozdíl je v tom, že se gimp ská se třetí komponentou – \"vaznou nití\", kterou se obtáčí ondé příze v opačném směru k jejímu skacímu zákrutu. \n\nRatiné se vyrábí stejným způsobem jako gimp, na tyto příze se však obvykle používá tlustší efektní nit, proto jsou objemnější. \n\nSkaní všech druhů ondé je poměrně jednoduché, příze se dá zhotovit i na univerzálních skacích strojích (např. dvouzakrutových). \n\nNejznámější jsou příze na ruční pletení , ve tkaninách se ondé používá výlučně jako útková nit, např. u rypsu se stejným názvem, což je tkanina s plastickým žebrováním a vzhledem často podobným krepu. Používá se na šatovky a pláště. \n\n"}
{"id": "571437", "url": "https://cs.wikipedia.org/wiki?curid=571437", "title": "The Other Side", "text": "The Other Side\n\nThe Other Side je akustické album od americké heavy metalové kapely Godsmack, vydané 16. března 2004. Nahrávka obsahuje čtyři předělané písně ze starších desek („Asleep\" je přejmenovaná verze singlu „Awake\" ze stejnojmenného alba).\n\nCD se probilo na 5. místo Billboard 200 s 98 000 prodanými kusy v úvodním týdnu, což je na EP velmi chvályhodné umístění. Ve Spojených státech je úspěch alba korunován zlatou certifikací (500 000+).\n\n\"The Other Side\" představuje odklon od tradiční hutné a tvrdé hudby Godsmack k pomalému akustickém rocku. Podle zpěváka Sullyho Erny tak skupina ukázala „odlišnou tvář\".\n\nZ desky pochází dva singly: „Running Blind\" a „Touché\". Na písni „Touché\" figuruje přizvaný Lee Richards (bývalý kytarista Godsmack) a zpěvák John Kosco z již zaniklé skupiny Dropbox.\n\nAlbum - Billboard 200 (Severní Amerika)\nSingly - Billboard (Severní Amerika)\n"}
{"id": "571441", "url": "https://cs.wikipedia.org/wiki?curid=571441", "title": "Florian Josef Bahr", "text": "Florian Josef Bahr\n\nFlorian Josef Bahr, čínsky 魏繼晉 / 魏继晋, Wèi Jìjìn, (16. srpna 1706 ve Falkenbergu – 7. června 1771 v Pekingu) byl jezuitský kněz a misionář.\n\nNarodil se v Horním Slezsku do rodiny varhaníka. Nejprve v Brně studoval filozofii, 9. října 1726 vstoupil do jezuitského řádu, kde vyučoval latinu na koleji v Lehnici. V roce 1736 zahájil teologická studia v Olomouci a později se se svými spolubratry vydal na misii do Číny.\n\nDo Číny dorazili v roce 1739 na dvůr císaře Čchien-lunga. V roce 1741 vydal první životopis sv. Jana Nepomuckého v čínštině pod názvem \"Šeng Žuo-wang Nie-po-mu čuan\". Byli přijati jako učitelé hudby pro císařské prince, vzhledem k tomu, že jezuité zde měli především misionářské poslání, museli se záhy z těchto povinností vyvázat a přesunuly se do misijního a farní centra Sv. Josef v Baoxixian. Zde Bahr udržoval kontakt s Mariií Theresií von Fugger, tato korespondence dodnes platí za významný pramen k poznání jezuitské misie v Číně.\n\nV roce 1748 se vrátil do Pekingu, kde se na jezuitské koleji opět věnoval vyučování. Vedle toho na přání císaře pracoval na pětijazyčném slovníku čínsko-německo-francoluzsko-italsko-portugalském. Napsal obranu čínské misie, který byla vydána v Augsburgu namířenou proti kritikům, z nichž nejhlasitější byl Johann Lorenz von Mosheim. V roce 1768 se stal provinciálem východoasijské provincie Tovaryšstva Ježíšova.\n\n"}
{"id": "571445", "url": "https://cs.wikipedia.org/wiki?curid=571445", "title": "Divoká řeka", "text": "Divoká řeka\n\nTakzvaná divoká řeka je jedna z nejběžnějších aquaparkových atrakcí. Jde o koryto, ve kterém je neustále nebo v pravidelných intervalech vytvářen proud vody pomocí trysek. Koryto bývá dlouhé několik desítek metrů. Pro zpestření může být atrakce doplněná protiproudem, ostrůvkem, gejzíry apod.\n\nTato atrakce je běžná u krytých i venkovních aquaparků. V některých případech je část koryta vedena uvnitř a část venku, přičemž může být v provozu i v zimních měsících.\n\nHloubka vody v divoké řece nebývá příliš vysoká, např. 120 cm, přesto tato atrakce není vhodná pro neplavce. Proud vody totiž může návštěvníkovi podtrhnout nohy, což by mohlo vést k jeho utonutí.\n"}
{"id": "571451", "url": "https://cs.wikipedia.org/wiki?curid=571451", "title": "Messerschmitt Me 263", "text": "Messerschmitt Me 263\n\nMesserschmitt Me 263 nebo Junkers Ju 248 byl raketově poháněný vojenský letoun vyvinutý ze stroje Messerschmitt Me 163 ke konci druhé světové války. Jednalo se o zvětšeninu Me 163 s větším rozpětím, delším trupem a zatahovacím podvozkem příďového typu.\n\nMe 163 měl dva hlavní nedostatky: krátký dolet a nutnost přistávat na lyži, což bylo velice nebezpečné, protože motor letadla spaloval směs látek C-stoff a T-stoff. Pokud se při přistávání nacházel zbytek těchto látek v motoru, mohlo dojít k explozi. Jednoduchý podvozek se při vzletu odhazoval. Tyto dvě chyby způsobovaly, že Messerschmitt Me 163 Komet nebyl tak úspěšný, jak se předpokládalo.\n\nProblémy s doletem se snažili technici vyřešit verzí Me 163C s přidáním přídavných palivových nádržím, ale s nevelkým úspěchem. Navíc ještě stroj stále přistával na lyži. Projekt byl předán Heinrichovi z firmy Junkers a ta pro tento stroj používala typové označení Junkers Ju 248.\n\nVývoj Me 263 začal po uvedení do výroby Me 163C, protože ten nebyl považován za následovníka Me 163B - byla to jen modifikace.\n\n25. září roku 1944 byla vrchnímu velení Luftwaffe předvedena maketa. Trup byl výrazně upraven pro větší nádrže, kokpit byl přestavěn a okna kokpitu měla bublinovitý tvar, aby měl pilot lepší rozhled. A konečně, místo přistávací lyže byl do stroje namontován zatahovací podvozek. Raketový motor měl dvě spalovací komory: hlavní s větším výkonem pro vzlet a stoupání a vedlejší se slabším výkonem pro normální let. Takto se mělo ušetřit palivo.\n\nMělo to fungovat tak, že při vzletu by běžely obě komory na plný výkon a po vystoupání do potřebné výšky by se hlavní komora vypnula a pokračovalo by se v letu pouze s vedlejší. Tento upravený motor byl testován na upravených strojích Me 163B. Pro sériovou výrobu se ale počítalo s použitím silnějšího raketového motoru \"BMW 708\" namísto původního raketového motoru Walter.\nPřed zahájením výroby Me 263 byly upraveny a přestavěny dva stroje Me 163B V 13 a V 18, ale V 13 byl poškozen počasím a tak došlo k přestavění pouze V 18. Později byl tento stroj pojmenován Me 163D, ale k jeho další produkci nedošlo. V listopadu roku 1944 došlo k dalším úpravám stroje Me 263. Zároveň byl projekt pojmenován Ju 248 \"Flunder\" nebo Me 263 \"Scholle\" (\"platýs\").\n\nHertel chtěl původně do stroje nainstalovat náporový motor, ale tato technologie byla i přes technickou vyspělost Německa stále ne zcela probádaná, a tak od tohoto záměru upustil. Plánovalo se také umístit pod křídla přídavné nádrže, což by sice snížilo rychlost o přibližně 10%, ale prodloužilo dolet. Ale protože stroj měl křídla vyrobená podle Me 163B, musela projít dalšími úpravami.\n\nZačátkem roku 1945 představila firma Junkers stroj \"EF-127 Wally\" jako protihráče Me 263. Tento jev byl pro německý průmysl během války typický - firmy mezi sebou bojovaly až do úplného konce, místo toho, aby spolupracovaly na jednom projektu.\n\nPrvní bezmotorový let Me 263 se odehrál v únoru roku 1945. V tomto měsíci proběhly i další lety bez motoru. Při testech se ukázaly jisté problémy s těžištěm, které musely být vyřešeny přídavnou zátěží. Také by se problém vyřešil tím, že by se změnila poloha podvozku nebo motoru. Při tomto letu však ještě podvozek nebyl sklápěcí.\n\nTestovací lety byly později zastaveny pro nedostatek leteckého paliva. Jelikož Me 263 nebyl součástí \"Führernotprogrammu\", prostředky se hledaly těžko. Ačkoli stroj nebyl připraven k sériové výrobě, nakonec se vývoj nezastavil a pokračoval až do konce války.\n\nStroje V2 a V3 ještě nebyly kompletní, když válka skončila. V2 už měla mít sklápěcí podvozek a V3 už měla nést výzbroj. Ve V1 a V2 již byly instalovány motory HWK 109- 509C. Žádný z nich však nevzlétl, ačkoli problémy s těžištěm se více neukázaly.\n\nV dubnu roku 1945 obsadili továrnu Američané a získali 3 prototypy a 1 maketu. V2 byl zničen, jeden prototyp skončil v USA. Zbytek zabrali Sověti, kteří pak na základě získaných poznatků vytvořili stíhačku Mikojan-Gurevič I-270.\n\n\n\n\n\n"}
{"id": "571459", "url": "https://cs.wikipedia.org/wiki?curid=571459", "title": "Jotvata Chaj Bar", "text": "Jotvata Chaj Bar\n\nPřírodní rezervace Jotvata Chaj Bar je reintrodukční, chovné a aklimatizační centrum spravované Úřadem pro přírodu a parky, rozkládající se na celkové ploše 12,1 km v jižní části Aravy nedaleko kibucu Jotvata v Izraeli.\n\nJotvata Chaj Bar je jedno ze dvou izraelských center tohoto zaměření; druhé je přírodní rezervace Karmel Chaj Bar v Karmelském pohoří nedaleko Haify. Cílem této přírodní rezervace je chovat ohrožená, kriticky ohrožená a v přírodě vyhynulá zvířata zmíněná v Bibli pro jejich možnou reintrodukci do Negevské pouště.\n\nMezi živočišné druhy chované v této přírodní rezervaci patří:\n\n"}
{"id": "571460", "url": "https://cs.wikipedia.org/wiki?curid=571460", "title": "Diogo Cão", "text": "Diogo Cão\n\nDiogo Cão (1440– kolem 1486) byl portugalský mořeplavec a objevitel. V roce 1480 byl pověřen králem Janem II. průzkumem západoafrického pobřeží zahájeného jeho předchůdcem Jindřichem Mořeplavcem.\n\nDiogo Cão se na přelomu roku 1481 a 1482 zúčastnil výpravy, která založila na Zlatém pobřeží pevnost São Jorge da Mina (Elmina). Odtud plul s jednou lodí dále podél pobřeží směrem na jih, kde objevil ústí řeky Kongo a poblíže postavil první padrão (kamenný pilíř ve tvaru kříže, nazývaných též padraun). Poté pokračoval dále na jih až k mysu Santa Maria, jižně od Benguely na 13°30´ jižní šířky, kde postavil druhé padrão. Na zpáteční cestě vplul do ústí Konga a pokusil se proniknout proti proudu řeky. Po jeho návratu do Portugalska zavládlo v zemi mínění, že co nejdříve bude nalezena cesta do Indie, proto král Jan II. odmítl nabídku Kryštofa Kolumba dostat se do Indie západním cestou.\n\nV roce 1485 při druhé výpravě se znovu zastavil u Konga a pak proplul až k 22 jižní šířky, kde u mysu Cross na území dnešní Namibie, vztyčil čtvrté padrão. Dodnes není objasněno proč nepokračoval dále na jih. Na zpateční cestě navštívil území dnešního Konga a navázal s ním trvale styky. Zemřel pravděpodobně při plavbě do Portugalska, anebo krátce po návratu. \n\nDiogo Cão objevil celkem 2500 kilometrů neznámého pobřeží, čímž připravil mapy pro další plavby Bartolomeu Diase, Vasco da Gamy a Pedro da Covilhã\n\n"}
{"id": "571465", "url": "https://cs.wikipedia.org/wiki?curid=571465", "title": "Václav František Bambas", "text": "Václav František Bambas\n\nVáclav František Bambas (5. října 1822, Černošice u Prahy – 16. ledna 1904, Praha) byl český filolog, překladatel proticírkevní literatury. Proslul tlumočením tzv. krvavých historických románů a knih ze zákulisí panovnických dvorů. Svá vlastní mnohasvazková díla uváděl často jako překlady anonymních autorů. Psal články do České včely (1846-), Hlasu (1864) a Pražských poštovských novin (1864).\n\n\n"}
{"id": "571466", "url": "https://cs.wikipedia.org/wiki?curid=571466", "title": "Malík", "text": "Malík\n\nMalík může být:\n\n\nMalík, ženská varianta Malíková, je také české a slovenské příjmení osob:\n\n\n"}
{"id": "571467", "url": "https://cs.wikipedia.org/wiki?curid=571467", "title": "All the Lovers", "text": "All the Lovers\n\n„All the Lovers“ je píseň australské popové zpěvačky Kylie Minogue. Píseň pochází z jejího jedenáctého alba \"Aphrodite\". Produkce se ujali producenti Jim Eliot a Stuart Price.\n"}
{"id": "571468", "url": "https://cs.wikipedia.org/wiki?curid=571468", "title": "Francis", "text": "Francis\n\nFrancis je křestní jméno (František) a také příjmení (s přechýlenou variantou Francisová), které náleží více osobnostem:\n\n\n\n"}
{"id": "571471", "url": "https://cs.wikipedia.org/wiki?curid=571471", "title": "Karmel Chaj Bar", "text": "Karmel Chaj Bar\n\nPřírodní rezervace Karmel Chaj Bar je reintrodukční, chovné a aklimatizační centrum spravované Úřadem pro přírodu a parky, rozkládající se na celkové ploše 600 hektarů v Karmelském pohoří v severozápadním Izraeli.\n\nKarmel Chaj Bar je jedno ze dvou izraelských center tohoto zaměření; druhé je přírodní rezervace Jotvata Chaj Bar v jižní části Aravy nedaleko kibucu Jotvata v jižním Izraeli. Cílem této přírodní rezervace je chovat ohrožená, kriticky ohrožená a v přírodě vyhynulá zvířata zmíněná v Bibli pro jejich možnou reintrodukci do středomořských lesů severního Izraele.\n\nMezi živočišné druhy chované v této přírodní rezervaci patří:\n\nV prosinci 2010 byla rezervace zasažena rozsáhlým lesním požárem, v jehož důsledku musela být evakuována i zdejší zvěř.\n\n"}
{"id": "571475", "url": "https://cs.wikipedia.org/wiki?curid=571475", "title": "Pavel Kafka", "text": "Pavel Kafka\n\nPavel Kafka (* 25. května 1949 Znojmo) je český manažer, bývalý diplomat, viceprezident Podnikatelské rady pro udržitelný rozvoj, národní pobočky Světové podnikatelské rady pro udržitelný rozvoj (WBCSD). a čestný prezident České manažerské asociace (ČMA), jediného sdružení manažerů napříč obory a regiony v České republice, které propaguje nové trendy v managementu a manažerské osobnosti, přispívá k etice podnikání a rozvoji manažerských kompetencí.\n\nPavel Kafka je absolventem ekonomiky zahraničního obchodu na Vysoké ekonomické škole v Praze a hovoří plynně anglicky, německy a rusky. \n\nOd roku 1992 působil Pavel Kafka ve skupině SIEMENS Česká republika, kterou od roku 1994 řídil v pozici generálního ředitele následujících patnáct let, v současné době je členem konzultativního grémia předsedy představenstva koncernu SIEMENS v Německu.\n\nPavel Kafka byl od roku 2011 prezidentem České manažerské asociace (ČMA), od června 2019 je čestným prezidentem ČMA. Od roku 2016 je viceprezidentem České podnikatelské rady pro udržitelný rozvoj CBCSD, národní pobočky Světové podnikatelské rady pro udržitelný rozvoj (WBCSD). V minulosti působil také jako viceprezident Svazu průmyslu a dopravy ČR, Česko-německé průmyslové a obchodní komory nebo Českomoravské elektrotechnické asociace. Do roku 2016 byl prezidentem České podnikatelské rady pro udržitelný rozvoj. Pavel Kafka byl také předsedou Fóra průmyslu a vysokých škol ČR, členem správní rady ČVUT a členem vědecké rady VŠE Praha. Je dosud členem správní rady VŠE Praha a správní rady nadace J. A. Komenského PANGEA. \n\nOd roku 2010 je odborným ekonomickým poradcem mnoha podniků, institucí a vlád.\n\nV roce 2005 byl Sdružením pro zahraniční investice AFI oceněn za mimořádný přínos pro rozvoj zahraničních investic v ČR a v roce 2006 se stal nositelem čestné vědecké hodnosti doctor honoris causa, udělované Vědeckou radou VŠE v Praze za významný praktický přínos rozvoje managementu. V tomtéž roce byl vyhlášen nejlepším „Manažerem roku 2005“.\n\nPavel Kafka je podruhé ženatý a má čtyři děti.\n"}
{"id": "571481", "url": "https://cs.wikipedia.org/wiki?curid=571481", "title": "Slovenska ljudska stranka", "text": "Slovenska ljudska stranka\n\nSlovinská lidová strana ('; SLS) je slovinská středopravá politická strana, která je členem Evropské lidové strany. Od května 1988 do února 1990 nesla strana označení Slovinský selský svaz ('; SKZ), od února 1990 do června 1992 Slovinský selský svaz – Lidová strana (\"\").\n\nStrana byla založena v roce 1988 jako první demokratická strana po druhé světové válce pod názvem Slovinský selský svaz. SKZ byla členským subjektem koalice DEMOS, který zvítězil v prvních svobodných volbách v roce 1990. Ve stejném roce strana upravila svůj název na Slovinský selský svaz – Lidovou stranu. V roce 1992 pak převzala název historické Slovinské lidové strany, jejímž skutečným pokračovatelem byli Slovinští křesťanští demokraté.\n\nV letech 1992 až 1997 byla SLS opozicí vůči kabinetům Janeze Drnovšeka. V roce 1997 však SLS vstoupila do vládní koalice, kde fakticky působila jako vnitřní opozice. Předsedou Státního shromáždění byl ve druhém volebním období Státního shromáždění zástupce SLS Janez Podobnik. Příležitosti se chopila Sociálnědemokratická strana Slovinska, která se rozhodla vyjádřit Drnovšekovi konstruktivní nedůvěru, do funkce nového premiéra byl vybrán ekonom Andrej Bajuk. Bajuk dostal důvěru až ve třetím kole hlasování, když pro něj hlasovali dva blíže neznámí poslanci z levicového tábora. Pozice Bajukovy vlády nebyla vůbec jednoduchá a jediné téma, na kterém se koaliční strany shodly, byla čistka ve státním aparátu a státních podnicích. Rozpory uvnitř sloučené SLS+SKD vyústily v odchod části členů – včetně premiéra Bajuka – a vznik nové křesťanskodemokratické strany: Nové Slovinsko – Křesťanská lidová strana (NSi).\n\nVe volbách v roce 2000 utrpěla SLS+SKD porážku, když se počet jejích poslanců snížil z 19 na pouhých devět. Po volbách v roce 2000 vstoupila strana do koaliční vlády s Liberální demokracií a Sjednocenou kandidátkou sociálních demokratů. Po zvolení Drnovšeka prezidentem se premiérem stal Anton Rop a SLS+SKD vládu opustila.\n\nPo volbách v roce 2004 vstoupila SLS+SKD do koalice s Janšovou Slovinskou demokratickou stranou. Po volbách v roce 2008 se rýsovalo další setrvání ve vládě – tentokrát se Sociálními demokraty, ale SLS se po vnitrostranickém hlasování rozhodla odejít do opozice.\n\n\n"}
{"id": "571483", "url": "https://cs.wikipedia.org/wiki?curid=571483", "title": "Slovinská lidová strana", "text": "Slovinská lidová strana\n\nSlovinská lidová strana může být:\n\n"}
{"id": "571487", "url": "https://cs.wikipedia.org/wiki?curid=571487", "title": "Jiří Krátký", "text": "Jiří Krátký\n\nJiří Krátký (* 14. února 1945) je český podnikatel a politik ČSSD, v letech 2006 až 2013 poslanec, bývalý starosta Jeseníku.\n\nVystudoval Vysokou školu zemědělskou v Brně (provozně ekonomická fakulta).\n\nV komunálních volbách roku 1998 a komunálních volbách roku 2002 byl zvolen do zastupitelstva města Jeseník za ČSSD. Neúspěšně sem kandidoval v komunálních volbách roku 2006 a komunálních volbách roku 2010. Profesně se k roku 1998 uvádí jako ekonom, následně k roku 2002 coby ekonom, v roce 2006 a 2010 jako poslanec. V letech 1998-2006 byl starostou města Jeseník.\n\nV krajských volbách roku 2004 byl zvolen do Zastupitelstva Olomouckého kraje za ČSSD. Mandát krajského zastupitele zastával do krajských voleb roku 2008.\n\nVe volbách v roce 2006 byl zvolen do poslanecké sněmovny za ČSSD (volební obvod Olomoucký kraj). Byl členem sněmovního výboru pro veřejnou správu a regionální rozvoj a výboru pro životní prostředí. Poslanecký mandát obhájil i ve volbách roku 2010. Je členem výboru pro veřejnou správu a regionální rozvoj, výboru pro životní prostředí a do prosince 2011 i organizačního výboru.\n\nV září 2011 se dostal do povědomí veřejnosti, když protestoval proti plánu, aby poslanci jednali i v noci, slovy: \"\"Já bych vás chtěl poprosit, kolegové z koalice, nechte ty noční hodiny těm dvoum nejstarším řemeslům a dejte pokoj s těmato věcma. Mám připomět, který ty řemesla jsou? Kdo dělá v noci? Kurvy a zloději! Já se ani mezi jedno nepočítám. Tak proboha věčnýho, dejte pokoj a dělejme řádně, tak jak to patří a ne v noci!\"\" Následně mu mandátový a imunitní výbor sněmovny za tyto vulgarismy udělil pokutu 5000 Kč.\n\n"}
{"id": "571490", "url": "https://cs.wikipedia.org/wiki?curid=571490", "title": "Tristão da Cunha", "text": "Tristão da Cunha\n\nTristão da Cunha (asi 1460 – 1540) byl portugalský mořeplavec a objevitel ostrova, který nese jeho jméno Tristan da Cunha.\n\nV roce 1506 byl pověřen vedením flotily do Indie. Při plavbě byl bouří zahnán k sopečnému ostrůvku v jižním Atlantiku, který později získal jeho jméno. Ostrov prohlásil portugalským územím a pokračoval v cestě východním směrem k mysu Dobré naděje. Po jeho obeplutí přistál u Madagaskaru. Poté dobyl Bravu (dnešní Somálsko) a ostrov Sokotru. Později zahájil boj proti Kalikatu v Indii.\n\n\n"}
{"id": "571493", "url": "https://cs.wikipedia.org/wiki?curid=571493", "title": "Václav Klučka", "text": "Václav Klučka\n\nVáclav Klučka (* 20. července 1953) je český politik, v letech 1992 až 1996 a opět pak v letech 2006 až 2017 nejprve poslanec České národní rady a později poslanec Poslanecké sněmovny PČR, bývalý náměstek primátora Opavy, bývalý člen KSČM a stávající člen ČSSD.\n\nAbsolvoval Vysokou školu báňskou v Ostravě.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Severomoravský kraj). Zasedal ve výboru pro právní ochranu a bezpečnost.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát poslance zastával do konce funkčního období parlamentu, tedy do voleb v roce 1996. V průběhu funkčního období parlamentu přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V prosinci 1995 byl zvolen do parlamentní dozorčí komise pro kontrolu používání policejní operativní techniky.\n\nV sněmovních volbách roku 1996 neúspěšně kandidoval za Levý blok. V senátních volbách na podzim 1996 se neúspěšně pokoušel o průnik do horní komory parlamentu za senátní obvod č. 68 - Opava. Získal jen 5 % hlasů a nepostoupil do 2. kola. Uváděn je jako nestraník.\n\nDlouhodobě působil na komunální úrovni. Do zastupitelstva města Opava byl zvolen již v komunálních volbách roku 1990. V komunálních volbách roku 1994 byl zvolen do zastupitelstva města Opava za Levý blok. Opětovně byl do tamního zastupitelstva zvolen v komunálních volbách roku 1998, nyní již za ČSSD. Mandát obhájil v komunálních volbách roku 2002, komunálních volbách roku 2006 a komunálních volbách roku 2010. Profesně se postupně uvádí jako podnikatel, místostarosta, náměstek primátora a poslanec. V letech 1995 a 1998–2006 vykonával funkci náměstka primátora Opavy. Ve volbách v roce 2014 již nekandidoval.\n\nPočátkem 21. století se vrátil i do nejvyššího zákonodárného sboru, nyní již jako člen ČSSD. V sněmovních volbách roku 2006 byl v Moravskoslezském kraji zvolen poslancem a ve volbách roku 2010 a volbách roku 2013 svůj mandát obhájil. Po volbách se stal místopředsedou poslaneckého klubu ČSSD.\n\nDlouhodobě působil jako předseda městské organizace ČSSD v Opavě. V říjnu 2012 ho ale ve stranických volbách porazil Radim Křupala. Oba byli rivaly již od roku 2010, kdy Křupala odmítl rodící se koalici ČSSD a ODS na opavském magistrátu, kterou favorizoval Klučka. Ve volbách do Poslanecké sněmovny PČR v roce 2017 již nekandidoval.\n\n"}
{"id": "571496", "url": "https://cs.wikipedia.org/wiki?curid=571496", "title": "Jaroslav Krupka (politik)", "text": "Jaroslav Krupka (politik)\n\nJaroslav Krupka (* 8. září 1957 Karlovy Vary) je český manažer a politik, v letech 2006 až 2013 poslanec Poslanecké sněmovny za ODS.\n\nV roce 1982 absolvoval ČVUT Praha (fakulta elektro). Téhož roku se oženil a přesídlil do Karviné. Má dva syny. V období let 1982 až 1993 pracoval jako vedoucí oddělení a vedoucí střediska telekomunikací v podniku Správa pošt a telekomunikací. V roce 1993 zakládal pobočku telekomunikační společnosti Alcatel v Ostravě a byl jejím ředitelem. V této firmě pak na různých postech pracoval do konce roku 2005. Od 1. ledna 2006 je OSVČ.\n\nV roce 1994 se stal členem ODS. K roku 2013 působí jako 1. místopředseda Oblastního sdružení ODS Karviná. V komunálních volbách roku 1994 neúspěšně kandidoval do zastupitelstva města Karviná za ODS. Zastupitelem se stal dodatečně v roce 1996. Zvolen sem byl v komunálních volbách roku 1998, komunálních volbách roku 2002 a komunálních volbách roku 2006. Profesně se k roku 1998 uvádí jako vedoucího regionálního zastoupení \"Alcatel Czech\", následně k roku 2002 coby manažer, v roce 2006 jako poslanec.\n\nV krajských volbách roku 2004 byl zvolen do Zastupitelstva Moravskoslezského kraje za ODS. Mandát krajského zastupitele vykonával do roku 2008.\n\nPoslancem Poslanecké sněmovny Parlamentu České republiky byl zvolen za ODS ve volbách roku 2006 v Moravskoslezském kraji. Byl členem sněmovního výboru pro veřejnou správu a regionální rozvoj. Ve volbách roku 2010 mandát poslance obhájil. Je místopředsedou výboru pro veřejnou správu a regionální rozvoj, členem pro obranu a bezpečnost (po rozdělení výboru od prosince 2011 členem výboru pro bezpečnost).\n\n"}
{"id": "571498", "url": "https://cs.wikipedia.org/wiki?curid=571498", "title": "Květa Matušovská", "text": "Květa Matušovská\n\nKvěta Matušovská, rozená Končická, (* 4. června 1984 Svitavy) je česká politička, od roku 2010 poslankyně za stranu KSČM.\n\nDo KSČM vstoupila ve svých osmnácti letech. V roce 2006 poprvé kandidovala do Poslanecké sněmovny Parlamentu České republiky a skončila na sedmém místě. Od 18. října 2008 je zastupitelkou Pardubického kraje. Poslankyní Poslanecké sněmovny Parlamentu České republiky byla zvolena v Pardubickém kraji ve volbách 2010, když ji preferenční hlasy posunuly ze čtvrtého místa kandidátky i před krajského lídra Václava Snopka.\n\nVe volbách do Poslanecké sněmovny PČR v roce 2013 kandidovala v Pardubickém kraji jako lídryně KSČM a byla zvolena.\n\nV komunálních volbách v roce 2014 byla zvolena za KSČM zastupitelkou obce Javorník na Svitavsku, když vedla tamní kandidátku strany. Mandát ve volbách v roce 2018 z pozice lídryně kandidátky obhájila.\n\nVe volbách do Poslanecké sněmovny PČR v roce 2017 obhájila svůj poslanecký mandát za KSČM v Pardubickém kraji. Získala 1 859 preferenčních hlasů a přeskočila tak lídra kandidátky Václava Snopka.\n\nVe volbách do Evropského parlamentu v květnu 2019 kandidovala na 25. místě kandidátky KSČM, ale nebyla zvolena.\n\n"}
{"id": "571502", "url": "https://cs.wikipedia.org/wiki?curid=571502", "title": "Jiří Koskuba", "text": "Jiří Koskuba\n\nJiří Koskuba (* 14. prosince 1955 Praha) je český lékař a politik, v letech 2010 až 2017 poslanec za ČSSD.\n\nPůsobí jako primář II. interního oddělení Fakultní nemocnice Na Bulovce a člen Správní rady VZP. V roce 2005 krátce působil jako náměstek ministryně zdravotnictví.\n\nPoslancem Poslanecké sněmovny Parlamentu České republiky byl zvolen ve volbách 2010 v Praze a opět ve volbách v roce 2013.\n\nV dubnu 2017 se rozhodl po dvaceti letech opustit ČSSD. Ve volbách do Poslanecké sněmovny PČR v roce 2017 již nekandidoval.\n\nV doplňovacích volbách do Senátu PČR v dubnu 2019 neúspěšně kandidoval v obvodu č. 24 – Praha 9 jako nestraník za stranu Česká Suverenita. Získal 3,53 % hlasů a skončil tak na 8. místě.\n\n"}
{"id": "571505", "url": "https://cs.wikipedia.org/wiki?curid=571505", "title": "Výběr z cibéb", "text": "Výběr z cibéb\n\nVýběr z cibéb patří mezi přívlastková vína, k jehož výrobě jsou použity nejvyzrálejší hrozny, jaké lze přirozenou cestou vypěstovat. Pro výběry z cibéb je typický vysoký zbytek přírodního cukru, obvykle nižší obsah alkoholu, vysoká extraktivnost a velmi plná chuť.\n\nHlavní myšlenku výroby a tím pádem i historii sdílí s botrytickými sběry a slámovými víny.\n\nV novodobé české historii byl přívlastek výběr z cibéb uzákoněn teprve ve vinařském zákoně z roku 2004. Původní verze z roku 1995 jej ještě nezná.\n\nVíno se smí vyrábět pouze z cibéb, tzn. bobulí napadených plísní šedou, nebo bobulí přirozeně přezrálých. V obou případech musejí dosáhnout cukernatosti minimálně 32° normalizovaného moštoměru.\n\nPo školení v sudech (obvykle 1-2 roky) jsou vína stáčena do lahví o objemu 0,2; 0,38 nebo 0,5 litru. Cenově se blíží vínům ledovým.\n\nVýběry z cibéb mají svým charakterem poměrně blízko vínům slámovým a botrytickým sběrům. Oproti slámovým vínům musejí bobule do požadované cukernatosti dozrát na keři (dále již nejsou dosušovány). Minimální požadavky na cukernatost 32°, které jsou o 5° výš než u vín slámových, ledových a výběrů z bobulí, dělají z výběru z cibéb přívlastkové víno s nejpřísnějšími požadavky na vyzrálost hroznů v rámci současného (2010) vinařského zákona.\n\nNa Slovensku vinařský zákon rozlišuje \"Hrozienkový výber\", který je vyroben z přezrálých bobulí o cukernatosti minimálně 28°, a \"Cibébový výber\", který je vyroben z botrytických bobulí o cukernatosti minimálně 28°\n\nVína bývají v drtivé většině sladká s obsahem zbytkového cukru mezi 100-200 gramy na litr. Polosladké výběry z cibéb jsou spíše výjimečné. Typický obsah alkoholu je 10-13%, extrakt mezi 35-50 gramy na litr.\n\nV chuti a vůni obvykle dominují hrozinkové a medové tóny, někdy je přítomný i botrytický buket, pryskyřičné aroma a chuť sladkého přezrálého ovoce. Používány bývají především ty odrůdy, které v našich podmínkách snáze dozrávají a rychle zvyšují cukernatost. Typické jsou Pálava, Tramín červený, Rulandské šedé, Děvín, Chardonnay a Ryzlink vlašský.\n"}
{"id": "571507", "url": "https://cs.wikipedia.org/wiki?curid=571507", "title": "Martin Vacek", "text": "Martin Vacek\n\nMartin Vacek (* 2. prosince 1971 Valašské Meziříčí) je český politik a terapeut, v letech 2010 až 2013 poslanec, od října 2014 předseda politického hnutí HOZK.\nVystudoval sociální pedagogiku na Masarykově univerzitě v Brně, titul Bc., titul Mgr. Univerzitu Palackého v Olomouci, titul PhDr. (státní zkoušky má z psychologie, pedagogiky, sociální pedagogiky a Práva), dále absolvoval na univerzitě Carolus Magnus university v Bruselu s titulem MBA. Působil také jako odborný terapeut v areálu Krajské Baťovy nemocnice ve Zlíně.\n\nPůsobil jako komunální politik i krajský zastupitel ODS, v květnu 2009 se rozhodl odejít z ODS. V létě 2009 přijal nabídku kandidovat do PS PČR za Věci veřejné. Byl zvolen Poslancem Poslanecké sněmovny Parlamentu České republiky ve volbách 2010 za Zlínský kraj. Byl zvolen předsedou výboru pro sociální politiku parlamentu PS PČR. Po mediálních skandálech Věcí veřejných odešel ze strany a stal se nezávislým poslancem.\n\nOd října 2014 je předsedou politického hnutí HOZK a dále provozuje svou odbornou praxi. Ve volbách do Senátu PČR v roce 2016 kandidoval za hnutí HOZK v obvodu č. 19 – Praha 11. Se ziskem 0,73 % hlasů skončil na posledním 13. místě a do druhého kola nepostoupil.\n\n"}
{"id": "571508", "url": "https://cs.wikipedia.org/wiki?curid=571508", "title": "Dana Váhalová", "text": "Dana Váhalová\n\nDana Váhalová (* 28. května 1966 Vsetín) je česká politička, v letech 2010 až 2017 poslankyně za stranu ČSSD. S manželem Radomírem má 3 syny, Lukáše, Tomáše a Radka.\n\nVe volbách do Evropského parlamentu v roce 2014 kandidovala za ČSSD na 17. místě její kandidátky, ale neuspěla. Ve volbách do Poslanecké sněmovny PČR v roce 2017 obhajovala svůj poslanecký mandát za ČSSD v Moravskoslezském kraji, ale neuspěla.\n\n"}
{"id": "571510", "url": "https://cs.wikipedia.org/wiki?curid=571510", "title": "Fotografická zastávka", "text": "Fotografická zastávka\n\nFotografická zastávka, fotozastávka, fotostop nebo z němčiny fotohalt označuje místo zastavení zvláštního vlaku nebo jiného dopravního prostředku k zinscenování události pro fotografy, filmaře a diváky.\n\nVlak obvykle zastaví na kompozičně, situačně nebo místně zajímavých místech nebo typicky po určité ujeté vzdálenosti. Cestující, kteří chtějí sledovat události zvenku, vystoupí. Vlak například kousek popojede, nebo se odehraje děj podle daného scénáře. Po zhlédnutí, nafotografování, případně nafilmování scény lidé pak do vlaku opět nastoupí a cesta pokračuje.\n\nNepsaná pravidla fotografického zastavení vyžadují dodržování fotografické řady, ze které se pořizují záběry vlaku. Je důležité, aby žádný účastník nebyl mezi touto řadou a fotografovanou krajinou tak nevhodně, aby překážel ostatním fotografům v kompozici.\n\nMezi nejčastější místa, která jsou vhodná, patří mosty, nadjezdy, výjezdy z tunelů, známá kulturní místa, krajiny obsahující panorama kostelní věže, hrady nebo památky. Prostředí může být také technického rázu, například depa, točny, jeřáby, vodárny a další. Fotozastávky mohou být statické, nebo v pohybu. V druhém případě vlakvedoucí nechá účastníky vystoupit, pak se několik set metrů vrátí zpátky a projede trasu znovu, aby se zvýšila realita fotografií nebo filmových nahrávek. Pro zvýšení efektu může vlak při jízdě houkat nebo pouštět z komína kouř. Během scény je vyžadováno absolutní ticho, aby byla zajištěna vysoká kvalita zvukových stop. Pokud se však lidé v záběru objeví, je nutné je vnímat jako součást scénáře. Pro navození dojmu jedoucího vlaku je například potřebné mít zavřené dveře. Toto a další pravidla však znamenají, že většina účastníků pořídí velmi podobné snímky.\n\nPřestože je pojem fotografická zastávka odvozený z železnice, může být také použit pro jiné druhy dopravy než železniční, například speciálních tramvají, autobusů, trolejbusů a dalších dopravních prostředků.\n\nVzhledem k bezpečnosti účastníků a hrozícímu určitému riziku jsou fotografické zastávky prováděny se zvláštními předpisy chování, jež mají zajistit bezpečnost, pořádek a hladký chod.\n\n\n"}
{"id": "571511", "url": "https://cs.wikipedia.org/wiki?curid=571511", "title": "Jaroslav Vandas", "text": "Jaroslav Vandas\n\nJaroslav Vandas (* 17. března 1951) je český manažer a politik, v letech 2010 až 2013 poslanec za stranu ČSSD. Poslancem Poslanecké sněmovny Parlamentu České republiky byl zvolen ve volbách 2010 v Středočeském kraji.\n\n"}
{"id": "571512", "url": "https://cs.wikipedia.org/wiki?curid=571512", "title": "Roman Váňa", "text": "Roman Váňa\n\nRoman Váňa (* 1. listopadu 1966 Ostrava) je český politik, v letech 2010 až 2017 poslanec za stranu ČSSD, v letech 2013 až 2017 místopředseda jejího poslaneckého klubu. \n\nDo Poslanecké sněmovny Parlamentu České republiky byl zvolen ve volbách 2010 v Olomouckém kraji. \n\nVe volbách do Poslanecké sněmovny PČR v roce 2013 kandidoval v Olomouckém kraji jako lídr ČSSD a byl opět zvolen. V listopadu 2013 se stal členem mandátového a imunitního výboru sněmovny, v prosinci pak předsedou bezpečnostního výboru (od března 2014 též členem jeho podvýboru pro vězeňství) a členem výboru pro evropské záležitosti (od února 2015 také členem jeho podvýboru pro migraci a azylovou politiku).\n\nOd prosince 2012 je předsedou dozorčí rady akciové společnosti Cíl. V dubnu 2017 získal anticenu Zelená perla za svůj výrok, kterým bojoval za poslanecké parkoviště na Malostranském náměstí: \"„S auty je to náměstí hezčí, smysluplnější, živější, prázdné bez aut mi to přijde podle návrhů, co jsem viděl, ošklivější, nelidské.“\"\n\nDne 10. března 2017 obhájil na 39. sjezdu ČSSD v Brně post předsedy Ústřední kontrolní komise strany. Ve volbách do Poslanecké sněmovny PČR v roce 2017 byl lídrem ČSSD v Olomouckém kraji. Mandát se mu však obhájit nepodařilo, skončil jako druhý náhradník.\n\nV komunálních volbách v roce 2018 kandidoval za ČSSD do Zastupitelstva města Olomouc, ale neuspěl. Ve volbách do Evropského parlamentu v květnu 2019 kandidoval na 11. místě kandidátky ČSSD, ale nebyl zvolen.\n\n"}
{"id": "571513", "url": "https://cs.wikipedia.org/wiki?curid=571513", "title": "Ladislav Šincl", "text": "Ladislav Šincl\n\nLadislav Šincl (* 20. září 1965) je český manažer a politik ČSSD, v letech 2006 až 2017 poslanec Poslanecké sněmovny PČR, v letech 1998 až 2014 zastupitel města Karviná, od července 2017 člen Rady pro rozhlasové a televizní vysílání.\n\nV letech 1980-1984 vystudoval SEŠ Orlová a pak v letech 1984-1988 Národohospodářskou fakultu VŠE v Praze. V letech 1989 – 1992 pracoval v podniku Poldi Kladno jako odborný referent, pak byl v období let 1992 – 1994 jednatelem pobočky banky IPB v Karviné, kde následně v letech 1994-1996 působil jako vedoucí týmu depozitních služeb, v roce 1996 jako specialista VT a do roku 1998 jako managing director v IPB Pojišťovna.\n\nV komunálních volbách roku 1994 neúspěšně kandidoval za ČSSD do zastupitelstva města Karviná. Zvolen sem byl v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako ekonom, roku 2002 coby první náměstek primátora, v roce 2006 jako náměstek primátora a roku 2010 coby poslanec. V letech 1998 – 2002 byl náměstkem starosty Karviné, pak v období 2002-2006 1. náměstek primátora.\n\nVe volbách 2006 byl Moravskoslezském kraji zvolen do poslanecké sněmovny za ČSSD. Byl členem výboru pro životní prostředí a v letech 2009-2010 i rozpočtového výboru. Poslanecký mandát obhájil ve volbách roku 2010 a volbách roku 2013. Je opět členem výboru pro životní prostředí a členem rozpočtového výboru (v něm od března 2012 místopředsedou).\n\nDne 26. dubna 2017 byl v tajné volbě Poslaneckou sněmovnou PČR zvolen do Rady pro rozhlasové a televizní vysílání. Mandát poslance mu zanikl k 1. červenci 2017, ve Sněmovně jej nahradila jeho stranická kolegyně Barbora Jelonková.\n\n"}
{"id": "571516", "url": "https://cs.wikipedia.org/wiki?curid=571516", "title": "IV (album, Godsmack)", "text": "IV (album, Godsmack)\n\nIV je čtvrté studiové album od americké heavy metalové kapely Godsmack, vydané 25. dubna 2006. Na desce pracoval světoznámý Andy Johns, který produkoval \"Led Zeppelin IV\" a hity typu „Stairway to Heaven\".\n\nNahrávka se umístila na 1. místě Billboard 200 (211 000 prodaných kusů v úvodním týdnu), následovala tak úspěchu předchozího \"Faceless\". Prozatím je CD ve Spojených státech certifikováno jako zlaté (500 000+).\n\nPo hudební stránce je slyšet u \"IV\" jasný posun od starší tvorby Godsmack. Album je více bluesové, melodické a některé písně mají dokonce nádech optimismu (například song „Shine Down\"). Sully Erna hodnotil desku takto: „Je to jako světlo na konci tunelu, ukazuje temné stránky našich životů, ale i cestu z nich.\"\n\nZ \"IV\" pochází tři singly: „Speak\", „Shine Down\" a „The Enemy\". Největší úspěch má píseň „Speak\", která se probojovala na špici Hot Mainstream Rock Tracks (prestižní rockové rádio) a obsadila 85. místo Billboard Hot 100.\n\n\nAlbum – Billboard (Severní Amerika)\nSingly – Billboard (Severní Amerika)\n"}
{"id": "571517", "url": "https://cs.wikipedia.org/wiki?curid=571517", "title": "Vlhošť", "text": "Vlhošť\n\nVlhošť je název několika lokalit v jižní části okresu Česká Lípa\n\n"}
{"id": "571520", "url": "https://cs.wikipedia.org/wiki?curid=571520", "title": "Hypoteční banka", "text": "Hypoteční banka\n\nHypoteční banka, a.s. (HB) je specialista na poskytování hypotečních úvěrů fyzickým osobám.\n\nBanka vznikla 10. ledna 1991 pod názvem \"AGROBANKA v Hradci Králové, akciová společnost\", již 1. září 1992\nvšak změnila název na \"Regiobanka, akciová společnost\". Původně působila jako univerzální obchodní banka regionálního charakteru. 27. prosince 1994 došlo k další změně názvu na \"Českomoravská hypoteční banka, akciová společnost\" (následně 30. července 1998 byl název ještě kosmeticky upraven na \"Českomoravská hypoteční banka, a.s.\"). V roce 1995 banka přenesla své sídlo z Hradce Králové do Prahy. V září roku 1995 banka získala oprávnění k vydávání hypotečních zástavních listů. V červnu roku 2000 se majoritním vlastníkem stala Československá obchodní banka, a.s. (ČSOB) a od 1. ledna 2006 byl název změněn na současný. Od 18. června 2009 je ČSOB jediným akcionářem banky.\n\nObchodní síť tvoří 26 poboček, poradenská místa a hodně externích provizních prodejců.\n\n\n"}
{"id": "571524", "url": "https://cs.wikipedia.org/wiki?curid=571524", "title": "Avšalomova jeskyně", "text": "Avšalomova jeskyně\n\nAvšalomova jeskyně (: מערת אבשלום), též známá jako jeskyně Sorek či Stalaktická jeskyně (: מערת הנטיפים), je krasová jeskyně a přírodní rezervace, nacházející se při západním úpatí Judských hor, poblíž města Bejt Šemeš v Izraeli. Jeskyně, jedinečná vysokým výskytem stalaktitů, je 83 metrů dlouhá, 60 metrů široká a 15 metrů vysoká.\n\nByla objevena náhodou v květnu 1968 při stavebních pracích s trhavinami v nedalekém Har-Tov, asi 3 kilometry východně od Bejt Šemeš. Nese jméno izraelského vojáka Avšaloma Šoama, který byl zabit během Opotřebovací války. Po objevení jeskně byla lokalita po několik let držena v tajnosti z obavy zničení jejího přírodního bohatství. Zpřístupněna byla až 16. března 1975. Některé ze zdejších stalaktitů jsou až čtyři metry dlouhé a stáří některých z nich se odhaduje až na 300 tisíc let.\n\nTeplota a vlhkost je v jeskyni konstantní po celý rok. Nachází se v srdci Avšalomovy přírodní rezervace a je celoročně přístupná návštěvníkům.\n\n"}
{"id": "571530", "url": "https://cs.wikipedia.org/wiki?curid=571530", "title": "Agria", "text": "Agria\n\nAgria je německá značka založená po 2. světové válce. Jejím stěžejním programem je výroba jednonápravových malotraktorů a nosičů nářadí s uplatněním v zemědělství a komunální oblasti.\n\nZákladem stroje je vždy motorová jednotka, na kterou se upevňuje dané příslušenství ze široké nabídky, např. mulčovací hlavy, žací lišty, půdní frézy, motorové kypřiče aj.\n\n"}
{"id": "571531", "url": "https://cs.wikipedia.org/wiki?curid=571531", "title": "9. tanková divize SS „Hohenstaufen“", "text": "9. tanková divize SS „Hohenstaufen“\n\n9. SS-Panzer-Division „Hohenstaufen“ byla německá divize Waffen-SS, která se účastnila akcí na východní i západní frontě během druhé světové války.\n\nZaložena byla 31. prosince 1942. Základ tvořili branci kolem 18 let, s kádrem zkušeného personálu z Leibstandarte SS Adolf Hitler. První akce divize proběhla v březnu 1944 v Polsku, poté byla v červnu roku 1944 přesunuta do Normandie. Po ústupu z Francie byla divize v září 1944 přesunuta do Arnhemu k odpočinku a k doplnění. Zde se podílela na porážce spojeneckého výsadku (operace Market Garden). Divize se rovněž účastnila bitvy v Ardenách v zimě roku 1944–1945. Po porážce v Ardenách byla divize přesunuta do Maďarska, kde se účastnila bojů směrem na západ od Budapešti v únoru a březnu. Následoval ústup do Rakouska, kde se zbytek divize vzdal americkým jednotkám 5. května 1945 u Steyru.\n\n"}
{"id": "571534", "url": "https://cs.wikipedia.org/wiki?curid=571534", "title": "Patočkova vila", "text": "Patočkova vila\n\nPatočkova vila je funkcionalistický dům, který byl v Brně postaven podle projektu architekta Jiřího Krohy v letech 1935–1936. Nachází se v katastrálním území Stránice č. p. 279 (Masarykova čtvrť), Kaplanova ulice č. o. 11.\n\nVilu si nechal postavit obchodník s kůžemi Josef Patočka se svojí ženou Marií v nově vytvářené vilové kolonii Pod Vodojemem na vrcholu Žlutého kopce, jejíž urbanistické rozvržení navrhl architekt Jindřich Kumpošt. Samotný dům ve funkcionalistickém stylu je jedinou zrealizovanou stavbou architekta Jiřího Krohy ve 30. letech 20. století.\n\nPatočkova vila se nachází na jihozápadním svahu Žlutého kopce poblíž Biskupského gymnázia. Budova s rovnou střechou je obklopena terasovitě se svažující zahradou s bazénem, do které je obráceno výrazné a otevřené zahradní průčelí. Průčelí do ulice je jednoduché, v severním rohu se nachází dvojitý vchod do domu. Dveře vlevo vedou přes malé zádveří do kanceláře stavebníka vily. Hlavní vchod je tvořen dveřmi v přímém směru do předsíně. Odtud vedou dveře na samostatné WC, do spodního podlaží, kde se nachází sklep, garáž, prádelna a sušárna, a do centrálního prostoru, který je v celé zbylé hloubce budovy tvořen prostorově propojenými a výškově (vždy po dvou schodech) odstupněnými místnostmi. První prostor slouží jako obývací pokoj se schodištěm do prvního patra, dveřmi do kanceláře stavebníka a dveřmi do kuchyně. Jako druhá se zde nalézá jídelna propojená s obývacím pokojem rovněž zimní zahradou v rizalitu. Na opačné straně se ve velkém rizalitu nachází kuchyně a spíž. Nejspodnější prostor tvoří společenská místnost prosvětlená francouzským oknem do zahrady. Schodiště v prvním patře ústí do galerie otevřené do obývacího pokoje pod ní. Odtud je přístupná šatna a hostinský pokoj směrem do ulice a ložnice rodičů, pokoj syna a koupelna s WC směrem do zahrady. Z ložnice rodičů je možné vyjít na rozsáhlý balkón.\n\nJiří Kroha v této realizaci neobvykle spojil princip průběžné haly od Le Corbusiera a prostorové kaskády Adolfa Loose. Budova je rovněž unikátní použitými materiály a technologickým řešením. Jedná se například o ocelové nosníky stropů v přízemí, které jsou obloženy dřevem, jež simuluje dřevěné trámy, ocelové sloupy s opaxitovými obklady sloužící jako svítidla či nízké chromované zábradlí v obývacím pokoji, které zároveň slouží jako radiátory.\n\nPrůčelí vily bylo 3. května 1958 zapsáno mezi kulturní památky.\n\n\n"}
{"id": "571535", "url": "https://cs.wikipedia.org/wiki?curid=571535", "title": "Jiří Ignác Pospíchal", "text": "Jiří Ignác Pospíchal\n\nJiří Ignác Pospíchal O.Cr. (1634 Polná – 26. srpna 1699 Praha) byl velmistr křižovníků s červenou hvězdou, mecenáš a autor deníku.\n\nPo vstupu do křižovnického řádu v roce 1658 postupoval rychle v řádové hierarchii a ještě ne ve svých třiceti letech po smrti Volfganga H. Tillische roku 1662 se stal převorem a administrátorem. V této vysoké funkci provedl řadu reforem. Snažil se o náboženské povznesení, zdůraznění chudoby, ale i o ekonomickou obnovu, podporu kulturního života.\n\nTyto reformy umožnily řádu vybudovat křižovnický kostel sv. Františka u Karlova mostu, kostely v Dobřichovicích, Tursku, Hloubětíně, na Chlumu i dalších.\n\nSám Pospíchal se účastnil kulturního života v okruhu jezuity Bohuslava Balbína a Tomáše Pešiny z Čechorodu. Sám nebyl příliš literárně aktivní – napsal pouze deník –, ale staral se zachování češtiny alespoň jako mecenáš, podporoval výrazné například jiného křižovníka Jana Františka Beckovského, podporoval kult Anežky České.\n\nPospíchal se stal v řádu tak populární, že po smrti tehdejšího velmistra Jana Bedřicha z Valdštejna, který byl zároveň arcibiskupem, zvolili Pospíchala velmistrem a porušili tím zvyklost, že obě tyto funkce držela jedna osoba.\n\n"}
{"id": "571539", "url": "https://cs.wikipedia.org/wiki?curid=571539", "title": "Sepp Bradl", "text": "Sepp Bradl\n\nJosef \"Sepp\" Bradl, přezdívaný též Bubi (8. ledna 1918, Wasserburg am Inn, Bavorsko – 3. května 1982, Mühlbach am Hochkönig, Salcbursko) byl rakouský skokan na lyžích a trenér.\n\nBradl závodil především ve 30. a 50. letech. 5. března 1936 ve slovinské Planici jako první skokan na lyžích překonal stometrovou hranici (zaznamenal 101 m). O dva roky později posunul světový rekord dokonce na 107 m.\n\nRoku 1939 na mistrovství světa v klasickém lyžování v polském Zakopanem ovládl závod na velkém můstku – ovšem už v barvách nacistického Německa, které roku 1938 anektovalo Rakousko. Bylo to poprvé, co se mistrem světa ve skocích nestal Nor.\n\nRoku 1948 v Innsbrucku vyšla jeho autobiografická kniha \"Mein Weg zum Weltmeister\" (Moje cesta k titulu mistra světa).\n\nPo druhé světové válce se na počátku 50. let vrátil k závodění, opět v rakouských barvách. V roce 1953 vyhrál první ročník nového německo-rakouského seriálu nazvaného Turné čtyř můstků. O rok později si připsal dílčí vítězství v Bischofshofenu a celkově skončil třetí.\n\nV roce 1956 ukončil aktivní kariéru. Od roku 1958 působil jako trenér, mimo jiné vedl i rakouskou a německou reprezentaci. Až do své smrti v roce 1982 provozoval s manželkou Paulou alpský hostinec \"Rupertihaus\" v Mühlbachu am Hochkönig.\n\n"}
{"id": "571540", "url": "https://cs.wikipedia.org/wiki?curid=571540", "title": "Malotraktor", "text": "Malotraktor\n\nMalotraktory dvouosé jsou v podstatě „menší bratři“ velkých traktorů. Na rozdíl od velkých zemědělských traktorů jsou díky svým kompaktním rozměrům a menší hmotnosti určeny zejména pro drobné farmáře a komunální služby (technické služby měst a obcí). Obvykle proto také bývají vybaveny pro provoz na pozemních komunikacích (vlastní SPZ). Malotraktory jsou dodávány s kabinou (klimatizace, vytápění) nebo bez – vybaveny ochranným rámem ROPS. Obrovskou výhodou malotraktorů je jejich variabilita, je možné k nim připevnit rozličné typy nástavců pro různé činnosti (sečení, hnojení, orba, úklid, odklízení sněhu, převoz materiálu atd.). \n\nZvláštními malotraktory jsou malotraktory pouze jednonápravové – nosiče nářadí. Jde o stroje vybavené základní motorovou jednotkou, obsluha kráčí (nikoliv tlačí) za strojem. Pohon stroje probíhá prostřednictvím mechanické, příp. hydrostatické převodovky. Vlastní využití je v možnosti napojení široké škály příslušenství: sečení a mulčování trávy, úprava půdy, úklid komunikací, zimní údržba.\n"}
{"id": "571543", "url": "https://cs.wikipedia.org/wiki?curid=571543", "title": "Olaf B. Bjørnstad", "text": "Olaf B. Bjørnstad\n\nOlaf Bjørn Bjørnstad (10. ledna 1931 – 12. května 2013) byl norský skokan na lyžích. Jeho největším úspěchem bylo celkové vítězství na Turné čtyř můstků 1953/54. V tomto ročníku vyhrál závody v Oberstdorfu, Garmisch-Partenkirchenu a Innsbrucku, v závěrečném podniku v Bischofshofenu obsadil 3. místo. Celkem dosáhl 888,1 b. a o více než třicet bodů porazil druhého Fina Eino Kirjonena (851,2 b.).\n\nProfil na stránkách FIS\n"}
{"id": "571547", "url": "https://cs.wikipedia.org/wiki?curid=571547", "title": "Ústřední výbor Komunistické strany Československa", "text": "Ústřední výbor Komunistické strany Československa\n\nÚstřední výbor Komunistické strany Československa byl nejvyšší orgán KSČ mezi dvěma po sobě následujícími sjezdy. Ústřední výbor ze svých členů volil nejužší vedení strany (předsednictvo a politbyro) a generálního tajemníka. Počet jeho členů v průběhu doby kolísal, ve vrcholných dobách dosahoval okolo stovky členů. \n\nBěhem nacistické okupace a 2. světové války v době Protektorátu Čechy a Morava pracoval tento orgán v hluboké ilegalitě a z praktických důvodů konspirace a utajení měl vždy jen několik členů.\n\n\n\n"}
{"id": "571548", "url": "https://cs.wikipedia.org/wiki?curid=571548", "title": "Eino Kirjonen", "text": "Eino Kirjonen\n\nEino Einari Kirjonen (25. února 1933, Koivisto (dnes Primorsk, Leningradská oblast, Rusko) - 25. srpna 1988, Kouvola, Finsko) byl finský skokan na lyžích.\n\nMezi roky 1953 a 1957 třikrát obsadil druhé místo v celkovém hodnocení Turné čtyř můstků. V sezoně 1956/57 prohrál s vítězem, krajanem Penttim Uotinenem, o pouhých 0,7 bodu. Na Zimních olympijských hrách 1956 v Cortině d'Ampezzo skončil sedmý v závodě na velkém můstku. Roku 1962 se pak dočkal celkového vítězství na Turné.\n\n"}
{"id": "571549", "url": "https://cs.wikipedia.org/wiki?curid=571549", "title": "Polský armádní speciál Tupolev Tu-154M Lux č. 101", "text": "Polský armádní speciál Tupolev Tu-154M Lux č. 101\n\nPolský armádní speciál Tupolev Tu-154M Lux č. 101 byl letoun sovětské výroby provozovaný 36. speciálním plukem letecké dopravy. Letoun je známý především svou havárií u Smolensku, při které 10. dubna 2010 zemřeli mj. polský prezident Lech Kaczyński, prakticky celé nejvyšší vojenské velení Polska a další polské osobnosti.\n\nTu-154M Lux č. 101, sériové číslo 085837 (90A-837), byl provozován 36. speciálním plukem letecké dopravy. Stroj byl vyroben 14. dubna 1990 v SSSR v Kujbyševském aviatickém závodě (Kujbyšev dnes Samara). Polsko jej zakoupilo v roce 1990 za cenu 14 milionů rublů na základě polsko-sovětské úmluvy z 27. května 1989. Nový letoun pro VIP osoby byl zakoupen v rámci nákupních plánů Rady ministrů z roku 1988 s cílem nahradit vysloužilé stroje Tupolev Tu-134A.\n\nPohon prezidentského Tupolevu Tu-154M Lux č. 101 zajišťovaly tři proudové motory Solovjov D-30KU-154-II. První zkušební let se konal 29. června 1990, 11. července byl letoun převzat polskou stranou a následujícího dne začleněn do služby ve Vzdušných silách PR. Obdržel nátěr sestávající z kombinace armádních symbolů, symbolů LOT a bočních čísel 837 a 01. Po roce 1994 se schéma nátěrů VIP letadel v Polsku změnilo na současné. To se týkalo i nové registrace, stará čísla nahradilo číslo 101.\n\nV roce 1990 byla technická životnost stanovena na 30 tis. letových hodin, 15 tis. přistání nebo 15 let exploatace. Celkem mělo letadlo nalétáno 5141 hodin, za dobu služby bylo letadlo třikrát v opravě. Poslední generální oprava provedená ruskou firmou Aviakor SA v Samaře a certifikovaná ruským Mezistátním leteckým výborem proběhla v druhé polovině roku 2009. Kontrola proběhla v leteckém závodě v Samaře, v Ufě byla provedena kontrola hydraulických systémů a v Rybinsku kontrola motorů. Za modernizační práce v rámci oprav odpovídalo polské konsorcium MAW Telecom a Polit-Elektronik. Po poslední opravě výrobce letadel Tupolev Tu-154M Lux garantoval životnost na nejméně 6 let, 7500 letových hodin a 4500 přistání. V případě motorů závod Saturn Rybinsk garantoval jejich životnost na 6 let a 5000 letových hodin.\n\nOd 21. prosince 2009 do 9. dubna 2010 letoun nalétal asi 138 hodin. 22. ledna 2010 měl poruchu řídícího systému během letu na Haiti. Došlo k ní na zemi, na letišti v Portoriku a byla opravena v několika hodinách. V té době bylo druhé vládní letadlo, Tu-154M č. 102, opravováno v Rusku, kam odletělo 12. ledna 2010. V březnu 2010 provedlo Velitelství vzdušných sil PR periodickou prohlídku stroje a 4. dubna 2010 stroj absolvoval komisní zkušební let.\n\n10. dubna 2010 byl tento letoun zničen během katastrofy u Smolensku, při které zemřeli mj. polský prezident Lech Kaczyński, prakticky celé nejvyšší vojenské velení Polska a další významné polské osobnosti.\n\n"}
{"id": "571550", "url": "https://cs.wikipedia.org/wiki?curid=571550", "title": "Pentti Uotinen", "text": "Pentti Uotinen\n\nPentti Armas Uotinen (27. září 1931, Orimattila – 3. listopad 2010) byl finský skokan na lyžích, který závodil v letech 1951 až 1957.\n\nNa Zimních olympijských hrách 1952 v Oslo obsadil osmé místo v závodě na velkém můstku. Největším úspěchem jeho kariéry bylo celkové vítězství na Turné čtyř můstků 1956/57, kdy těsně (o 0,7 b) porazil krajana Eino Kirjonena. V tomto ročníku Uotinen vyhrál úvodní závod v Oberstdorfu.\n\n"}
{"id": "571551", "url": "https://cs.wikipedia.org/wiki?curid=571551", "title": "Brigham Young", "text": "Brigham Young\n\nBrigham Young (1. června 1801 – 29. srpna 1877) byl v pořadí druhý prezident Církve Ježíše Krista Svatých posledních dnů, jenž Církev vedl po smrti jejího zakladatele a prvního prezidenta, proroka Josepha Smitha. Členy Církve je někdy nazýván \"moderní Mojžíš\" a jeho jméno nese Univerzita v Salt Lake City, hlavním městě \"mormonského státu\" Utah.\n\nYoung byl také autorem kontroverzní teorie Adama-Boha a prvním prezidentem CJKSPD, který veřejně praktikoval polygamii.\n\nBrigham Young se narodil 1. června 1801 ve Whittinghamu ve státě Vermont jako deváté z jedenácti dětí Johna a Abigail Youngových. Když byly Brighamovy tři roky, Youngovi se přestěhovali do státu New York, kde se živili farmařením. Již jako dítě tak Brigham musel, stejně jako jeho sourozenci, tvrdě pracovat při výpomoci s rodinným hospodářstvím. Pomáhal s mýcením, lovením zvěře a ryb, stavěním srubů, sázením, ošetřováním a sklízením úrody apod. Pomáhal též s péčí o těžce nemocnou tuberkulózní matku, jež zemřela v roce 1815, v době, kdy mu bylo 14 let. V té době se Brigham rozhodl pro samostatný život a přestěhoval se do Auburnu, kde se učil tesařem, malířem a sklenářem. Po vyučení se Brigham věnoval tesařině, posléze začal v oboru podnikat.\n\nV roce 1824 si Brigham vzal za ženu Miriam Worksovou, s níž se přestěhoval do okresu Aurelius, kde se připojil k metodistické církvi, nějaký čas působil dokonce ve vedení místní řečnické a modlitební společnosti. V roce 1828 se rodina přestěhovala do Mendonu. Zde se, spolu se svou ženou i dalšími příbuznými, stal členem Církve Ježíše Krista Svatých posledních dnů. Stalo se tak v roce 1832. Zanedlouho poté ovdověl.\n\nPo křtu a smrti své ženy opustil rodinu i řemeslo, aby se věnoval výhradně misionářské práci. Postupem času se osvědčil jako vůdčí osobnost mormonských misií v Kanadě, Anglii i v různých částech svých rodných USA. V únoru 1835 byl prorokem Smithem povolán do funkce v nejvyšším církevním úřadu, Kvóru dvanácti apoštolů. Roku 1834 si vzal Mary Ann Angelovou, v roce 1843 pak přijal princip tzv. násobného sňatku (v duchu mormony tehdy praktikovaného mnohoženství) a se souhlasem Mary Ann se oženil s Lucy Ann Decker Seelyovou a později ještě s dalšími ženami.\n\nPoté, co byl v roce 1844 prorok Joseph Smith, zakladatel a prezident Církve, zavražděn v Nauvoo, hledali členové Církve vhodného nástupce. Rozhodovalo se mezi Brighamem Youngem a Sidney Rigdonem, po dramatickém průběhu volby byl 8. srpna 1844 vybrán Brigham Young. Jeho posláním v čele Církve bylo vyvést mormony z Nauvoo, v němž eskalovala vlna protimormonského násilí a nalézt jim nové útočiště. V roce 1846 proto pod Youngovým vedením mormoni Nauvoo opustili a vydali se na tisíce kilometrů dlouhou pouť skrze území USA až do údolí Velkého Solného jezera (Salt Lake) v dnešním Utahu, na místo, jež údajně na mapě vyznačil sám Joseph Smith krátce před svou smrtí.\n\nPrvní mormoni v čele s Brighamem Youngem dorazili do údolí v létě roku 1847, další tisíce přišly v průběhu následujících měsíců a let. Založeno bylo Salt Lake City, v jehož centru mormoni položili základy stavby impozantního Salt Lake Temple, dnes nejznámějšího mormonského chrámu a jednoho z ikonických symbolů Církve. Životní podmínky nebyly lehké a i po splnění své historické mise dovést mormony do nového útočiště se musel Brigham Young v čele Církve potýkat s nejednou těžkostí. Hned následující rok 1848 přinesl katastrofu v podobě statisíců kobylek, jež přiletěly a ničily těžce vydobytou úrodu. Boj s kobylkami se jevil marný, bylo jich příliš mnoho. Mormoni se proto uchýlili k mimořádnému půstu, během nějž setrvali v hlubokých modlitbách. Jednoho dne se objevila hejna mořských racků, kteří přilétli ze svých hnízdišť a začali kobylky požírat. V průběhu asi tří týdnů zmizely kobylky úplně a úroda byla zachráněna. „Zázrak“ s mořskými racky mormony posílil v jejich víře a ti dodnes věří, že byl způsoben řízením Božím jako odpověď na jejich půst a modlitby.\n\nProblematické byly rovněž vztahy mormonů s federální vládou. Základním kamenem úrazu byly některé aspekty tehdejší mormonské věrouky, zejména mnohoženství, jež tehdy mormoni ve velkém praktikovali. V roce 1848 vyhlásili mormoni pod Youngovým vedením samostatný, nezávislý stát Deseret, sám Young byl zvolen jeho nejvyšším představitelem. Napětí mezi mormonskou samosprávou a federální vládou eskalovalo V roce 1857, kdy prezident Buchanan vyslal proti mormonům armádu. Mormoni se dobře připravili k obraně svých sídel, nakonec však byl, i díky Youngovu diplomatickému umu, hrozící ozbrojený konflikt zažehnán.\n\nV následném období Young usiloval o zlepšení vztahů s federálními orgány, konkrétních kontur nabyly jeho snahy v podobě spolupráce mormonů na budování transkontinentální železnice. V roce 1874 založil hnutí nazvané Jednotný řád, zaměřené na rozvoj vnitřní spolupráce, výměny domácí produkce a konzumace domácích produktů. V roce 1875 založil Akademii Brighama Younga, jež se stala základem dnešní Univerzity Brighama Younga. V roce 1877 založil Kolegium Brighama Younga v Loganu a Kolegium Svatých posledních dnů, známé dnes jako LDS Business College. V roce 1877, těsně před svou smrtí, vysvětil nový chrám v St. George a sestavil zde výčet mormonských chrámových předpisů.\n\nBrigham Young zemřel 29. srpna 1877 na zánět pobřišnice vzniklý následkem neléčeného zánětu slepého střeva. Jeho nástupcem v čele Církve byl zvolen John Taylor.\n\nBrigham Young byl v roce 1852 prvním mormonským vůdcem, který začal veřejně učit nauku plurálního manželství (polygamie). Měl 54 žen a více než 50 dětí.\n\nBrigham Young byl autorem kontroverzní mormonské nauky, která učila, že první člověk na této Zemi (Adam) byl původně bohem, který sem přišel z jiné planety. Tato nauka dnes není součástí učení CJKSPD.\n\nBrigham Young byl autorem tzv. Zákona msty, který byl součástí mormonského Obdarování až do počátku 20.století. Zákon msty učil mormony, aby se modlili za pomstu krve proroka Josepha Smithe na americkém národě a učili to samé i svoje děti až do čtvrtého pokolení.\n\n\n"}
{"id": "571552", "url": "https://cs.wikipedia.org/wiki?curid=571552", "title": "Já taky", "text": "Já taky\n\nJá taky ( ) je španělský film přibližující divákům svět lidí postiženým Downovým syndromem. Hlavní roli postiženého, který má ovšem vystudovanou vysokou školu, v něm hraje Pablo Pineda, který tímto syndromem sám trpí a byl prvním Evropanem s Downovým syndromem, který získal vysokoškolský titul.\n"}
{"id": "571564", "url": "https://cs.wikipedia.org/wiki?curid=571564", "title": "Nákladnický systém", "text": "Nákladnický systém\n\nNákladnický systém byla organizační forma výroby na počátku novověku. Začala se rozvíjet z části již ve středověku, \nplně se rozvinula v 17. století \na přetrvávala do 18. i až 19. století. Nákladnický systém nebyl závislý na řemeslnících organizovaných v cechu, ale na zprostředkování práce obchodníky. Pro obyvatele vesnic se tak řemeslo stávalo alternativou k zemědělství. Suroviny a nástroje jim poskytovali obchodníci, kteří pak vyrobenou komoditu prodávali na trzích. Tento systém se vyvinul z faktorského systému. Jednotliví faktoři odebírali produkci z jednotlivých vesnic a postupovali ji faktorům vyšší úrovně, kteří již obchodovali i se zahraničím. Nákladnický systém byl předpokladem pro vznik manufaktur. Tento vývoj se uplatnil např. v soukenictví a pro městské, cechovní řemeslníky představoval novou konkurenci.\n\n"}
{"id": "571565", "url": "https://cs.wikipedia.org/wiki?curid=571565", "title": "Kubistický kiosek ve Vrchlického sadech", "text": "Kubistický kiosek ve Vrchlického sadech\n\nKubistický kiosek ve Vrchlického sadech v Praze, v Bolzanově ulici u cesty k hlavnímu nádraží a nedaleko rohu Opletalovy ulice, je dřevěná prodejna tabáku a tiskovin z 20. let 20. století, kterou v rondokubistickém stylu navrhl pravděpodobně architekt Pavel Janák. Autor nejnovější monografie o Janákovi z roku 2011, rakouský kunsthistorik Norbert Kiesling, však tuto stavbu neuvádí, protože ji nenašel v žádném z Janákových seznamů vlastního díla.\n\nV roce 1980 měl být zlikvidován, ale zachránilo ho Pražské středisko státní památkové péče a ochrany přírody. Roku 1981 byl objekt prohlášen kulturní památkou a byl zrekonstruován do původního charakteru. V roce 2008 byl na náklady městské části Praha 1 (165 tisíc Kč) znovu natřen a rekonstruován a dále sloužil původnímu účelu. V listopadu 2017 již ale sloužil jako směnárna. Městská část Praha 1 s tím usnesením své rady vyjádřila nesouhlas a chystá právní kroky. Kiosek byl dále znehodnocen nepovolenou instalací bankomatů, které narušily konstrukci stavby.\n\nPodle Ústředního seznamu kulturních památek ČR byl kiosek pod názvem „kiosek - prodejní stánek“ a s adresou Praha 1, Nové Město, Vrchlického sady, Bolzanova, do seznamu kulturních památek zapsán 3. května 1958 a je evidován pod číslem 44551/1-2040.\n\nJe patrně jediným dochovaným kioskem tohoto typu. Časově a slohově odpovídá i dřevěným domkům, které navrhl Josef Gočár pro kbelské letiště.\n\n\n"}
{"id": "571596", "url": "https://cs.wikipedia.org/wiki?curid=571596", "title": "Pavel Steidl", "text": "Pavel Steidl\n\nPavel Steidl (* 24. červen 1961 Rakovník) je český kytarista.\n\nPavel Steidl se narodil v Rakovníku. Na kytaru začal hrát v osmi letech a jeho prvním učitelem byl jeho bratr. Vystudoval pražskou konzervatoř, kde ho učili mimo jiné Milan Zelenka a Arnošt Sádlík. Ve studiu pokračoval na pražské Akademii múzických umění, tam jej vedl uznávaný kytarový virtuos Štěpán Rak. Mimo klasického studia sbíral Pavel Steidl zkušenosti také návštěvami mistrovských tříd, které vedli David Russell a Abel Carlevaro. Další cenné zkušenosti získal účastí v mnoha soutěžích a na řadě hudebních festivalů.\n\nRoku 1982 se stal vítězem soutěže Radio France de Paris. Tento úspěch mu definitivně otevřel cestu k budování mezinárodní kariéry. Koncertoval ve více než třiceti zemích světa (Kanada, Kuba, Španělsko, Polsko, Rakousko, Kostarika, Guatemala, Austrálie, Japonsko, Spojené království, Mexiko a mnoho dalších). Nahrál mnoho skladeb světového repertoáru a českých skladatelů nejen minulosti, ale i 20. století. Pavel Steidl také komponuje a svými skladbami často obohacuje svůj koncertní repertoár. Italský časopis \"Guitart\" zařadil jeho jméno mezi osm nejdůležitějších světových kytaristů roku 2003 a o dva roky později obdržel cenu Classical Guitar Award 2005.\n\nHraje skladby ze svého rozsáhlého repertoáru klasické kytarové hudby od nejstarší až po současné a své vlastní skladby. Vystupuje ve známých koncertních sálech po celém světě a spolupracuje s řadou hudebních vydavatelství. Italský časopis \"Guitart\" jej roku 2003 zařadil mezi osm pozoruhodných kytarových interpretů.\n\n\n\n"}
{"id": "571597", "url": "https://cs.wikipedia.org/wiki?curid=571597", "title": "Gazdík", "text": "Gazdík\n\nPříjmení Gazdík nosí více různých osobností:\n\n"}
{"id": "571598", "url": "https://cs.wikipedia.org/wiki?curid=571598", "title": "Carry trade", "text": "Carry trade\n\nCarry trade je forma investiční strategie. Investor si při ní půjčuje prostředky v zemi s nízkým úrokem a investuje v jiné zemi s vyšší marží. Obecněji se dá carry trade charakterizovat jako půjčování aktiva, které má malý výnos a investice do jiného, které má výnos vyšší. Základní typy carry trades jsou úrokové a měnové.\n\nCarry trades využívá rozdílu úrokové míry aktiv. Mezi investory jde o oblíbenou strategii především kvůli vysokému výnosu (využije-li se např. pákový efekt). S tím se pohybuje také velká rizikovost kvůli vysoké citlivosti na směnný kurz. Na oblibě strategii také přidává fakt, že vzhledem ke své jednoduchosti je opravdu efektivní. \n\nCarry označuje výnos, případně náklady spojené s držbou aktiva (náklady označujeme jako cost of carry). Např. fyzická aktiva mohou být negativní vzhledem k nákladům na úschovu a údržbu, ovšem pozitivní vzhledem k budoucímu zisku (např. uschování starožitností stojí peníze, ale v budoucnu na nich vyděláme, příp. na stokorunové bance vyděláváme úrok, na bankovce v peněžence ztrácíme kvůli inflaci). Principem strategie je vypůjčit si aktivum s nízkým carry a investovat do aktiva s carry vysokým. \n\nProblém s carry trades je především jejich náchylnost vůči volatilitě a kolísání trhu. Největší riziko je posílení (apreciace) měny, ve které má investor vypůjčené prostředky. Navzdory tomu patří mezi investory ke strategiím, které jsou veskrze oblíbené a výnosné. Výnosnost carry trades také závisí na brokerovi, se kterým investor spolupracuje. \n\nCarry trades se dělí na dva druhy. Jedná se o úrokové a měnové. \n\nPrincip úrokových carry trades spočívá v půjčení levného aktiva a dalším rozpůjčování s vysokým úrokem. Na tomto principu jsou založeny například komerční banky. Půjčují si levné peníze (např. tzv. overnight půjčky, tj. půjčky vedené přes noc) a dále je půjčují koncovým spotřebitelům, ovšem s mnohem vyšším úrokem. Banky si většinou půjčují krátkodobě, ale zápůjčky, které samy poskytují, mají charakter dlouhodobý. Hlavní podmínkou fungování je tedy samozřejmě fakt, že dlouhodobé půjčky nesou vyšší výnos, než krátkodobé. \n\nDojde-li k inverzi výnosové křivky nebo růstu krátkodobých úrokových měr, banka se dostává do likvidního problému, neboť nestačí splácet svůj vlastní krátkodobý úvěr. \n\nV případě měnových carry trades si investor půjčuje měnu, která nabízí aktiva s nízkým úrokem, a investuje do měny, která poskytuje aktiva přinášející vysoký výnos. Aktuálně bychom mohli například mluvit o situaci, kdy si investor půjčí americké dolary a směňuje je za koruny. Dalším oblíbeným způsobem bylo půjčení prostředků v Japonsku a investování v USA. V takovém případě, kdyby např. americký dolar ztratil vůči jenu hodnotu, by investor prodělal. Tento způsob ovšem ztratil na oblibě v roce 2008 právě kvůli prudké apreciaci japonské jenu. \n\nVýnos investora vyjadřuje tzv. IRD (rozdíl úrokové míry). \n\n"}
{"id": "571599", "url": "https://cs.wikipedia.org/wiki?curid=571599", "title": "Petr Gazdík", "text": "Petr Gazdík\n\nJméno a příjmení Petr Gazdík nosí více osobností:\n\n\n"}
{"id": "571601", "url": "https://cs.wikipedia.org/wiki?curid=571601", "title": "Západopahárské jazyky", "text": "Západopahárské jazyky\n\nZápadopahárské jazyky tvoří podskupinu pahárských jazyků. Mluví se jimi na jižní straně Himálaje od indického Uttarákhandu přes Himáčalpradéš, Džammú a Kašmír až po Pákistán. Hornatý kraj ale přeje velkému množství mluvených dialektů, které plynule přecházejí jeden do druhého, a to v rámci celé pahárské skupiny. V různých zdrojích mohou být některé dialekty popisovány jako další samostatné jazyky. Současně jsou jednotlivé pahárské dialekty částečně vzájemně srozumitelné s jazyky přilehlých nižších poloh, zejména s paňdžábštinou, rádžasthánštinou a hindštinou resp. urdštinou. Jednotná spisovná forma západopahárským jazykům chybí.\n\nK významnějším jazykům této skupiny patří kašmírské dógrí \"(dogrī, dogarština).\"\n\nPahárské dialekty v Indii (a zejména v Himáčalpradéši) bývají často také označovány společným termínem pahárština (पहाड़ी, \"pahāṛī,\" v překladu „horský jazyk“).\n\nEthnologue rozlišuje následující západopahárské jazyky s celkovým počtem mluvčích (zjištěným při různých sčítáních v rozmezí 16 let od roku 1991 do roku 2007) přes 7 miliónů:\n\nZdroj: Himachali Forum\n\n"}
{"id": "571603", "url": "https://cs.wikipedia.org/wiki?curid=571603", "title": "Good Times, Bad Times... Ten Years of Godsmack", "text": "Good Times, Bad Times... Ten Years of Godsmack\n\nGood Times, Bad Times... Ten Years of Godsmack je album s největšími hity od americké heavy metalové kapely Godsmack, vydané 4. prosince 2007. Ačkoliv jsou na nahrávce skoro všechny singly od skupiny, v kompilaci nenajdete „Bad Magick“ z desky \"Awake\". CD také obsahuje akustické vystoupení Godsmack v Las Vegas (House of Blues).\n\n\"Good Times, Bad Times... Ten Years of Godsmack\" okupovalo 35. místo Billboard 200 s více jak 40 000 prodanými kusy v prvním týdnu.\n\nVšechny písně napsány Sully Ernou, kromě těch, za nimiž je napsaná poznámka.\n\n\nPřídavek:\n\nAlbum - Billboard (Severní Amerika)\nSingly - Billboard (Severní Amerika)\n"}
{"id": "571618", "url": "https://cs.wikipedia.org/wiki?curid=571618", "title": "Lajblík", "text": "Lajblík\n\nLajblík (také \"lajb, lajbl\" nebo \"lajbík\") je krátký kabátek (vesta) z černého sukna nebo sametu. Rukávy jsou vysoko nabrané nad ramena a směrem k zápěstí se zužují. Kolem kulatého výstřihu je límec vybíhající vzadu do špice. Celý lajblík je lemovaný červeným sukénkem. Takovýto lajblík býval součástí dámského i pánského kroje v 19. století. V dnešní době ženský noční kabátek bývá nazýván též lajblík právě díky střihové podobě s lajblíkem z 19. století.\n\nDalším významem slova \"lajblík\" je živůtek.\n"}
{"id": "571622", "url": "https://cs.wikipedia.org/wiki?curid=571622", "title": "Sully Erna", "text": "Sully Erna\n\nSalvatore Paul „Sully\" Erna (* 7. února 1968, Lawrence, Massachusetts, Spojené státy americké) je americký zpěvák-skladatel heavy metalové kapely Godsmack. Erna umí hrát na bicí, elektrickou kytaru, harmoniku a klávesy, přičemž všechno toto umění převádí jak na studiových albech, tak při živých vystoupeních. Má dceru s jménem Skylar Brooke Erna a starší sestru Mariu. Napsal autobiografickou knihu \"The Paths We Choose\", na které popisuje svůj život od narození, až ke vzniku Godsmack. 4. května 2009 Erna oznámil zhotovení svého sólového studiového alba s názvem \"Avalon\" a jako datum vydání bylo označeno 14. září 2010.\n\nSully Erna byl v anketě časopisu Hit Parade, \"Heavy Metal's All-Time Top 100 Vocalists\" (Top 100 metalových zpěváků), zvolen na 47. místo.\n"}
{"id": "571635", "url": "https://cs.wikipedia.org/wiki?curid=571635", "title": "Scandinavian Airlines", "text": "Scandinavian Airlines\n\nScandinavian Airlines (neboli SAS, dříve nazývaný Scandinavian Airlines System) je národní letecký dopravce Dánska, Norska a Švédska a druhá největší aerolinie Skandinávie podle přepravených pasažérů (po Norwegian). Jsou součástí SAS Group, má základny na letištích v Kodani, Oslu a Stockholmu–Arlanda. Sídlí ve městě Solna blízko Stockholmu ve Švédsku. V květnu 2017 létala tato společnost do 119 destinací.\n\nSpolečnost byla založena v roce 1946 sloučením národních dopravců Dánska, Norska a Švédska. Po založení byla společnost rozdělena na SAS Danmark (28,6 %), SAS Norge (28,6 %) a SAS Sverige (42,8 %).\n\nV roce 1954 se staly prvními aeroliniemi operující transpolarní trasu. Jednalo se o let přes Grónsko a Winnipeg v Kanadě do Los Angeles. Díky tarifní struktuře, která nabízela přípoje zdarma do Evropských destinací se SAS stal oblíbenou aerolinií amerických turistů v 50. letech. V pozdějších letech začal SAS také operovat transpolární trasu do Japonska přes Grónsko a Aljašku.\n\nOd roku 1959 provozuje na svých linkách proudová letadla a od roku 1971 měl SAS ve svém flotile Boeing 747.\n\nSAS postupně navyšoval svou kontrolu nad domácími trhy ve všech třech zemích získáváním podílů v místních aeroliniích. V roce 1989 získal SAS 15,4 % ve společnosti Texas Air Corporation – mateřské společnosti Continental Airlines. Tento podíl byl později prodán. V roce 2004 SAS koupil 94% podíl ve společnosti Spanair. V roce 2007 oznámil záměr prodat tento podíl, v roce 2012 Spanair zanikl. SAS vlastnily podíl také v airBaltic či BMI Regional, ty ale prodaly v rámci úsporných opatření.\n\nV roce 2013 byly SAS poprvé od roku 2007 výdělečné.\n\nV květnu 2017 dopravce SAS provozoval následující letouny průměrného stáří 11 let.\n\n\n\n\n\n\n\n\n\n\n"}
{"id": "571638", "url": "https://cs.wikipedia.org/wiki?curid=571638", "title": "Kubice", "text": "Kubice\n\nKubice může být:\n\n\n"}
{"id": "571643", "url": "https://cs.wikipedia.org/wiki?curid=571643", "title": "Říčka (vodní tok)", "text": "Říčka (vodní tok)\n\nŘíčka je přirozený vodní tok, velikostně přechod mezi řekou a potokem. Mívá obvykle menší délku, rozlohu povodí a průtok než řeka a větší tyto parametry než potok. Plocha povodí obvykle dosahuje 100 až 150 km². Typickým příkladem říčky v Čechách je například Sázavka, nebo Vrchlice. Na Moravě Cezava nebo Ponávka, ve Slezsku Porubka, v Lužici Klášterní voda.\n\n"}
{"id": "571653", "url": "https://cs.wikipedia.org/wiki?curid=571653", "title": "Jerzy Stefan Stawiński", "text": "Jerzy Stefan Stawiński\n\nJerzy Stefan Stawiński (1. července 1921, Zakręt – 12. června 2010, Varšava) byl polský prozaik, filmový scenárista a režisér.\n\nSvé první scénáře napsal polovině 50. let 20. století pro režiséry Andrzeje Munka a Andrzeje Wajdu. Je autorem předloh k filmům \"Člověk na kolejnicích\" (Czlowiek na torze, 1957), \"Eroica\" (1957), Kanály (Kanały, 1957) nebo \"Křižáci\" (1960).\n\n"}
{"id": "571656", "url": "https://cs.wikipedia.org/wiki?curid=571656", "title": "Azospermie", "text": "Azospermie\n\nAzospermie (správněji \"azoospermie\") je stav označující nedostatek až nepřítomnost živých spermií v semenu. Termín pochází z řečtiny.\nAzospermie může být způsobena více faktory, ale nejznámější je pravděpodobně Klinefelterův syndrom. Jedinec trpící azospermií je neplodný, ovšem je možné využít metod asistované reprodukce (IVF nebo GIFT).\n"}
{"id": "571660", "url": "https://cs.wikipedia.org/wiki?curid=571660", "title": "Jaroslav Krupka", "text": "Jaroslav Krupka\n\nJméno Jaroslav Krupka má více známých nositelů:\n\n"}
{"id": "571661", "url": "https://cs.wikipedia.org/wiki?curid=571661", "title": "I Stand Alone (píseň)", "text": "I Stand Alone (píseň)\n\nI Stand Alone je singl od americké heavy metalové kapely Godsmack. Píseň byl určená pro soundtrack k filmu Král Škorpion, ovšem zaujala místo na připravované desce \"Faceless\" z roku 2003.\n\n„I Stand Alone\" se umístil na 1. místě americké hitparádě \"Mainstream Rock\" a 20. místě \"Modern Rock\". Ve Spojených státech je singl certifikován jako zlatý, díky více jak 500 000 prodaným kusům. Videoklip k písni ukazuje scény ze zmíněného filmu a samozřejmě členy skupiny.\n\nSong se objevil ve hrách \"\" a \"Rock Band\". „I Stand Alone\" obdržel dvě nominace Grammy (za rok 2002), a to pro Best Rock Song (nejlepší rockovou píseň) a Best Hard Rock Performance (nejlepší hard rockové provedení).\n"}
{"id": "571662", "url": "https://cs.wikipedia.org/wiki?curid=571662", "title": "Nokia 6510", "text": "Nokia 6510\n\nNokia 6510 je mobilní telefon od společnosti Nokia. Byl představen v listopadu roku 2001.\n\nTelefon nabízí funkce jako čas, datum, budík, stopky, minutka, kalkulačka, WAP, SIM Toolkit, hlasové vytáčení, kalendář, profily vyzvánění, filtrování hovorů, přiřazení vlastního zvonění kontaktům, vícepoložkový seznam, datové přenosy, hardwarový modem, infračervený port, synchronizace s PC, automatické zamykání klávesnice, GPRS, HSCSD, vícepoložkový seznam, hlasový záznamník, hry. FM rádio lze poslouchat klasickými sluchátky s konektorem 2,5 mm.\n\nPaměť: 500 pro jména, 100-500 pro poznámky v kalendáři, 30 úkolů, 150 míst pro SMS\nZvonění: 35 + 5 vlastních, vibrace \n\n\n"}
{"id": "571668", "url": "https://cs.wikipedia.org/wiki?curid=571668", "title": "Benny", "text": "Benny\n\nBenny, též Benny/29A, vlastním jménem Marek Střihavka (* 24. března 1982 Brno), je český programátor, který je známý zejména psaním počítačových virů v rámci mezinárodní skupiny 29A. Po svém odchodu z této skupiny v roce 2003 přešel do ZONER software, kde pracoval jako hlavní vývojář antivirového programu Zoner AntiVirus. Kromě toho od roku 2012 pracuje jako vývojář v Safetica Technologies. Na konci roku 2004 se dostal do povědomí veřejnosti, když se stal podezřelým z napsání červu SQL Slammer a při následném policejním zátahu mu byla zabavena výpočetní technika.\n\nBenny začal s programováním ve svých 13 letech v jazyce Pascal, krátce nato se dostal k C, C++ a assembleru, ve kterém později napsal většinu svých virů. Na rozdíl od jeho vrstevníků ho více bavilo programovat a experimentovat se systémem než hrát počítačové hry. Samostudium ho později dovedlo do skupiny 29A, kde publikoval své výtvory. Má středoškolské vzdělání v oboru informačních technologií a je hlavním autorem antivirového programu Zoner AntiVirus. Kromě programování se zabývá i psaním, v roce 2001 sepsal knihu o internetové bezpečnosti \"Vaše bezpečnost a anonymita na Internetu\". Podílel se také na překladu knih \"Hacking — umění exploitace\" a \"Počítačové viry — analýza útoku a obrana\".\n\nV rámci skupiny 29A, ve které působil v letech 1999 až 2003, se dostal k psaní počítačových virů a publikování článků o počítačové bezpečnosti. Mezi jeho nejznámější výtvory patří první virus pro platformu .NET, první virus využívající NTFS Alternative Data\nStreams, první virus běžící zároveň na Windows a Linuxu, první vícevláknový virus a virus inspirovaný genetickými algoritmy. Je také spoluautorem viru \"Inta\" (\"Installer\"), což je první virus napsaný pro Windows 2000, jenž byl zveřejněn měsíc před oficiálním vydáním tohoto operačního systému. Své výtvory nikdy nešířil, účelem této skupiny byl technologický pokrok a hledání bezpečnostních rizik. Skupina často informovala vývojáře zasaženého softwaru a antivirové společnosti několik měsíců před zveřejněním svého kódu.\n\nPo odchodu ze skupiny 29A na začátku roku 2003 se Benny o psaní virů přestal zajímat a o rok později přijal pozici v softwarové firmě ZONER software, což bylo označováno za kontroverzní krok. Přestože se Benny téměř dva roky psaním virů nezabýval, byl u něj dne 25. listopadu 2004 proveden policejní zátah, při němž byl zabaven jeho osobní počítač a programové vybavení. Bylo tak učiněno z důvodů podezření z autorství červu SQL Slammer, které však nikdy nebylo prokázáno. Týden po policejním zásahu televize Nova odvysílala reportáž, jež byla kritizována několika českými blogery pro její zaujatost. Autor reportáže Ivan Břešťák v ní protagonistu označoval jako \"Kabrňák Benny\".\n\n"}
{"id": "571671", "url": "https://cs.wikipedia.org/wiki?curid=571671", "title": "Java Message Service", "text": "Java Message Service\n\nJava Messaging Services se řadí do skupiny Message Oriented Middleware (dále MOM), jiným názvem také Enterprise Messaging System. MOM produkty se staly nedílnou součástí firemního software pro zajištění integrace aplikací. Umožňují různým byznys komponentám fungovat dohromady a tvořit tak ucelený, spolehlivý a pružný systém. Přestože se často jedná o naprosto odlišné komponenty, tak díky prostředníkovi (MOM) mohou tyto aplikace spolu komunikovat prostřednictvím zpráv. Jedním z možných řešení je právě JMS, které poskytuje kompletní API pro vývojáře a poskytuje tím možnost, jak psát programy v Javě, které dokáží vytvářet, posílat, přijímat a číst zprávy posílané mezi aplikacemi. Soubor rozhraní a přidružené logiky definuje jak v rámci JMS přistupuje klient k prostředkům MOM. Cílem JMS je poskytnout co nejvíce konceptů a rozhraní v takové podobě, aby se minimalizoval počet konceptů, které musí programátor Javy umět, aby mohl pracovat s MOM a zprávami. Programátor se díky JMS nemusí starat o technické pozadí za koloběhem zpráv.\n\nJMS není emailové API, přestože funguje na podobném principu. Základem komunikace mezi klienty v rámci JMS jsou asynchronně posílané zprávy (požadavky, události, odpovědi atd.). Tyto zprávy jsou vytvářeny a užívány aplikacemi a obsahují informace, díky kterým tyto aplikace fungují, nastavují se a koordinují svou činnost v rámci celku. Emaily jsou posílány také mezi klienty, ale výsledným cílem je uživatel – člověk.\n\nV oblasti MOM se běžně používají dva modely a to peer-to-peer (také point-to-point, dále P2P) a publish-subscribe (dále PS). Tyto dva modely se liší nejen počtem poskytovatelů a odběratelů zpráv, ale také způsobem jakým si odběratelé své zprávy vyzvedávají a jakým způsobem jsou zprávy publikovány. JMS dokáže pokrýt funkcionalitu obou modelů.\n\nP2P je založen na frontách. Každá zpráva je přiřazena do určité fronty a klienti získávají z těchto front své zprávy. Není však přesně určeno kdy si klient má zprávu vyzvednout, třeba může nastat i případ, že si ji vůbec nevyzvedne. Tedy se v jedné frontě hromadí zprávy a mnoho uživatelů si je vyzvedává (one-to-many).\n\nOproti tomu PS model přiřazuje své zprávy určitému uzlu v kontextové hierarchii, ke kterému se odběratelé i publikovatelé přihlašují a odhlašují v průběhu doby trvání (many-to-many). Systém se stará o doručení zpráv od různých publikovatelů k mnoha různým odběratelům a systém také zajišťuje kdy a jak se zpráva odběrateli doručí.\n\nProvider je entita, která implementuje MOM pro příslušný systém či aplikace. Provider může být implementován tak, jak ho definuje JMS (tedy Java implementace) a nebo je za providera považován adaptér na non-Java MOM, tedy lze zajistit i kompatibilitu Java aplikací s non-Java providerem.\n\nMessages jsou hlavní podstatou MOM, tedy zprávy, kterými se zabývá provider a následně poskytovatel i konzument. Samotný JMS definuje soubor rozhraní pro zprávy, takže programátoři pracují s konzistentním API a můžou vytvářet a posílat zprávy nezávisle na druhu providera.\n\nDomains(také Destinations) jsou buď point-to-point nebo publish-subscribe. Tyto domény byly vytvořeny jako reflexe dvou základních modelů MOM. JMS definuje různá rozhraní pro každou doménu a tím sice obtížně, ale přesto umožňuje propojení i různých modelů MOM najednou. Pro použití JMS není potřeba mít implementovány obě domény, stačí pouze jedna.\n\nJMS neobsahuje:\n\nJMS a Java API:\n\nTypicky se JMS aplikace skládá z několika částí: JMS Clients, Non-JMS Clients, Messages, JMS Provider, Administered Objects.\n\nPopis objektů JMS:\n\nSouběžný přístup k objektům je v rámci JMS podporován pouze pro Destination, ConnectionFactory a Connection, tedy pro ty objekty, které přirozeně musí obsluhovat mnoho přístupů současně. Ostatní objekty jsou navrženy pro použití jen jedním logickým vláknem v určený čas. V případě Session je toto omezení uplatněno hlavně proto, že je velmi těžké implementovat mnohovláknové transakce a přineslo by to více škody než užitku. Pro složitější aplikace, které potřebují tuto funkcionalitu, je možné použít více Session najednou.\n\nProstředkem komunikace v messaging systémech jsou samozřejmě zprávy a v mnoha messaging systémech se forma i obsah zpráv dost liší. JMS poskytuje způsoby jak jednotně přistupovat ke zprávám a tedy jakou mají mít formu a druhy obsahu. Zpráva v JMS se skládá ze tří částí:\n\nTakto se označují zprávy, které obsahují jednoduchý String a předpokládá se pouze posílání textu. Téměř ideální pro posílání zpráv pomocí XML, což je v podstatě pouhý text.\n\nPoužívá se typ objektu TextMessage a s pomocí Session se vytvoří skrze createMessage(). Na vytvořené zprávě pak stačí zavolat metodu setText() do které se předá příslušný String. Dále už je zpráva hotova a může být předána messaging systému.\n\nTyto zprávy slouží k posílání entit typu Object, ale pouze serializovatelných. JMS umožňuje posílat i Collection objekt (např. List, Set), tedy soubor více serializovatelných objektů v jedné zprávě.\n\nPoužívá se pro to typ objektu ObjectMessage a na Session je třeba zavolat metodu createObjectMessage(). Před odesláním je už jen třeba pomocí metody setObject(), zavolané na vytvořené ObjectMessage zprávě, nastavit požadovaný objekt k odeslání. Následně lze zprávu předat messaging systému.\n\nPodstatou komunikace v MOM je asynchronní zpracování a posílání dat či informací mezi různými komponentami ve formě zpráv. Nejde ale pouze o textové řetězce, jak by napovídal název zpráva, ale lze posílat i celé objekty různých typů a také i kolekce objektů.\n\nPříkladem použití asynchronních zpráv je komunikace mezi aplikacemi, sloužící k vytváření návrhů smluv. Tedy pracovník vytvoří smlouvu, připraví podklady a odešle ji ke schválení (tedy je publikovatelem – publisher). Technologicky se odešle v systému objekt Smlouva s určitými parametry ve zprávě typu ObjectMessage. Zde přichází ke slovu JMS a dle použitého modelu se Provider postará o doručení, publikování atd. O několik dní později, na jiném pracovišti, klidně i v jiném státě, si pracovník odpovědný za schvalování smluv příslušný návrh vyzvedne (jako odběratel – subscriber). Po schválení se ještě může nastavit jako další odběratel příslušný nadřízený kontroly kvality práce. Výsledkem je, že se zpráva (Smlouva) dostane na místo určení a i kdyby se původní místo odeslání odpojilo od sítě či internetu, tak stále, pokud bude provider v pořádku fungovat, je ta zpráva k dispozici.\n\n"}
{"id": "571676", "url": "https://cs.wikipedia.org/wiki?curid=571676", "title": "Tony Martin (zpěvák)", "text": "Tony Martin (zpěvák)\n\nAnthony Philip Harford (* 19. dubna 1957) je rockový zpěvák, který se stal známým svým působením ve skupině Black Sabbath mezi roky 1987 a 1991 a 1993 až 1997. Po Ozzym vydržel se skupinou druhou nejdelší dobu jako zpěvák. Po odchodu od Black Sabbath se zapojoval do různých projektů (např. Tony Martin Band, M3, The Alliance, Misha Calvin, The Cage, Giuntini Project II, album \"Psychofantasy\" kapely Phenomena).\n\nNavzdory tomu, že vystupuje jako vokalista, je také multiinstrumentalistou a v jednom rozhovoru tvrdil, že umí hrát na kytaru, baskytaru, bicí, housle, klávesy, harmoniku, dudy, a Panovu flétnu. To dokázal i na svém albu z roku 2005 (\"Scream\"), kde zpíval, hrál na baskytaru, bicí, housle a nahrál i dodatečné kytarové party.\n\nStudiovky:\n\nKoncertní alba:\nKompilace:\n\n\n\n\n\n\n\n\n"}
{"id": "571682", "url": "https://cs.wikipedia.org/wiki?curid=571682", "title": "Husrav II.", "text": "Husrav II.\n\nHusrav II. (řecky \"Chosroés\", – únor 628), známý jako Husrav Parvéz („Vítěz“; novopersky \"Parvíz\" پرویز), byl perský velkokrál z dynastie Sásánovců panující v letech 590/591–628. V jeho době dosáhla perská říše zenitu moci (ovládla na čas dokonce Sýrii, Egypt a velkou část Malé Asie), stálými válkami ji však král velmi vyčerpal a připravil tak cestu k jejímu pádu ve třicátých a čtyřicátých letech 7. století.\n\nHusrav II. se dostal na trůn po sesazení svého otce Hormizda IV. (590), na němž měl patrně přímou účast, i když hlavní role připadla jeho strýcům Vistámovi a Vindóé. Jeho pozice nebyla tehdy vůbec pevná, po krátké vládě byl sám svržen vojevůdcem Bahrámem Čóvénem a musel uprchnout do Byzance, kde mu císař Maurikios poskytl azyl. S jeho pomocí dobyl trůn roku 591 nazpět, tentokrát definitivně.\n\nCenou za podporu bylo uzavření mírové dohody mezi Byzancí a Persií, v níž Husrav rezignoval na některé sporné oblasti v Mezopotámii, Arménii a Gruzii. Vztahy mezi oběma panovníky se v příštích letech vyvíjely příznivě, což dle byzantských pramenů umocňovala i formální adopce perského krále císařem. Vnitropoliticky vystoupil Husrav proti oběma svým strýcům, možným konkurentům v boji o moc, z nichž Vindóého se mu podařilo odstranit. Vistám, tehdejší správce Chorásánu, se pod tlakem uchýlil ke vzpouře a několik let vládl na východě říše zcela nezávisle (razil i vlastní mince). Teprve kolem roku 600 byl i on zavražděn.\n\nZ náboženského hlediska se choval Husrav smířlivě vůči křesťanům, ještě v 5. století často pronásledovaným, což mu vyneslo nemilost u zarathuštrovského kněžstva. Křesťanskou víru vyznávaly jak jeho oblíbené manželky byzantinská princezna Marie a Arménka jménem Širín (jejího syna Mardánšáha chtěl prý dokonce jmenovat následníkem), tak i správce financí Jazdín a mnozí další činitelé. Zdá se, že král pod různými vlivy osciloval mezi podporou monofyzitismu a nestoriánství, ačkoli jinak zůstával věrný tradičnímu zarathuštrismu.\nHusrav proslul jako podporovatel umění a hudby, labužník i sběratel uměleckých předmětů a kuriozit, mezi nimiž byly i mechanické přístroje včetně orloje. Na jeho dvoře působil legendární minstrel Bárbad. Husravova vášnivá láska k arménské princezně Šírén inspirovala řadu umělců a básníků, včetně Firdaúsího a Nizámího, ale také hudební skladatele a malíře perských miniatur.\n\nSvržení a poprava císaře Maurikia roku 602 v Konstantinopoli ukončila desetiletí míru mezi perskou a byzantskou říší. Vůči novému císaři Fokovi vystupoval Husrav jako Maurikiův mstitel a podle jednoho pramene prý nosil jistou dobu i smuteční šat a veřejně svého dobrodince oplakával. Ihned také zahájil vojenské operace, v první fázi zaměřené hlavně proti Mezopotámii. Do roku 605 dobyl na Byzantincích pohraniční města Edessu, Amidu, Mardin a Aleppo (Berroiu), o něž se sváděly boje již od 3. století.\n\nZhruba v téže době připojil král těsněji ke své říši vazalský lachmovský stát a jeho vládce an-Nu‘mána III. dal usmrtit. Do oblasti, která dosud tvořila nárazníkové pásmo při hranicích Mezopotámie (především vůči kočovným arabským kmenům), byl dosazen sásánovský místodržitel. V roce 604 došlo u Dhú Káru k prvnímu měření sil mezi Peršany a Araby, které skončilo perskou porážkou. Arabové si z něho odnesli ponaučení, že s Peršany lze nejen bojovat, ale také nad nimi zvítězit, z perského hlediska šlo zatím jen o epizodu.\n\nV říjnu 610 byl v byzantské říši sesazen císař Fokas, a přestože jeho nástupce Herakleios nabídl Husravovi mír, válka pokračovala s ještě větší prudkostí než dosud. V krátké době padla do sásánovských rukou Antiochie nad Orontem, Damašek a Tarsos a roku 614 po třítýdenním obléhání dokonce i Jeruzalém, odkud Peršané odvlekli kříž, na němž byl údajně ukřižován Ježíš Kristus. Tisíce křesťanů během bojů zahynuly, kořist z dobytých měst byla nesmírná.\n\nPro Byzanc nastalo jedno z nejhorších období v jejích dlouhých dějinách. Husravovi vojevůdci Šahín a Šahrvaráz obsadili roku 619 Egypt a jejich oddíly postupovaly hornatou Malou Asií směrem ke Konstantinopoli. Byla zde zřetelná tendence připojit okupované provincie natrvalo k sásánovské říši. Císař Herakleios sice usilovně prováděl reformy a konsolidoval vojsko, ale teprve roku 622 byl s to zahájit pomalou protiofenzívu proti unavenému protivníkovi. Ten v mezidobí vyplenil přinejmenším třetinu teritoria říše, aniž by utrpěl výraznější ztráty. V roce 626 ve spojení s Avary obléhal nakrátko samotnou Konstantinopol.\n\nV době zahraničněpolitických úspěchů se Husravův dvůr skvěl dosud nebývalým leskem. Král podporoval umění a vědy a prezentoval se jako pán světa. Avšak ani obrovské příjmy z dobře zorganizovaného daňového systému a prostředky odváděné nově ovládnutými kraji nestačily na financování nákladné vleklé války, jejíž konec byl v nedohlednu. Byzanc, která bojovala o své bytí a nebytí, se postupně vzpamatovala a Husrav se během krátké doby dostal do úzkých. Po několika méně významných porážkách byl v prosinci 627 zcela rozdrcen v bitvě u Ninive, která zvrátila všechno, co na poli válečném do poloviny dvacátých let získal.\n\nNásledné spiknutí předních hodnostářů říše, v němž figuroval i Husravův syn Šéróé, nečekaně lehce ukončilo panování mocného krále. Šéróé se jako Kavád II. stal novým vladařem, zatímco Husrav byl pár dní po svém svržení v zinscenovaném soudním procesu odsouzen a ve vězení zavražděn. Údajně jej sťal jeden z dvořanů jménem Mihr Hormizd, jehož otce o několik let dříve Husrav nechal z malicherného důvodu zmrzačit. Kavád II. otce veřejně oplakával a uspořádal mu velkolepé pohřební obřady, zatímco Mihr Hormizd byl popraven. Poté Kavád II. uzavřel s Byzantinci mír.\n\nAčkoli Husravovo panování skončilo katastrofou a oslabená monarchie již za několik let podlehla muslimské expanzi z Arábie, byla postava krále v perském prostředí populární po celý středověk. Četní básníci mu věnovali svá epická díla a skladby, přičemž nejznámější je patrně Nizámího dílo \"Chosrau a Širín\" (o Husravově lásce ke křesťanské dívce). Prameny většinou zdůrazňují královy despotické sklony, i když například Tabarí vyzdvihuje i pozitivní stránky jeho osobnosti. Během evropské renesance se tematika Husravova boje s císařem Herakleiem dostala do západního umění, jak o tom svědčí fresky Piera della Francesky v Arezzu.\n\n\n"}
{"id": "571687", "url": "https://cs.wikipedia.org/wiki?curid=571687", "title": "Rabčice", "text": "Rabčice\n\nRabčice jsou obec na Slovensku v okrese Námestovo.\n\nPrvní písemná zmínka pochází z roku 1616, vznikla však již před rokem 1612. Název obce vznikl podle sousední Rabči. První obyvatelé Rabčic se jmenovali: Ramža, Krupa a Straka. Roku 1656 byl postaven malý dřevěný kostelík. Ve stejném roce byla založena i škola. Dále se pokračovalo výstavbou fary. Současný římskokatolický kostel Všech svatých byl postaven roku 1816.\n\n\n\n"}
{"id": "571690", "url": "https://cs.wikipedia.org/wiki?curid=571690", "title": "Jaromír Soukup", "text": "Jaromír Soukup\n\nJaromír Soukup (* 22. února 1969 Mariánské Lázně) je český podnikatel, miliardář, mediální magnát, moderátor a politický aktivista.\n\nV roce 1993 absolvoval Právnickou fakultu Univerzity Karlovy v Praze. \n\nV roce 1991 Soukup založil mediální agenturu Médea, které je majoritním vlastníkem. Ta vlastní v Česku a na Slovensku řadu dceřiných firem zabývajících se poradenstvím, výzkumem trhu nebo působením na veřejnosti (\"Public Relations\", PR). \n\nV roce 2000 založil vydavatelství Empresa Media. \n\nV roce 2012 koupil televizi Barrandov a stal se také jejím generálním ředitelem.\n\nPodle zjištění, která v únoru 2019 publikoval \"Deník N\", měl Soukup přinejmenším v letech 2013 a 2014 ovládat skořápkovou firmu Generra Limited se sídlem v kyperském hlavním městě Nikósie. Přes ni měly protéct stamiliony korun, téměř deset milionů právě k Soukupovi.\n\nV květnu 2019 server \"Aktuálně.cz\" informoval o tom, že nemovitost v pražském Braníku, v níž měl Soukup hlášeno trvalé bydliště a kde sídlilo také jeho politické hnutí List Jaromíra Soukupa, jakož i vydavatelství Empresa Media a mediální agentura Médea, bylo zatíženo zástavou, jíž Soukupova firma J.S.P. ručila bance ČSOB za úvěry v hodnotě přesahující 630 milionů korun, které čerpala agentura Médea.\n\nSoukup svou půjčkou financoval volební kampaň Strany zelených (SZ) pro parlamentní volby v roce 2006 a spoluvytvářel její ekonomický program. Po volbách vyjednával s koaličními partnery část ekonomického programu vlády a následně byl nominován do funkce náměstka ministryně školství mládeže a tělovýchovy Dany Kuchtové v druhé vládě Mirka Topolánka. Po konfliktu s vedením SZ v čele s Martinem Bursíkem financoval volební kampaň Olgy Zubové a její Demokratické strany zelených. \n\nVe volbách do Evropského parlamentu v roce 2009 kandidoval jako člen Demokratické strany zelených (DSZ) na 9. místě kandidátky této strany, ale neuspěl. DSZ získala pouze 0,62 % hlasů.\n\nV roce 2010 v době předvolební kampaně nepřímo podporoval stranu Věci veřejné výhodnými cenami propagace a inzertních ploch a jeho firmy této straně poskytovaly i analytické a PR služby. V červenci 2012 ohlásil Jan Fischer při oficiálním zahájení své předvolební kampaně, že mezi jeho podporovatele patří i Soukup.\n\nV lednu 2019 oznámil v rámci pořadu \"Moje zprávy\", že zakládá politickou stranu List Jaromíra Soukupa. Krátce poté, v dubnu 2019, na TV Barrandov uvedl, že chce kandidovat v prezidentských volbách 2023. Nicméně v prosinci 2019 rozhodla Vláda ČR, že předloží Nejvyššímu správnímu soudu ČR podnět na zrušení hnutí, jelikož v zákonné šestiměsíční lhůtě nestihlo ustanovit potřebné orgány.\n\nV televizi Barrandov začal v roce 2017 moderovat pravidelné rozhovory s prezidentem Milošem Zemanem v pořadu \"Týden s prezidentem Jaromíra Soukupa\", talkshow \"Instinkty Jaromíra Soukupa\", diskusní pořad \"Duel Jaromíra Soukupa\" a posléze i \"Arénu Jaromíra Soukupa\", \"Kauzy Jaromíra Soukupa\", \"Týden podle Jaromíra Soukupa\", \"Interview Jaromíra Soukupa\" (dříve \"Jak dopadly Kauzy Jaromíra Soukupa\") a \"Jaromír Soukup LIVE\". \n\nV lednu 2018 mu byla v rámci cen Trilobit udělena zvláštní negativní cena Zlatý citrón 2018 se zdůvodněním: \"za neuvěřitelné konferování „diskusních“ pořadů v TV Barrandov, které jsou bizarním koktejlem diletantství a účelového politického aktivismu\". \n\nOd října 2018 k jeho kontroverzním dílům přibyl i další pořad, který sám moderuje, s názvem \"Moje zprávy\". V prosinci 2018 pak byl ohlášen již 11. jím moderovaný pořad: \"Moje zprávy plus\". Kromě toho moderuje i zvláštní vydání dalších pořadů TV Barrandov, jako např. \"Jaromír Soukup LIVE - Krimi speciál\" a nebo speciální silvestrovský večer pod názvem \"Barrandovský Silvestr\".\n\nPo několika dílech pořadu \"Kauzy Jaromíra Soukupa\" na jaře 2018, kde Soukup popisoval hospodaření České televize (ČT) včetně údajného propojení různých osob, se zvedla velká vlna otázek na ČT. Mnoho Soukupových výroků na adresu České televize bylo dle vyjádření ČT nepravdivých nebo manipulativních a televize je průběžně vyvracela na svém twitterovém účtu a prostřednictvím článku na svých stránkách a v pdf dokumentu, poté se rozhodla celou záležitost řešit právní cestou. Po silných prohlášeních obou ředitelů pozvali Jaromíra Soukupa na diskusi do ČT. Ten následně reagoval s tím, že se na diskusi nemůže připravit, protože prý ČT stále začerňuje smlouvy s dodavateli na výrobu seriálů, nákup hotových pořadů či sportovního obsahu, ale jakmile ČT tyto smlouvy zveřejní, tak pozvání rád přijme. Po dalších výpadech vůči ČT a jejím pracovníkům, tentokrát v prosincovém pořadu \"Týden podle Jaromíra Soukupa\", Česká televize informovala o rozhodnutí podat trestní oznámení. Zvažovala také podání stížnosti k Radě pro rozhlasové a televizní vysílání. Koncem dubna 2019 Městský soud v Praze přiznal České televizi nárok na omluvu.\n\nRada pro rozhlasové a televizní vysílání (RRTV) kritizovala Soukupovy \"Moje zprávy\" kvůli formátu pořadu, který dle ní nebyl zpravodajský, a v prosinci 2018 zahájila přestupkové řízení kvůli jedné z reportáží. Od ledna 2019 TV Barrandov vrátila do programu i předchůdce \"Mých zpráv\", tedy \"Naše zprávy\", avšak zkrácené a s časem vysílání okolo půlnoci. Podle serveru \"Mediaguru\" tak jde pouze o vyhovění výtkám RRTV. V lednu 2019, poté co Soukup oznámil svůj vstup do politiky založením vlastní strany, někteří politici odmítli nadále účast v jeho diskusních pořadech a televize oznámila, že přestane vysílat čtyři ze Soukupových pořadů: \"Aréna Jaromíra Soukupa\", \"Duel Jaromíra Soukupa\", \"Jaromír Soukup LIVE\" a \"Týden podle Jaromíra Soukupa\". Dne 8. února 2019 naopak začala televize vysílat pořad \"Politický kabaret\", v pořadí 12. pravidelný program se Soukupem.\n\nKoncem dubna 2018 Obvodní soud pro Prahu 1 vydal předběžné opatření, jímž TV Barrandov zakázal vysílat informace o firmě JCDecaux, považované touto společností za nepravdivé. Stalo se tak na základě pořadu \"Moje zprávy\", v němž Soukup měl uvést celou řadu nepravdivých tvrzení. Společnost JCDecaux u soudu požadovala odškodné ve výši 100 milionů korun.\n\nPočátkem května 2019 RRTV udělila televizi pokutu 200 tisíc Kč za reportáž Ryba smrdí od hlavy ze Soukupových \"Mých zpráv\" z 20. listopadu 2018. V srpnu téhož roku Rada rozhodla o další pokutě ve výši 400 tisíc Kč kvůli neobjektivitě a nevyváženosti v pořadu \"Kauzy Jaromíra Soukupa\".\n\nMimo moderování Soukup účinkoval také v seriálu TV Barrandov \"Doktorka Kellerová\" v roli trenéra boxu. Hlavní roli doktorky Kellerové pak ztvárnila jeho tehdejší partnerka Brožová.\n\nOd 9. října 2019 TV Barrandov nasadila do programu v hlavním vysílacím čase seriál \"Premiér\", prezentovaný jako sitcomová politická satira z prostředí vysoké politiky, jehož titulní roli, premiéra Pavla Diviše, ztvárnil sám Jaromír Soukup. Ve fanouškovské databázi ČSFD se záhy po odvysílání prvního dílu ocitl na 9. příčce nejhůře hodnocených seriálů všech dob a již večer následujícího dne po odvysílání prvního dílu dosáhl v žebříčku nechvalného prvenství. Dle filmové a televizní kritičky Mirky Spáčilové „Jaromír Soukup nehraje, protože to neumí, sitcom čili situační komedie to není, jelikož neobsahuje ani situace, ani komiku, a neparoduje politiky, nýbrž bezděčně úkaz jménem Soukup.“ Ve druhém díle seriálu vystupuje Soukup ve dvojroli: kromě titulní postavy premiéra ztvárnil i sám sebe, Jaromíra Soukupa, který moderuje pořad \"Duel Jaromíra Soukupa\", v němž v rozhovoru zpovídá právě předsedu vlády.\n\nJaromír Soukup má z někdejšího manželství syna Lukáše, který se v roce 2015 stal ředitelem akvizice v TV Barrandov. V té době byl také ředitelem společností Media View obchodující s akvizičním obsahem. Od února 2016 byla jeho snoubenkou herečka Kateřina Brožová, která na TV Barrandov vystupuje v seriálech (např. v hlavní roli \"Stop života\" či \"Doktorky Kellerové\"), zábavních pořadech a od roku 2013 moderuje vlastní talk show \"Exkluziv Kateřiny Brožové\". Pár se ale v roce 2018 rozešel.\n\nJaromír Soukup je mimo jiné majitelem profesionálního boxerského týmu \"Médea Boxing Team\", za který sám boxuje.\n"}
{"id": "571704", "url": "https://cs.wikipedia.org/wiki?curid=571704", "title": "Demokratska stranka Slovenije", "text": "Demokratska stranka Slovenije\n\nDemokratická strana Slovinska ('; DS) je slovinská neparlamentní středová politická strana. Strana vznikla v roce 1994, kdy původní Demokratickou stranu (') opustila skupina kolem Dimitrije Rupela, která přešla do Liberální demokracie Slovinska. Zbývající členové DS se rozhodli zůstat v opozici a pokračovat v odkazu Demokratické strany.\n\nDemokratická strana byla založena v říjnu 1991 jako výsledek rozdělení Slovinského demokratického svazu. V květnu 1992 vstoupila strana do koalice Janeze Drnovšeka. Demokratická strana měla ve vládě tři ministry: Igora Bavčara (vnitro), Dimitrije Rupela (zahraniční věci) a Jelko Kacina (informace).\n\nVe volbách v roce 1992 získala strana 5,01 % hlasů a šest mandátů ve Státním shromáždění. V roce 1994 se většina členů strany a tři ze šesti poslanců rozhodli připojit k Liberální demokracii Slovinska. Zbytek členů se rozhodl opětovně založit Demokratickou stranu a pokračovat v politické aktivitě. V roce 1996 strana získala 3,3 % hlasů, což na získání mandátu ve Státním shromáždění nestačilo. V roce 2007 strana podepsala dohodu o spolupráci se Sociálními demokraty.\n\n\n"}
{"id": "571709", "url": "https://cs.wikipedia.org/wiki?curid=571709", "title": "DNA²", "text": "DNA²\n\nDNA² ( D・N・A² ～何処かで失くしたあいつのアイツ～, \"DNA²: Dokokade nakušita aicuno aicu\") je pětidílná japonská sci-fi manga od Masakazu Kacury, která byla později adaptována do patnáctidílné anime série.\n\nJako manga vycházelo \"DNA²\" v časopise \"Šúkan šónen Jump\" v letech 1993 až 1994.\n\nTelevizní anime série byla poprvé vysílána na japonské Nippon Television od 7. října 1994 do 23. prosince téhož roku. Později byla vysílána i na stanici Animax, kde se dočkala i svého anglického dabingu.\n\nTelevizní série byla následována třídílnou OVA z roku 1995, která byla později odvysílána i v televizi. Všech 15 dílů později vyšlo v pětidílné DVD edici.\n\nDžunta Momonari je středoškolský student s neobvyklým problémem. Pokaždé, když uvidí byť jen částečně svlečenou dívku, se mu udělá silně nevolno. Pokud v její přítomnosti zůstane delší dobu, tak se pozvrací. Tento problém mu znemožňuje najít si přítelkyni. Jediná dívka, se kterou je schopen udržovat normální kontakt, je jeho kamarádka z dětství, Ami Kurimoto.\n\nJednoho dne Džuntu osloví neznámá dívka. Ta se mu představí jako Karin Aoi a vypráví mu, že je z budoucnosti, ve které se Japonsko stalo extrémně přelidněné. Jako důvod uvede takzvaného „mega-playboye”: až přespříliš charismatického mladíka, který ve své době oplodnil 100 žen, jejichž děti měli každé dalších 100 dětí.\n\nKarin Džuntovi vysvětlí, že je DNA operátorka. To znamená, že její prací je upravovat DNA lidí kvůli všeobecnému zájmu. Dále mu řekne, že právě on je oním mega-playboyem, a že právě jeho DNA musí upravit, aby vyřešila japonský populační problém. Proto po něm vystřelí kulku, která má upravit jeho DNA tak, aby se oním svůdníkem nikdy nestal.\n\nBohužel pro Karin se ukáže, že zvolila špatnou kulku a ze stydlivého Džunty stvořila mega-playboye právě ona tímto činem. Karin se snaží vše napravit, jenže je tu jeden problém: ani ona sama není imunní proti šarmu mega-playboye…\n\n\n\n"}
{"id": "571712", "url": "https://cs.wikipedia.org/wiki?curid=571712", "title": "Petr Benda (politik)", "text": "Petr Benda (politik)\n\nPetr Benda (* 20. ledna 1971) je český podnikatel a levicový politik. Byl místopředsedou strany LEV 21 a odborný mluvčím pro dopravu a problematiku hospodářsky zaostávajících regionů této strany. Stal se členem Poslanecké sněmovny poté, co se Jiří Šlégr v červnu 2013 rozhodl složit mandát. Mandát poslance mu zanikl v srpnu 2013.\n\nVystudoval střední průmyslovou školu hornickou a v červnu 2009 soukromou vysokou školu Bankovní institut VŠ.\n\nV 90. letech 20. století provozoval v Teplicích diskotéky a nakoupil asi 20 objektů v centru Teplic.\n\nV roce 1994 se stal členem ČSSD a v roce 2002 se stal náměstkem teplického primátora Jaroslava Kubery (ODS). Působil jako poslanecký asistent předsedy ČSSD Jiřího Paroubka a předseda krajské organizace ČSSD v Ústeckém kraji. Později se stal místopředsedou strany Národní socialisté - levice 21. století.\n\nVe volbách do Evropského parlamentu v roce 2014 kandidoval na 3. místě kandidátky strany LEV 21 - Národní socialisté, ale neuspěl. Ve volbách do Evropského parlamentu v květnu 2019 kandidoval jako nestraník na 21. místě kandidátky hnutí PRO Zdraví a Sport, ale nebyl zvolen.\n\nV komunálních volbách v roce 2014 se pokoušel obhájit post zastupitele města Teplice, když kandidoval jako člen LEV 21 na kandidátce subjektu \"Pro sport a zdraví - Teplice\" (tj. Pro sport a zdraví a Strana Zdraví Sportu Prosperity), ale neuspěl. Ve volbách v roce 2018 kandidoval jako nestraník za hnutí PRO Zdraví a Sport na kandidátní listině subjektu \"\"Pro Zdraví a Sport TEPLICE\"\" (tj. hnutí PRO Zdraví a strana Starostové), ale rovněž neuspěl.\n"}
{"id": "571719", "url": "https://cs.wikipedia.org/wiki?curid=571719", "title": "Rafael Márquez", "text": "Rafael Márquez\n\nRafael Márquez Álvarez (* 13. února 1979) je mexický fotbalista hrající za León v nejvyšší mexické lize a Mexickou fotbalovou reprezentaci na postu obránce. Marquez je také znám, že zabírá široké pozice, když je to potřeba.\n\nMárquez strávil více než deset let v Evropě, vyhrál mnoho titulů s týmy AS Monako a FC Barcelona. V roce 2006, se stal prvním mexickým hráčem, který vyhrál Ligu Mistrů, když Barcelona porazila Arsenal.\n\n\n\n"}
{"id": "571725", "url": "https://cs.wikipedia.org/wiki?curid=571725", "title": "Enrico Toselli", "text": "Enrico Toselli\n\nEnrico Toselli (13. března 1883 Florencie - 15. ledna 1926 Florencie) byl italský klavírista a hudební skladatel.\n\nZáklady hudebního vzdělání a hry na klavír získal od své matky Ottavie. Veřejně vystoupil poprvé ve Florencii deseti letech a vyvolal nadšený obdiv. Dále se zdokonaloval u klavíristy a skladatele Giovanni Sgambatiho, který byl žákem Ference Liszta a Giuseppe Martucciho. Ve čtrnácti letech nastartoval oslnivou kariéru koncertního klavíristy v Itálii, hlavních evropských městech a také v Alexandrii a Severní Americe. Později se usadil ve Florencii, kde vyučoval a skládal, mimoto se ještě často objevoval i na pódiu.\n\nZkomponoval řadu písní z nichž nejpopulárnější se stala \"Serenata Op.6 Rimpianto č.1\" známá pod názvem \"Tosseliho serenáda\". Po setkání se spisovatelem Gabrielem D'Annunzio složil symfonickou báseň na motivy jeho slavného románu \"Il fuoco (Oheň)\". Pokusil se i o dramatické útvary, ale opera \"Lea\" ani následující dvě operety: \"La cattiva Francesca\" (1912) a \"La Principessa bizzarra\" (1913), nebyly příliš úspěšné.\n\nI když byl úspěšným skladatelem, skutečného věhlasu se dočkal hlavně díky mezinárodnímu skandálu způsobeného jeho manželstvím s bývalou korunní princeznou saskou, arcivévodkyní Luisou Toskánskou a manželkou Fridricha Augusta III. Saského. Manželství však šťastné nebylo. Rozešli se v roce 1912. Syn Karel Emmanuel Filibert (1908–1969) zůstal u otce a stal se houslistou. Tosseli z tohoto manželství vytěžil velmi úspěšnou knihu vzpomínek: \"Mari d'altesse: 4 ans de mariage avec Louise de Toscane, ex-princesse de Saxe\" (Čtyři roky manželství s Louisou Toskánskou, exprinceznou saskou).\n\nDalší hudební úspěchy se už nedostavily. Znovu se oženil s Pia Santarini Pancerasiovou, žil ve Florencii a ve věku 43let zemřel na rakovinu.\n\n\n\n"}
{"id": "571726", "url": "https://cs.wikipedia.org/wiki?curid=571726", "title": "Western (film)", "text": "Western (film)\n\nFilmový western je tradiční žánr americké kinematografie. Nejklasičtější filmy tohoto žánru vznikly často na podkladě oblíbených děl westernové literatury. Děj filmu se odehrává zpravidla na Divokém západě, to jest na severoamerickém kontinentě v období od 18. do počátku 20. století. Divoký západ však může zastoupit jakékoliv prostředí, které není příliš „civilizované“ a kde jsou mezilidské vztahy určovány jen základními pravidly (právo silnějšího). Hrdinové příběhů proto musí právo nebo přinejmenším svůj ideál spravedlnosti hájit se zbraní v ruce.\n\nAmerický filmový institut (AFI) definuje „western“ jako filmový žánr dějově zasazený na americký Západ, který zobrazuje ducha, zápas a zánik nové Hranice.\n\n\nSpecifickým typem jsou též westernové komedie a parodie, které však bývají přiřazovány k tomu westernovému subžánru, jehož pravidla respektují (či naopak parodují). Český film \"Limonádový Joe\" (1964) by tak patřil nejspíš do kategorie klasického westernu, zatímco \"Malý unavený Joe\" (1972) do spaghetti-westernu (nejen produkcí) a \"Maverick\" (1994) mezi revizionistický western (ačkoliv původní komediální seriál \"Maverick\" z 50. let byl spíše klasickým westernem).\n\n"}
{"id": "571743", "url": "https://cs.wikipedia.org/wiki?curid=571743", "title": "Maintower", "text": "Maintower\n\nMaintower je mrakodrap, nacházející se v německém městě Frankfurt nad Mohanem.\nJe pojmenován podle řeky Main (česky Mohan), která protéká městem. Postaven byl podle návrhu, který vypracoval architekt Peter Schweger. Má 56 nadzemních a 5 podzemních pater a oficiálně uznávanou výšku 200 m (od úrovně ulice po střechu), ale na střeše je ještě upevněn 40 m vysoký vysílač. Ve výšce 198 m se nachází vyhlídkové patro. Výstavba probíhala v letech 1996 - 1999 a slavnostní otevření se konalo 28.1.2000.\n\n\n"}
{"id": "571744", "url": "https://cs.wikipedia.org/wiki?curid=571744", "title": "Stig", "text": "Stig\n\nStig je postava z britského motoristického pořadu \"Top Gear\". Stigovým hlavním úkolem je vždy zajet co nejlepší čas na okruhu v jakémkoliv autě, které je mu předloženo. Jeho osobnost je založena na anonymitě a nikdo přesně neví, co se skrývá pod jeho helmou, či pod jeho závodní kombinézou.\n\nV letech 2002–2003 Perry McCarthy 2003-2010 představován britským závodníkem Benem Collinsem.\n\nStig zatím nikdy nepromluvil, nicméně trio moderátorů Top Gearu, zejména Jeremy Clarkson a Richard Hammond, o něm v každém díle pronese pár zajímavých \"informací\" a celé je to pokaždé zakončeno větou: \n\nDěje se tak vždy při uvádění Stiga na scénu, ovšem tímto je myšleno pouze to, když má Stig s autem zajet kolo na čas na okruhu. Do studia totiž nechodí. Hlášky je třeba brát s nadhledem, jedná se převážně o britský humor a často také o narážky na dění v současné britské společnosti. Český divák proto nemusí pochopit kontext některých vtipů.\n"}
{"id": "571745", "url": "https://cs.wikipedia.org/wiki?curid=571745", "title": "Tanečnice (Moravskoslezské Beskydy)", "text": "Tanečnice (Moravskoslezské Beskydy)\n\nTanečnice je hora v Moravskoslezských Beskydech, 1 km severovýchodně od Pusteven a 4 km jihovýchodně od Trojanovic. Zalesněno smrko-bukovým lesem.\n\nPodle jedné z pověstí dostala hora svůj název podle pohanských obřadů doprovázených divokými tanečními reji. Jiná pověst vypráví o líné Barce, která doma nikdy s ničím nepomohla, jen noc co noc utíkala do lesa a za svitu měsíce tančila. Samotný Radegast se rozhodl ji za její lenost potrestat a proměnil ji v mohutnou horu, jejíž svahy spadají do údolí jako záhyby dívčích sukní.\n\nVrcholová plošina je pokrytá kamennými mužiky. Nejvyšší bod je u stromu s turistickým rozcestníkem, nedaleko vrcholu je geodetický bod.\n\nAsi 600 m západně od hlavního vrcholu se nachází druhý vrchol, pojmenovaný autory projektu \"Tisícovky Čech, Moravy a Slezska\" jako Tanečnice - Z vrchol (1077 m, souřadnice ). Sedlo mezi oběma vrcholy má nadmořskou výšku 1056 m.\n\nOba vrcholy jsou přístupně po červené značce z Pusteven na Čertův mlýn, kterou kopíruje i zimní lyžařská trasa. Západní vrchol je od Pusteven 0,5 km, hlavní vrchol 1 km.\n\n"}
{"id": "571757", "url": "https://cs.wikipedia.org/wiki?curid=571757", "title": "Juan Sebastián Elcano", "text": "Juan Sebastián Elcano\n\nJuan Sebastián Elcano (1476 Getaria v baskické provincii Gipuzkoa, Španělsko - 4. srpna 1526 Tichý oceán) nazývaný též Del Cano nebo De Elcano byl španělský mořeplavec, který se účastnil Magalhãesovy cesty kolem světa a po jeho smrti dovedl coby kapitán výpravu zpět do Španělska.\n\nJeho otec byl Domingo Sebastián Elcano I. a matka Catalina del Puerto. Juan Elcano byl ženatý s Maríi Hernández Dernialde a měli spolu chlapce, který se jmenoval po dědovi Domingo Elcano III.\n\nV roce 1519 se tento baskický mořeplavec účastnil Magalhãesovy první cesty kolem světa, nejprve jako navigátor. Když se ale výpravě dlouho nedařilo najít průplav mezi Atlantským a \"neznámým oceánem\", zakotvila flotila na přezimování v zátoce, kterou nazvali po sv. Julianovi, kde se proti Magalhãesovi (Magellanovi) část posádky, vedená Juanem de Cartagena vzbouřila. Ke vzbouřencům patřil i Elcano. Magalhães vzpouru potlačil, kapitán lodi \"Concepción\" Gaspar de Quesada byl posléze sťat, kapitán lodi \"San Antonio\" Cartagena byl ponechán na pobřeží, když opět vypluli, a kapitán lodi \"Victoria\" Luis de Mendoza byl zabit při znovuzískání lodi. Elcano byl potrestán těžkou prací v okovech, když po sedmi měsících flotila opět vyplula, byl omilostěn a jmenován velitelem lodi \"Concepción\". V závěru výpravy se stal velitelem lodi \"Victoria\", a protože Fernão de Magalhães byl 27. dubna 1521 na Filipínách zabit, převzal velení nad zbytkem výpravy (dvě lodě z původních pěti). Z Filipín plul k severnímu Kalimantanu (do míst, kde se dnes nachází Brunej) a pak k moluckému ostrovu Tidore, kde se mu podařilo koupit náklad koření, přestože ostrovy byly již obsazeny Portugalci. Z Tidore odplul 21. prosince 1521. Jedna loď se vydala zpět do Španělska přes Tichý oceán, ale pro nepříznivé větry se musela vrátit zpět na Tidore. Juan Elcano s poslední lodí \"Victoria\" dokončil plavbu kolem světa směrem západním přes Indický oceán, a aby se vyhnul nepřátelskému střetnutí s Portugalci, pustil se Indickým oceánem daleko na jih, obeplul mys Dobré naděje a přes Kapverdské ostrovy se vrátil do Španělska, kam doplul 9. září 1522. Tím vlastně uskutečnil první cestu kolem světa. Z původních pěti lodí se vrátila jen jedna, z 237 mužů pouze 18, avšak jediný náklad koření bohatě vynahradil náklady na výpravu. Posádku lodí tvořili většinou Španělé a Portugalci, ale i příslušníci jiných národností. Významnou postavou se stal italský dobrodruh Antonio Pigafetta, který si o výpravě vedl záznamy a byl jedním z 18 mužů, kteří se do Španělska navrátili na lodi \"Victoria\" (někteří další muži výpravy se vrátili do Španělska přes portugalské zajetí); díky tomu se nám zachovala podrobná zpráva o průběhu cesty.\n\nFerdinand Magellan omilostil jistě toho správného člověka, protože zvládnutí navigace v úplně neznámých vodách a v labyrintech ostrůvků, na starém kutru s vyčerpanou, vymírající a oprávněně pochybující posádkou bylo jednoznačně nadlidským výkonem, v dějinách mořeplavby nejtěžším a navždy nepřekonatelným. Ke cti tohoto muže ale třeba říci něco neméně obdivuhodné, a sice, že ve století conquistadorů neprolil krev žádného domorodce a ani ho nezotročil.\nJuan Elcano byl po návratu povýšen do šlechtického stavu. Ve svém erbu měl glóbus s mottem \"\"Primus circumdedisti me\" (První jsi mě obeplul)\".\n\nV roce 1525 se účastnil plavby Garcia Jofre de Loaisy k Molukám, opět jako navigátor a velitel jedné z lodí, ale krátce po překročení rovníku v Tichém oceáně zemřel, pravděpodobně na podvýživu.\n\nElcano má spolu s Magellanem zásluhu na prvním obeplutí světa, na stanovení existence světového oceánu i na poznání skutečné velikosti Země a rozsahu Tichého oceánu.\n\n\n"}
{"id": "571765", "url": "https://cs.wikipedia.org/wiki?curid=571765", "title": "Trollhättan", "text": "Trollhättan\n\nTrollhättan je švédské okresní město v oblasti Trollhättans kommun, jedno z důležitých měst provincie Västra Götaland. Leží asi 75 km severně od Göteborgu, hlavního města provincie a druhého největšího města ve Švédsku. Město má přibližně 44 000 obyvatel.\n\nNázev města pravděpodobně pochází ze severských bájí; lidé si mysleli, že v nedaleké řece Göta a vodopádech žijí trollové a ostrůvky v řece jsou jejich kapuce. Název města proto přibližně znamená „trollí kapuce, čapka“.\n\nMěsto bylo založeno na řece Göta poblíž Trollhättanských vodopádů; poprvé je zaznamenáno v listině z roku 1413. Vznikla zde společnost Vattenfall, díky jejíž přitomnosti započal průmyslový rozmach města. V souvislosti s vybudováním vodních elektráren Olidan a Håjum obec získala roku 1916 status města. Ve městě sídlí letečtí výrobci Saab a Volvo Aero.\n"}
{"id": "571766", "url": "https://cs.wikipedia.org/wiki?curid=571766", "title": "Toll", "text": "Toll\n\nToll je gen a protein nalezený u octomilky. Tento gen kontroluje ustavení dorzoventrální osy v embryu octomilky. Dále hraje významnou roli v imunitním systému – kóduje totiž receptor, který reaguje na přítomnost cizorodých molekul. Je to transmembránový signalizační protein typu I, obsahující část LRR doménu bohatou na leucin. Homologem genu Toll u člověka je gen TRAF6. Tento protein také dal název skupině Toll-like receptorů, které se však ale vyskytují u savců včetně člověka.\n\nZa tento objev a další pokroky na poli embryogeneze byli objevitelé Ch. Nüssleinová-Volhardová, Edward B. Lewis a Eric F. Wieschaus oceněni Nobelovou cenou za fyziologii a medicínu. Jméno tomuto genu dal spontánní výkřik jeho objevitelky Ch. Nüsslein-Volhardové, která údajně zvolala „Das war ja toll!“, tedy v překladu „To je super!“.\n"}
{"id": "571767", "url": "https://cs.wikipedia.org/wiki?curid=571767", "title": "Singly na prvním místě v roce 2010 (USA)", "text": "Singly na prvním místě v roce 2010 (USA)\n\nSeznam singlů, které obsadily první místo v Billboard Hot 100 v roce 2010.\n"}
{"id": "571768", "url": "https://cs.wikipedia.org/wiki?curid=571768", "title": "Håjum", "text": "Håjum\n\nVodní elektrárna Håjum je jednou ze dvou vodních elektráren v Trollhättanu ve Švédsku. Je až druhou postavenou, první byla vodní elektrárna Olidan. První dvě turbíny byly dány do provozu v roce 1938 a třetí v roce 1992. První dvě jsou o výkonu 50 MW a třetí o výkonu 70 MW.\n"}
{"id": "571769", "url": "https://cs.wikipedia.org/wiki?curid=571769", "title": "Fukuititan", "text": "Fukuititan\n\nFukuititan („ještěr z Fukui“) je rodem titanosaurního sauropodního dinosaura, žijícího v období spodní křídy (věk barrem, asi před 130 až 125 miliony let) na území dnešního Japonska. Typový druh \"F. nipponensis\" byl popsán paleontology J. Azumou a M. Šibatou v roce 2010 a je jedním z několika rodů neptačích dinosaurů, dosud popsaných z Japonska. Je významným objevem, protože zlepšuje povědomí vědecké veřejnosti o japonských sauropodech a dinosaurech obecně. Tělesné rozměry tohoto sauropoda nelze na základě dostupných fosilních pozůstatků přesněji odhadnout. Mohl však vážit zhruba 10 tun, tedy jako dva sloni afričtí.\n\n"}
{"id": "571770", "url": "https://cs.wikipedia.org/wiki?curid=571770", "title": "Křest za mrtvé", "text": "Křest za mrtvé\n\nKřest za mrtvé (též křest za zemřelé, křest za zesnulé) je akt, při němž členové náboženského společenství dodatečně (posmrtně) pokřtí své za života nepokřtěné zemřelé předky ve víře, že jim tak umožní stát se posmrtně členy společenství a dosáhnout nebeského spasení.\n\nKřest za mrtvé praktikovala zejména některá raná křesťanská společenství. Dle Jana Zlatoústého a Tertuliána praktikovali křest za zemřelé následovníci Markióna (110 -160). Efifanius křest za zemřelé zmiňuje v souvislosti s následníky Cerintha, žijícího na přelomu 1. století.\n\nDle Pastýře Hermova měli křest za mrtvé ustanovit apoštolové a učitelé první generace po Kristu. Křest za mrtvé je zmiňován i v novozákonních apokryfech, např. v Petrově apokalypse, Šalamounových ódách a Pistis Sofia. \n\nNěkterá společenství se při křtech za mrtvé odkazovala na slova apoštola Pavla v Bibli, kde říká:\n\nApoštol Pavel pravděpodobně parafrazoval starozákonní deuterokanonickou knihu, v níž se píše:\n\nKlement Alexandrijský (150 - 216) označoval křest za mrtvé za pohanský zvyk a přisuzoval ho hlavně gnostikům. V rané církvi byly sice poměrně rozšířeny modlitby za zesnulé, akt přímého křtu za zemřelé byl však výsadou více či méně důležitých menšin. Na koncilu (synodě) v Hippu roku 393, kde byl také potvrzen Biblický kánon, byl křest za zemřelé zakázán. Synoda říká: \"Eucharistie nebude dávána mrtvým a mrtví nebudou ani křtěni.\" Ke stejnému závěru i třetí koncil v Kartágu (397), který křest za mrtvé zakázal ve svém šestém kánonu. Mše za mrtvé se však vykonávají dodnes.\n\nV současné době praktikují křest za zemřelé např. mormoni.\n\nMormonská praxe křtů za mrtvé počala roku 1840, když mormonský prorok Joseph Smith představil tuto nauku nově vzniklému náboženskému hnutí v Americe. K vykonání křtu byla údajně zapotřebí moc kněžství.\n\nZpočátku (v roce 1840) se křty za mrtvé vykonávaly v řece Mississippi nebo v místních vodních tocích. Zástupné křty v řece se přestaly provádět 3. října 1841, kdy Joseph Smith oznámil: „Křty za mrtvé se již nebudou vykonávat, dokud se tento obřad nebude moci provádět v domě Páně… Neboť tak praví Pán!”. Členové mormonské církve začali rychle stavět dočasnou dřevěnou křtitelnici v nově vyhloubeném suterénu chrámu Nauvoo. Křtitelnice, vyrobená z wisconsinské borovice, spočívala na hřbetu 12 dřevěných volů. Byla zasvěcena 8. listopadu, aby se používala „dokud nebude chrám dokončen a kdy její místo zaujme křtitelnice trvanlivější“. 21. listopadu 1841 vykonalo šest členů Kvora Dvanácti křty za 40 lidí, kteří již zemřeli – byly to první křty za mrtvé, které se vykonaly ve křtitelnici.\n\nMormoni velmi často bádají v rodových genealogiích po svých dávných předcích, ačkoliv vykonávají křty i za cizí (nepříbuzné) mrtvé. Největší mormonská církev CJKSPD je proslulá tím, že disponuje jednou z nejrozsáhlejších genealogických databází na světě. Členové této církve vykonávají křty za mrtvé ve speciálních chrámových křtitelnicích a vykonávají za mrtvé také další obřady, jako například Obdarování.\n\nMormonské svaté Písmo Nauka a Smlouvy popisuje křty za mrtvé podrobně ve 2 oddílech (127 a 128). Jde o dopisy, které členům církve napsal prorok Joseph Smith a vysvětluje v nich praktické návody i teologické pozadí celé nauky.\n\nPodle učení Josepha Smithe byly křty za mrtvé naplněním slibu o Elijášově kněžství, které bylo předáno v kirtlandském chrámu, jak je zaznamenáno v Oddílu 110 (viz Nauka a Smlouvy).\n\n\n"}
{"id": "571771", "url": "https://cs.wikipedia.org/wiki?curid=571771", "title": "Weilburg (zámek)", "text": "Weilburg (zámek)\n\nZámek Weilburg nebo zkráceně \"Weilburg\" býval zámek v Badenu v Dolním Rakousku. Dnes zámek připomíná pouze erbovní kámen ve \"Weilburgstraße\" ve městě Badenu.\n\n17. září 1815 se 44letý arcivévoda Karel, syn císaře Leopolda II. oženil s princeznou Jindřišku Nasavsko-Weilburskou (1797–1829) a krátce po svatbě se rozhodl vybudovat zámek, jako letní sídlo pro svou ženu. Pro svůj záměr si Karel vybral pozemek na úpatí \"Burgbergu\" se zříceninou hradu Rauheneck, a se zříceninou hradu Rauhensteinu, na protějším kopci u vstupu do Helenentalu. Pozemek tehdy patřil rodu Doblhoffů, kteří arcivévodovi pozemky prodali.\n\nDne 13. září 1820 byl položen základní kámen zámku a na štědrý den roku 1821 arcivévoda Karel nový Weilburg daroval manželce. Zámek podle návrhu Josefa Kornhäusela (1782–1860) byl dokončen 4. června 1823.\n\nPalác s uliční frontou 201 metrů, patřil k nejvýraznějším klasicistním stavbám v Rakousku.\n\nV noci z 29. na 30. prosince 1829 však Jindřiška z Nassau-Weilburgu ve Vídni zemřela. Podle závěti měl Weilburg připadnout tehdy ještě nedospělému nejstaršímu synovi Albrechtovi. Správa majetku byla svěřena jeho otci arcivévodovi Karlovi. Ten zemřel 30. dubna 1847.\n\nArcivévoda Albrecht II. Rakousko-Těšínský, \"vojevůdce v bitvě u Custozy\", se téměř každé léto zdržoval v Badenu a rozšiřoval Weilburg o pozemky, které odkupoval od pánů z Doblhoffu včetně lesů na \"Rauheneckém kopci\", na kterém nechal postavit vyhlídkový pavilon pro svou ženu, po níž byl pojmenován: \"Hildegardruhe\".\n\nZámek Weilburg pro svou pěknou polohu byl oblíbeným námětem pro malíře, jako např. Jakob Alt (1789–1872), Thomas Ender (1793–1875), Balthasar Wigand nebo Eduard Gurk (1801–1841).\n\nV parku, v blízkosti západního křídla zámku, nechal arcivévoda Albrecht v roce 1856 postavit kapli podle plánů architekta Antona Hefta. Ta byla vysvěcena 31. července 1858.\n\nArcivévoda Albrecht zemřel 18. února 1895 bez mužských potomků. Ve své závěti ustanovil dědicem svého synovce arcivévodu Bedřicha (1856–1936), nejstaršího syna svého bratra Karla Ferdinanda (1818–1874).\n\nPo smrti císaře Františka Josefa I., 21. listopadu 1916 byl jeho následník Karel I. (1887–1922), vrchní velitel rakousko-uherské armády v první světové válce přemístil c. a k. armádní velitelství z Těšína do Badenu, do zámku Weilburg, se záměrem přenést sem i všeobecnou zdravotní pojišťovnu..\n\nPo první světové válce obdaroval arcivévoda Bedřich, který v letech 1914–1916 byl vrchním velitelem rakousko-uherské armády nejdříve přesídlil do Švýcar. Zřídili pokusně republiku Rakousko-uherskou a možnost znovu nastolení monarchie prostřednictvím Mikuláše Horthyho (1868–1957). Bedřich si v Ungarisch-Altenburgu zřídil bydliště a hlavním bydlištěm a nechal výraznou část inventáře ve Weilburgu k dispozici. Poté byl zámek po několik let prázdný.\n\nV roce 1928 proběhla obecní reforma \"Obecní správa Vídně\" a o zámek Weilburgu projevila zájem nadace o přetvoření zámku pro potřebu ubytování nemocných dětí. Arcivévoda Bedřich však zámek i se svou rodinou obýval až do konce války, proto bylo nutné zrevidovat vlastnická práva k nemovitosti..\n\nV roce 1930 posloužil zámek pro účely výstavy \"450 let města Baden\", a obecní rada jednala o získání zámku pro rozšíření termálních lázní. Roku 1934 se objevila myšlenka, podle které měl být zámek Weilburg využit pro účely kasina. Od tohoto záměru však bylo upuštěno, neboť zámek ležel příliš daleko od města.\n\nDne 30. prosince 1936 zemřel arcivévoda Bedřich. Zanechal po sobě osm dcer a jendoho, jako posledního narozeného, mužského následníka, arcivévodu Albrechta II. (1897–1955), kterého Bedřich ustanovil svým dědicem a jemu také připadl zámek Weilburg. Arcivévoda Albrecht II., podporovaný svou matkou Isabelou, rozenou vévodkyní Croy-Dülmen (1888–1973), vystupuje jako uherského následník trůnu. Během druhé světové války žil v Budapešti, avšak před příchodem Rudé armády uprchl do Argentiny. 23. června 1955 v Buenos Aires zemřel.\n\nZámek Weilburg byl od 31. ledna 1940 chráněnou památkou. 1. dubna téhož roku byla zde umístěna jednotka školního pluku \"Brandenburg\", později sloučený s horskými myslivci. 12. prosince 1944 armáda opustila Weilburg a 2. dubna 1945 při požáru, který velkou část zámku zcela zničil, protože se blížili Sověti, hasiči dostali zákaz k hašení požáru. Mluvilo se o tom, že v paláci byly \"uloženy cenné válečné zařízení a důležité dokumenty, což mohlo být příčinou založení požáru\".\n\nPožárem zničená ruina zámku, z něhož bylo jen několik obvodových zdí, se rozpadala. Sovětská okupační vojska ještě několik let poté užívala stáje zámku, které požár nezničil. Při požáru byla ušetřena také kaple, kterou armáda využívala jako sklad sena.\n\nPo smrti arcivévody Albrechta následovalo dědické řízení. \"Jednání byla zdlouhavá a obtížná a skončila v roce 1967 výrokem, že panství Weilburg a další majetek přecházejí na Pavla, barona z Waldbott-Bassenheimu\". Právníci nového vlastníka poté vznesli požadavek, aby byl zámek uveden pod ochranu památkového úřadu, s cílem pozemky výhodněji rozprodat, což se jim však ani po zdlouhavých jednáních nepodařilo. Spolkový památkový úřad a Spolkové ministerstvo školství se vyjádřily pro údržbu památek. Správní soud, jako třetí a poslední instance, žádost zamítl. Dne 19. srpna byl zbytek ruin odstřelen. Došlo k silnému poškození kamenného erbu, který musel být zcela zrekonstruován.\n\nZámecký areál ještě několikrát změnil majitele, než v roce 1964 našel využití, jako pozemek pro výstavbu sídliště.\n\nErbovní kámen, lidově nazývaný \"náhrobek Weilburgu\", kdysi vévodil atice brány. Kámen od sochaře Josefa Kliebera (1773–1850) zobrazuje lva ve skoku.\n\n\n"}
{"id": "571772", "url": "https://cs.wikipedia.org/wiki?curid=571772", "title": "Káča (hračka)", "text": "Káča (hračka)\n\nKáča, také vlček, vlk, čamrda, čamrhoun je hračka, založená na principu setrvačníku a gyroskopického efektu, což umožňuje rotujícímu tělesu stát na špici. Původně bývala káča vyráběna ze dřeva, v dnešní době se často uplatňují i další materiály, zejména kovy nebo plasty.\n\nCílem hry je káču stojící na špičce roztočit tak, aby se vydržela točit co nejdéle. Pro dosažení dlouhé doby točení je důležitá kvalita káči, zejména její hrot, vyvážení a povrch s nízkým aerodynamickým třením. V moderním akrobatickém káčování se pak rotující káča ovládá rukama prostřednictvím provázku (šňůry).\n\n\n\nArcheologicky jsou, jako prehistorické hračky či nástroje na principu káči, doložené na všech kontinentech s výjimkou Antarktidy. Nejstarší káča je doložená ve městě UR (kde byl nalezen i nejstarší, na obdobném principu pracující, hrnčířský kruh), datovaná do roku 3500 př.n.l. V České republice je archeologicky doložený fragment káči ze středověkého Hradce Králové.\n\nPatrně nejstarší zaznamenaná zmínka se objevila v Homérově Iliadě (kniha XIV., verš 413.), průběžně se pak objevuje např. v řecké (Platónově Ústavě, Aristofanově Ptácích)\ni římské (Vergiliova Aeneida) literatuře, později je zmíněná například v Shakespearových hrách a zobrazil ji i Komenský v Orbis pictus (CXXXVI. - Ludi pueriles, Hry dětské).\n\nJako hračka tedy provází děti doslova od nepaměti, ve dvacátém století však klasická káča ve střední Evropě postupně ustoupila méně náročnému mechanickému vlčku, v deskových hrách se udržela káča s dříkem a v některých hostincích v horských oblastech je od konce 19. století možné hrát Čamburinu.\n\nVe světě se klasická káča udržela, místy u pouličních umělců - například vrhání na vzdálený malý cíl na Tchaj-wanu - jinde v podobě soutěží - malajské házení na čas (\"gasing uri\") - či soubojů - Hmnogské vyrážení soupeřovy tujlub káči, japonské (beigoma, beyblad) nebo malajské (\"gasing pangkah\") vyrážení soupeřských káč z arény.\n\nPodobně jako u joja, došlo i u káči ve dvacátém století k modernizaci. Princip setrvačníku, společný oběma těmto hračkám, a tedy i základní tvar zůstal zachovaný, zmodernizován byl hlavně hrot - místo jednoduché špičky je lehce rozšířen a teprve pak uzavřen do hrotu.\n\nTakovýto tvar hrotu umožňuje poměrně pevné obmotání provázkem, po kterém pak, díky rotační energii, káča sama jezdí. Hrot může být navíc pomocí kuličkového ložiska izolován od rotace samotné káči, ta pak může na provázku ve vzduchu stát či viset.\n\nModerní sportovní káči bývají plastové, pro prodloužení doby rotace mívají v těle zátěžové kroužky.\n\nZákladním trikem je \"bumerang\", vyhození namotané káči tak, aby rozmotáním provázku nabrala rotační energii a škubnutím za provázek si ji hráč nasměruje zpátky do vlastní ruky, případně na provázek nebo i na zem. Pro začátečníka je už tento trik velmi náročný na trpělivost a odhodlání, káču je zapotřebí před každým pokusem správně namotat, káču pak vypustit správným způsobem a po chycení do ruky ji udržet. Mechanika rotujícího předmětu totiž funguje jinak než předmětu statického, balancování roztočené káči probíhá obráceně než balancování tyče - pokud je káča nakloněná, musí hráč pohnout rukou opačným směrem, zdánlivě ji více podtrhnout. A naopak, je-li potřeba stojící káču naklonit, pohne hráč rukou požadovaným směrem náklonu.\n\nDalší triky se pak odvíjí podle toho, zda jde o káču s kuličkovým ložiskem, či s pevným - fixním - hrotem. U kuličkových ložisek je hráč omezen dobou rotace, ale káča může na provázku stát, káču s fixním hrotem lze urychlovat, ale káča může sama jezdit (což rychleji ubírá rotační energii). Kombinaci obou částečně umožňuje volnoběžka, jednosměrné ložisko, díky němuž káča stojí, ale je možné ji zrychlovat.\n\nJelikož většina moderních \"káčerů\" začíná napřed s jojem a teprve potom přechází na příbuzné káčovaní, jsou i soutěže v káčování přidruženy k jojo soutěžím.\nV rámci Yoyo Mistrovství ČR je tedy vyhlašován i Mistr ČR v káčování, obdobně je při Evropském Yoyo mistrovství vyhlašován Mistr Evropy. V rámci lokálních yoyo soutěží bývá káča zařazována nepravidelně, což je dáno malým počtem káčerů.\nZpravidla soutěžící předvádí volnou sestavu - freestyle - v daném čase, anebo je hodnoceno nejlepší combo - nepřerušená série triků. Rozhodčí hodnotí náročnost i provedení triků, případně počet chyb.\n\n\n\n\n\n"}
{"id": "571774", "url": "https://cs.wikipedia.org/wiki?curid=571774", "title": "Motto (nakladatelství)", "text": "Motto (nakladatelství)\n\nMotto je české nakladatelství, sídlící v Praze 4 - Podolí. Vydává knihy jak českých spisovatelů (např. Haliny Pawlowské, či Michaely Klevisové), tak i mnoha jiných zahraničních autorů.\n\n"}
{"id": "571779", "url": "https://cs.wikipedia.org/wiki?curid=571779", "title": "Kryptokokóza ptáků", "text": "Kryptokokóza ptáků\n\nKryptokokóza je systémová mykóza živočichů postihující zejména CNS (u lidí se projevuje kryptokokóza jako akutní meningoencefalitida). U ptáků se vyskytuje ojediněle; u drůbeže není znám veterinární ani ekonomický význam.\n\nPůvodcem kryptokokózy je imperfektní houba kvasinkového typu \"Cryptococcus neoformans\". Reprodukuje se pučením. Buňky jsou sférické, velikosti 5-15 µm, obalené silným mucinózním pouzdrem. Pouzdro chrání kvasinku před fagocytózou a působením vnějším vlivů. Roste dobře na Sabouraudově agaru při teplotě 37 i 20 °C a za 5-10 dní inkubace tvoří konvexní, nažloutlé a lesklé kolonie. Saprofytické druhy kryptokoků rostou pouze při nižších teplotách (< 25 °C), což napomáhá k diferenciaci virulentního \"C. neoformans\".\n\n\"C. neoformans\" se vyskytuje celosvětově jako saprofyt v půdě, na rostlinách a velmi širokém okruhu zvířecích hostitelů. Ptáci samotní nejsou nosiči kryptokoků, ani aktivně neslouží k jejich rozšiřování, pouze připravují pro patogenní houbu vhodné životní prostředí. Rezervoárem a zdrojem infekce jsou ptačí hnízda a ptačí trus, který obsahuje nízkomolekulární dusíkaté látky (kreatin,kyselinu močovou), které kryptokoky utilizují. Člověk se nakazí inhalací vysušených a kontaminovaných částic trusu poletujících ve vzduchu.\n\nKryptokoky byly izolovány v trusu mnoha druhů ptáků, včetně drůbeže, holubů, bažantů, oblíbených ptáků i divoce žijících pátků. Pro člověka je nejzávažnější kontakt s trusem holubů a papoušků (manipulace s trusem, čistění klecí na sucho apod.). Způsoby přenosu a patogeneze případného onemocnění ptáků nejsou známy.\n\nInformací o výskytu a průběhu kryptokokózy u ptáků je velmi málo. U ptáků držených v zajetí byla diagnostikována obvykle až \"post mortem\". U kakadua moluckého s diseminovanou kryptokokózou byl pozorován průjem, slepota a želatinózní materiál v dlouhých kostech, dýchacích cestách a v břišní dutině. V jiném případě u ara zelenokřídlého byl zjištěn průjem a paralýza.\n\nDiagnóza \"in vivo\" je obtížná. Při mikroskopickém vyšetření nativních preparátů z postižených míst nebo želatinózního materiálu se nacházejí kulovité pučící buňky s nápadným pouzdrem. Pro potvrzení diagnózy je nutná izolace a identifikace původce.\n\nK léčbě ptáků je možné použít antimykotické látky (amphotericin B nebo ketokonazol), ale prognóza u diseminované kryptokokózy je nepříznivá. \n\n\n"}
{"id": "571780", "url": "https://cs.wikipedia.org/wiki?curid=571780", "title": "Not Afraid", "text": "Not Afraid\n\nNot Afraid je píseň amerického rappera Eminema. Píseň pochází z jeho sedmého alba \"Recovery\". Produkce se ujal producent Boi-1da. Na 53. předávání cen Grammy, v roce 2011, píseň vyhrála cenu za nejlepší rapový sólo počin.\n"}
{"id": "571785", "url": "https://cs.wikipedia.org/wiki?curid=571785", "title": "Satellite (píseň)", "text": "Satellite (píseň)\n\nSattelite je popová píseň německé zpěvačky Lena Meyer-Landrut, která s touto písní vyhrála Eurovision Song Contest 2010. Napsal ji Julie Frost a John Gordon. Pochází z jejího debutového alba \"My Cassette Player\".\n"}
{"id": "571796", "url": "https://cs.wikipedia.org/wiki?curid=571796", "title": "Position-independent code", "text": "Position-independent code\n\nPosition independent code (PIC – pozičně nezávislý kód, též Position Independent Executable, PIE – pozičně nezávislý spustitelný soubor) je v informatice strojový kód, který je možné vykonat nezávisle na tom, na jaké adrese je v operační paměti umístěn. Pokud strojový kód obsahuje absolutní adresy v adresách skoků i v odkazech na data a je takový kód umístěn na jiné adresy, než byl původně určen, míří cíle skoků nebo odkazy na jeho vlastní data na nesprávné adresy. Pozičně nezávislý kód používá místo absolutních adres relativní odkazy (např. skok o 10 adres dále, data jsou na adrese o 100 méně, než je aktuální adresa), takže je funkční i při umístění na jinou adresu.\n\nPřekladače generují instrukce skoků a volání s relativními adresami — pokud takové instrukce obsahuje instrukční sada zvoleného procesoru a pokud se ta adresa nezískává až za běhu (například protože sídlí v jiné knihovně).\n\nZdrojový kód programu, který je zapsán v nějakém programovacím jazyku, je zpracován překladačem. Překladač vytvoří posloupnost strojových instrukcí, které jsou uloženy do spustitelného souboru (např. EXE, ELF). Ve spustitelném souboru je umístěn strojový kód, který je vytvořen tak, aby byl funkční při umístění od jisté počáteční adresy v operační paměti počítače. Za rozhodnutí o umístění kódu v paměti, vyčíslení skoků a odkazů na data v paměti zodpovídá linker (je typicky chápán jako součást překladače).\n\nKlasické procesory (tj. i ty nejstarší) obsahují strojové instrukce, které se odkazují na místa v paměti pomocí absolutních adres (tj. konkrétní číslo paměťové buňky, které jsou číslovány od nuly dále, přičemž nula odpovídá první paměťové buňce). Jsou-li ve výsledném strojovém kódu data umístěna na jeho konci, pak jejich absolutní adresa závisí na tom, kolik strojových instrukcí je před nimi. V případě, že strojový kód bude umístěn od adresy nula a bude zabírat 100 adres, budou data začínat na adrese 101. Strojová instrukce, která bude načítat data, bude přistupovat k adresám od 101 dále. Nahrajeme-li tento strojový kód do paměti místo od adresy nula například od adresy 1000, budou data umístěna od adresy 1101, ale strojová instrukce bude stále používat absolutní adresu 101. Proto nebude program fungovat správně.\n\nStejně tak nebudou při posunu strojového kódu fungovat skoky, které používají absolutní adresy. Při použití výše zmíněného příkladu může strojový kód obsahovat na první pozici skok na adresu 10. Bude-li do paměti nahrán od adresy nula, bude vše fungovat správně, protože na adrese 10 budou umístěny následující strojové instrukce výpočtu. Nahrajeme-li ovšem tento strojový kód od adresy 1000, bude proveden skok na absolutní adresu 10, na které se v tuto chvíli nebude nacházet žádný kód, protože pokračování kódu bylo nahráno na adresu 1010.\n\nVe výše zmíněných příkladech byly použity absolutní adresy. Některé procesory však podporují relativní adresy, které jsou buď vztaženy k právě zpracovávanému místu v paměti nebo k tzv. bázovému registru. V případě vztahu k právě zpracovávané strojové instrukci se používá registr čítač instrukcí, který používá sám procesor. Relativní adresa je pak odchylka od čítače instrukcí (například +2 nebo −100). Procesor tedy při přístupu k datům musí nejprve vypočítat absolutní adresu, která se skládá z čítače instrukcí sečteného s odchylkou (tzv. \"offset\") a pak teprve může na sběrnici sběrnici nastavit adresu buňky v paměti.\n\nV případě použití bázového registru je v procesoru speciální registr, který například slouží jako ukazatel počátku datové oblasti. Při přístupu k datům uvádíme ve strojové instrukci označení bázového registru a odchylku, která vyjadřuje vzdálenost umístění příslušných dat od tohoto bázového registru. Stejně jako v předchozím případě musí procesor nejprve sečíst bázový registr a odchylku (\"offset\") a pak teprve může na sběrnici nastavit výslednou absolutní adresu, na které jsou cílová data umístěna. Bázový registr musí být naplněn vhodnou hodnotou před započetím používání relativních adres, což je možné zajistit například odvozením jeho obsahu od umístění začátku kódu, který má být pozičně nezávislý (například odvozením od čítače instrukcí).\n\nPoužívání relativních adres může způsobit, že je kód méně efektivní, protože je nutné vždy nejprve vypočítat výslednou absolutní adresu. V moderních procesorech je však tento rozdíl téměř zanedbatelný.\n\nPozičně nezávislý kód je možné použít pouze v případě, že procesor poskytuje možnost použití relativních adres (viz výše), takže musí obsahovat strojové instrukce, které mají relativní adresy jako argumenty. Bez hardwarové podpory v procesoru tedy není možné jednoduše vytvořit pozičně nezávislý kód.\n\nV případě, že procesor relativní instrukce podporuje, může být překladač nastaven tak, aby je výhradně používal a vyhnul se použití strojových instrukcí s absolutními adresami. Tak je možné pozičně nezávislý kód vytvořit.\n\nPozičně nezávislý kód se běžně používá pro sdílené knihovny, protože může být namapován do libovolné části adresního prostoru procesu tak, aby nekolidoval s jiným kódem (například s jinými sdílenými knihovnami).\n\nPozičně nezávislý kód byl používán u starších procesorů, které neobsahovaly MMU (jednotku správy paměti), avšak podporovaly relativní adresování, aby nebylo nutné kód relokovat.\n\nV případě, že procesor nepodporuje relativní adresy, může překladač s linkerem vytvořit kód, který bude tzv. relokovatelný. V takovém případě je na začátku kódu uveden seznam absolutních adres (v tzv. relokační tabulce), které je nutné přizpůsobit umístění kódu v paměti ještě před tím, než je relokovaný kód možné spustit. Přizpůsobení provádí zavaděč (loader) po nakopírování strojového kódu do paměti. Kód je vytvořen například tak, aby byl funkční při umístění od adresy nula. Je-li nahrán do paměti od jiné adresy (např. 100), je tato adresa chápána jako odchylka (\"offset\"), kterou je nutno přičíst ke všem použitým absolutním adresám. Relokováním je však kód změněn, takže nemůže být sdílen, což je problém zejména u sdílených knihoven.\n\nV dřívějších počítačích, byl kód závislý na pozici: každý program byl postaven tak, aby byl nahrán a spuštěn z určité adresy. Aby mohlo být spuštěno více procesů najednou, operátor musel důsledně naplánovat procesy tak, aby dva souběžné procesy nespustili programy, které by vyžadovaly stejnou nahrávací adresu. Například pokud byly dva programy postaveny tak, aby běžely na adrese 32 KiB, operátor nemohl spustit oba zároveň. Někdy si operátor ponechával víc verzí programu, každou pro jinou nahrávací adresu, aby měl více možností.\n\nAby se těmto komplikacím předešlo, byl vymyšlen PIC. Ten mohl být spuštěn z jakékoliv adresy, ze které si operátor vybral ho nahrát.\n\nVynalezení překladu dynamických adres (funkce prováděná MMU) způsobilo, že se PIC stal poněkud zastaralým, protože každá úloha mohla mít svoji vlastní adresu 32 KiB a programátor mohl psát všechny programy, tak aby běžely na adrese 32 KiB a ony mohly běžet všechny najednou (každý ve svém vlastním adresním prostoru).\n\nDalší problém, který bylo potřeba vyřešit bylo plýtvání pamětí, které nastává, když je stejný kód nahráván několikrát, aby byl použit ve více současných procesech. Když dva procesy spustily dva stejné programy, překlad dynamických adres poskytoval řešení, tím že nechal systém namapovat dva různé procesy s adresami 32 KiB do stejných bajtů fyzické paměti, obsahující jen jednu kopii programu. \n\nMnohem častěji jsou ale programy odlišné a zřídka kdy sdílí hodně stejného kódu. Obvykle ale obsahují dva podobné programy stejné funkce. Proto programátoři vymysleli sdílené moduly (sdílená knihovna je formou sdíleného modulu). Zatímco programy jsou nahrány do oddělené paměti, sdílený modul se nahraje jen jednou a je jednoduše namapován do dvou adresních prostorů.\n\nTo ale přináší problém s alokováním paměti, podobný tomu, který PIC vyřešil předtím: Pokud program může mít jeden sdílený modul, může jich mít i více. Co když jeden program v jednom adresním prostoru chce použít dva sdílené moduly, oba postavené tak, aby běžely na stejné adrese? Systém nemůže nahrát oba současně, takže není možné program nahrát. Aby se tomu programátoři vyhnuli, snažili se vždy, aby nepostavili dva sdílené moduly tak, aby byly spouštěny na stejné adrese, pokud oba mohou být použity stejným programem. Občas vytvořili několik verzí sdílených modulů, každý spustitelný na jiné adrese.\n\nToto samozřejmě opět není přívětivé řešení. Vyžaduje hodně manuální práce a plýtvá adresním prostorem. PIC řeší tento problém, protože pokud sdílený modul může být spuštěn z jakékoliv adresy, pak ho loader jednoduše může spustit na jakékoliv volné adrese. Funkce může běžet na adrese 32 KiB v jednom procesu, ale i na adrese 48K v souběžném procesu. Obě adresy odpovídají stejné fyzické paměti, v paměti je pouze jedna kopie funkce.\n\nPIC se používá nejen ke koordinaci práce uživatelských aplikací, ale také v rámci operačního systému. Dřívější stránkovací systémy nevyužívaly adresní prostory virtuální paměti, místo toho operační systém explicitně nahrál jednotlivé své moduly, které byly potřeba a přepsal ty méně potřebné (paměť dostupná pro operační systém byla mnohem menší než operační systém). Modul musel být schopný běžet v jakékoliv části paměti, která byla volná, když jej bylo třeba, takže jednotlivé moduly operačního systému byly tvořeny PICem.\n\nVynález virtuální paměti odsunul tuto metodu do pozadí, protože operační systém mohl mít virtuální adresní prostor tak velký, že každý modul operačního systému mohl mít svoji stálou virtuální adresu.\n\nVolání procedur uvnitř sdílené knihovny je typicky aplikováno pomocí volání malé procedurální spojovací tabulky, která potom volá danou funkci. To dovoluje sdílené knihovně zdědit určité volání funkcí od dříve nahraných knihoven spíše, než používat svoje vlastní verze.\n\nUkazatele na data v PIC jsou většinou nepřímé, přes globální offsetovou tabulku, která obsahuje adresy všech použitých globálních proměnných. Každá kompilační jednotka, nebo modul má svou offsetovou tabulku a ta je umístěna v daném offsetu od kódu (ačkoliv tento offset není znám dokud není knihovna nahrána Linkerem). Když Linker spojí moduly, aby vznikla sdílená knihovna, sloučí také offsetové tabulky a nastaví výsledný offset v kódu. Offsety už není nutné přizpůsobovat, když nahráváme sdílenou knihovnu později.\n\nFunkce nezávislá na pozici, která přistupuje ke globálním datům, začíná určením absolutní adresy v offsetové tabulce a dostane svoji současnou hodnotu. Ta má často podobu falešného volání funkce, aby dostala návratovou hodnotu v zásobníku (x86) nebo ve speciálním registru (PowerPC, SPARC, ESA/390), který může být potom uchován v předdefinovaném standardním registru. Některé architektury procesorů, jako Motorola 68000, Motorola 6809, ARM a nový AMD64 dovolují přistupovat k datům pomocí offsetu z tabulky instrukcí. Cílem je, aby byl PIC menší, vyžadoval méně registrů, a tím i více efektivní.\n\nKnihovny DLL v Microsoft Windows nejsou sdílenými knihovnami v unixovém smyslu a nepoužívají pozičně nezávislý kód. To znamená, že obsažené funkce nemohou být překryty funkce z dříve nahraných DLL knihoven a vyžadují použití menších triků, aby byla sdílena vybraná globální data. Kód musí být po nahrání z disku do paměti relokován, což potenciálně způsobuje nesdílitelnost mezi různými procesy.\n\nPro zmírnění tohoto omezení jsou téměř všechny DLL knihovny předmapovány na různé fixní adresy tak, aby nevznikaly konflikty. Pak není nutné knihovny před použitím relokovat, jejich kód zůstane stejný a paměť s knihovnou může být mezi různými procesy sdílena. V předmapovaných DLL knihovnách ponechány informace umožňující eventuální relokaci na jinou adresu, pokud je to nutné.\n\nTechnika sdílení kódu knihoven se v Microsoft Windows nazývá „mapování paměti“ (neplést s mapováním paměťového prostoru I/O zařízení) je někdy schopná dovolit více procesům sdílet DLL knihovnu, která je nahrána do paměti. Avšak ve skutečnosti nejsou Microsoft Windows vždy schopny sdílet DLL knihovnu mezi více procesy. Systém Microsoft Windows vyžaduje, aby každý program věděl, kde budou v jeho adresním prostoru DLL knihovny zpřístupněny – není zde žádná podpora pro pozičně nezávislý kód.\n\nUvnitř DLL knihovny je specifikována požadovaná bázová adresa, na kterou by knihovna měla být umístěna, přičemž tato adresa je určena při vytváření DLL knihovny (Visual C++ nastavuje výchozí bázovou adresu na 0x10000000). Když však má více najednou použitých DLL knihoven stejné požadované bázové adresy, dojde ke kolizi a některé DLL knihovny je nutné při startu programu a jeho linkování s kolidujícími knihovnami relokovat. Když je v Microsoft Windows spouštěn program, zavaděč nahraje do paměti spustitelný soubor a zkontroluje, jestli jsou všechny DLL knihovny nahrány do paměti na bázové adresy, které byly zaznamenány do programu při jeho překladu. Pokud není některá DLL knihovna nahrána na předpokládanou bázovou adresu, je knihovna automaticky relokována na adresu požadovanou spustitelným souborem. Všimněte si, že tento způsob umožňuje sdílení DLL knihovny mezi více procesy vzniklými ze stejného spustitelného souboru (například pokud jsou přihlášeni dva různí uživatelé pomocí rychlého přepínání uživatelů), avšak neumožňuje nezbytně sdílení DLL knihovny mezi různými programy, které používají stejnou DLL knihovnu.\n\nJiné platformy, jako například Mac OS X nebo Linux, také v současné době podporují metodu předrelokace knihovny na předem danou bázovou adresu. V Mac OS X se tento systém nazývá prebinding. V Linuxu je systém implementován programem prelink. V obou případech se však jedná o velmi odlišný princip, než „mapování paměti“ použité v Microsoft Windows.\n\nPozičně nezávislý spustitelný soubor (PIE, Position-independent executable) je soubor, který je zcela tvořen pozičně nezávislým kódem. Pozičně nezávislé spustitelné soubory jsou používány pro zvýšení bezpečnosti. Spustitelný soubor je při spuštění nahrán do paměti od náhodně zvolené adresy, což stěžuje nebo dokonce znemožňuje použití některých exploitů v případě, že se spoléhají na předem zjištěnou pozici spustitelného kódu v paměti (např. \"return-to-libc attack\"). Účinnost bezpečnostní ochrany počítače pomocí pozičně nezávislých spustitelných souborů je na 32bitových systémech omezená. Na 64bitových systémech je však účinnější díky obrovskému rozsahu použitelných náhodně volených umístění v paměti.\n\nWindows NT používají náhodné umisťování od Windows Vista. Většina současných distribucí Linuxu PIE podporuje pomocí PaX nebo Exec Shield (například Fedora, RHEL a jeho klony).\n\n\n"}
{"id": "571800", "url": "https://cs.wikipedia.org/wiki?curid=571800", "title": "Champ-de-Mars", "text": "Champ-de-Mars\n\nChamp-de-Mars (česky \"Martovo pole\") je veřejný park, který se nachází v Paříži v 7. obvodu mezi Eiffelovou věží na severozápadě a École Militaire na jihovýchodě. Rozloha parku činí 24,32 ha.\n\nJeště v polovině 18. století zde byla venkovská oblast, kde se rozkládaly zelinářské zahrady. Stavba École militaire v roce 1765 ovšem změnila využití prostoru. Prostranství před školou se začalo využívat jako cvičiště pro vojáky. Terén byl zarovnán a obehnán příkopem s mříží. Místo tak dostalo i své pojmenování podle stejnojmenného předměstí starověkého Říma, které bylo zasvěceno římskému bohu války Martovi a bývalo místem římských triumfálních pochodů i významných staveb oslavujících vítězná tažení a Římskou říši (například Ara Pacis).\n\nZa Francouzské revoluce na cvičišti proběhl 14. července 1790 svátek Federace. Na slavnosti, které přihlíželo na 300 000 lidí a vedl ji Charles Maurice de Talleyrand-Périgord, Ludvík XVI. složil přísahu ústavě, kterou přečetl markýz La Fayette. Uprostřed pole byl instalován oltář Vlasti.\n\n17. července 1791 došlo na Martově poli k masakru. Při podepisování petice proti navrácení práv králi se u oltáře shromáždil dav. Při rozehnání davu vydal starosta Paříže Jean Sylvain Bailly příkaz ke střelbě a bylo usmrceno asi 50 osob a několik set jich bylo zraněno. Tento incident zhoršil vztahy mezi revolucionáři a monarchisty.\n\nJean Sylvain Bailly byl odsouzen k trestu smrti a 12. listopadu 1793 gilotinován. Původně měl být popraven přímo u oltáře Vlasti, protože by místo bylo znesvěceno, odehrála se poprava stranou, na okraji Champs de Mars.\n\n8. června 1794 na Champ de Mars Jacques-Louis David organizoval svátek Nejvyšší Bytosti. Tomuto svátku, který začal v Tuilerieských zahradách, předsedal Maximilien Robespierre. Jeho pád přišel o necelé dva měsíce později.\n\n21. května 1848 se na Champ de Mars odehrál svátek Svornosti (Fête de la Concorde) a rovněž zde probíhaly světové výstavy v letech 1867, 1878, 1889 a 1900. Pro pařížskou výstavu v roce 1889 postavil v severozápadní části parku Gustave Eiffel svou věž, která se posléze stala symbolem Paříže.\n\nNa Champ de Mars se konají četné oslavy a veřejné akce jako koncerty, výstavy nebo ohňostroje. Dne 14. července 1995 Jean-Michel Jarre oslavil 50. výročí UNESCO koncertem, kterého se zúčastnilo mnoho hudebníků z různých kultur.\n\nDne 10. června 2000 pod Eiffelovou věží koncertoval Johnny Hallyday pro více než 600 000 lidí a 10 miliónů televizních diváků. Dne 14. července 2007 se zde konal koncert Bratrství, který zahájil prezident Nicolas Sarkozy, a který navštívilo přes 600 000 lidí. Vystoupili zde umělci jako Michel Polnareff, Nelly Furtado, Bob Sinclar, Tokio Hotel nebo Laura Pausini. Každoročně se zde koná ohňostroj při oslavách státního svátku 14. července.\n\nV roce 2009 se tento den, kdy se zároveň oslavovalo 120. výročí Eiffelovy věže, se koncertu Johnnyho Hallydaye a následného ohňostroje zúčastnilo milión lidí. Každý rok poslední víkend v září se zde rovněž organizuje „víkend sportu v rodině“.\n\n\nMezi \"Avenue Gustave Eiffel\", která odděluje park od Eiffelovy věže na severozápadě a \"Avenue de la Motte-Picquet\", která tvoří jihovýchodní hranici, měří Champ de Mars 780 m. Jeho šířka mezi \"Allée Thomy Thierry\" na jihozápadě a \"Allée Adrienne Lecouvreur\" na severovýchodě je 220 m.\n\n"}
{"id": "571805", "url": "https://cs.wikipedia.org/wiki?curid=571805", "title": "Živnostenská strana", "text": "Živnostenská strana\n\nŽivnostenská strana (ŽS) je slovenská mimoparlamentní politická strana.\n\nPředsedou strany je Ján Žoldák.\n\nStrana byla zaregistrována na ministerstvu vnitra 16. února 1998 pod názvem \"Béčko - Revolučná robotnícka strana\" (\"B-RRS\"). V krátkém období od 3. října do 7. listopadu 2006 vystupovala pod názvem \"Živnostenská strana SR\".\n\n"}
{"id": "571808", "url": "https://cs.wikipedia.org/wiki?curid=571808", "title": "Jan Florián", "text": "Jan Florián\n\nJan Florián (* 7. ledna 1975) je český podnikatel a bývalý politik v letech 2010 až 2013 poslanec Parlamentu ČR za hlavní město Praha, zastupitel městské části Praha 10 dříve ODS.\n\nV letech 1989 -1992 absolvoval studium na SOU obchodním. V roce 2002 složil maturitu v oborech podnikatelství pro obchod a peněžnictví na Střední podnikatelské škole. Je absolventem Fakulty právních a správních studií Vysoké školy finanční a správní v Praze (2011-2016). Od roku 2000 podniká jako OSVČ. Pracoval jako manažer a partner v několika společnostech. Od roku 2007 předsedal dozorčí radě firmy Praha 10 – Development, a. s.\n\nDo ODS vstoupil v roce 2002. V letech 2002 až 2014 zasedal v zastupitelstvu městské části Praha 10. V letech 2006-2010 působil jako asistent poslance Borise Šťastného.\n\nVe volbách 2010 byl zvolen do dolní komory českého parlamentu, přestože kandidoval na posledním 36. místě, do vrcholné politiky jej vyneslo 5,14 % preferenčních hlasů.\n\nV srpnu 2013, před hlasováním o důvěře vládě Jiřího Rusnoka, opustil spolu s Tomášem Úlehlou a Karolínou Peake sněmovnu, čímž koalice přišla o většinu 101 hlasů, a koalice de facto zanikla.\n"}
{"id": "571817", "url": "https://cs.wikipedia.org/wiki?curid=571817", "title": "Hráčské statistiky Chris Evertové", "text": "Hráčské statistiky Chris Evertové\n\nChris Evertová je bývalá profesionální americká tenistka, vítězka celkem 18 Grand Slamů ve dvouhře a 3 ve čtyřhře. Po dobu 260 týdnů byla světovou tenisovou jedničkou ženské dvouhry na žebříčku WTA.\n\n"}
{"id": "571820", "url": "https://cs.wikipedia.org/wiki?curid=571820", "title": "Štěpánka Fraňková", "text": "Štěpánka Fraňková\n\nŠtěpánka Fraňková (* 30. června 1965 Pardubice) je česká politička, lékařka a v letech 2010 až 2014 primátorka Pardubic. Od května 2010 do zvolení primátorkou zastávala úřad poslankyně Parlamentu ČR za Pardubický kraj, zvolená na kandidátce Věcí veřejných. V letech 2007 až 2010 byla náměstkyní pardubického primátora, v letech 2008 až 2016 zastávala post zastupitelky Pardubického kraje. Byla členkou SNK ED.\n\nMezi lety 1979-1983 studovala gymnázium v Pardubicích. V letech 1983–1989 vystudovala Lékařskou fakultu Univerzity Karlovy v Hradci Králové, kde získala titul MUDr. Po škole nastoupila na chirurgické oddělení nemocnice Pardubice, poté v letech 1994–2007 působila na oddělení úrazové chirurgie.\n\nV dubnu 2017 se stala ředitelkou nemocnic Pardubice a Chrudim. V polovině října 2019 však byla z funkce odvolána, a to kvůli případu poškození zdraví novorozence z června 2019.\n\nJe vdaná, má jedno dítě. Žije v Pardubicích, konkrétně v části Rosice.\n\nOd roku 2006 zasedá v Zastupitelstvu města Pardubice, kde od roku 2007 vykonávala post náměstkyně primátora, zabývala se především problematikou zdravotnictví. Od voleb 2008 zastávala funkci zastupitelky Pardubického kraje, kam byla zvolena na kandidátce Koalice pro Pardubický kraj. Ve volbách v roce 2016 obhajovala jako členka SNK ED na kandidátce subjektu \"\"Koalice pro Pardubický kraj\"\" (tj. KDU-ČSL, SNK ED a hnutí Nestraníci) post krajské zastupitelky, ale neuspěla.\n\nVe volbách 2010 se stala členkou dolní komory českého parlamentu za Věci Veřejné, přestože kandidovala až na čtvrtém místě, do poslanecké sněmovny ji vyneslo 6,67 % preferenčních hlasů. Mandát jí zanikl 30. listopadu 2010, když se jej vzdala ve prospěch výkonu funkce primátorky Pardubic poté, co byla v říjnu 2010 opět zvolena do městského zastupitelstva jako lídryně kandidátky Sdružení pro Pardubice. V dolní komoře ji nahradil z pozice náhradníka kandidátky Věcí veřejných člen SNK ED Miroslav Petráň.\n\nV komunálních volbách v roce 2014 obhájila post zastupitelky města Pardubic, když jako členka SNK ED vedla kandidátku subjektu \"Sdružení pro Pardubice\". Pokoušela se také dostat do Zastupitelstva Městského obvodu Pardubice VII, ale neuspěla. V následných povolebních jednáních se jí nepodařilo obhájit post primátorky města, ani vyjednat účast v koalici a tak dále pokračovala jen jako řadová opoziční zastupitelka. Ve volbách v roce 2018 obhájila post zastupitelky města, když kandidovala jako členka SNK ED za uskupení \"Sdružení pro Pardubice\". Stejně tak byla zvolena zastupitelkou městského obvodu Pardubice VII.\n\nDo dubna 2015 zastávala funkci 1. místopředsedkyně SNK ED, na tuto pozici však již na XI. Republikovém sněmu strany nekandidovala. V listopadu 2018 však vystoupila jak ze \"Sdružení pro Pardubice\" (SPP), tak z SNK ED (v Pardubicích zastřešuje právě SPP). Dala tak najevo svůj nesouhlas s nově zformovanou městskou koalicí, jejímž členem se stalo i hnutí ANO 2011. V komunální politice dále působí jako nezávislá.\n\n"}
{"id": "571822", "url": "https://cs.wikipedia.org/wiki?curid=571822", "title": "Mosėdis", "text": "Mosėdis\n\nMosėdis je litevský městys ležící v Žemaitsku, v Žemaitské vysočině, v Klajpedském kraji, v okrese Skuodas, při soutoku řek Eiškūnas a Bartuva (obě do Mosėdského rybníka – 56 ha), 11 km na jih od okresního města Skuodas a 11 km na sever od města Salantai, na území Chráněné krajinné oblasti Salantai. V roce 2001 měl Mosėdis 1 379 obyvatel. V jižní části městysu stojí Mosėdské hradiště.\n\nMěstys je nejen v Litvě, ale i za hranicemi známý především Muzeem kamene (v roce 1957 založil Vaclovas Intas, otevřeno v roce 1979 se sbírkou tehdy kolem 5000 balvanů, projekt architektů A. a R. Kiškisů a geologa A. Gaigala) k němu přilehlým parkem s vodním mlýnem (postaven roku 1792) a Mosėdským rybníkem, výstavou kamenů a restaurací s místními specialitami. Je vhodné zvlášť upozornit na to, že kromě výstavy kamenů v muzeu a přilehlém parku je turisticky ještě více atraktivní sbírka kamenů a balvanů v sadě usedlosti lékaře Václava Inty, který byl tvůrcem jak muzea, tak vlastní sbírky. Jeho usedlost se nachází za ohybem (doleva) cesty (za kostelem Sv. archanděla Mikoláše – cca 100 m vpravo). Dále je v Mosėdisu dům, ve kterém (jako farář v letech 1895–1898) bydlel Juozas Tumas-Vaižgantas. \nDále je zde Gymnázium v Mosėdisu, pošta (PSČ: LT-98026), zdravotní středisko, lékárna, školka, dětský domov, kulturní středisko, knihovna (založena roku 1937).\n\nMosėdis byl poprvé zmíněn v roce 1253 protokole o dělení panství mezi vedením Livonského řádu, a kuršským biskupem Heinrichem. Zde tehdy stál Mosėdský hrad. V době vzniku Litevského státu náležel Ceklisu. Po přijetí křesťanství v Žemaitsku bylo v roce 1417 založeno Medininkajské biskupství, pod které Mosėdis spadal v letech 1421–1842. Od roku 1544 zmiňován jako městečko, v roce 1551 byl postaven první dřevěný Kostel Sv. archanděla Mikoláše, roku 1783 přestavěn jako zděný. V roce 1560 založena Mosėdská farnost.\n\n\n"}
{"id": "571827", "url": "https://cs.wikipedia.org/wiki?curid=571827", "title": "Cekropie", "text": "Cekropie\n\nCekropie (\"Cecropia\"), někdy nazývaná také jaruma, je rod stále zelených tropických stromů z čeledě kopřivovitých.\n\nPůvodně byl tento rod zařazován do čeledě morušovníkovitých, pak byl v  Tachtadžjanově taxonomickém systému přeložen do nově vytvořené čeledě cekropiovité (\"Cecropiaceae\"), která zahrnovala rody s přechodnými znaky mezi čeledi morušovníkovité a čeledi kopřivovité. S  příchodem taxonomického systému APG II byl rod cekropie zařazen do čeledě kopřivovitých.\n\nPochází z tropických deštných pralesů Střední i Jižní Ameriky a Karibiku, nejvíce druhů roste v brazilské a kolumbijské Amazonii. Je to strom velmi rychle rostoucí a málo náročný na půdní prostředí, nejlépe mu vyhovují vlhké odvodněné půdy. Rychle zarůstá nově vzniklé holiny po průmyslové těžbě nebo jiné opuštěné či neobdělávané pozemky odkud se rozmnožuje semeny přenášenými zvířaty. Vyrůstá nejčastěji poblíž vodních toků a v záplavových oblastech, kde voda také napomáhá k rozšiřování semen. Tvoří svou korunou nižší patro pralesů. Roste až do nadmořské výšky 2600 m.\n\nCekropie se jako plevelný strom rychle rozšířila na Malajský poloostrov v Asii, do Pobřeží slonoviny, Senegalu, Zairu a na Madagaskar v Africe, do tropických pralesů severního Queenslandu v Austrálii i na Havajské a další ostrovy v Pacifiku. Tam všude tato invazní rostlina vytlačuje původní floru.\n\nV našich podmínkách se cekropie pěstuje pouze v botanických zahradách, např. v Teplicích.\n\nCekropie je dekorativní strom, se štíhlým kmenem a otevřenou dobře prosvětlenou korunu, dosahující výšky 10 až 20 m, některé druhy i 30 metrů. Kmen dospělého stromu je prstencovitě zbrázděn, zespodu je odvětven. Dlouhé, tenké, šlachovité větve, rostoucí často v téměř vodorovné poloze, jsou pouze ve vrcholové partii.\n\nSvětlý kmen i větve mají v měkkém pórovitém dřevě dutiny, rozsah dutých prostor odvisí od druhu. Dožívají se také rozdílného věku, od běžných 30 až po výjimečných 80 let. Některé druhy mají chůdovité kořeny, které nekotví hlouběji než 3 metry. Kořeny jsou rozloženy spíše vodorovně pod povrchem a dosahují délky okolo 4 metrů, někdy jsou ale dlouhé téměř 15 metrů. Z čerstvých ran vytéká leptavý latex.\n\nVeliké listy, štítnatě postavené, jsou jednoduché, střídavé s dlouhými řapíky, mají čepele měřící 30 až 40 cm. Dlanitě se rozdělují do 7 až 11 obvejčitých lístků, hlavní žíla lístku mívá 14 až 20 páru sekundárních žílek. Svrchu bývají tmavě zelené, zespodu jsou plstnaté, barvy šedé nebo stříbřité. Vytvářejí převislé „deštníky“o průměru až 1 m. Ještě nerozvité listy jsou nápadně červenavé barvy. Každý odpadnutý list nechává na větvi jizvu, podle rozestupu těchto značek lze určit celkové stáří i životní podmínky stromu v určitém časovém období (sucho, značky jsou blízko).\n\nStromy jsou dvoudomé, jejich květy jsou jednopohlavné, existují jedinci se samčími květy a jedinci se samičími. Květy vyrůstají v úžlabí listů a jsou pod listy ukryty. Samčí květy tvoří 10 až 15 tenkých, střapcovitých „jehněd“ dlouhých do 10 cm a tlustých 2 až 4 mm, Samičí jsou drobné, s trubkovitým okvětím a jsou uspořádány do úzce válcovitých a prstově roztažených šedých až žlutavých květenství, bývá jich obvykle méně než šest. Bývají delší než 10 cm a jsou hrubé 5 až 10 mm.\n\nPřevážně větrem opylené samičí květy začnou bobtnat a vytvářejí měkké a masité plody šedozelené barvy. Jsou dozrálé za 3,5 až 4 měsíce po opylení, mají tvar fazolových lusků, jsou dlouhé až 20 cm a tlusté 15 mm, obsahující stovky droboučkých hnědých semínek, nažek. Do jednoho gramu je až 2500 suchých semen. Stromy kvetou a plody dozrávají po celý rok. Plodit začíná strom ve svých 3 až 4 létech, předpokládá se, že za dobu své životností strom vyprodukuje 6 až 7 milionů semen.\n\nSemena cekropie mohou dřímat v chladné lesní půdě po mnoho let, teprve až jsou osvětlena a zahřátá sluncem, vyklíčí. Patří k tzv. pionýrským stromům, které jako prvé vyrůstají na opuštěném odlesněném pozemku. Rychlým růstem, 2,5 metry za rok, si udržuje náskok před ostatními dřevinami. Má to zapotřebí, protože potřebuje plné slunce, nesnáší zastínění. K rychlému růstu napomáhá i lehké, porézní dřevo s mnoha dutinami, k jehož vytvoření není nutno vynaložit tolik energie. Na druhé straně nepevné dřevo limituje výšku i životnost stromu. Po dosažení své specifické výšky přestává strom růst a za cca 15 až 20 let je předstižen výše vyrůstajícími konkurenty. Jeho koruna se dostává do spodního patra lesa, je zastíněna a strom pomalu chřadne.\n\nV dutých kmenech i větvích většiny druhů symbioticky žijí útoční mravenci rodu \"Azteca\" z podčeledě Dolichoderinae, kteří se živí výměšky bohatými na proteiny produkovanými chlupy na bázi řapíku listu. Na oplatu mravenci chrání strom před živočišnými i bylinnými škůdci. Okusují také úponky lián. Cekropie je považována za myrmekofyt.\n\nNěkteré uměle vysazené stromy plní okrasnou funkci, jiné poskytují stín. Listy stromů se živí lenochodi i larvy motýla martináče, měkkými plody zase opice, kaloni i ptáci kteří roznášení po okolí v trusu nová a nová nestrávená semena.\n\nZ měkkého, lehkého dřeva se vyrábějí zápalky, hračky, hudební nástroje, rybářské plováky a lehké přepravky. V kombinaci s cementem slouží jeho drť jako izolační materiál. Z dutých kmenů se vyrábějí vodovodní roury, žlaby a okapy. K výrobě buničiny není pro obsah latexu vhodný. Drsných listů se používá místo smirkového papíru.\n\nSvíravý latex v domorodé medicíně slouží proti bradavicím, oparům, vředům, úplavicí, pohlavním nemocem i hadímu uštknutí. Cekropie má dosud ne zcela vědecky prozkoumané léčebné účinky, výtažky z jejích listů odborníci zkouší využívat k léčbě astmatu, vysokému cholesterolu i hypertense a hlavně diabetu. Další využití je ve zkrášlovací kosmetice, účinnost je prý zaručená a okamžitá.\n\nTento neotropický rod není dosud dostatečně taxonomicky prozkoumán, podle jedné verze je v současnosti uznáváno 61 druhů.\n\n\n \n"}
{"id": "571835", "url": "https://cs.wikipedia.org/wiki?curid=571835", "title": "Yves-Joseph Kerguélen-Trémarec", "text": "Yves-Joseph Kerguélen-Trémarec\n\nYves Joseph de Kerguelen de Trémarec (13. února 1734 Laududal, Finistère – 3. března 1797 Brest) byl bretaňský mořeplavec a francouzský námořní důstojník, objevitel neobydlených Kerguélenových ostrovů na jihu Indického oceánu.\n\nNarodil se ve francouzském departementu Finistère během sedmileté války. V roce 1770 již jako kontradmirál byl vyslán na korvetě \"\"Le Bélier\"\" hledat hypotetickou \"Terru Australis\" v jižní části Indického oceánu. Vyplul na jih, podél pobřeží Afriky. Po dosažení mysu Dobré naděje, nedaleko Bouvetova ostrova se otočil na východ, kde v roce 1772 objevil zemi, kterou nazval \"Jižní Francie (La France Australe)\", kterou pokládal za pobřeží hledaného kontinentu Terra Australis. Poté se vrátil zpět do Francie.\n\nV roce 1773 byl znovu vyslán se dvěma loděmi, aby pokračoval ve svých objevech. Brzy zjistil, že jím nalezená země jsou pouze pusté ostrovy, které nazval \"Desolation\" (\"Bezútěšné\"), později toto území získalo název Kerguélenovy ostrovy. Po návratu do Francie byl degradován a odsouzen na 20 let vězení v pevnosti, neboť opustil jeden člun s mužstvem, vyslaný k průzkumu pobřeží ostrova. Později byl rehabilitován a za francouzské revoluce povýšen. Sepsal řadu děl o nautice.\n\nZemřel v roce 1797 jako kontradmirál a velitel přístavu Brest.\n\n\n"}
{"id": "571844", "url": "https://cs.wikipedia.org/wiki?curid=571844", "title": "Tisovité", "text": "Tisovité\n\nTisovité (\"Taxaceae\") je malá čeleď řádu borovicotvarých z třídy jehličnanů. Na základě fylogenetických rozborů byla zavedením taxonomického systému APG III do čeledě tisovité vřazena i bývalá čeleď hlavotisovité (\"Cephalotaxaceae\"). Stejně tak bylo odmítnuto i časté vyčleňování čeledě tisovitých do samostatného řádu.\n\nVětšina taxonů roste jen omezeně a v mnoha případech jsou to ohrožené druhy. Vyskytují se převážně na severní polokouli. Rod tis v Severní Americe, Evropě a v Asii, toreja v Severní Americe a jižní Asii, rod \"Austrotaxus\" na Nové Kaledonii a ostatní hlavně v Číně a ve východní a jihovýchodní Asii.\n\nJsou to keře, dřeviny nízkého vzrůstu i vzrostlé stromy dosahující výšek až 20 m, kromě hlavotisů bez pryskyřičných kanálků. Borka bývá šupinovitá nebo rýhovaná, letorosty kulaté, boční větve husté, dobře vyvinuté. Kořeny mají hodně vlásečnicového kořání. Čárkovité nebo kopinaté jehlicovité listy, vytrvávající několik let, jsou uspořádány dvouřadě, spirálovitě nebo křížatě.\n\nJsou to rostliny nahosemenné, obvykle dvoudomé, tj. zvlášť rostliny samčí a zvlášť samičí. Samčí šištice, kulovité nebo vejcovité, vyrůstají jednotlivě v úžlabí listenů nebo jsou nahloučeny v klasovitých útvarech na vrcholcích větví. Vyrůstají na ročních výhonech, jsou složené ze 2 až 16 tyčinek, pylová zrna jsou bez vzdušných váčků. Samičí šištice, přisedlé nebo stopkaté, vyrůstají v párech nebo jednotlivě v úžlabí listů, mají jedno vajíčko (bývalé hlavotisovité 2 vajíčka). Po větrosnubném opylení šištice se semenem dozrává za 6 až 8 měsíců (u bývalých hlavotisovitých za 18 až 20 měsíců). Během toho šištice zdužnatí a zralé semeno je uloženo v nepravém dužnatém nebo kožovitém míšku (epimatiu), který je částečně otevřen (u bývalých hlavotisovitých zcela uzavřen). Zralé semeno je velké 5 až 8 mm, výjimečně 25 mm (u bývalých hlavotisovitých 12 až 40 mm), klíčí se 2 děložními lístky.\n\nRostliny některých rodů (např. tis) jsou až na míšek se semenem jedovaté.\n\nExistovaly tendence vytvořit téměř pro každý rod samostatnou čeleď. Na základě kladistické klasifikace rostlin byly tyto pokusy zamítnuty jako neopodstatněné. Molekulárními výzkumy byly tisovité opakovaně prokázány jako monofyletický taxon včetně vnořených hlavotisovitých a společně tvoří sesterskou skupinu k cypřišovitým (\"Cupressaceae\").\n\nČeleď tisovité tvoří těchto šest rodů:\n\nVzájemná příbuznost v čeledi je následující:\n\n"}
{"id": "571861", "url": "https://cs.wikipedia.org/wiki?curid=571861", "title": "Jan Bělský", "text": "Jan Bělský\n\nJan Bělský, \"též\" Johann Bělský (18. prosince 1815 Bratkovice – 7. února 1880 Praha), byl český architekt a stavitel.\n\nVystudoval gymnázium v Litoměřicích a techniku v Praze.\n\nRealizoval řadu předních staveb v Praze, například:\n\nRestaurace císařských zámků pro císaře Ferdinanda I. po jeho abdikaci.\nNa vnitřní výzdobě obou zámků se účastnil malíř Josef Navrátil.\n\n\n\n"}
{"id": "571864", "url": "https://cs.wikipedia.org/wiki?curid=571864", "title": "Kořenový vztlak", "text": "Kořenový vztlak\n\nKořenový vztlak je proces, jímž je vytlačována voda do nadzemních částí rostliny. Souvisí s aktivním nasáváním vody kořenovým systémem. Voda spolu s rozpuštěnými minerálními látkami je při tom vytlačována xylémem do nadzemní části rostliny; tento pohyb je výrazně pomalejší než při transpiraci. Hlavní význam má tento mechanismus zjara, kdy opadavé dřeviny ještě nemají vytvořenou listovou plochu. V uvedeném období se kořenový vztlak projevuje tím, že z dřevin vytéká proud asimilátů jako tzv. míza.\n"}
{"id": "571865", "url": "https://cs.wikipedia.org/wiki?curid=571865", "title": "David Trimble", "text": "David Trimble\n\nWilliam David Trimble (* 15. října 1944, Bangor, Severní Irsko) je britský politik, držitel Nobelovy ceny míru a první britský ministr pro Severní Irsko. V letech 1990-2005 byl poslancem Dolní sněmovny za obvod Upper Bann.\n"}
{"id": "571867", "url": "https://cs.wikipedia.org/wiki?curid=571867", "title": "Žižkovo náměstí", "text": "Žižkovo náměstí\n\nŽižkovo náměstí je veřejné prostranství ve více městech:\n\n"}
{"id": "571869", "url": "https://cs.wikipedia.org/wiki?curid=571869", "title": "Michail Michajlovič Ippolitov-Ivanov", "text": "Michail Michajlovič Ippolitov-Ivanov\n\nMichail Michajlovič Ippolitov-Ivanov (19. listopadu 1859, Gatčina, Rusko – 28. ledna 1935, Moskva, SSSR) byl ruský skladatel, dirigent, hudební pedagog a organizátor hudebního života.\n\nNarodil se jako Michail Michajlovič Ivanov, dívčí jméno své matky si přidal až později, aby se odlišil od hudebního kritika podobného příjmení. Před nastoupením na hudební konzervatoř v Petrohradě se hudbě vzdělával v domácím prostředí a působil jako sborista v kostele svatého Izáka. Roku 1875 nastoupil na konzervatoř, kterou ukončil roku 1882 jako žák skladatele Nikolaje Andrejeviče Rimského-Korsakova. V letech 1882–1893 pracoval na hudební škole v Tbilisi, z níž učinil konzervatoř, a jako dirigent organizoval hudební život ve městě.\n\nRoku 1893 získal místo profesora moskevské konzervatoře (mezi lety 1905-1918 ředitel, 1919-1922 rektor). V roce 1925 se stal dirigentem Velkého divadla v Moskvě. Napsal několik oper (\"Ruth\" 1886, \"Asra\" 1890, \"Asja\" 1900, \"Ismena\" 1909, \"Ole z Nordlandu\" 1915, \"Ženitba\" 1931, \"Poslední barikáda\" 1933). Jeho nejznámějším dílem je Sardarský průvod z cyklu \"Kavkazské skici\", vzniklého v letech 1894–95.\n"}
{"id": "571870", "url": "https://cs.wikipedia.org/wiki?curid=571870", "title": "Josef Tancoš", "text": "Josef Tancoš\n\nJosef Tancoš (* 31. prosince 1966, Most) je český politik, v letech 2010 až 2013 poslanec za stranu ČSSD, a také člen výkonného výboru Fotbalové asociace České republiky a ředitel Fotbalové akademie Josefa Masopusta. Do Poslanecké sněmovny Parlamentu České republiky byl zvolen ve volbách 2010 v Ústeckém kraji. Do roku 2011 vlastnil firmu Seductus.\n\nJeho syn Martin je fotbalista. V září 2013 byl vyslýchán policií v rámci vyšetřování možné manipulace fotbalových zápasů ve prospěch asijských sázkařských gangů, ale nebyl z ničeho obviněn.\n\n"}
{"id": "571872", "url": "https://cs.wikipedia.org/wiki?curid=571872", "title": "Tomáš Úlehla", "text": "Tomáš Úlehla\n\nTomáš Úlehla (* 14. ledna 1965 Gottwaldov) je český politik ODS, v letech 2002–2006 primátor Zlína, v letech 2006 až 2013 poslanec Poslanecké sněmovny.\n\nAbsolvoval Přírodovědeckou fakultu Univerzity Palackého v Olomouci (obor systematická biologie a ekologie člověka). Po sametové revoluci byl členem Občanského fóra, pak Strany zelených a posléze vstoupil roku 1994 do ODS. Je ženatý se sopranistkou Pavlínou Senić, má dvě děti.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl za ODS zvolen do zastupitelstva města Zlín. Profesně se k roku 1998 uvádí jako ekolog manažer, následně k roku 2002 coby soukromý podnikatel a roku 2006 coby primátor. V letech 2002-2006 byl primátorem Zlína.\n\nVe volbách 2006 se stal za ODS členem dolní komory českého parlamentu (volební obvod Zlínský kraj). Byl členem výboru pro veřejnou správu a regionální rozvoj a výboru pro životní prostředí. Poslanecký mandát obhájil ve volbách v roce 2010. Je místopředsedou výboru pro životní prostředí a členem výboru pro zdravotnictví.\n\nNa podzim 2012 patřil ke skupině poslanců ODS, kteří veřejně nesouhlasili s politikou strany, zejména s plánem na zvýšení některých daní. Tato rebelie v ODS skončila 7. listopadu 2012, kdy se část rebelů rozhodla dobrovolně rezignovat na poslanecký mandát a část (včetně Úlehly) přislíbila podporu vládě včetně podpory při nadcházejícím hlasování o daních.\n\nDne 7. srpna 2013, před hlasováním o důvěře vládě Jiřího Rusnoka, opustil spolu s Janem Floriánem a Karolínou Peake sněmovnu, čímž koalice přišla o většinu 101 hlasů, a koalice de facto zanikla. Ještě ten večer ho ODS vyloučila ze svého poslaneckého klubu a o dva dny později i ze strany.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr hnutí Hlavu vzhůru, ale se ziskem 0,3% hlasů pro tento volební blok mandát nezískal.\n\n"}
{"id": "571875", "url": "https://cs.wikipedia.org/wiki?curid=571875", "title": "Jaroslava Wenigerová", "text": "Jaroslava Wenigerová\n\nJaroslava Wenigerová (* 13. června 1946) je česká politička, v letech 2010 až 2013 poslankyně za stranu ODS. V letech 1994–1998 byla členkou Zastupitelstva města Ostravy. Mezi roky 2000–2008 zastávala funkci náměstkyně hejtmana Moravskoslezského kraje. Do Poslanecké sněmovny Parlamentu České republiky byla zvolena ve volbách 2010 v Moravskoslezském kraji.\n\nOd června 2017 je členkou Rady České tiskové kanceláře, od února 2018 je pak její místopředsedkyní. Byla nominována ODS. V polovině prosince 2019 obhájila post místopředsedkyně Rady ČTK.\n\n"}
{"id": "571877", "url": "https://cs.wikipedia.org/wiki?curid=571877", "title": "Jiří Zemánek (politik)", "text": "Jiří Zemánek (politik)\n\nJiří Zemánek (* 3. ledna 1965 Olomouc) je český politik, v letech 2010 až 2017 poslanec Poslanecké sněmovny PČR, od roku 2008 zastupitel Olomouckého kraje (od roku 2016 navíc 1. náměstek hejtmana), od roku 1998 zastupitel města Šternberk (z toho v letech 2001 až 2012 také místostarosta města), člen ČSSD.\n\nVystudoval obor čeština a dějepis na Filozofické fakultě Univerzity Palackého v Olomouci.\n\nDo Poslanecké sněmovny Parlamentu České republiky byl zvolen ve volbách 2010 v Olomouckém kraji. Ve volbách v roce 2013 svůj mandát obhájil.\n\nVe volbách do Evropského parlamentu v roce 2014 kandidoval za ČSSD na 12. místě její kandidátky, ale neuspěl. V komunálních volbách v roce 2014 obhájil za ČSSD post zastupitele města Šternberku. V listopadu 2014 se navíc stal radním města.\n\nV krajských volbách v roce 2016 byl lídrem ČSSD v Olomouckém kraji a mandát krajského zastupitele obhájil. Dne 8. listopadu 2016 byl zvolen 1. náměstkem hejtmana, na starosti má finance a investice. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Olomouckém kraji, ale neuspěl.\n\n"}
{"id": "571879", "url": "https://cs.wikipedia.org/wiki?curid=571879", "title": "Java Web Start", "text": "Java Web Start\n\nJava Web Start (JWS) je technologie, která slouží k jednoduché distribuci Java aplikací na internet. Nabízí jednoduchou distribuci a následné spouštění aplikací jedním kliknutím přímo z webových stránek. Dále zaručuje, že uživatel bude mít vždy spuštěnou poslední verzi aplikace. (bez dalších problémů s instalací, či s aktualizacemi programu) \n\nSun představil verzi 1.0 v březnu 2003. JWS je součástí JAVA SE již od verze 1.4 a nyní je automaticky instalována s Java Runtime Environment (JRE). S podobným nápadem přichází i Microsoft .NET ClickOnce framework.\n\nAplikace, která má být spuštěna přes Java Web Start, musí být uložena do jar archivu. O stáhnutí, instalaci, případnou aktualizaci a samotné spuštění se stará soubor jnlp ve formátu XML.\n\nSoubor .jnlp obsahuje základní informace o dané aplikaci, cestu k jar souboru a například povolení spouštění offline.\n\nHlavní výhodou JWS je, že spuštěná aplikace není omezena „sandboxem“, což na druhou stranu může být bezpečnostním rizikem. Vývojáři dále nemusí tolik brát ohledy na různé verze Javy v mnoha různých prohlížečích.\n\n"}
{"id": "571881", "url": "https://cs.wikipedia.org/wiki?curid=571881", "title": "Alonso de Hojeda", "text": "Alonso de Hojeda\n\nAlonso de Hojeda (1466 nebo 1470 Cuenca, Španělsko - 1515 nebo 1516 Santo Domingo, Dominikánská republika) nazývaný též Ojeda byl španělský mořeplavec a conquistador. V roce 1493 - 1496 se účastnil druhé výpravy Kryštofa Kolumba k břehům Nového světa.\n\nHojeda se narodil okolo roku 1470 v Cuence. Pocházel z chudé šlechtické rodiny, ale měl štěstí že brzy získal přízeň Juana Rodrígueze de Fonsecy, biskupa Burgoského a později patriarchy Indie, který měl styky u krále a umožnil Alonsu de Hojedovi v roce 1493 doprovázet Kryštofa Kolumba na jeho druhé cestě do Nového světa. Hojeda vynikal svou odvahou v boji s domorodci, ale často byl příliš krutý a mstivý.\n\nPři plavbě na Haiti objevil zlatonosná pole u Cibao a znovu proslul krutostí při podrobování a vyvražďování místních Indiánů. V roce 1499 byl velitelem výpravy, které se zúčastnil také Juan de la Cosa jako navigátor a kartograf. Účastníkem výpravy byl též florentský mořeplavec Amerigo Vespucci, podle něhož byl nazván nový kontinent Amerikou. Výprava objevila pobřeží Guayany nazvané podle indiánského kmene Guanna a pobřeží, které Hojeda nazval Venezuela (Malé Benátky). Dále objevil současně s Pinzónem deltu Orinoka, přistál na ostrově Trinidad a Tobago a poté na Curaçau. Objevil záliv u dnešního Maracaiba a dostal se až k mysu La Vela v Kolumbii. Odtud se vrátil na Haiti, kde se zúčastnil spiknutí proti Kolumbovi. Poté se vrátil domů do Španělska. Proplul podél neznámých břehu celkem více než 3000 kilometrů.\n\nV letech 1508 až 1510 se ještě několikrát vrátil k tomuto pobřeží, které nazýval Nueva Andalusia (Nová Andalusie), zde také založil San Sebastian první španělskou osadu na americké pevnině. Z ní provozoval lov na otroky a loupežení, hlavně perly. Odtud také vedl vyhlazovací boj proti Indiánum.\n\nKe konci života upadl v nemilost a zemřel v bídě a zapomnění na území, kde je dnes hlavní město Dominikánské republiky Santo Domingo.\n\n\n"}
{"id": "571882", "url": "https://cs.wikipedia.org/wiki?curid=571882", "title": "Václav Zemek", "text": "Václav Zemek\n\nVáclav Zemek (* 13. dubna 1974 Vlašim) je český politik, v letech 2010 až 2017 poslanec za stranu ČSSD, a regionalista, autor prací o Podblanicku. Působí jako vedoucí oddělení ochrany ovzduší na Odboru životního prostředí a zemědělství KÚ Středočeského kraje.\n\nV komunálních volbách v roce 2014 obhájil za ČSSD post zastupitele města Vlašimi (původně byl na kandidátce na 3. místě, vlivem preferenčních hlasů se posunul na druhé místo, strana přitom ve městě získala dva mandáty). Následně však na mandát rezignoval.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD ve Středočeském kraji, ale neuspěl.\n\n"}
{"id": "571884", "url": "https://cs.wikipedia.org/wiki?curid=571884", "title": "RIM-24 Tartar", "text": "RIM-24 Tartar\n\nRIM-24 Tartar byla americká jednostupňová námořní protiletadlová řízená střela krátkého dosahu z doby studené války. Spolu s ní patřily do první generace těchto střel ještě systémy Terrier a Talos. Vyvinula ji firma Convair pro nasazení na lodích US Navy. \n\nVývoj střely byl objednán v roce 1955, první start proběhl v roce 1958 a do služby byla zařazena v roce 1962. Mimo USA ji používala také námořnictva Austrálie, Francie, Itálie, Holandska, Japonska a SRN. Ve službě ji nahradily především vzhledově podobně střely Standard. Celkem bylo vyrobeno okolo 2400 střel Tartar ve verzích RIM-24A, RIM-24B a RIM-24C (tato verze byla pouze modernizací starších).\n\nStřela Tartar svým tvarem odpovídala letovému stupni střely Terrier, ze které byla ostatně vyvinuta. Měla jen jeden stupeň s raketovým motorem na tuhé pohonné látky Aerojet Mk 1. Ten však používal dvě různá paliva a proto část trysek sloužila pro start a část pro let. Na bocích rakety byly čtyři dlouhé stabilizační plochy a na jejím konci čtyři lichoběžníkové řídící plochy. V přídi rakety byl radiolokační naváděcí systém. První verze RIM-24A operovala ve výškách 15–15 000 metrů a ve vzdálenostech 1,8–14 kilometrů. U vylepšené verze RIM-24B se dostup střely zvýšil na 20 000 metrů a dolet až na 30 kilometrů. \n\n\n"}
{"id": "571886", "url": "https://cs.wikipedia.org/wiki?curid=571886", "title": "France Arhar", "text": "France Arhar\n\nDr. France Arhar (* 24. dubna 1948, Lublaň) je slovinský právník, bankéř a politik.\n\nNarodil se v Lublani. V roce 1971 promoval na Právnické fakultě Univerzity v Lublani, v roce 1976 získal titul magistra a v roce 1983 doktorát. V letech 1971 až 1988 pracoval v Bance Slovinska jako vedoucí devizového oddělení a náměstek guvernéra. V období let 1988 až 1991 působil ve frankfurtské LHB Bance. Od 1. dubna 1991 zastával funkci guvernéra slovinské centrální banky. V této funkci ho v roce 2001 vystřídal Mitja Gaspari.\n\nJiž na přelomu let 1996 až 1997 se o Arharovi v kuloárech mluvilo jako o předsedovi sjednocené Slovinské lidové strany, který by ve funkci premiéra mohl vystřídat Janeze Drnovšeka. Když pak po spojení slovinských lidovců a křesťanských demokratů opustila spojená SLS+SKD vládu, chtěla pravice do funkce premiéra právě Arhara, který nabídku odmítl. Premiérem se poté na několik měsíců stal ekonom Andrej Bajuk. V roce 2002 neúspěšně kandidoval na prezidenta, v roce 2006 pak na starostu Lublaně.\n\nV letech 2001 až 2003 byl předsedou představenstva slovinské Vzájemné zdravotní pojišťovny a od roku 2003 je předsedou představenstva UniCredit Banky Slovinsko.\n\nU příležitosti desátého výročí slovinské nezávislosti obdržel Zlatý řád svobody Slovinské republiky za vynikající zásluhy při zavádění a provádění slovinského monetárního systému po získání nezávislosti.\n\n"}
{"id": "571888", "url": "https://cs.wikipedia.org/wiki?curid=571888", "title": "Pacifická divize (NHL)", "text": "Pacifická divize (NHL)\n\nPacifická divize je jedna ze čtyř divizí kanadsko-americké ligy ledního hokeje NHL. NHL se dělí na 2 konference a každá z konferencí se dále dělí na 2 divize. Pacifická divize spadá pod Západní konferenci. Týmy, které jsou spolu v divizi, tak spolu během sezóny NHL sehrají nejvíce zápasů a naopak nejméně zápasů sehrají s týmy z druhé konference.\n\nTato divize byla založena před rozšířením ligy, před sezónou 1993/1994. V této divizi začínalo 6 týmů: Mighty Ducks of Anaheim, Calgary Flames, Edmonton Oilers, Los Angeles Kings, San Jose Sharks a Vancouver Canucks. Před sezonou 1995/1996 byl přeřazen do Pacifické divize tým Colorado Avalanche, který se přestěhoval z kanadského Québecu, kde hrál pod jménem Québec Nordiques. Před sezonou 1998/1999 došlo k rozšíření ligy a změnila se i celá struktura ligy. Ze 4 divizí se liga přeskupila na 6 divizí ve dvou konferencích. Z původních týmů v Pacifické divizi zůstali pouze Mighty Ducks of Anaheim, Los Angeles Kings, San Jose Sharks a k nim se přidali týmy z původně Centrální divize: Dallas Stars a Phoenix Coyotes. Před sezonou 2006/2007 vedení týmu Mighty Ducks of Anaheim rozhodlo o vypuštění přízviska \"mighty\" (česky \"mocní\") a klub byl přejmenován na Anaheim Ducks (Anaheimské kačery). Před sezónou 2013/14 se liga vrátila k modelu čtyř divizí rozdělených po dvou do dvou konferencí. Pacifická divize byla jednou z těch, které tuto změnu přečkaly, ačkoli se změnami. Z divize vypadl tým Dallas Stars a naopak přibyly týmy Calgary Flames, Edmonton Oilers a Vancouver Canucks. V roce 2017 vznikl nový klub Vegas Golden Knights.\n\nTučně = týmy jsou v současné době v divizi.\n\n\n\n\n\n\"(U \"jednosezónních\" rekordů nebyla brána v potaz sezóna 1994/1995, která byla zkrácena.)\"\n\n\n\n"}
{"id": "571891", "url": "https://cs.wikipedia.org/wiki?curid=571891", "title": "Jakubské náměstí", "text": "Jakubské náměstí\n\nJakubské náměstí je veřejné prostranství na více místech:\n\n"}
{"id": "571892", "url": "https://cs.wikipedia.org/wiki?curid=571892", "title": "Slovanské náměstí", "text": "Slovanské náměstí\n\nSlovanské náměstí je veřejné prostranství ve více městech:\n\n"}
{"id": "571893", "url": "https://cs.wikipedia.org/wiki?curid=571893", "title": "Ladislav Velebný", "text": "Ladislav Velebný\n\nLadislav Velebný (* 11. dubna 1957 Rýmařov) je český politik ČSSD, v letech 2009 až 2017 poslanec Poslanecké sněmovny.\n\nV rodném Rýmařově vychodil základní školu. Vyučil se stavebním zámečníkem. Pracoval v Ostravě. V roce 1981 se přestěhoval zpět do obce Dolní Moravice. Zde v letech 1987-1989 působil jako tajemník místního národního výboru. V roce 1990 se stal starostou a tuto funkci zastává od té doby trvale po několik volebních období. Je ženatý, s manželkou Marií mají tři děti.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva obce Dolní Moravice, v roce 1994 jako bezpartijní, v následných volbách již jako člen ČSSD. Profesně se k roku 1998 uvádí jako zámečník, následně k roku 2002 a 2006 coby starosta, v roce 2010 jako poslanec. V roce 1995 patřil mezi zakladatele místní organizace ČSSD v Dolní Moravici. Působil také jako předseda OVV ČSSD Bruntál a místopředseda KVV ČSSD Moravskoslezského kraje.\n\nV krajských volbách roku 2000 byl zvolen do Zastupitelstva Moravskoslezského kraje za ČSSD. Mandát krajského zastupitele obhájil v krajských volbách roku 2004 a krajských volbách roku 2008.\n\nVe volbách roku 2006 kandidoval za ČSSD do dolní komory českého parlamentu (volební obvod Moravskoslezský kraj). Nebyl zvolen, ale do sněmovny se dostal v září 2009 jako náhradník na uprázdněné místo, poté co rezignoval poslanec Rudolf Kufa. Ve sněmovně se angažoval v Hospodářském výboru. Mandát obhájil ve volbách roku 2010 a volbách roku 2013. Zasedal v Hospodářském výboru a Zemědělském výboru.\n\nV komunálních volbách v roce 2014 obhájil za ČSSD post zastupitele obce Dolní Moravice. Původně byl na kandidátce třetí, vlivem preferenčních hlasů se posunul na druhé místo (strana získala v obci 2 mandáty). Ve volbách do Senátu PČR v roce 2016 kandidoval za ČSSD v obvodu č. 64 – Bruntál. Se ziskem 12,18 % hlasů skončil na 4. místě a do druhého kola nepostoupil. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Moravskoslezském kraji, ale neuspěl.\n"}
{"id": "571894", "url": "https://cs.wikipedia.org/wiki?curid=571894", "title": "Miloslava Vostrá", "text": "Miloslava Vostrá\n\nMiloslava Vostrá (* 26. května 1965 Kladno) je česká politička, od roku 2002 poslankyně Poslanecké sněmovny za KSČM a v letech 2009 až 2016 i místopředsedkyně strany.\n\nVystudovala gymnázium. V letech 1985–1994 pracovala na různých postech ve státních statcích Praha-západ v obci Jeneč. V období let 1994–1999 byla zaměstnána coby účetní a administrativní pracovnice ve firmě Slaboch a Vejvoda. V roce 2012 se uvádí jako společník ve firmách VKS Úhonice, s.r.o. a SVM Drahelčice, spol.s.r.o. a zároveň jako místopředsedkyně představenstva společnosti FUTURA, a.s. Vysokoškolský titul bakaláře získala na Vysoké škole finanční a správní. V roce 2011 se v médiích objevila kritika její bakalářské práce, která pojednávala o volbách v roce 2006. Práce byla rozsahem a obsahově podle portálu Aktuálně.cz nedostatečná. Poslankyně v té době již studovala inženýrské studium.\n\nVe volbách v roce 2002 byla zvolena do poslanecké sněmovny za KSČM (volební obvod Středočeský kraj). Byla členkou sněmovního zemědělského výboru. Poslanecké křeslo obhájila ve volbách v roce 2006. Byla členkou rozpočtového výboru a místopředsedkyní poslaneckého klubu komunistů. Opětovně byla do sněmovny zvolena ve volbách v roce 2010. Je místopředsedkyní rozpočtového výboru a místopředsedkyní poslaneckého klubu KSČM.\n\nOd roku 2009 zastávala post místopředsedkyně Ústředního výboru KSČM pro ekonomiku. Tuto funkci obhájila na sjezdu KSČM v květnu 2012. Její zvolení doporučoval i předseda strany Vojtěch Filip. Na IX. sjezdu KSČM v Praze v polovině května 2016 se jí však znovu obhájit mandát nepodařilo.\n\nV komunálních volbách roku 1994 neúspěšně kandidovala do zastupitelstva obce Braškov za KSČM. Zasedla sem dodatečně v roce 1997 a zvolena byla v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako ekonomka, k roku 2002 coby poslankyně. V komunálních volbách roku 2014 byla díky preferenčním hlasům zvolena zastupitelkou Braškova (posunula se z původního 7. místa na konečné 1. místo, KSČM přitom v obci získala dva mandáty). Také ve volbách v roce 2018 obhájila post zastupitelky Braškova (opět se vlivem preferenčních hlasů posunula z původního 7. místa na první místo).\n\nVe volbách do Poslanecké sněmovny PČR v roce 2017 obhájila svůj poslanecký mandát za KSČM ve Středočeském kraji.\n\n"}
{"id": "571895", "url": "https://cs.wikipedia.org/wiki?curid=571895", "title": "László Göncz", "text": "László Göncz\n\nLászló Göncz (* 13. dubna 1960, Murska Sobota) je slovinský historik a politik maďarského původu. V současnosti je poslancem za maďarskou národnostní menšinu ve Státním shromáždění Republiky Slovinsko.\n\nNarodil se v Murské Sobotě, dětství strávil v dvojjazyčném příhraničním městě Lendava, které absolvoval základní školu. Historii vystudoval na Univerzitě v Pešti. Od devadesátých let pracoval jako historik a kulturní pracovník maďarské menšiny v Prekmurje. V roce 2008 byl zvolen poslancem parlamentu za devátou volební jednotku (volební jednotka pro maďarskou menšinu), když porazil Márii Pozsonec, která funkci poslankyně za maďarskou menšinu zastávala osmnáct let. Zvolen byl i v předčasných volbách v roce 2011.\n\n"}
{"id": "571896", "url": "https://cs.wikipedia.org/wiki?curid=571896", "title": "Radim Vysloužil", "text": "Radim Vysloužil\n\nRadim Vysloužil (* 11. dubna 1981, Prostějov) je český politik, v letech 2010 až 2013 poslanec, bývalý člen Věcí veřejných, který se nyní hlásí k platformě Karolíny Peake.\n\nAbsolvoval Ekonomickou fakultu VŠB-TU Ostrava, kde vystudoval obory Národní hospodářství, Eurospráva a Učitelství odborných předmětů. Pracoval ve stavební společnosti v personálním a správním úseku, v oddělení vnitropodnikových služeb plynárenské společnost. Mezi roky 2007-2009 působil jako ekonom v developerské společnosti. V letech 2009-2010 zastával funkci ekonoma a finančního manažera v účetní a daňové společnosti. Se svou manželkou má 2 dcery.\n\nOd roku 2009 byl členem strany Věci veřejné, zasedal v grémiu a ve straně rovněž působil jako inspektor a finanční manažer, před tím působil v ABL, kde domlouval zakázky. V roce 2011 Škárka řekl, že Radim Vysloužil mu nosil peníze za loajalitu. Byl expertem Věcí veřejných na důchodovou reformu a sociální problematiku. Do Poslanecké sněmovny Parlamentu České republiky byl zvolen ve volbách 2010 ve Středočeském kraji z druhého místa na kandidátce. Z politické strany VV vystoupil 21.4.2012 a v jako nezařazený poslanec se přidal se k platformě Karolíny Peake.\n\nV parlamentu je členem Hospodářského výboru, místopředsedou rozpočtového výboru a členem podvýboru pro podnikatelské prostředí. Je také členem dozorčí rady Všeobecné zdravotní pojišťovny\n\nV roce 2011 předložil s Václavem Cempírkem ze strany TOP09 návrh zákona, který by umožňoval množstevní slevy na silničním mýtném pro kamiony.\n\n"}
{"id": "571897", "url": "https://cs.wikipedia.org/wiki?curid=571897", "title": "Ivana Weberová", "text": "Ivana Weberová\n\nIvana Weberová (* 1. října 1976, Jablonec nad Nisou) je česká právnička a politička, v letech 2010 až 2013 poslankyně za stranu ODS. Do Poslanecké sněmovny Parlamentu České republiky byla zvolena ve volbách 2010 v Libereckém kraji, když se díky preferenčním hlasům posunula z devátého místa kandidátky na druhé.\n\n"}
{"id": "571898", "url": "https://cs.wikipedia.org/wiki?curid=571898", "title": "Česká západní dráha", "text": "Česká západní dráha\n\nČeská západní dráha (německý oficiální název \"k.k. privilegierte Böhmische Westbahn\", zkratka BWB) byla privátní železniční společnost v Rakousku-Uhersku, která vlastnila trať z Prahy přes Plzeň do Furth im Wald na německých hranicích.\n\nO vybudování tratě z Prahy do Plzně se pokoušela už v roce 1828 Pražská železniční společnost jako pokračování koněspřežné dráhy z Prahy do Lán, k dokončení však nikdy nedošlo. \nPlzeňská průmyslová komora o dráhu velmi stála, a proto v roce 1851 žádala vídeňskou vládu o vybudování trati z Prahy přes Plzeň do Bavorska, ale odpověď dávala jen neurčitou naději, že k výstavbě někdy v budoucnosti dojde. Rakousko-Bavorská smlouva z roku 1852 obsahovala pouze mlhavě definované požadavky na nová železniční spojení mezi oběma zeměmi. Až v roce 1856 nová mezistátní smlouva již přesně definovala tuto trať jako součást spojení z Rakouska do Bavorska.\n\nNěkolik koncesionářů zvučných jmen zažádalo o koncesi nejen pro trať z Prahy k bavorským hranicím, ale též pro tratě do Chebu a Českých Budějovic. Koncese byla udělena v roce 1857 spolu s příslibem garantovaného zúročení kapitálu částkou 30 milionů zlatých. Tato investiční pobídka však byla později zredukována o třetinu a koncesionáři od svého záměru odstoupili. Nakonec byla koncese udělena Lannovu podnikatelství a podnikatelství bratří Kleinů. Nová koncese byla udělena roku 1859. Během stavby někteří akcionáři přestali věřit v životaschopnost podniku a z jeho realizace odstoupili, a tak nakonec dráha zůstala prakticky ve vlastnictví bratří Kleinů.\n\nJako první byl zprovozněn úsek z bavorských hranic do Plzně na provizorní nádraží ve Skvrňanech. To bylo v roce 1861. Následující rok bylo uvedeno do provozu nové nádraží s dnešním názvem Plzeň hlavní nádraží. V tomto roce byla též dokončena trať až na Smíchov, kde byla pražská koncová stanice (dnešní Nádraží Praha-Smíchov). Až do roku 1872 nebyla přímo propojena s ostatními pražskými stanicemi a cestující museli být k nádraží Společnosti státní dráhy (dnešní Praha Masarykovo nádraží) přepravováni omnibusy a náklady pak koňmi taženými povozy, které pak přejížděly Vltavu po Karlově mostě.\n\nZmíněného roku 1872 byla vybudována pražská spojovací dráha, která spojovala nádraží na Smíchově s Nádražím císaře Františka Josefa a odtud dále do výhybny Hrabovka, kde se trať připojovala ke kolejím Společnosti státní dráhy. V roce 1872 též do smíchovského nádraží zaústila Buštěhradská dráha, která zde měla své vlastní kolejiště, a o rok později Pražsko-duchcovská dráha, která zde ale vlastní kolejiště neměla.\n\nV roce 1868 do nádraží Západní dráhy v Plzni dorazila též další společnost – Dráha císaře Františka Josefa, se kterou měla od té doby Západní dráha toto nádraží společné. Západní dráha též v letech 1877–1884 provozovala dopravu na státem vlastněné dráze z Berouna do Rakovníka. V roce 1893 ještě otevřela lokálku z Chrástu u Plzně do Radnic.\n\nV jízdním řádu z roku 1869 najdeme kromě několika nákladních vlaků též tři páry osobních vlaků ze Smíchova do Furth im Wald, které vzdálenost ze Smíchova do Plzně překonaly za 3 a půl hodiny a celkem dvanáctkrát zastavovaly. V té době měla společnost téměř 30 lokomotiv a 800 vagonů.\n\nFirma sice nikdy nedosahovala závratných zisků, přesto se ji velmi dařilo a dokonce patřila k největším daňovým poplatníkům na Smíchově. Zestátněna byla v roce 1894.\n\n"}
{"id": "571899", "url": "https://cs.wikipedia.org/wiki?curid=571899", "title": "Mária Pozsonec", "text": "Mária Pozsonec\n\nMária Pozsonec (16. ledna 1940, Dolga Vas 4. dubna 2017) byla slovinská politička maďarského původu. V letech 1990 až 2008 vykonávala funkci poslankyně za maďarskou národnostní menšinu.\n\nNarodila se v maďarské rodině v obci Dolga Vas (Hosszúfalu) nedaleko Lendavy. Střední školu navštěvovala v srbské Subotici, pedagogiku na Univerzitě v Mariboru. Pracovala jako učitelka na základní škole ve svém rodném regionu Prekmurje. V osmdesátých letech se začala angažovat jako aktivistka reprezentující zájmy maďarské menšiny ve Slovinsku. V prvních svobodných volbách v roce 1990 byla zvolena poslankyní za maďarskou národnostní menšinu. Zvolena byla i v letech 1992, 1996, 2000 a 2004. Ve volbách v roce 2008 ji porazil László Göncz. Ke konci života vykonávala funkci místostarostky v Lendavě.\n\n"}
{"id": "571902", "url": "https://cs.wikipedia.org/wiki?curid=571902", "title": "Bezorebné obdělávání půdy", "text": "Bezorebné obdělávání půdy\n\nBezorebné obdělávání půdy je způsob obdělávání půdy, který podle francouzského agronoma Claude Bourguignona snižuje erozi, chrání edafon, šetří pohonné hmoty a spotřebuje méně dusíkatých hnojiv a je tedy ekologičtější než klasický způsob obdělávání (orba).\n\nBezorebné obdělávání půdy spočívá v tom, že se na pole zasejí např. luštěniny či kukuřice a poté, co vyrostou, se rozsekají a nechají ležet na místě. Rozsekané části rostlin chrání a hnojí půdu, na kterou potom speciální stroje zasejí např. obilniny.\n\nTento způsob hospodaření je používán na necelých 10 % světové zemědělské půdy, hlavně v Severní a Jižní Americe.\n\nJiné zdroje uvádí, že je celosvětově užíván na 124 milionech hektarů.\n\nBezorebné zemědělství:\n"}
{"id": "571903", "url": "https://cs.wikipedia.org/wiki?curid=571903", "title": "Roberto Battelli", "text": "Roberto Battelli\n\nRoberto Battelli (* 19. října 1954, Pula) je slovinský politik italského původu.\n\nNarodil se v chorvatské Pule, v pěti letech se s rodinou přestěhoval do slovinského Kopru, kde navštěvoval italskou základní a střední školu. Poté se zapsal na Filozofické fakultě Univerzity v Lublani, ale studium nedokončil. V roce 1975 začal spolupracovat s koperskou lokální italskou televizí Telecapodistria a od roku 1988 pak s novinami \"\" (Hlas lidu). V roce 1990 byl zvolen poslancem slovinského parlamentu za italskou národnostní menšinu. Ve funkci se zasadil o přijetí zákona na ochranu práv italské a maďarské menšiny ve Slovinsku. Do Státního shromáždění byl opětovně zvolen i v letech 1992, 1996, 2000, 2004, 2008 a 2011.\n\n"}
{"id": "571904", "url": "https://cs.wikipedia.org/wiki?curid=571904", "title": "Mesut Özil", "text": "Mesut Özil\n\nMesut Özil (* 15. října 1988, Gelsenkirchen, Spolková republika Německo) je německý fotbalový záložník tureckého původu, který v současnosti hraje za anglický klub Arsenal FC. Je muslimského vyznání. Hraje na pozici ofenzivního středopolaře.\n\nOd mládí hrál za různé kluby v Gelsenkirchenu, a později pět let v Rot-Weiss Essen. V roce 2005 přestoupil do mládežnického týmu klubu FC Schalke 04. 12. srpna 2006 hrál první zápas za Schalke v německé bundeslize. V lednu 2008 přestoupil do klubu Werder Brémy. V Brémách se mu dařilo a v roce 2010 přestoupil do Realu Madrid, kde se okamžitě stal pilířem záložní řady a hlavním nahravačem Cristiana Ronalda.\n\nV září 2013 po příchodu Garetha Balea do Madridu přestoupil za 50 milionů eur do londýnského Arsenalu. Zpočátku zářil, postupně ale jeho hra ztrácela v průběhu sezony 2013/14 na lesku.\n\nV září 2006 byl Özil pozván do výběru Německa do 19 let k zápasu proti Rakousku. V roce 2007 se zúčastnil Mistrovství Evropy ve fotbale hráčů do 19 let, na kterém ve dvou zápasech vstřelil branku. V listopadu 2007 bylo oznámeno, že Özil, jehož otec a prarodiče se narodili v Turecku, požádal o zrušení tureckého občanství a ponechal si jen německé občanství. I přesto ho chtěl trenér Turecka Fatih Terim v sezoně 2008/09 povolat do tureckého A-týmu. Özil to ale odmítl a uvedl důvod, že jede na soustředění reprezentace Německa do 21 let.\n\nÚspěchu v mládežnické reprezentaci dosáhl na Mistrovství Evropy hráčů do 21 let 2009 ve Švédsku, které Německo vyhrálo a Özil dal ve finále proti Anglii gól (výhra 4:0).\n\n11. února 2009 odehrál první zápas za A-tým Německa proti Norsku a tím se definitivně rozhodl reprezentovat Německo.\nV roce 2010 ho trenér německé reprezentace Joachim Löw nominoval na Mistrovství světa v Jihoafrické republice, kde Němci skončili na 3. místě.\n\n10. září 2013 se jedním gólem v kvalifikačním utkání proti domácím Faerským ostrovům podílel na výhře 3:0, Německo se přiblížilo konečnému prvnímu místu v tabulce základní skupiny C a tím pádem jistotě přímého postupu na Mistrovství světa 2014 v Brazílii. Německo na šampionát postoupilo z prvního místa a Özil v kvalifikační skupině C nastřílel celkem 8 gólů, nejvíce ze všech střelců skupiny.\n\nTrenér Joachim Löw jej vzal i na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA.\nV osmifinále Němci vyřadili Alžírsko po výsledku 2:1 po prodloužení. Özil vstřelil na konci druhé části prodloužení gól na 2:0. S týmem získal zlaté medaile po finálové výhře 1:0 proti Argentině.\n\nTrenér Löw jej zařadil i do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2..\n\nMesut Özil ukončil reprezentační kariéru 22. července 2018 kvůli rasismu, který z velké části podnítilo zveřejnění fotky s tureckým prezidentem Erdoganem.\n\n\n\n\nAktualizováno k 14. 2. 2015\n\n"}
{"id": "571905", "url": "https://cs.wikipedia.org/wiki?curid=571905", "title": "Active Object", "text": "Active Object\n\nNávrhový vzor Active Object patří do skupiny návrhových vzorů pro paralelní programování. Odděluje volání metody od vlastního provedení metody. Typickou situací pro jeho použití je, když je třeba z jednoho vlákna (či více vláken) volat metody objektu, který běží v jiném (svém vlastním) vláknu, tedy volat je asynchronně a zároveň zajistit, aby byly provedeny ve správném pořadí a ve správné chvíli – tj. když nastanou podmínky umožňující jejich spuštění.\n\nTento návrhový vzor je vhodné použít, když z různých vláken chceme volat metody jednoho objektu tak, aby tyto metody nezdržovaly nebo nezastavovaly běh těchto vláken, a zároveň chceme mít možnost ovlivňovat pořadí, v jakém objekt metody „zpracuje“ a samozřejmě se při tom vyhnout konfliktům jako race condition nebo deadlock.\n\nActive Object využívá šesti tříd: Proxy, Scheduler, Activation List, Servant, Method Request a Future.\n\nProxy skrývá a odděluje celou implementaci Active Objectu od zbytku programu – vláken-klientů, které volají metody poskytované Active Objectem. Po zavolání metody klientem skrze Proxy tato vytvoří Method Request (požadavek na metodu), který představuje v zásadě použití návrhového vzoru Příkaz (Command), a zavolá příslušnou metodu objektu Scheduler pro zařazení požadavku do aktivačního seznamu (Activation List).\n\nTřída Method Request je abstraktní třída, pro každou konkrétní poskytovanou metodu je vytvořen potomek této třídy.\nScheduler ukládá požadavky do aktivačního seznamu a zjišťuje, která metoda z aktivačního seznamu může být zrovna spuštěna – tj. splňuje požadavky, které jsou součástí Method Requestu. Požadavky pak spouští pomocí objektu Servant, který v sobě skrývá implementaci jednotlivých metod.\n\nPokud metoda má vrátit nějaký výsledek, vrací Proxy objekt Future, do kterého je později, po vykonání příslušné metody, tento výsledek uložen.\n\nAnalogií z reálného života může být práce číšníka a kuchaře v restauraci: číšníka si můžeme představit jako Proxy – sbírá požadavky od klientů – hostů a předává je kuchaři, vytváří z požadavků seznam – Activation List. Kuchař pak požadavky zpracovává v takovém pořadí, aby optimálně využil své zdroje (plotny, pánve, hrnce atd.)\n\n"}
{"id": "571906", "url": "https://cs.wikipedia.org/wiki?curid=571906", "title": "Monitor (návrhový vzor)", "text": "Monitor (návrhový vzor)\n\nMonitor je návrhový vzor pro situaci, kdy více různých vláken (klientů) využívá souběžně metody jednoho objektu, přičemž tyto metody mění stav daného objektu. Je tedy třeba zajistit, aby v jednu chvíli objekt využívalo maximálně jedno vlákno a vnitřní stav objektu tak zůstával konzistentní a zároveň aby, pokud se jedno vlákno využívající objekt zablokuje (např. při čekání na jiný zdroj), bylo možné objekt uvolnit pro ostatní vlákna (klienty) a vrátit se k vykonávání metody původním vláknem, až když je to možné.\n\nPro tuto situaci by mohl být použit i návrhový vzor Active Object. Ten však zahrnuje další funkcionalitu navíc (jako např. řazení spouštění metod), která nemusí být vždy využita (a zbytečně by tak zvyšovala komplikovanost návrhu i implementace). Na rozdíl od Active Objectu jsou také metody monitoru vykonávány přímo v rámci klientského vlákna.\n\nZákladní princip fungování Monitoru je následující: monitor obsahuje zámek (monitor lock), který si lze představit jako booleanovskou proměnnou. Při spuštění metody je zámek uzamčen – tato operace musí být tzv. atomická, což je zajišťováno operačním systémem. Dokud je zámek uzamčen, žádná další metoda nesmí být spuštěna. Zámek je pak uvolněn po skončení metody, nebo pokud metoda z nějakého důvodu nemůže pokračovat v běhu – „zablokuje“ se. V druhém případě čekající vlákno poté, co stav blokující jeho další běh pomine, upozorní Monitor, který zajistí bezpečný přechod zpět k vykonávání operací daného vlákna.\n\nFunkci monitoru si lze představit na situaci v rychlém občerstvení, kde je pokladna, u které může být v jednu chvíli právě jeden zákazník. Pokud příprava jídla pro zákazníka trvá déle, zákazník ustoupí stranou a čeká, zatímco jsou obsluhováni další klienti.\n\n"}
{"id": "571908", "url": "https://cs.wikipedia.org/wiki?curid=571908", "title": "Half-Sync/Half-Async", "text": "Half-Sync/Half-Async\n\nNávrhový vzor Half-Sync/Half-Async (Polo-synchronní/Polo-asynchronní) slouží pro řešení situací, kdy jedna část aplikace běží synchronně, zatímco jiná asynchronně, přičemž tyto dva moduly mezi sebou potřebují komunikovat.\n\nPříkladem může být architektura webového serveru, kde samotný server běží synchronně, zatímco požadavky na něj jsou zpracovávány asynchronně na základě hardwarových přerušení, jak přicházejí skrze síťovou kartu.\n\nŘešením, které nabízí tento návrhový vzor, je rozdělit aplikaci na tři vrstvy: synchronní, asynchronní a mezi nimi řadící vrstvu či frontu. \n\nAsynchronní vrstva zpracovává požadavky asynchronně využívajíc například přerušení, po zpracování uloží výsledek do fronty, odkud si je může synchronní vrstva vyzvednout a dále zpracovat. Analogicky může synchronní vrstva uložit do fronty informace pro asynchronní vrstvu. Ve výše uvedeném příkladu webového serveru tak může být synchronní vrstva zablokována např. při čekání získávání odpovědi od databázového serveru, aniž by to ovlivnilo příjem dalších požadavků na webový server.\n\n"}
{"id": "571909", "url": "https://cs.wikipedia.org/wiki?curid=571909", "title": "Leader/followers", "text": "Leader/followers\n\nLeader/followers (vůdce/následovníci) je v sotwarovém inženýrství rozšířením nebo variantou návrhového vzoru \"Thread pool\" (bazének vláken). Řeší situaci, kdy je větší množství požadavků či událostí zpracováváno více vlákny, přičemž požadavků je více než vláken.\n\nCílem tohoto návrhového vzoru je zjednodušit přidělování událostí vláknům a minimalizovat nároky na výpočty a kopírování dat s tím spojené.\n\nNávrh sestává ze čtyř základních tříd: handle, handle set, event handler a thread pool. \n\nHandle představuje zdroj událostí, například síťové spojení. Objektů třídy handle, tedy zdrojů událostí, může být více a mohou být sdruženy do třídy Handle Set, která poskytuje metody pro zjištění, zda některý ze zdrojů vyvolal událost a případné čekání, až nějaká událost nastane.\n\nEvent handler je rozhraní pro zpracování jednotlivých konkrétních událostí.\n\nThread pool je jádrem tohoto vzoru. Obsahuje jednotlivá vlákna, která mají události zpracovávat. Každé vlákno může být v jednom ze tří stavů: vůdce, následovník nebo zpracovávání. Vůdce je vždy maximálně jeden. Je to vlákno, které čeká na další událost. K tomu využívá Handle Set. Jakmile skrze Handle Set zjistí událost, kterou může zpracovat, určí jedno z dalších vláken, které v tu chvíli žádnou událost nezpracovávají – tedy jednoho z následovníků, novým vůdcem. Poté skrze příslušný event handler spustí zpracovávání události. Po ukončení zpracovávání přejde do stavu následovníka.\nNásledovník je tedy spící vlákno, které nedělá nic a čeká, až bude probuzeno aktuálním vůdcem.\n\nV reálném životě je si lze použití tohoto vzoru představit například jako taxíky čekající na letišti. Jednotlivé taxíky zde představují vlákna. První taxík je v roli vůdce – čeká na přílet letadla a příchod pasažérů, ostatní taxíky jsou následovníci. Po příchodu pasažérů je první taxík naloží a odváží, další taxík v řadě se stává vůdcem. První taxík se po odvezení cestujících vrací zpět na letiště – na thread pool a přechází do role následovníka. \n"}
{"id": "571910", "url": "https://cs.wikipedia.org/wiki?curid=571910", "title": "Miloš Fišera", "text": "Miloš Fišera\n\nMiloš Fišera, (* 17. února 1950 ve Vrchlabí) je bývalý československý reprezentant v cyklokrosu.\n\nStal se prvním československým cyklokrosařem, který získal pro svoji zemi v seniorské kategorii medaili, stalo se tak na mistrovství světa 1972 v Praze, dále i titul na mistrovství světa 1981 ve španělském Toulouse. O rok později svůj titul ve francouzském Lanarvily obhájil v památném souboji se svým synovcem Radomírem Šimůnkem. Všechny uvedené medaile získal v soutěži amatérů.\n\nNa mistrovství světa amatérů startoval desetkrát, přičemž hned při svém prvním startu v roce 1972 v Praze získal stříbro. Amatérskou kariéru ukončil v roce 1983 šestým místem na mistrovství světa v anglickém Birminghamu.\n\nV letech 1988–1990 se třikrát zúčastnil mistrovství světa profesionálů, kde obsadil postupně 13., 18. a 22. místo. Jeho smůla spočívala v tom, že se k profesionálům dostal až v době, kdy měl svůj výkonnostní zenit za sebou. Tehdejší komunistický režim mu to dříve nedovolil.\n\nJeho synovcem byl cyklokrosař Radomír Šimůnek.\n\n"}
{"id": "571913", "url": "https://cs.wikipedia.org/wiki?curid=571913", "title": "Lossa", "text": "Lossa\n\nLossa je pravostranný přítok řeky Unstruty, který protéká na území spolkových zemí Durynsko a Sasko-Anhaltsko. Délka toku činí 44,4 km. Plocha povodí měří 393 km².\n\nŘeka pramení v nadmořské výšce 336 m západně od vsi Lossa, která je místní částí obce Finne v zemském okrese Burgenlandkreis v Sasku-Anhaltsku. Na horním toku teče jižním až jihozápadním směrem, protéká městem Rastenberg a obcí Mannstedt. Obě sídla jsou již na území Durynska v zemském okrese Sömmerda. Dále její tok směřuje na západ, protéká Guthmannshausenem, Olberslebenem, a Großneuhausenem. Na dolním toku se stáčí k severozápadu. Vlévá se do Unstruty u Leubingenu, jež je místní částí města Sömmerda, v nadmořské výšce 133 m.\n\n"}
{"id": "571915", "url": "https://cs.wikipedia.org/wiki?curid=571915", "title": "Mandy Mooreová", "text": "Mandy Mooreová\n\nAmanda Leigh „Mandy“ Mooreová, nepřechýleně Moore, (* 10. dubna 1984 Nashua, New Hampshire, USA) je americká herečka, zpěvačka, módní návrhářka a modelka. V roce 1999 nahrála své první sólové album \"So Real\". Do roku 2016 vydala ještě dalších 5 alb. První velká filmová role přišla ve snímku \"Deník princezny\" z roku 2001, kde si zahrála po boku Anne Hathaway a Julie Andrewsové postavu princezniny spolužačky Lany, v tomto filmu si také zazpívala. V témže roce začala pracovat i jako modelka. V následujícím roce natočila v hlavní roli kontroverzní snímek \"Dlouhá cesta\" z roku 2002, kde také zpívala. Aktuálně hraje na stanici NBC v seriálu \"Tohle jsme my\". Za svojí roli získala nominaci na Zlatý glóbus. S celým obsazením získala pak cenu Screen Actors Guild Award.\n\nDne 25. března 2019 získala hvězdu na slavném Chodníku slávy v Los Angeles.\n\nNarodila se 10. dubna 1984 v Nashua v New Hampshire. Její matka je Stacy (rozená Friedman), bývalá reportérka a její otec je Donald Moore, pilot pro American Airlines. Má staršího bratra Scotta a mladšího bratra Kyla.\n\nVe 13 letech začala tvořit vlastní hudbu. Při práci ve studiu v Orlandu ji zaslechl pošťák Victor ze zásilkové služby, který měl kamaráda u nahrávací společnosti Epic Records, a později svému kamarádovi poslal kopii jejího nedodělaného dema. Společnost s ní uzavřela smlouvu a Mandy začala pracovat na debutovém albu. V roce 1999 vyjela na turné s popovou skupinou NSYNC, později v tomtéž roce také se skupinou Backstreet Boys. Debutový singl „Candy“ měl premiéru 17. srpna 1999 a umístil se na 88. místě v žebříčku Billboard Hot 100, později vystoupal až na 41. místo. Za prodej více než 500 000 nosičů získala zlatou certifikaci od RIAA. Debutové album \"So Real\" vyšlo 7. prosince 1999. Dalšími singly z alba byly „Walk Me Home“ a „So Real“. Druhé album \"I Wanna Be with You\" bylo vydáno 9. května 2000. Za album získala cenu Kid's Choice Award v kategorii Stoupající hvězda. Album \"Mandy Moore\" vyšlo 19. června 2001, jeho singly byly „In My Pocket“ a „Crush“.\n\nV roce 2001 propůjčila svůj hlas malému medvídkovi ve filmu \"Dr. Dollitle 2\". Později získala vedlejší roli po boku Anne Hathawayové v komediálním filmu \"Deník princezny\". Hrála roli Lany Thomasové, nepřítelkyně Mii Thermpolisové (Hathawayová). Film měl celosvětový úspěch. V roce 2002 zazářila v hlavní roli filmu \"Dlouhá cesta\" po boku Shana Westa podle stejnojmenné novely Nicholase Sparkse. Píseň „Cry“, kterou ve filmu zpívala, se objevila na jejím třetím studiovém albu a byla vydána jako třetí singl k propagaci filmu. V roce 2003 pracovala na čtvrtém albu, které bylo později vydáno pod názvem \"Coverage\", singly z alba byly „Have a Little Faith in Me“ a „Senses Working Overtime“. V listopadu 2004 vyšlo album jejích nejlepších písní \"The Best of Mandy Moore\". Další kompilace \"Candy\" vyšlo v roce 2005.\n\nV roce 2003 se objevila ve filmu \"Láskou praštěná\". O rok později si zahrála ve filmu \"Hon za svobodou\" a také v \"Černé ovci\", kde si zahrála s Macaulayem Culkinem. V roce 2005 propůjčila hlas bílému koni ve filmu \"Rychlý Stripes\". Jako host se objevila ve dvou epizodách sitcomu \"\", svůj hlas propůjčila do epizody animovaného seriálu \"Simpsonovi\". S Hughem Grantem, Dennisem Quaidem a Willemem Dafoem se objevila v satirické komedii \"Hledáme Ydol\". Ve filmu \"Medvědí bratři 2\" propůjčila svůj hlas postavě Nita.\n\nKdyž její kontrakt u Epic Records skončil, podepsala smlouvu se společností Sire Records, ale ukončila ho již v květnu 2006. V červenci však podepsala smlouvu s EMI Music. V roce 2007 vydala album \"Wild Hope\". S Diane Keatonovou si zahrála ve filmu \"Vdáš se, a basta!\" a s Robinem WIlliamsem ve filmu \"Kněz je poděs\" (oba 2007). Její šesté album \"Amanda Leigh\" vyšlo 26. května 2009 a umístilo na se na 25. místě žebříčku Billboard 200.\n\nV roce 2012 se objevila po boku Kellana Lutze v romantickém filmu \"Láska, svatba, manželství\". Svůj hlas propůjčila Rapunzel ve filmu \"Na vlásku\". Za píseň z filmu, kterou nazpívala se Zacharym Levim, získal nominaci na Oscara v kategorii Nejlepší původní píseň a vyhrála cenu Grammy. V roce 2015 získala vedlejší roli doktorky Erin Graceové v seriálu stanice Fox \"Red Band Society\", seriál byl však po první řadě zrušen. V červenci 2016 se objevila v hudebním videoklipu k písni Rachel Plattenové „Fight Song“. Od září 2016 hraje v dramatickém seriálu \"Tohle jsme my\". Za svojí roli získala nominaci na Zlatý glóbus. \n\nV roce 2018 si zahrála jednu z hlavních rolí ve filmu \"Temné síly\". Svůj hlas opět propůjčila postavě Rapunzel do animovaného filmu \"Raubíř Ralf a internet\". Film získal nominaci na Zlatý glóbus a cenu Critics' Choice Movie Awards. Dne 25. března 2019 získala hvězdu na slavném Chodníku slávy v Los Angeles.\n\nV roce 2008 začala chodit se zpěvákem Ryanem Adamsem. Dvojice se zasnoubila v únoru 2009 a vzali se 10. března 2009. V lednu 2015 Mooreová požádala o rozvod. Rozvod byl uskutečněn v červnu 2016.\n\nOd července 2015 chodila s kytaristou kapely Dawes Taylorem Goldsmithem. Dne 13. září 2017 potvrdila zasnoubení. Dvojice se vzala dne 13. listopadu 2018 v Los Angeles.\n\n\n"}
{"id": "571928", "url": "https://cs.wikipedia.org/wiki?curid=571928", "title": "Joe Thornton", "text": "Joe Thornton\n\nJoseph Eric Thornton (* 2. července 1979 London, Ontario, Kanada) je kanadský hokejový útočník hrající v týmu San Jose Sharks v severoamerické lize (NHL). Ve své kariéře dosáhl mnoha individuálních, reprezentačních i klubových úspěchů.\n\nThornton začínal hrát v nižších ligách ve svém rodném městě St. Thomas v provincii Ontario v Kanadě za tým St. Thomas Travelers. Za \"A\" tým Travelers hrál už v mládežnickém věku. Jeho tým vyhrál mládežnické mistrovství v Ontario Minor Hockey Association (OMHA) v sezóně 1992-93. Dorostenecký hokej hrál za AAA Elgin-Middlesex Chiefs v lize Minor Hockey Alliance v Ontariu v sezóně 1993-94 před odchodem zpět do jeho rodného města, kde hrál za juniorský \"B\" tým St. Thomas Stars v lize Ontario Hockey Association (OHA).\n\nThornton hrál hlavní kanadskou juniorskou ligu Ontario Hockey League (OHL) v týmu Sault Ste. Marie Greyhounds dvě sezóny počínaje sezónou 1995-96. Jako nováček si připsal 76 bodů, čímž si vysloužil cenu Emms Family Award pro nejlepšího nováčka sezóny OHL a cenu CHL Rookie of the Year pro nejlepšího nováčka Canadian Hockey League (CHL) sdružující kanadské juniorské ligy. V následující sezóně 1996-97 se Thornton zlepšil na 41 vstřelených gólů a 122 bodů s čímž skončil druhý v kanadském bodování ligy za Marcem Savardem z týmu Oshawa Generals a byl jmenován do 2. All-Star týmu OHL.\n\nPo jeho druhé sezóně v OHL byl Thornton draftován na celkově prvním místě ve vstupním draftu NHL 1997 Bostonem Bruins. Bezprostředně poté přestoupil z juniorské ligy do Bostonu a v National Hockey League debutoval už v sezóně 1997-98. Nicméně vysoká očekávání přibrzdily zdravotní komplikace. První gól vstřelil 3. prosince 1997 při vítězství 3-0 nad Philadelphíí Flyers. Svojí nováčkovskou sezónu dokončil se 7 body v 55 zápasech. V následující sezóně se Thornton zlepšil a připsal si 41 bodů v 81 zápasech plus dalších 9 bodů v 11 zápasech playoff. Postupně získával klíčovou roli v týmu, který se kolem něj začínal stavět. Tato role byla podtrhnuta Thorntonovým jmenováním do funkce kapitána týmu v sezóně 2002-03 ve které vystřídal Jasona Allisona, který po sezóně 2000-01 odešel do Los Angeles Kings. Thronton se za to odvděčil 101 kanadskými body se kterými skončil na třetím místě bodování ligy za Peterem Forsbergem a Markusem Näslundem a byl to jeho nejlepší výsledek u Bruins.\n\nPo poklesu formy v další sezóně (73 bodů v 77 zápasech) 2003-04 odešel při výluce NHL hrát do Evropy. V Evropě hrál za švýcarský tým HC Davos v Nationallize A, kde hrál v útoku s mladým hvězdným kanadským hokejistou Rickem Nashem a Niklasem Hagmanem. Ve Švýcarsku vyhrál mistrovský titul.\n\nNHL pokračovala sezónou 2005-06. Thornton byl omezeně volným hráčem a byl nešťastný z kritiky jeho hry a předčasného vypadnutí týmu v playoff 2004. Bez ohledu na to 11. srpna 2005 prodloužil s Bostonem smlouvu o 3 roky v hodnotě 20 miliónů amerických dolarů.\n\nV polovině další sezóny byl 30. listopadu 2005 vyměněn ve velké výměně 4 hráčů do San Jose Sharks za Marca Sturma, Wayna Primeaua a Brada Stuarta. Thornton v té době vedl bodování týmu Bruins.\n\nPo přestěhování do San Jose se Thornton ukázal jako velký přínos a skvěle zapadl do útoku s křídelním útočníkem Jonathanem Cheechooem. V nepřítomnosti Alyna McCauleyho nahrazoval Thornton u Sharks tohoto hráče ve funkci náhradního kapitána. Po výměně si ve zbývajících 58 zápasech připsal 92 bodů. Příchod Thorntona pomohl Cheechooovi k Rocket Richard Trophy za 56 gólů a sám Thornton byl v čele ligy s 96 asistencemi a 125 kanadskými body, za což získal Art Ross Trophy pro nejproduktivnějšího hráče. V playoff se jeho produktivita snížila. Dosáhl 2 gólů a 9 bodů v 11 zápasech a Sharks vypadli ve druhém kole, za což se kritice nevyhnul ani Thornton. Po sezóně získal kromě již zmíněné Art Ross Trophy také Hart Memorial Trophy pro nejlepšího hráče sezóny NHL.\n\nSezónu 2006-07 zahájil už jako trvalý asistent kapitána, ale zpočátku byl produktivní daleko méně než v předchozí sezóně a svůj první gól vstřelil až ve dvanáctém zápase sezóny. Nicméně se později ukázalo, že celou první polovinu sezóny hrál se zraněným prstem, který se zotavil až v lednu. Poté co se uzdravil byl velmi produktivní v druhé polovině sezóny a soutěžil s Pittsburskou superstar Sidney Crosbym o druhé vítězství v kanadském bodování po sobě. Nakonec skončil druhý o 6 bodů za Crosbym se 114 kanadskými body. Thornton se stal teprve třetím hráčem v historii NHL, který dokázal dát ve dvou sezónách po sobě alespoň 90 asistencí. Před ním se to povedlo pouze Waynu Gretzkymu a Mariu Lemieuxovi. V playoff to vypadalo, že se Thortonovi konečně bude v této části sezóny dařit (na rozdíl od předešlých playoff), když si v prvním kole proti Nashvillu Predators připsal 6 asistencí (i když bez vstřelené branky) a Sharks postopily do druhého kola. Tam hrály proti Detroitu Red Wings a v této sérii si v prvních třech zápasech připsal gól a 3 asistence. Poté byl, ale úspěšně bráněn detroitským Nicklasem Lidströmem v posledních třech zápasech série a vypadli poté opět ve druhém kole.\n\nPo sezóně Thornton v týmu prodloužil smlouvu o 3 roky na 21 miliónů amerických dolarů a měl by tak v San Jose hrát do června 2011.\n\nV sezóně 2007-08 skončil s 29 góly a 67 asistencemi (96 bodů) na 5. místě v bodování NHL.\n\nV sezóně 2008-09 byl Thornton jmenován kapitánem Západní konference pro All-Star Game 2009 v Montrealu. V playoff Sharks prohráli v prvním kole s Anaheimem Ducks a Thornton přispěl v 6 zápasech 5 body za 1 gól a 4 asistence.\n\nV červenci 2009 se Thornton stal naturalizovaným občanem Spojených států amerických při ceremoniálu v Campbellu v Kalifornii poblíž města San Jose.\n\nPřed sezónou 2009-10 získali Sharks Danyho Heatleyho z Ottawy Senators. Thornton, Heatley a Patrick Marleau k sobě zapadli do jednoho útoku. Byl to jednoznačně nejlepší útok v lize před olympijskou přestávkou. Thornton byl společně se svými spoluhráči Danem Boylem, Danym Heatlym a Patrickem Marleauem nominován na olympijské hry 2010 do týmu Kanady, se kterým vyhráli zlaté medaile. Po olympijské přestávce útok v produktivitě zpomalil, ale i přesto si Marleau připsal svůj osobní rekord se 44 góly. Thornton skončil druhý mezi nahrávači se 69 asistencemi a osmý v bodování s 89 kanadskými body. V playoff porazily Sharks v 1. kole Colorado Avalanche 4-2 na zápasy. Ve 2. kole porazily Detroit Red Wings, ale ve finále konference byli poraženi pozdějším vítězem Stanley Cupu - Chicagem Blackhawks.\n\n7. října 2010 byl Thornton jmenován kapitánem týmu San Jose Sharks a 16. října 2010 opět prodloužil smlouvu o 3 roky na 21 miliónů amerických dolarů. To se opakovalo i 24. ledna 2014, kdy prodloužil smlouvu o další 3 roky.\n\n\n\n"}
{"id": "571932", "url": "https://cs.wikipedia.org/wiki?curid=571932", "title": "Max Bolkart", "text": "Max Bolkart\n\nMax Bolkart (* 29. července 1932, Oberstdorf) je bývalý německý skokan na lyžích. Závodil v letech 1954 až 1966. Jeho největším úspěchem bylo celkové vítězství na Turné čtyř můstků 1960.\n\nV mládí se chtěl věnovat alpskému lyžování, k tomu se však příliš nehodila jeho útlá postava. V patnácti letech (1947) se doslechl, že se hledají zájemci pro skoky na lyžích. Přijali ho a záhy se propracoval mezi elitu. Jeho vrcholem byla druhá polovina 50. let a první polovina 60. let.\n\nČtyřikrát se stal mistrem Německa, a to v letech 1956, 1957, 1958 a 1964. Přední příčky obsadil i na zimních olympijských hrách. V roce 1956 v italské Cortině d’Ampezzo byl čtvrtý v závodě na velkém můstku a o čtyři roky později v americkém Squaw Valley skončil ve stejném závodě šestý.\n\nVrchol jeho sportovní kariéry přišel na přelomu let 1959/1960. Jako první západoněmecký skokan ovládl celkovou klasifikaci Turné čtyř můstků, vyhrál závody v rodném Oberstdorfu, Ga-Pa i Innsbrucku. Tím se mu podařilo prolomit nadvládu východoněmeckého reprezentanta Helmuta Recknagela. Kromě Bolkartových vynikajících výkonů však sehrály své i nesportovní, politické prostředky. V dobách studené války mělo sportovní soupeření i značný ideologický význam, a proto Spolková republika Recknagelovi znemožnila vstup do země.\n\nKromě vítězství z r. 1960 skončil Bolkart na Turné dvakrát celkově třetí, a to v letech 1957 (za Finy Penttim Uotinenem a Eino Kirjonenem) a 1963 (za Nory Toralfem Enganem a Torbjørnem Yggesethem)\n\nRoku 2002 mu prezident Johannes Rau propůjčil nejvyšší německé sportovní ocenění, Stříbrný vavřínový list . Bolkart je také nositelem Spolkového kříže za zásluhy.\n\nDnes působí v rodinném podniku, čtyřhvězdičkovém hotelu \"Landhaus Freiberg\" v Oberstdorfu .\n\n"}
{"id": "571938", "url": "https://cs.wikipedia.org/wiki?curid=571938", "title": "Zbyněk Hubač", "text": "Zbyněk Hubač\n\nZbyněk Hubač (* 1. září 1940, Trutnov) je bývalý československý skokan na lyžích a jejich pozdější trenér, který závodil v letech 1962 až 1973.\n\nSvé jediné vítězství zaznamenal v rakouském Innsbrucku na Turné čtyř můstků 1970/71, vyhrál před krajany Jiřím Raškou a Rudolfem Höhnlem . Díky tomuto prvenství obsadil Hubač v celkové klasifikaci Turné třetí místo za vítězným Jiřím Raškou a druhým Norem Ingolfem Morkem. Celkově třetí skončil Hubač už v ročníku 1968/69, kdy vyhrál Nor Bjørn Wirkola před Jiřím Raškou.\n\nCelkem třikrát se zúčastnil zimních olympijských her, jeho nejlepším umístěním byla 19. příčka na středním můstku, kterou obsadil na hrách 1964 v Innsbrucku i v roce 1968 ve francouzském Grenoblu.\n\nPozději působil jako trenér liberecké Dukly a asistent trenéra reprezentace. V této době podle Lidových novin pod krycím jménem Dana spolupracoval jako agent s Vojenskou kontrarozvědkou .\n\n"}
{"id": "571941", "url": "https://cs.wikipedia.org/wiki?curid=571941", "title": "Josef Matouš (skokan na lyžích)", "text": "Josef Matouš (skokan na lyžích)\n\nJosef Matouš (6. ledna 1942, Poděbrady – 20. listopadu 1999) byl československý skokan na lyžích, který závodil v letech 1963 až 1974. Jeho největším úspěchem bylo čtvrté místo v závodě na středním můstku na Zimních olympijských hrách 1964 v rakouském Innsbrucku. Matouš po prvním kole dokonce vedl (vytvořil rekord můstku), ale nakonec mu medaile těsně unikla . Na těchto olympijských hrách byl vlajkonošem československé výpravy.\n\nDvakrát obsadil třetí místo na dílčích závodech Turné čtyř můstků - pokaždé to bylo v úvodním podniku v německém Oberstdorfu. V roce 1968 ho porazili Nor Bjørn Wirkola a krajan Jiří Raška, o rok později Rus Gari Napalkov a Manfred Queck z NDR.\n\nV roce 1973 skončil 2x druhý na akademickém mistrovství světa. Na domácích mistrovství získal pět titulů .\n\n"}
{"id": "571967", "url": "https://cs.wikipedia.org/wiki?curid=571967", "title": "Drahoňovský", "text": "Drahoňovský\n\nDrahoňovský je české příjmení:\n\n"}
{"id": "571969", "url": "https://cs.wikipedia.org/wiki?curid=571969", "title": "Karel Strnad", "text": "Karel Strnad\n\nKarel Strnad (16. června 1920, Praha – 6. listopadu 2011, Plzeň) byl český házenkář, trenér a všestranný sportovec. Své házenkářské působení začal v roce 1938 ve Spartě Praha na postu záložníka, kde působil až do roku 1955. V letech 1940 až 1946 reprezentoval.\n\nPo ukončení aktivní hráčské kariéry se dále věnoval házené ve funkci trenéra. Od roku 1956 do 1961 vedl tým házené mužů Sparty a reprezentace. Svou trenérskou kariéru ukončil po Mistrovství světa v házené mužů 1961, kde jeho výběr získal stříbrnou medaili.\n\nByl nositelem ocenění Vzorný a Zasloužilý trenér.\n\nSouběžně s házenou se aktivně věnoval kuželkám, a to jako hráč a současně předseda oddílu kuželkářů pražské Sparty. Aktivní kuželkářskou kariéru ukončil v roce 2005.\n\n\n\n"}
{"id": "571970", "url": "https://cs.wikipedia.org/wiki?curid=571970", "title": "Kamej", "text": "Kamej\n\nKamej (z ital. \"cammeo\") je drobná reliéfní skulptura, vybroušená nebo vyrytá obvykle z polodrahokamu, mušle nebo skla a užívaná jako ozdoba nebo šperk. Na rozdíl od častější gemy (intaglie), kde je motiv vyhlouben, je u kameje vypuklý. Často se také využívá rozdílné zbarvení vrstev materiálu, takže například portrét je světlý na tmavším pozadí.\n\nKameje navazují na starší rytí do drahých kamenů (pečetidla, gemy) a objevují se od 4. stol. př. n. l. v ptolemaiovské Alexandrii, odkud se rozšířily do Řecka a Říma, kde byly nesmírně oblíbené. Někdy se touto technikou zhotovovaly i celé nádoby. Umění rytí do drahokamů – glyptika – kvetlo až do středověku v Byzanci, odkud se kameje často dovážely do západní Evropy. Glyptika opět rozkvetla v renesanci, zejména v Itálii a ve Francii, pěstovala se pak po celý novověk a zažila vlnu nového zájmu v 19. století (klasicismus, biedermeier, secese). Od renesance se kameje dělaly také z mušlí, z perleti a ze skla. V Čechách v glyptice vynikl profesor Josef Drahoňovský a jeho škola v Turnově.\n\nKameje se zasazují do zlatých obrouček a užívají jako šperky, zejména přívěsky, spony a brože, vzácně v prstenech. Ve středověku se často umísťovaly na vazby vzácných knih, na relikviáře a podobně. Jako mimořádně cenné předměty byly kameje často královskými dary a u velkých evropských dvorů (Paříž, Vídeň, Londýn, Petrohrad, Berlín, Drážďany) vznikly v 18. a 19. století bohaté sbírky kamejí.\n\n\n"}
{"id": "571972", "url": "https://cs.wikipedia.org/wiki?curid=571972", "title": "Lesnické školství", "text": "Lesnické školství\n\nLesnické školství je obor specializovaného školství připravující na různých vzdělávacích úrovních odborné pracovníky pro lesní hospodářství.\n\nLesní hospodářství vyžaduje kvalifikované odborníky - lesníky. Výsledky jejich přípravy samostudiem, jen ověřované státní zkouškou (od roku 1850) nebyly uspokojivé. Proto vznikaly na větších lesních majetcích první soukromé lesnické školy. Vůbec první soukromá jednoroční lesnická škola v Rakousko-uherském mocnářství (a na území nynější České republiky) tak byla založena roku 1773 v Blatně u Chomutova. Založil a řídil ji význačný lesník česko-německého původu Jan Hynek Ehrenwerth, rytíř z Výšovic (1740–1834, narodil se Výšovicích na Plumlovsku, vzdělání nabyl jako autodidakt a absolvent studijního pobytu v německé lesnické škole v Ilsenburgu, působil v Krušných Horách na Červenohrádeckém panství hraběte Rothenhahna. Byl jedním z tvůrců modelu středoevropského lesnictví, které se počalo utvářet pod vlivem Tereziánského lesního řádu (1757, podílel se na vzniku hospodářské úpravy lesů. Lesnickou školu, kterou založil, řídil do roku 1791, poté odešel do Prahy, kde působil jako kamerální lesmistr pro Čechy). Podobné soukromé školy vznikly v Křivoklátě, Zlaté Koruně, Lednici, Nových Hradech, Dačicích, Plasích a jinde. \n\nZlom v historii raného lesnického školství znamenaly až lesnické školy veřejné. Vůbec první v Rakousko-Uherském mocnářství (a tím i první na území nynější České republiky), s vyučovacím jazykem německým, byla založena v roce 1852 v moravském Úsově (v roku 1867 se přestěhovala do Sovince, odtud dále v roku 1886 do Hranic na Moravě). V roce 1855 následovala škola v Bělé pod Bezdězem, rovněž s německým vyučovacím jazykem (v roku 1904 přesídlila do Zákup, viz Vyšší lesnická škola v Nových Zákupech). V roce 1885 započala činnost i první veřejná lesnická škola s českým vyučovacím jazykem, a to v Písku. \n\nV poměrech střední tak Evropy vznikly, a určitou dobu společně existovaly, čtyři typy odborných lesnických škol: \n\nHájenské školy postupně buď zanikly, nebo se přetvářely na školy mistrovské; v 60. letech byly mistrovské školy v tehdejší ČSR zrušeny, jsou ale znovu obnovovány po roce 1989, jako nástavbový studijní obor \"Lesní hospodářství\", ukončovaný odbornou zkouškou (tj. nikoliv zkouškou maturitní). Nižší lesnické školy nejprve převzaly úlohu i jméno škol revírnických, ty se pak v létech 1918–20 sloučily s vyššími lesnickými ústavy, a tím vznikly tzv. státní vyšší lesnické školy (Hranice, Trutnov, Písek), později přeměněné na střední lesnické technické školy (dnes střední lesnické školy) - čtyřstupňový systém lesnického školství se tím zároveň redukoval na třístupňový. Lesnické akademie, které v době rakousko-uherské monarchie nebyly na území nynější České republiky zřízeny, byly později nahrazeny lesnickými fakultami vysokých škol – v ČSR byly zřízeny dvě, a to v roku 1919 na Českém vysokém učení technickém v Praze, a v roce 1920 na Vysoké škole zemědělské v Brně (pro úplnost je vhodné uvést že na Slovensku byla roku 1952 zřízena Vysoká škola lesnícka a drevárska vo Zvolene se dvěma fakultami, lesnickou a dřevařskou).\n\nJako poslední součást systému lesnického školství, v 50. letech vznikly školy připravující kvalifikované lesní dělníky. Nejprve tzv. střediska pracujícího dorostu (SPD), později lesnické učňovské školy (LUŠ), přejmenované v roce 1963 na lesnická odborná učiliště (LOU), která byla v roku 1976 přeměněna na střední odborná učiliště (SOU) lesnická.\nPřipravující kvalifikované lesní dělníky v oborech středního vzdělávání s výučním listem: \n\nPřipravující absolventy v oboru středního vzdělávání s maturitou: \n\n\n\n\n"}
{"id": "571989", "url": "https://cs.wikipedia.org/wiki?curid=571989", "title": "Pavel Němec (politik, 1976)", "text": "Pavel Němec (politik, 1976)\n\nPavel Němec (* 23. června 1976 Zábřeh) je český právník a politik ČSSD, v letech 2009-2010 poslanec Poslanecké sněmovny.\n\nVystudoval Gymnázium v rodném Zábřehu a pak Právnickou fakultu Masarykovy univerzity v Brně, později ještě vystudoval na této univerzitě Ekonomicko-správní fakultu (obor finanční podnikání). V letech 2000-2004 působil jako advokátní koncipient, pak do roku 2005 coby podnikový právník a v období let 2005-2006 na postu šéfa Státního dozoru nad sázkovými hrami a loteriemi Ministerstva financí. Od roku 2007 opětovně působil v advokacii, nyní ve vlastní advokátní kanceláři.\n\nV komunálních volbách roku 2002 a komunálních volbách roku 2006 byl zvolen do zastupitelstva města Mohelnice za ČSSD. V komunálních volbách roku 2010 sem kandidoval neúspěšně. Profesně se uvádí jako advokátní koncipient, právník či advokát. Od roku 2006 zastával post místostarosty města Mohelnice. Ve funkci místostarosty skončil roku 2010. Čelil kritice od tehdy opozičního hnutí Nezávislí, že jako neuvolněný pobíral měsíční odměnu 23 000 Kč a zároveň pracoval jako poslanec a advokát. V komunálních volbách roku 2010 pak nebyl zvolen do zastupitelstva, ačkoliv byl lídrem místní kandidátní listiny ČSSD. Volby vyhrálo právě hnutí Nezávislí, získalo sedm mandátů v 21 členném zastupitelstvu proti pouhým dvěma pro ČSSD.\n\nVe volbách v roce 2006 kandidoval do poslanecké sněmovny za ČSSD (volební obvod Moravskoslezský kraj). Zvolen nebyl, ale do sněmovny usedl dodatečně v březnu 2009 jako náhradník poté, co rezignoval poslanec Martin Tesařík, který se stal hejtmanem. Působil coby člen sněmovního mandátového a imunitního výboru a člen ústavněprávního výboru. Ve sněmovně setrval do voleb v roce 2010. V nich svůj mandát v Olomouckém kraji neobhájil kvůli takzvanému kroužkování.\n\nVe sněmovně se profiloval jako odborník na regulaci hazardu a předložil v tomto smyslu i návrh zákona. V roce 2010 čelil mediální kritice, že jeho matce coby podnikatelce lékárenství přispěly loterijní firmy částkou dva a půl milionu Kč na zřízení informačního centra pro lidi, kteří nevědí, jak správně užívat léky. Hospodářské noviny uvedly, že informační centrum není v prostorách její lékárny v Mohelnici fakticky poznat a peníze šly převážně do rekonstrukce lékárny jako takové. Sám politik na tyto informace reagoval s tím, že „\"nemám žádné informace o tom, že by nějaká kontrola prokázala chybné poskytnutí dotací\".“ Případ prověřovala jako možnou korupci i policie.\n\nV roce 2013 mu ČSSD zrušila členství, což Němec napadl u soudu a pomáhal v podobných případech jiných bývalých členů ČSSD. Zároveň zastupoval sociální demokraty z Mohelnice na Olomoucku, kteří se obrátili na soud kvůli nesouhlasu s postupem ČSSD při tvorbě kandidátek pro předčasných voleb.\n\nV roce 2018 mu bylo členství v ČSSD obnoveno. V komunálních volbách kandidoval, jako lídr ČSSD v Mohelnici a byl zvolen, po 8 letech se tak vrátil do zastupitelstva města.\n\n"}
{"id": "572003", "url": "https://cs.wikipedia.org/wiki?curid=572003", "title": "Celestýn Opitz", "text": "Celestýn Opitz\n\nCelestýn Opitz OH (křtěný Josef František, 25. února 1810 Heřmánkovice – 7. prosince 1866 Vídeň) byl členem řádu milosrdných bratří. Byl magistr chirurgie a nedostudovaný medik. \n\nStal se jednou z vůbec nejvýznamnějších postav světového lékařství díky operaci, kterou provedl 7. února 1847 v pražském špitálu milosrdných bratří Na Františku. Tato operace, která byla jako jedna z prvních na evropském kontinentu provedena v narkóze, tak umožnila vznik oboru anesteziologie. O slavné Mortonově demonstraci anestetických účinků éteru v Bostonu si přečetl buď ve Vídeňských novinách nebo dostal zprávu od kolegy řádového bratra.\n\nDne 18. června 2004 mu byla na budově obecního úřadu v Heřmánkovicích slavnostně odhalena pamětní deska.\n\nOd roku 2010 je řádem milosrdných bratří každoročně udělováno ocenění, které nese Opitzovo jméno. Cena Celestýna Opitze je udělována za vzor v péči o nemocné a potřebné.\n\n"}
{"id": "572006", "url": "https://cs.wikipedia.org/wiki?curid=572006", "title": "Stereokotouček", "text": "Stereokotouček\n\nStereokotouček je kovový nebo papírový kotouček, v němž je upevněno sedm stereoskopických dvojic transparentních obrázků (diapozitivů). Při prohlížení v kukátku systému View-Master vzniká prostorový vjem.\n\nStereokotoučky vynalezl William Gruber společně s Haroldem Gravesem. Na trh je uvedla americká společnost Sawyer roku 1938 jako součást systému View-Master. Systém se skládal z fotoaparátu, speciální řezačky na film, kotoučků, kukátka a projektoru.\n\nSpolečnost se orientovala hlavně na zábavu pro děti. Vydávala stereokotoučky převážně s pohádkovými motivy.\n\nKromě americké společnosti View-Master stereokotoučky vyráběla v ČSSR Meopta a Klad, v Itálii Rama. V současné době je vyrábí americká společnost Fresa Volante.\n\nModerní technologie umožňují též výrobu stereokotoučků digitální cestou, výsledkem je plastový kotouček s přímo natištěnými obrázky i popisy.\n\n\n"}
{"id": "572007", "url": "https://cs.wikipedia.org/wiki?curid=572007", "title": "Histoplasmóza ptáků", "text": "Histoplasmóza ptáků\n\nHistoplasmóza je celosvětově rozšířené nekontagiózní plísňové onemocnění živočichů a člověka, postihující retikuloendoteliální systém (RES). Ojediněle se vyskytuje u ptáků chovaných v zoologických zahradách. U drůbeže nemá veterinární ani ekonomický význam, spíše jen diferenciálně diagnostický a vědecký. \n\nPůvodcem mykózy je plíseň \"Histoplasma capsulatum\". Parazitické stadium ve tkáni tvoří drobné kvasinkové buňky velikosti 1-4 µm. Saprofytické myceliové stadium roste při teplotě 37 °C na Sabouraudově agaru po 2 týdnech inkubace ve formě bělavých až hnědých kolonií. Vyžaduje nutričně bohaté médium, vyšší vlhkost aoxid uhličitý. Mycelium tvoří segmentované větvící se hyfy silné 2,5 µm se dvěma typy spor – mikrokonidiemi o průměrné velikosti 3-4 µm a nápadně velkými (8-25 µm) makrokonidiemi (chlamydospory), které jsou kulaté, silnostěnné s ostnitými výběžky.\n\nZdrojem nákazy je půda kontaminovaná exkrementy ptáků, případně netopýrů, ve které houba trvale perzistuje. K infekci člověka dochází vzdušnou cestou, inhalací konidií v kontaminovaném prachu. \"H. capsulatum\" byla prokázána v trusu kura domácího, kosů, špačků, holubů a racků. Může se vyskytovat i v půdě voliér, kontaminované trusem volně žijících ptáků. Způsoby přenosu ani patogeneze nejsou známy.\n\nU lidí probíhá histoplasmóza skrytě (inaparentně), jako plicní onemocnění podobné tuberkulóze, případně u progresivních forem postihuje RES.\n\nDiagnóza je založena na izolaci a identifikaci původce, případně sérologicky.\n\n\n"}
{"id": "572008", "url": "https://cs.wikipedia.org/wiki?curid=572008", "title": "Ajanot", "text": "Ajanot\n\nAjanot ( עֲיָנוֹת, doslova „\"Prameny\"“, v oficiálním přepisu do angličtiny Ayanot) je mládežnická vesnice a obec v Izraeli, v Centrálním distriktu, v Oblastní radě Gan Rave.\n\nLeží v nadmořské výšce 25 metrů v hustě osídlené a zemědělsky intenzivně využívané pobřežní nížině, při dolním toku řeky Nachal Sorek, nedaleko písečných dun, které lemují pobřeží.\n\nObec se nachází 7 kilometrů od břehu Středozemního moře, cca 17 kilometrů jižně od centra Tel Avivu, cca 46 kilometrů severozápadně od historického jádra Jeruzalému a 6 kilometrů jihozápadně od města Rišon le-Cijon. Leží nedaleko jihozápadního okraje města Nes Cijona. Ajanot obývají Židé, přičemž osídlení v tomto regionu je etnicky převážně židovské.\n\nAjanot je na dopravní síť napojen pomocí dálnice číslo 42.\n\nAjanot byl založen v roce 1930. Už roku 1926 zde z iniciativy Ady Maimonové došlo k zakoupení pozemků do židovského vlastnictví se záměrem tu zřídit ženskou farmu. K založení vesnice došlo pak 30. března 1930, kdy zde byly vysazeny první citrusové stromy. K trvalému osídlení lokality došlo 12. ledna 1932, kdy se sem nastěhovala skupina tvořená Adou Maimonovou a deseti dívkami, jež doprovázela stráž. Zpočátku pobývaly provizorně v prostorách kravína, později proběhla výstavba trvalých domů. Postupně sem přicházely další dívky a populace vesnice dosáhla 70. Během druhé světové války se vesnice proměnila na významnou zemědělskou školu, která přijala početnou skupinu Židů přeživších holokaust a židovskou mládež ze Sýrie, Turecka, Řecka a Bulharska.\n\nPo vzniku státu Izrael v roce 1948 pokračoval příliv židovských imigrantů. Fungovala tu zemědělská střední škola, která poskytovala výcvik pro život na vesnici. V současnosti zde působí střední škola s více než 300 žáky, zaměřená nejen na agrární výuku. Významné je vzdělávání nových imigrantů. Nabízí se zde výuka v ruštině a amharštině. Pro studenty je v areálu k dispozici ubytování. Na okraji vesnice leží sídlo Oblastní rady Gan Rave.\n\nJméno obce je odvozeno od dvou pramenů, které se tu rozkládaly. Zároveň odkazuje na biblický citát z knihy Deuteronomium 8,7: „\"Vždyť Hospodin, tvůj Bůh, tě uvádí do dobré země, do země s potoky plnými vody, s prameny vod propastných tůní, vyvěrajícími na pláni i v pohoří\"“\n\nPodle údajů z roku 2014 tvořili naprostou většinu obyvatel v Ajanot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 322 lidí. Během roku 2014 populace stoupla o 28,3 %.\n\n\n"}
{"id": "572027", "url": "https://cs.wikipedia.org/wiki?curid=572027", "title": "Organizační struktura Junáka", "text": "Organizační struktura Junáka\n\nOrganizační struktura Junáka se skládá z několika funkčních jednotek.\nZákladní funkční jednotkou Junáka je skautský oddíl. Je to jednotka, která má za úkol přímo naplňovat poslání Junáka jmenované ve Stanovách Junáka. Oddíly bývají spolu s roverskými kmeny označovány coby výchovné jednotky (VJ). Nejčastěji mají 12–30 dětí a jsou vedeny několika dospělými činovníky. Minimálně jeden z nich musí mít složenou vůdcovskou zkoušku. \n\nOddíly se zpravidla člení do družin. Družina je skupina většinou šesti až deseti dětí, ve kterých se odehrává velká část programu. Práce v družinách (tedy malých dětských kolektivech) je jedním z bodů skautské výchovné metody.\n\nV současnosti fungují jak oddíly oddělené dle pohlaví, tak i oddíly smíšené. Ve větších střediscích jsou často oddíly rozdělené podle skautských věkových kategorií. V Junáku je nyní registrováno přes 2200 oddílů. Vedle klasických oddílů fungují i oddíly s rozšířenou křesťanskou výchovou i oddíly s vodáckým programem (tzv. vodní skauti).\n\nNěkolik skautských oddílů dohromady tvoří skautské středisko. Funkcí střediska je zajišťovat základní servis oddílům a koordinovat skautskou činnost a poskytovat servis tak, aby se mohly oddíly v maximální míře věnovat své výchovné činnosti. Oproti oddílu disponuje středisko vlastní právní osobností, a může tedy vlastnit majetek a vstupovat do různých právních vztahů. Středisko musí mít minimálně tři výchovné jednotky a většinou má 50–200 členů, i když větší střediska také nejsou výjimkou (největší středisko Blaník Praha mělo v roce 2019 778 členů).\n\nStřediska jsou seskupena do okresů (řídícími orgány jsou ORJ – okresní rady Junáka) a ty poté do krajů (řídícími orgány jsou analogicky KRJ – krajské rady Junáka). Funkcí okresů, potažmo krajů, je koordinovat výchovnou činnost podřízených jednotek, vytvářet organizační a finanční zázemí a poskytovat podporu nižším organizačním jednotkám. Skautské okresy i skautské kraje mají vlastní právní osobnost jako pobočné spolky. Jejich statutárními orgány jsou předsedové okresních, resp. krajských rad. Kvůli menší členské základně v některých oblastech a ztrátě návaznosti na státní správu po zrušení okresních úřadů se v Junáku ruší některé okresní jednotky (hlavně v menších krajích, např. Karlovarském a Libereckém). Část skautských středisek tak podléhá přímo krajům.\n\nMezi ústřední orgány patří: \n\n\n\n"}
{"id": "572029", "url": "https://cs.wikipedia.org/wiki?curid=572029", "title": "Piccadilly Line (linka metra v Londýně)", "text": "Piccadilly Line (linka metra v Londýně)\n\nPiccadilly Line je jedna z linek londýnského metra, na mapách je označena tmavě modrou barvou. Prochází Londýnem ve směru severovýchod-západ. V centru se nachází hluboko pod zemí, přičemž její úseky v okrajových částech města se nacházejí na povrchu. Je to třetí nejvytíženější linka v síti.\n\nPiccadilly Line vznikla jako Great Northern, Piccadilly & Brompton Railway (GNP & BR), což byla jedna z několika železnic společnosti Underground Electric Railways Co of London Ltd, jejíž ředitel byl Charles Yerkes, který však zemřel dříve, než se jeho plány staly skutečností.\n\nV roce 1902 se objevilo před parlamentem 26 návrhů zákonů, které hovořily o povolení umístit železnici v Londýně hlouběji do podzemí. Několik z nich navrhovaly konkurenční trasy a uložilo aby Parlamentní výbor o tom rozhodl. Nakonec to vyhrála dnešní Piccadilly Line.\n\nOdsouhlasený návrh zahrnoval sloučení dvou navrhovaných podzemních železnic - Great Northern and Strand Railway (GN & SR) a Brompton and Piccadilly Circus Railway (B & PCR), a převzetí plánovaného podzemního úseku mezi stanicemi South Kensington a Earl's Court na District Railway (návrh byl schválen v roce 1897, ale nikdy se neuskutečnil). V návrhu byl zahrnut i spojovací úsek mezi stanicemi Piccadilly Circus a Holborn.\n\nPrvní úsek Great Northern, Piccadilly & Brompton Railway byl oficiálně otevřen 15. prosince 1906 mezi stanicemi Finsbury Park a Hammersmith.\n\n30. listopadu 1907 byl otevřen krátký úsek, který se větví od hlavní trati ve stanici Holborn a směřoval do stanice \"Strand\" (později Aldwych). Tento úsek byl plánován jako poslední na Great Northern, Piccadilly & Brompton Railway před sloučením s Brompton and Piccadilly Circus Railway. V roce 1905 (a znovu také v roce 1965) bylo navrženo prodloužit tento krátký úsek dále na jih pod Temži do stanice Waterloo, ale tato eventualita však nebyla nikdy provedena. Přestože měl dva zvláštní tunely, od roku 1918 byl východní tunel uzavřen a v západním začala jezdit kyvadlová doprava.\n\n1. července 1910 byl schválen zákon o sloučení Great Northern, Piccadilly & Brompton Railway a další železnice společnosti Underground Electric Railways Co of London Ltd (Baker Street & Waterloo Railway, Charing Cross, Euston & Hampstead Railway a District Railway) do jednoho celku - London Electric Railway Company.\n\n10. prosince 1928 byla otevřena nová stanice na Piccadilly Circus, která zahrnovala podpovrchový vestibul a 11 eskalátorů. Toto byl začátek důležitého vývoje železnic - tedy komplexní program rozšiřování stanice na základě rozšíření Piccadilly Circus.\n\nV 20. letech se na tehdejší konečné stanici Finsbury Park začalo objevovat vážné zahlcení, protože cestující museli přestoupit na povrchovou dopravu směr severní a severovýchodní Londýn. Proto bylo navrženo co nejdříve prodloužit trasu buď směrem na Tottenham a Edmonton nebo na Wood Green a Palmers Green. Začátek 30. let byl obdobím hospodářského úpadku a tak z důvodu snížení nezaměstnanosti vláda uvolnila své finanční prostředky. Hlavní bod návrhu bylo prodloužení směrem na sever do Cockfosters. V plánu bylo také postavit stanici mezi dnešními Manor House a Turnpike Lane na křižovatce ulic Green Lanes a St Ann's Road v Harringey , ale výstavbu zastavil Frank Pick, který se domníval, že tramvajová a autobusová doprava je zde dostatečná. Avšak větrací šachta v podobném stavebním stylu jako ostatní stanice v té době je viditelná dodnes. Prodloužená trať měří 12 km (7,7 mil), z toho v tunelu vede trať jen po jih stanice Arnos Grove. Celkové náklady na výstavbu činily 4 miliony liber a trať byla prodloužena na 3 etapy:\n\n\nNa mnoha stanicích z tohoto prodlouženého úseku je patrný stavební styl Art Deco navržen Charlesem Holden.\n\nBěhem projektování trasy Victoria Line bylo navrženo, že stanici Manor House by měla převzít Victoria Line a dále byly plánované nové přímé tunely z Finsbury Parku do stanice Turnpike Lane, čímž by se zkrátila doba cesty za do Londýn a. Tento návrh byl nakonec zamítnut kvůli možnému nepohodlí cestujících, které by bylo způsobeno během přestavby, jakož i kvůli vysoké ceně nových tunelů. Nicméně, Piccadilly Line byla výstavbou i tak zasažena, a to zejména ve stanici Finsbury Park. Vlaky směrem do centra byly přesměrovány přes nově postavené tunely, kde využívali nástupiště, na kterém byl umožněn přímý přestup na Victoria Line (dříve nástupiště využívala Northern City Line). Tyto práce definitivně ukončily v roce 1965 a soupravy ve směru do centra začaly jezdit v nových tunelech 3. října 1965, tři roky před otevřením prvního úseku Victoria Line.\n\nV roce 1975 byl otevřen nový podpovrchový úsek Hounslow West - Hatton Cross, přičemž se stanice Hounslow West přesunula do podzemí. Dále, v roce 1977 byla trasa prodloužena na letiště Heathrow, s prvotním názvem stanice Heathrow Central (dnes Heathrow Terminals 1, 2, 3), protože v roce 1984 byl otevřen jednosměrný okruh na jih do stanice Heathrow Terminal 4.\n\nOd 7. leden a 2005 do 17. září 2006 trať přes Heathrow Terminal 4 uzavřely, aby mohly propojit tunely do budoucí stanice Heathrow Terminal 5, kde bude jezdit každý druhý vlak (ostatní půjdou přes stanici Heathrow Terminal 4). V létě 2006 byla na krátkou dobu Piccadilly Line zkrácena do stanice Hatton Cross z důvodu napojení tunelů v Heathrow Terminals 1, 2, 3 a náhradní autobusová doprava jezdila do obou stanic - Heathrow Terminals 1, 2, 3 a 4. Toto prodloužení je také nazývané \"PiccEx\" (skrat.:\"Piccadilly Line Extension\") a novou stanici spolu s terminálem otevřeli 27. března 2008.\n\n7. červenec a 2005 se souprava na trase Piccadilly Line stala terčem sebevražedných bombových atentátníků. Bomba vybuchla ve vrcholící ranní špičce o 8.50 BST (British Summer Time - Britský letní čas) mezi stanicemi King's Cross St. Pancras a Russell Square. Bomba byla součástí koordinovaných útoků v Londýně a byla synchronizována s dalšími třemi bombami - 2 vybuchly na Circle Line a 1 v autobuse na Tavistock Square. Poměrně malá trhavina byla ukryta v batohu a všichni 4 atentátníci při výbuchu zahynuli. A právě tato bomba měla za následek nejvíce mrtvých - 21. Evakuace se ukázala jako nejobtížnější, protože Piccadilly Line se nachází hluboko pod zemí a bylo tam těžké dostat záchranářů. Během zbytku dne byla celá trasa uzavřena. Okrajové části trasy otevřeli následující den 8. červenec a (soupravy nejezdily mezi Hyde Park Corner - Arnos Grove) a plná provoz zahájila 4. srpen a, 4 týdny po výbuchu.\n\nJako vlastně téměř na všech trasách londýnského metra, i na Piccadilly Line jezdí jen jeden typ souprav, a to z roku 1973. Šestivozové soupravy jsou natřeny v barvách londýnského metra - v červené, modré a bílé. Ve špičce je na plný provoz linky potřeba 76 souprav z celkového počtu 88 a jen jedna souprava byla vážně poškozena při teroristických útocích 7. červenec a 2005. I když byl vozový park nedávno zrekonstruovaný, do roku 2014 se plánuje zcela vyměnit stávající soupravy za nové. V minulosti zde jezdily i soupravy z let 1959, 1956, 1938, 1923 a 1906.\n\nSoupravy jsou deponované ve dvou depech - v Northfields (přístup ze stanic Northfields a Boston Manor) a v Cockfosters (přístup ze stanic Oakwood a Cockfosters). Odstavné koleje se nacházejí v stanicích South Harrow, Arnos Grove, Rayners Lane, Down Street, Wood Green, Hyde Park Corner, Acton Town a Uxbridge.\n\nIntervaly souprav na Piccadilly Line mimo špičku:\n\nPolovina souprav do Uxbridge se otáčí již ve stanici Rayners Lane - interval 10 min. je mezi stanicemi Acton Town a Rayners Lane a interval 20 min. mezi Rayners Lane a Uxbridge (tento úsek je doplňován Metropolitan Line).\n\nPozdě večer spoje končí už ve stanici Oakwood namísto pravidelně konečné v Cockfosters.\n\nPoznámka: Za názvem stanice se nachází datum otevření, případně datum jejího zavření a také její případný původní název.\n\n\n\n\n\nLinka se zde rozděluje na dvě větve - do Uxbridge a na letiště Heathrow.\n\n\n\n\n\nZávěrečná píseň skupiny The Feeling na albu\"Twelve Steps and Home\"z roku 2006 je nazvána \"Blue Piccadilly\".\n\n"}
{"id": "572030", "url": "https://cs.wikipedia.org/wiki?curid=572030", "title": "Northern Line (linka metra v Londýně)", "text": "Northern Line (linka metra v Londýně)\n\nNorthern Line je jedna z linek londýnského metra. Na mapách je znázorněna černou barvou. Je to podzemní linka s raženými tunely na ose sever-jih. Se svými dvěma větvemi v severní části a dvěma větvemi v centrální části patří k nejsložitějším trasám londýnské podzemní sítě a je nejvíce vytíženou linkou vůbec. Navzdory svému názvu (česky: \"severní linka\") je linkou, která sahá nejdále na jih.\n\n City & South London Railway, první londýnská podzemní (ražená) železnice, postavená pod supervizí Jamese Henryho Greatheada, který byl odpovědný za Tower Subway. Trať otevřeli v listopadu roku 1890 ze Stockwell do v současnosti zavřené stanice na King William Street. Tato stanice byla postavena na nevhodném místě a nebyla schopna zvládnout nápor cestujících a tak byla v roce 1900 otevřena nová trasa do Moorgate přes stanici Bank. V roce 1907 byla City & South London Railway prodloužena na jih ke Clapham Common a na sever k stanici Euston .\n\nCharing Cross, Euston & Hampstead Railway (známá také jako \"Hampstead Tube\") otevřeli v roce 1907. Trasa vedla ze stanice Charing Cross (která byla dlouhá léta známá pod jménem Strand) do Golders Green a Highgate (dnes Archway). V roce 1914 byla prodloužena o jednu zastávku na jih do stanice Embankment.\n\nV roce 1913 se obě linky dostaly do vlastnictví jedné společnosti a během 20. let byly vybudovány spojnice ve stanicích Camden Town a Kennington. Tunely City & South London Railway byla rozšířena na standardní velikost a trať byla prodloužena na severu z Golders Green do stanice Edgware (1923-1924) a na jihu z Clapham Common do stanice Morden (1926). Výsledná linka byla pojmenována jako Morden-Edgware Line, i když existovaly mnohé alternativní pojmenování ve stylu kontrakce Baker Street & Waterloo Railway na \"Bakerloo\", jako např. \"Edgmorden\" nebo \"Medgware\". Své současné jméno, Northern Line, dostala linka v roce 1937.\n\nV červnu 1935 předstoupil London Transport s odvážným plánem prodloužit trasu Northern Line s využitím již existujících tratí (zejména London & North Eastern Railway na sever od Highgate) skrz tzv. \"Northern Heights Plan\". Tyto tratě postavila společnost Edgware, Highgate and London Railway (a její následovníci) v 60. a 70. letech 19. století a vedly z Finsbury Parku do stanice Edgware přes Highgate s větvemi do Alexandra Palace a High Barnett. Dále by byla trať prodloužena z Edgware, přes Brockley Hill, Elstree až do Bushey Heath a novým depem Aldenham.\n\nProjekt zahrnoval elektrifikaci pozemních tratí, které byly v té době obsluhované parními lokomotivami a vybudování tří nových spojnic: mezi Northern City Line a stanicí Finsbury Park na povrchu; prodloužení větve Highgate ke trati London & North Eastern Railway (LNER) nedaleko East Finchley skrz nové podzemní tunely a krátkou odbočku ze stanice Edgware patřící LNER do stejnojmenné stanice spadající pod London Underground.\n\nPráce na projektu započaly koncem 30. let, avšak s počátkem druhé světové války se práce zabrzdily. Práce pokračovaly na spojnici z Highgate a na větvi směřující k High Barnett. Úsek Archway - East Finchley otevřeli v roce 1939, v roce 1940 otevřeli úsek East Finchley - High Barnet a nakonec v roce 1941 i novou stanici v Highgate. Jediná trať spadající pod LNER byla elektrifikována v roce 1941 až po Mill Hill East a sloužila k zásobování tamních kasáren. Práce na ostatních částech projektu byly zastaveny.\n\nPo válce se území za Edgware stalo součástí tzv. \"Zeleného pásu\" (angl. \"The Green Belt\") a potenciální poptávka po vlakové dopravě z Bushey Heath se rozplynula. Dostupné finanční zdroje byly přesunuty na dokončení východního prodloužení Central Line a 9. únor a 1954 byl \"Northern Hights Plan\" zastaven na dobro. Trať z Highgate do Alexandra Palace byla v roce 1954 uzavřena pro přepravu cestujících. V současnosti je tato oblast oblíbená zejména u cyklistů.\n\nV roce 1975 se Northern City Line, v té době známá jako větev Highbury, stala součástí British Rail a v současnosti je provozována společností First Capital Connect.\n\nBěhem 80. a 90. let Northern Line pro svou nespolehlivost a přelidněnost získala přezdívku \"Misery Line\", i když její pověst se mírně vylepšila s uvedením nových vlakových souprav z roku 1995, které jezdí dodnes.\n\nV roce 2003 se na stanici Camden Town vykolejil vlak. Tato nehoda poškodila signální zařízení a stanici během oprav nebylo možné využívat jako uzel - vlaky z Edgware jezdily pouze po větvi Bank, zatímco vlaky z High Barnett jezdily pouze po větvi Charing Cross. Plná převádí byla obnovena 7. března 2004. Jak příčina nehody se uvádí nevhodná geometrie tratě způsobující nadměrné tření.\nBěhem teroristických útoků v Londýně 7. červenec 2005 se čtvrtý útočník měl původně vydat na svou poslední cestu vlakem Northern Line, ale jelikož kvůli poruše jedné soupravy linku uzavřely, bombu odpálil místo toho v autobuse na Tavistock Square.\n\n13. října 2005 byla provoz na celé Northern Line zastavena z důvodu technické závady na systému záchranných brzd ve vlacích. Omezený provoz byl obnoven 17. října a plný provoz byl obnoven o den později.\n\nVšechny soupravy na Northern Line jsou z roku 1995 a mají standardní nátěr v londýnských barvách - bílé, modré a červené. Oproti předchozím soupravám jsou stávající mnohem pohodlnější a jsou vybaveny orientačním systémem.\n\n\n\n\nSpojnice mezi dvěma severními větvemi a dvěma jižními větvemi Northern Line se nacházejí jižně od stanice Camden Town. Stanice ma dvojici nástupišť na obou severních větvích, takže vlaky směřující na jih mohou vyrazit směrem k Charing Cross nebo k Bank z kteréhokoliv jižního nástupiště.\n\n\n\"Vlaky směřující na jih obvykle končí ve stanici Kennington, kde se otáčejí.\"\n\n\n\"Obě větve se spojují před stanicí Kennington .\"\n\n\nTransport for London si v roce 2025 představuje rozdělení Northern Line do dvou zvláštních linek. Současný provoz souprav ve všech kombinacích mezi větvemi totiž omezuje interval souprav na max. 2,5 min., protože soupravy na sebe musí navzájem čekat na kolejových křížení. Oddělení linek umožní zmenšení intervalu na 2 min. (nebo i méně) na všech částech trasy. K tomuto však bude nutné přestavět stanici Camden Town, protože v současném stavu by nezvládla nápor přestupujících. Navzdory vizím, má TfL problém se získáním povolení pro projekt a přestavbu. V případě realizace by se mohl změnit název a barva jedné nebo obou linek. Linka větve Charing Cross by končila ve stanici Kennington, odkud by mohla být prodloužena dále na jih.\n\nOd roku 2011 má na lince začít fungovat automatická obsluha vlaku, která je již v současnosti v provozu na DLR a od roku 2009 má být i na Jubilee Line.\n\nProgram Thameslink v centru města by měl pomoci Northern Line a pobrat část cestujících.\n\nV červnu 2008 společnost Treasury Holding vlastnící elektrárnu Battersea oznámila návrh na prodloužení Northern Line ze stanice Kennington do nově přestavěné oblasti v místě dnešní elektrárny. Výstavba započala v roce 2015 s předpokládaným dokončením prodloužené trasy do stanice Battersea Power Station v roce 2020.\n\nMezi stanicí Hampstead a Golders Green se nachází rozestavěná, ale nikdy nedokončená stanice North End. Stavební práce na ní byly ukončeny v roce 1906. Se svými 63 metry měla být nejhlubší na celém systému metra. V současnosti nejhlubší je tak stanice Hampstead s nástupišti 58,5 metry pod úrovní terénu.\n\n"}
{"id": "572031", "url": "https://cs.wikipedia.org/wiki?curid=572031", "title": "East London Line (linka metra v Londýně)", "text": "East London Line (linka metra v Londýně)\n\n((Linka Londýnského metra | \nLinka = East London Line | \nbarva pozadí = Orange | \nbarva textu = # FFFFFF | \njméno barvy = Oranžová | \nrokotvorenia = 1869 | \nPodpovrchovaAleboPodzemná = Podpovrchová | \nSouprava = A | \nPočetStaníc = 8 | \nDĺžkaKm = 7,4 km | \nDepa = New Cross Neasden | \nCestující za rok = 10,429,000 | \n\nEast London Line je jedna z linek londýnského metra. Na mapách je vyznačena oranžovou barvou. Od 22. prosince 2007 je pro rekonstrukci uzavřena. Rekonstrukce rozšíří trať a linka se pod názvemEast London Railway stane součástí London Overground v roce 2010. \n\nPoznámka: Za názvem stanice se nachází její případný původní název nebo názvy, datum otevření, případně i datum jejího uzavření. \n\"V pořadí ze severu na jih\" \n\n"}
{"id": "572033", "url": "https://cs.wikipedia.org/wiki?curid=572033", "title": "Circle Line (linka metra v Londýně)", "text": "Circle Line (linka metra v Londýně)\n\nCircle Line je jedna z linek londýnského metra, která jako taková vznikla až v roce 1949, kdy se oddělila od jejích základních linek - Metropolitan Line a District Line, i když se na mapách objevila již v roce 1947. Je často označována jako \"virtual line\", protože na lince není jediná stanice, kde by zastavovala sama. Je to z toho důvodu, že Circle Line byla vytvořena již ze dvou existujících linek. Jediné úseky tratě, na kterých linka jede o samotě jsou mezi stanicemi High Street Kensington a Gloucester Road a mezi Tower Hill a Aldgate. Z linky se dá přestoupit na většině hlavních londýnských terminálů. Je to osmá nejvytíženější linka v síti.\n\nNa severu, východě a západě centrálního Londýna linka zhruba obtahuje vnitřní hranici tarifní zóny 1, ale na jihu je hranice této zóny značně vzdálená od Circle Line. Circle a dvoustanicová Waterloo & City Line jsou jediné linky, které leží kompletně jen v tarifní zóně 1.\n\nJak název naznačuje, soupravy na lince jezdí neustále. Cesta celým okruhem trvá přibližně 45 minut, ale jízdní řád přikazuje dvě dvouminutové přestávky ve stanicích High Street Kensington a Aldgate , tedy celý okruh trvá přibližně 49 minut. Toto umožňuje obsluhu sedmivozovými soupravami v každém směru v intervalu 7 minut. Na cestu je obvykle rychlejší použít jiné linky, pokud chcete cestovat ve směru sever - jih a naopak.\n\nCircle Line byla schválena, když parlamentních jednání v letech 1853 a 1854 povolily na Metropolitan and the Metropolitan District Railways vnitřní okruh. Skutečností se stal 6. října 1884. Elektrifikace linky, na níž do té doby jezdily parní lokomotivy začala na pokusném úseku v roce 1900. První vlaky na elektrický pohon byly postupně představovány za 11 dní do 24. září 1905.\n\nVnitřní okruh byl následován vnějším, potom středním a za krátký čas dokonce i jiným větším okruhem jako byl vnější. Avšak žádný z nich nebyl kompletní kruh; např. vnější okruh byl následován North London a West London Railways ze stanice Broad Street do Willesden Junction a Addison Road (dnes Kensington (Olympia )), pak ke stanici na District Line - Mansion House. Dnes vlaky na Silverlink provozovaná na obdobném půlkruhu z Richmondu do východního Londýna a plánuje dokončit venkovní železniční okruh pod jménem Orbirail.\n\n7. července 2005 se dva vlaky na Circle Line staly terčem teroristů. Výbuchy nastaly téměř současně o 08:50 BST (British Summer Time - Britský letní čas), první mezi stanicemi Liverpool Street a Aldgate a druhý v stanici Edgware Road, kde výbuch poškodil tunel, který následně poškodil vlak jedoucí v protějším směru.\n\nNásledně po výbuších uzavřeli celou Circle Line. Zatímco většinu ostatních linek znovu otevřeli 8. července 2005, Circle Line zůstala zavřena na několik týdnů a otevřeli ji za necelý měsíc po výbuších - 4. srpna 2005. Při výbuších ve vlacích na Circle Line zahynulo nejméně 14 osob. Třetí bomba vybuchla mezi stanicemi King's Cross St. Pancras a Russell Square na Piccadilly Line.\n\nNa Circle Line jezdí soupravy typu S7 s charakteristickými barvami londýnského metra - červenou, bílou a modrou.\n\nCircle Line pravděpodobně zanikne v její původní podobě v roce 2011 a bude sloučena s Hammersmith & City Line. Nová linka by jezdila ze stanice Hammersmith přes Paddington a pak by udělala úplný okruh dnešní Circle Line končících ve stanici Edgware Road.\n\nOkružní trasy mají podstatný problém ohledně jízdních řádů. Soupravy jsou neustále v pohybu, takže je zde malý čas \"na vynulování zpoždění\". I malé zpoždění způsobí podstatně horší výsledek než na neokružných linkách. Zpoždění se dá vynulovat delšími pobyty ve stanicích (určenými jízdním řádem), ale toto zvyšuje dobu cestování a naopak snižuje počet vlaků. Navrhované sloučení by mohlo tento problém odstranit, protože by zde byl dostatečný čas na vynulování zpoždění na obou konečných stanicích linky.\n\nBylo potvrzeno, že linka přestane existovat již v prosinci 2009.\n\nVýše uvedenému navzdory je linka v provozu i v roce 2016\n\nVe směru hodinových ručiček ze stanice Paddington:\n\n\n"}
{"id": "572034", "url": "https://cs.wikipedia.org/wiki?curid=572034", "title": "USS Hornet (CV-12)", "text": "USS Hornet (CV-12)\n\nUSS \"Hornet\" (CV-12) je letadlová loď Námořnictva Spojených států, která působila ve službě v letech 1943–1970. Jedná se o čtvrtou jednotku třídy \"Essex\" (verze s krátkým trupem). V řadách amerického námořnictva se zúčastnila druhé světové a vietnamské války, od roku 1998 funguje jako muzeum v Alamedě.\n\nPůvodně byla pojmenována USS \"Kearsarge\". Její stavba byla zahájena 3. srpna 1942 v loděnici Newport News Shipbuilding v Newport News ve Virginii. Po potopení letadlové lodi USS \"Hornet\" v bitvě u ostrovů Santa Cruz 27. října 1942 byla \"Kearsarge\" přejmenována na počest potopeného plavidla na USS \"Hornet\". K jejímu spuštění na vodu došlo 30. srpna 1943, do služby byla zařazena 29. listopadu 1943 jako v pořadí sedmé plavidlo třídy \"Essex\".\n\nPočátkem roku 1944 podporoval \"Hornet\" vylodění na Nové Guineji, v květnu se zúčastnil náletů na Truk a v červnu podporoval invazi na Mariany. Během toho se zapojil do bitvy ve Filipínském moři. Poté byl nasazen při znovuobsazení Filipín v bitvě u Leyte a následně při náletech na japonské ostrovy a invazi na Okinawu. Podílel se také na potopení největší bitevní lodě světa, japonské \"Jamato\", která se v rámci operace Ten-gó vydala na sebevražednou misi, aby se pokusila odrazit spojeneckou invazi na Okinawu. Za druhé světové války \"Hornet\" neutrpěl bojové poškození, pouze v červnu 1945 jeho letovou palubu poškodil tajfun Cobra.\n\nV letech 1947–1953 se \"Hornet\" nacházel v rezervě, kde prošel dílčí modernizací SCB-27A, během níž byl roku 1952 také překlasifikován na útočnou letadlovou loď CVA-12. Roku 1956 byla loď přestavěna ještě výrazněji v rámci programu SCB-125, dostala například úhlovou letovou palubu. Po znovuzavedení do služby čekalo \"Hornet\" bojové nasazení ve vietnamské válce. Roku 1958 byl upraven na protiponorkovou letadlovou loď s označením CVS-12.\n\n\"Hornet\" se také podílel na americkém kosmickém programu. Roku 1966 asistoval u suborbitálního zkušebního letu AS-202 rakety Saturn IB s velitelským modulem, neoficiálně zvaného Apollo 3. Velitelský modul, vylovený z moře během této mise, je dnes součástí expozice na palubě lodi. Posádka \"Hornetu\" poté vylovila posádky prvních dvou pilotovaných misí, které přistály na Měsíci. V červenci 1969 to bylo Apollo 11 a v listopadu 1969 Apollo 12. Místa, kde se posádka Apolla 11 poprvé dotkla paluby \"Hornetu\", jsou na lodi dodnes vyznačena.\n\nDefinitivní vyřazení lodi nastalo 26. června 1970. Poté byla do roku 1989 odstavena a následně prodána do šrotu. Nicméně došlo k její záchraně, stala se památkou a byla přeměněna v plovoucí muzeum, které je od roku 1998 přístupné veřejnosti. Kotví v bývalé kalifornské základně Naval Air Station Alameda v Alamedě.\n\n\n"}
{"id": "572036", "url": "https://cs.wikipedia.org/wiki?curid=572036", "title": "District Line (linka metra v Londýně)", "text": "District Line (linka metra v Londýně)\n\nDistrict Line je jedna z linek londýnského metra. Jde o linku podpovrchovou, která prochází centrem města v mělkých odkrytých a následně znovu krytých tunelech. Na mapách je vyznačena zelenou barvou. District Line je nejvytíženější podpovrchovou linkou a zároveň čtvrtou nejvytíženější linkou vůbec. Dá se z ní přestoupit na všechny ostatní linky metra s výjimkou Metropolitan Line, se kterou se míjí cca o 20 m poblíž Aldgate.\n\nDistrict Line má dlouhou historii. Postavili ji jako součást Metropolitan District Railway a byla otevřena po částech v letech 1868 až 1905. První úsek tratě otevřely mezi stanicemi South Kensington a Westminster v 24. prosince 1868.\n\nV roce 1869 byl zahájen provoz na úseku mezi Gloucester Road a West Brompton. Následující rok společnost postavila svou vlastní trať, paralelní s tratí Metropolitan Railways, mezi stanicemi Gloucester Road a South Kensington. Později se začalo s budováním spojení ze stanice Earl's Court do stanic Kensington (Olympia) a High Street Kensington. V roce 1874 trať dosáhla Hammersmith, v roce 1877 Richmond ao dva roky později Ealing Broadway.\n\nS rozšiřováním provozu se pokračovalo dále, prodloužení do Putney Bridge otevřeli v roce 1880 a další prodloužení do Wimbledon u následovalo v roce 1889. V roce 1883 začaly vlaky Metropolitan District Ralway jezdit z Ealing Broadway až do Windsor u po trati Great Western Railway. Tento spoj byl zrušen v roce 1885.\n\nMetropolitan District Railway byla prodloužena ze stanice Westminster, přičemž v roce 1884 byl dostavěna poslední úsek dnešní Circle Line. Tento úsek zahrnoval další prodloužení linky přes stanici Aldgate East do Whitechapel. V roce 1902 začala Whitechapel & Bow Railway provozovat spojení do stanice Upminster.\n\nDalší větve do Hounslow (otevřená 1884) a Uxbridge (1910) byly převedeny na Piccadilly Line v letech 1964 a 1933. Metropolitan District Railways provozovala mnohé spojení ve spolupráci s jinými dopravci a do roku 1939 jezdila do přímořského města Southend a Shoeburyness.\n\nMetropolitan District Railway byla po Metropolitan Railway druhou společností, která provozovala podzemní železnici v Londýně. Později ji odkoupil americký podnikatel Charles Yerkes, který se zasloužil o formování londýnského metra, až do znárodnění jeho společnosti Underground Electric Railways of London Company Ltd. v 30. letech. Tehdy vstoupila svůj současný název – District Line.\n\nVětší část trasy obsluhují podpovrchové soupravy typu D. Výjimkou je větev Wimbledon – Edgware Road, kde jezdí soupravy typu C, které sdílí společně se Circle a Hammersmith & City Line. Soupravy typu D jsou aktuální čerstvě po rekonstrukci, během níž obdrželi standardní barvy londýnského metra – červená, bílá a modrá překryly tehdejší nelakovaný hliník, který byl často terčem vandalů. Soupravy mají také zcela zrekonstruovaný interiér a jsou vybaveny novým orientačním systémem.\n\nPoznámka: Za názvem stanice se nachází její případný původní název nebo názvy, datum otevření, případně i datum jejího uzavření. Uzavřené stanice jsou vyznačeny kurzívou.\n\n\"Směr: od západu na východ\"\n\n\n\nVětve Richmond a Eealing se spojují na západním konci stanice Turnham Green.\n\n\n\n\nVětev Kensington (Olympia) se připojuje k hlavní větvi na západním konci Earl's Court a vlaky normálně pokračují směr High Street Kensington. Větev Wimbledon se připojuje k hlavní větvi na západním konci Earl's Court.\n\n\nVětev Edgware Road odbočuje z hlavní větve na východě stanice Earl's Court.\n\n\nIntervaly souprav na District Line mimo špičku:\n\n\nC2C zastavuje na stanicích Upminster, Barking, West Ham a Fenchurch Street, kde je plně integrován do systému Oyster Card.\n\n"}
{"id": "572037", "url": "https://cs.wikipedia.org/wiki?curid=572037", "title": "Waterloo &amp; City Line (linka metra v Londýně)", "text": "Waterloo &amp; City Line (linka metra v Londýně)\n\nWaterloo & City Line je nejkratší linka londýnského metra, kterou oficiálně otevřeli 11. července 1898. Má jen dvě stanice, Waterloo a Bank (dříve \"City\", proto City v názvu linky), mezi kterými překonává řeku Temži .\n\nExistuje téměř výhradně pro přepravu migrujících pracovníků mezi železniční stanicí Waterloo a londýnským finančním a bankovnickým centrem – City a nejede pozdě večer a v neděli. Je to nejméně využívaná linka v síti londýnského metra. Jedná se o nejkratší linku londýnského metra (má jen 2,5 km a cesta z jednoho konce na druhý zabere jen 4 minuty) a je v pořadí druhou elektrickou linkou otevřenou v Londýně.\n\nLinka byla projektována stavebními inženýry W. R. Galbraithem a Jamesem Henrym Greatheadom. Původně byla součástí \"London and South Western Railway\" a v roce 1923 se stala částí \"Southern Railway\". Nakonec ji v roce 1948 znárodnily hlavní železnice (\"main-line railways\"). Linka fungovala jako pokračování hlavního tahu ze železniční stanice Waterloo a původně bylo zamýšleno prodloužení hlavního tahu až do centra The City, ale upustilo se od toho v důsledku zákazu z roku 1846, který zamezil, aby podzemní železnice procházela centrem Londýna. Na lince byla plná integrace s národní sítí železnic a cestující si mohl koupit jízdenku ze železniční stanice přímo do stanice Bank. Součástí londýnského metra se linka stala až v roce 1994, kdy byla prodána za nominální výši jedné libry.\n\nWaterloo & City Line je také v hovorové řeči známá jako \"The Drain\" (: \"odtok\"). Skutečný důvod vzniku názvu není znám, ale jsou zde tři teorie: někteří věří, že to souvisí se zápachem bažinaté půdy na níž je Waterloo postavené, jiní zas, že to souvisí s podzemním kanálovým jezerem okolo tunelů, které byly pojmenovány \"tubes\" na ostatních linkách. Někteří předpokládají, že znázornění linky na mapě připomíná odvodňovací troubu vyplývající ze City.\n\nJedna zvláštnost Waterloo & City je, že jako jediná z linek londýnského metra je pod zemí v celé délce (Victoria Line je celá pod zemí, ale depo má na povrchu). To představuje značné problémy při přepravě vlaků na linku a zpět z linky. Před vybudováním mezinárodního terminálu Waterloo International v roce 1990 byly vlaky zvedány po jednom vagónu tzv. \"Armstrongovým výtahem\", který se nachází na druhé straně severní stěny železniční stanice Waterloo. Tento problém je dnes již vyřešen používáním jeřábu upevněným na vozovce, který ústí šachtou vedle depa u jižní části stanice.\n\nKdyž Waterloo & City dostalo vlastní elektrárnu, uhlí bylo dodáváno ze železniční stanice Waterloo použitím druhého, menšího výtahu (také znám jako \"Abbottův výtah\"), což vysvětluje setrvávající vlakovou točnu ve zdejším depu. Zbývající zbytek na vedlejší koleji, který vedl k \"Armstrongovým výtahu\" je stále vidět po levé ruce, krátce po odchodu ze stanice (směr Bank).\n\nV lednu 2003 Waterloo & City Line uzavřely na více než tři týdny kvůli bezpečnostním kontrolám, jež mělo za následek závažné vykolejení na Central Line, což vyžadovalo, aby všechny soupravy z roku 1992 prošly důkladnou bezpečnostní prohlídkou. Tentýž rok byla předána odpovědnost na údržbu linky firmě Metronet.\n\nLinka byla uzavřena pro řadu oprav a kontrol vlaků, včetně uzávěrky mezi 31. březnem 1994 a 5. dubnem 1994. Linka byla uzavřena během roku 2006 kvůli renovaci (včetně opakovaného položení celé trati) a otevřena byla přes víkend 9. – 10. září 2006.\n\nPůvodní soupravy byly v roce 1992 vyměněny za soupravy Class 482, které jsou vlastně totožné se soupravami z roku 1992 používanými na Central Line. Linka byla přestavěna na čtyřkolejný provoz, běžně užívaný na ostatních linkách: původní ocelové kolejnice byly ponechány a nově vyrobené byly z hliníku. Od uvedení soupravy do provozu se kvůli různým úpravám dost lišila od vlaků provozovaných na Central Line, zejména kvůli poslední úpravě, a to automatické obsluze vlaku, což znamená, že se nemohou zaměnit s vlaky z Central Line.\n\nPoznámka: Za názvem stanice se nachází její případný původní název nebo názvy, datum otevření, případně i datum jejího uzavření.\n\nProtože linka je v neděli zavřená, je vhodnou a tradiční lokalitou pro natáčení. Natáčel se zde například film \"Srdcová sedma\" s Gwyneth Paltrow (1998). BBC ji pro natáčení filmu\"The Tripods\" upravila na stanici Porte de la Chapelle pařížského metra (1984).\n\n"}
{"id": "572041", "url": "https://cs.wikipedia.org/wiki?curid=572041", "title": "Oblastní rada Gezer", "text": "Oblastní rada Gezer\n\nOblastní rada Gezer ( מועצה אזורית גזר, \"Mo'aca azorit Gezer\") je oblastní rada v Centrálním distriktu v Izraeli.\n\nRozkládá se na jihovýchodním okraji aglomerace Tel Avivu, v hustě osídlené a zemědělsky intenzivně využívané pobřežní nížině. Prostor oblastní rady je zhruba vymezen městy Ramla, Nes Cijona a Rechovot (ta ovšem pod jurisdikci rady nespadají) a zemědělskou krajinou jihovýchodně odtud.\n\nJméno oblastní rady je inspirováno starověkým židovským městem Gezer, které tu stávalo. Novověké židovské osídlení v této oblasti začalo zárodečně vznikat už během britského mandátu. Během války za nezávislost v roce 1948 zdejší region dobyly izraelské síly a zároveň jej zcela opustila arabská populace. Na přelomu 40. a 50. let 20. století zde pak proběhla hlavní osidlovací vlna, během které se tu dotvořila sídelní síť židovských zemědělských vesnic, postupně pak doplňovaná i v následujících dekádách. Oblastní rada Gezer vznikla roku 1951. Podle jiných zdrojů již roku 1949.\n\nÚřady Oblastní rady Gezer sídlí v komplexu ve vesnici Bejt Chašmonaj. Starostou rady je פטר וייס – Peter Weiss. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Gezer sdružuje celkem 25 sídel. Z toho je šest kibuců, patnáct mošavů a čtyři společné osady.\n\nK 31. prosinci 2014 žilo v Oblastní radě Gezer 24 900 obyvatel. Z celkové populace bylo 24 600 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 24 900. Obyvatelstvo je tedy téměř zcela židovské.\n\n"}
{"id": "572045", "url": "https://cs.wikipedia.org/wiki?curid=572045", "title": "Věkové kategorie v Junáku", "text": "Věkové kategorie v Junáku\n\nVěkové kategorie v Junáku pomáhají přizpůsobovat program potřebám a specifikům členů různého věku. Junák pracuje s několika věkovými (výchovnými) kategoriemi. Program se vytváří speciálně pro každou kategorii na základě potřeb dětí a jejich věku. Věkové rozmezí uvedené u jednotlivých kategorií není zdaleka striktní. Ve skutečnosti se děti do kategorií dělí s ohledem k vyspělosti a schopnosti dítěte. Uvedený věk je tedy jen orientační.\n\nNejmladší věková kategorie pro děti ve věku 5-7 let. Program je uzpůsoben pro děti, které ještě neumí číst, sestává z her, objevování a získávání nejrůznějších dovedností.\n\n\"Související informace naleznete také v článcích Vlčata a Světlušky (skauting).\"\n\nVěková kategorie přibližně odpovídá prvnímu stupni základní školy. Jde tedy o děti ve věku 7-11 let. Chlapci bývají označováni jako vlčata, dívky jako světlušky. Toto označení koresponduje se symbolickým rámcem, se kterým se u nejmladších dětí pracuje.\nU chlapců se pracuje s motivy z Kiplingových Knih džunglí. Jako příklad bývá dětem kladen Mauglí – lidské dítě ve vlčácké smečce. Chlapci se jako Mauglí musí naučit jak žít v prostředí skupiny ostatních dětí, (ostatních vlčat) a zachovávat zákon džungle - určitá oddílová (potažmo i společenská) pravidla, zabalená do symbolického rámce. Symbolické rámce jsou dalším prvkem Skautské výchovné metody\nPro dívky se donedávna využíval motiv Broučků Jana Karafiáta. Nyní se nově začíná pracovat s příběhem Kouzelná Lucerna od Radka Kučery\n\nKategorie pracuje s dětmi ve věku deseti až patnácti let, což odpovídá druhému stupni základní školy. Děti této kategorie se označují jako Skauti a Skautky. V této výchovné kategorii se klade důraz na družinový systém. Družina znamená jakýsi mikrokolektiv dětí se vším co k němu patří. Družinu zpravidla tvoří 6-8 členů, má svého vůdce (rádce družiny), vnitřní psaná nebo nepsaná pravidla a vnější identitu, vůči zbytku oddílu. I v době, kdy je kladený velký důraz na individualitu mají děti v rámci družiny šanci vyzkoušet si fungování v týmu, naučí se spolupracovat i řadu jiných důležitých sociálních kompetencí. To vše na pozadí většího kolektivu oddílu a pod dohledem vedoucího.\nFungování družin obnáší delegaci určité části pravomocí, ale i odpovědnosti za chod oddílu na děti samotné. Rádcové spolu se svými zástupci (podrádci) mají právo zasednout v oddílové radě a podílet se tak na rozhodování o fungování a směřování oddílu.\n\nDalší výchovnou kategorii tvoří tzv. Roveři (= poutníci), hledající sebe sama i své místo v životě). Spadají sem všichni členové nad patnáct let. Do osmnácti let hovoříme o tzv. mladším roverském věku. Mezi osmnácti a šestadvaceti lety hovoříme o starším roverském věku. Členové staršího roverského věku již nemusí být nutně jako roveři označováni. Záleží již čistě na jejich rozhodnutí – zda je jim roverská filosofie blízká a zda se cítí rovery být.\nRoveři se již nesdružují v oddílech, ale v „Roverských kmenech“ Většinou se již organizují sami, tvoří si program i plánují svou činnost. Často uskutečňují náročnější expedice, jejichž cíl je často v zahraničí, uskutečňují diskusní, simulační a sebepoznávací programy a často se účastní specializovaných vzdělávacích akcí Junáka. Často také pomáhají s činností oddílů či středisek ze kterých vzešli, či se zapojují do vedení některého z oddílů mladších dětí.\n\nDospělí členové Junáka nad 25 let se nazývají oldskauti. Alternativně se pro dospělé členy používá název skautští dobrovolníci. Často se podílí na chodu oddílů a středisek buďto jako činovníci, nebo zajišťují technické záležitosti, spolupořádají akce či tábory apod. Některá střediska mají dospělé členy sdružené do oddílů či družin s vlastním programem. Do této kategorie lze také řadit tzv. rodinný skauting - sdružování dospělých členů s vlastními malými dětmi, kteří společně pořádají různé akce či tábory.\n\n"}
{"id": "572050", "url": "https://cs.wikipedia.org/wiki?curid=572050", "title": "I Dream of Mimi", "text": "I Dream of Mimi\n\nI Dream of Mimi () je japonská hentai manga a anime série od Kaoru Šintaniho. Anime série byla vytvořena roku 1997 jako OVA ve studiu Pink Pineapple pod názvem Buttobi CPU, později byla předabována do angličtiny jako I Dream of Mimi. Vychází ze stejnojmenné manga série z roku 1993, která byla vydána v časopise Young Animal ve formě 3 tankóbonů.\n\nAkira je mladý student, který dlouhou dobu šetří na nový a nejlepší počítač. Když konečně ušetří dostatek peněz, jde do obchodu, kde zjistí, že jeho vysněný model už je vyprodaný. Smutný odchází domů, po cestě si však všimne překupníka, který prodává přesně jeho vytoužený model. Zbrkle ho od něj odkoupí a až doma zjistí, že místo modelu 9821 zakoupil model 2198 a že se pod tímto číslem skrývá nesmírně vyspělý bio-android, vytvořený ve tvaru mladé a krásné dívky.\n"}
{"id": "572053", "url": "https://cs.wikipedia.org/wiki?curid=572053", "title": "Nová vlámská aliance", "text": "Nová vlámská aliance\n\nNová vlámská aliance ( ) je belgická konzervativní strana založená na podzim roku 2001. Jedná se o stranu separatistickou, která usiluje o oddělení Vlámska od Belgie.\n\nNa úrovni Evropy je strana členem Evropské svobodné aliance a v Evropském parlamentu patří do skupiny Evropských konzervativců a reformistů.\n\nStranické barvy jsou žlutá a černá.\n\n Strana kandidovala v koalici s CD&V\n\n"}
{"id": "572059", "url": "https://cs.wikipedia.org/wiki?curid=572059", "title": "Gondola", "text": "Gondola\n\nGondola (ital.) je tradiční benátská loďka pro dopravu osob i nákladů po kanálech a po celém benátském zálivu.\n\nGondola je dřevěná loďka, typicky 10 m dlouhá, s plochým dnem a charakteristickými kovovými zobci na přídi i na zádi. Skládá se z 280 dílů a na její výrobu se používá 8 druhů dřeva. Dřevo se nechá zrát 1-2 roky dokud není vhodné na výrobu. Samotná gondola váží 350 kg. Zobec na přídi má tvar labutího krku, vybíhá v jakousi sekyru (\"ferro\") a slouží také jako protiváha gondoliéra. Ten stojí na zádi a má jedno dlouhé veslo, zaklesnuté ve oku vidlice, čímž gondolu řídí i pohání. Dříve mívaly gondoly i snímatelnou kabinku s okny a žaluziemi, což není pro turistický provoz vhodné. Gondola pojme dva až osm pasažérů, větší gondoly (\"traghetti\") mají dva gondoliéry, na přídi a na zádi.\n\nNejstarší vyobrazení gondol pocházejí z 15. století, kdy byly pestře pomalované. Od 16. století mají předepsánu černou barvu. Až do 20. století to byl jediný dopravní prostředek na benátských kanálech, kde bývalo v provozu až deset tisíc gondol. Dnes slouží asi 400 gondol hlavně turistům, ale také místní dopravě osob a malých nákladů. Pravidelně se pořádají také závody gondol.\n\nV přeneseném významu gondola označuje:\na podobně.\n\nGondola je také oblíbený název restaurací a hotelů.\n\n\n\n"}
{"id": "572060", "url": "https://cs.wikipedia.org/wiki?curid=572060", "title": "Všeobecné volby v Belgii 2010", "text": "Všeobecné volby v Belgii 2010\n\n\n\nDne 13. června 2010 se konaly volby do Sněmovny reprezentantů\n\nDne 13. června 2010 se konaly volby do belgického senátu\n"}
{"id": "572068", "url": "https://cs.wikipedia.org/wiki?curid=572068", "title": "Umělá rostlina", "text": "Umělá rostlina\n\nUmělé rostliny (nejčastěji umělé květiny, stromy a keře, případně jejich plody) jsou napodobeniny živých rostlin, vyráběné z přírodních i umělých materiálů.\n\nUmělé rostliny jsou většinou vyráběny z plastů, textilií a silikonů. Kvalitní umělé stromy a palmy často mají přírodní kmen, čímž se zvyšuje jejich podoba se živým originálem.\n\nV minulosti byla kvalita umělých rostlin často velmi nízká, zejména co se týká přirozenosti jejich vzhledu. Používal se zpravidla pouze jednobarevný plast, stejný pro všechny komponenty rostliny. Například listy pak byly prakticky identické a plastový jednobarevný kmen působil nepřirozeně.\n\nV dnešní době jsou umělé rostliny vyráběny s využitím moderních technologií, důraz je kladen na výslednou autentičnost umělé rostliny a použité materiály. Často jsou například některé listy úmyslně zažloutlé nebo mají skvrny a jiné nedokonalosti, podobně jako živé rostliny. Díky těmto detailům jsou moderní umělé květiny od svých živých předloh téměř nerozeznatelné.\n\nVýběr umělých rostlin je velice široký, vyrábějí se v provedeních od malých květinek až po vzrostlé stromy o výšce deseti i více metrů. Nejběžnější jsou umělé fíkusy, listnaté stromy, palmy jako datlovník, banánovník, kokosovník a další. Vyrábějí se také umělé kaktusy a sukulenty nebo kvetoucí stromy. Umělé jehličnany se často používají jako vánoční stromky.\n"}
{"id": "572079", "url": "https://cs.wikipedia.org/wiki?curid=572079", "title": "Brána do pekla", "text": "Brána do pekla\n\nBrána do pekla ( , v turkmenštině se používá název či ) je kráter na území Turkmenistánu uprostřed pouště Karakum nedaleko oázy Darvaza, ve kterém od roku 1971 hoří unikající zemní plyn. V roce 2013 se do srdce kráteru v rámci vědecké expedice spustil průzkumník George Kourounis. Teplota v kráteru se pohybuje okolo 1000°C.\n\nLokalita se stala významnou turistickou destinací návštěvníků Turkmenistánu. K roku 2016 hořel plyn v kráteru nepřetržitě 45 let. V roce 2010 nařídil prezident Turkmenistánu Gurbanguli Berdymuhamedov únik plynu nějakým způsobem uzavřít, to se však doposud (začátek roku 2018) nepodařilo.\n\nKráter vznikl jako výsledek lidské činnosti, kdy zde v roce 1971 prováděli sovětští geologové průzkum ložiska zemního plynu. Během vrtání došlo k propadnutí podloží a vzniku kráteru o průměru 100 metrů a hloubce kolem 20 metrů. Dle vyjádření místních obyvatel sovětští geologové během vrtání narazili na podzemní jeskyni, do které se následně propadl strop. Došlo k proražení izolačních vrstev horniny, což umožnilo únik ložiska zemního plynu na zemský povrch. Z důvodů bezpečnosti, aby se plyn nešířil do okolí, se sovětští geologové rozhodli v roce 1971 unikající plyn zapálit.\n\nPůvodní představa geologů byla, že ložisko zemního plynu brzy vyhoří, což se ale nestalo, takže plyn uniká a hoří nepřetržitě již 48 let (k roku 2018).\n\n"}
{"id": "572080", "url": "https://cs.wikipedia.org/wiki?curid=572080", "title": "1999 v loďstvech", "text": "1999 v loďstvech\n\nTento článek obsahuje významné události v oblasti loďstev v roce 1999.\n\n\n\n\n\n\n\n\n\n\n\n\n"}
{"id": "572082", "url": "https://cs.wikipedia.org/wiki?curid=572082", "title": "Róbert Jakab", "text": "Róbert Jakab\n\nRóbert Jakab (* 23. červenec 1976, Nitra) je slovenský herec.\n\nPo dobu studia na střední škole navštěvoval amatérský divadelní soubor v Nitře, vystudoval VŠMU v Bratislavě. Je členem divadla Astorka Korzo '90. Účinkuje i v divadle Teatro Tatro.\n\n\n"}
{"id": "572090", "url": "https://cs.wikipedia.org/wiki?curid=572090", "title": "1998 v loďstvech", "text": "1998 v loďstvech\n\nTento článek obsahuje významné události v oblasti loďstev v roce 1998.\n\n\n\n\n\n\n\n\n\n\n\n\n\n\n\n\n\n"}
{"id": "572095", "url": "https://cs.wikipedia.org/wiki?curid=572095", "title": "Provincie Castellón", "text": "Provincie Castellón\n\nProvincie Castellón či Castelló ( , ) je jednou z provincií Španělska. Je nejsevernější ze tří provincií Valencijského společenství; co do počtu obyvatel (téměř 600 000 v roce 2009) je nejmenší jak ve společenství, tak mezi všemi španělskými provinciemi na středozemním pobřeží; oproti okolním pobřežním provinciím zde neprobíhá tak intenzivní urbanizace.\n\nNa severu sousedí s katalánskou provincií Tarragona, na západě s aragónskou provincií Teruel, na jihu s provincií Valencia, na východě se Středozemním mořem, jehož pobřeží se v této provincii nazývá \"Costa del Azahar\". Západní oblasti vyplňuje Iberské pohoří a jsou velmi spoře osídleny.\n\nVětšina obyvatelstva je soustředěna v aglomeraci města Castellón de la Plana (178 000 obyv.), která má i s městy Villarreal, Buriana, Almazora, Benicàssim a Borriol přes 310 000 obyvatel. Na pobřeží leží také větší obce Benicarló a Vinaroz a také oblíbená letoviska jako Oropesa del Mar a Peñíscola.\n\nÚzemí je rozděleno do 8 comarek, z nichž nejlidnatější jsou Plana Alta a Plana Baixa.\n\n"}
{"id": "572096", "url": "https://cs.wikipedia.org/wiki?curid=572096", "title": "1997 v loďstvech", "text": "1997 v loďstvech\n\nTento článek obsahuje významné události v oblasti loďstev v roce 1998.\n\n\n\n\n\n\n\n\n\n\n\n\n\n\n\n\n\n\n"}
{"id": "572099", "url": "https://cs.wikipedia.org/wiki?curid=572099", "title": "Jonathan Toews", "text": "Jonathan Toews\n\nJonathan Bryan Toews (* 29. dubna 1988, Winnipeg, Manitoba, Kanada) je kanadský hokejový útočník hrající v týmu Chicago Blackhawks v severoamerické lize (NHL). Přes svůj mladý věk je členem Triple Gold Clubu, do kterého patří hráč jemuž se podaří vyhrát zlatou medaili na Olympijských hrách (tu vyhrál již 2× v letech 2010 a 2014), Mistrovství světa a k tomu vyhrát Stanley Cup (ten vyhrál dokonce 3× v letech 2010, 2013 a 2015). V roce 2016 přidal do sbírky další triumf, a to vítězství na Světovém poháru. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nToews byl draftován v roce 2003 v dorosteneckém draftu WHL 2003 týmem Tri-City Americans. Jenže on se místo toho rozhodl pro hraní ve středoškolské lize v týmu Shattuck-St. Marie's při internátní škole ve Faribaultu v americkém státě Minnesota. V sezóně 2004-05, která byla jeho jedinou v tomto týmu zaznamenal 110 bodů v 64 zápasech. Poté odešel hrát univerzitní hokej na Univerzitu v Severní Dakotě, kde hrál za North Dakota Fighting Sioux v lize Western Collegiate Hockey Association (Západní vysokoškolská hokejová asociace).\n\nToews hrál v Severní Dakotě 2 sezóny, ve kterých si celkově připsal 85 bodů za 40 gólů a 45 asistencí v 76 zápasech a pomohl týmu Fighting Sioux k dosažení Frozen Four v letech 2006 a 2007. Toews byl ve své premiérové sezóně dvakrát vyhlášen nováčkem týdne. Severní Dakotě také pomohl k vítězství Broadmoor Cupu pro mistry WCHA a byl vyhlášen nejlepším hráčem západního regionu National Collegiate Athletic Association (Národní vysokoškolské sportovní asociace).\n\nVe vstupním draftu NHL 2006 byl draftován na celkově 3. místě Chicagem Blackhawks.\n\nPřed sezónou 2007-08 se rozhodl pro debut v Chicagu Blackhawks, se kterým 16. května 2007 podepsal tříletý nováčkovský kontrakt. 10. října 2007 dal hned ve svém prvním zápase, ze své první střely, svůj první gól v National Hockey League (Národní hokejové lize) proti San Jose Sharks. Poté zaznamenal druhou nejdelší šňůru zápasů v historii NHL ve kterých od debutu bodoval, když v každém z jeho prvních 10 zápasů bodoval. 1. ledna 2008 si vykloubil koleno v utkání proti Los Angeles Kings. I přes 16 zápasovou pauzu vynucenou již zmíněným zraněním zvítězil ve střelecké statistice mezi nováčky a v bodování nováčků byl třetí. V bodování týmu skončil druhý za spoluhráčem Patrickem Kanem. Toews a Kane soupeřili celou sezonu o vítězství v bodování týmu a nováčků ligy. Oba byli nominováni na Calder Memorial Trophy společně s útočníkem Washingtonu Capitals Nicklasem Bäckströmem. Nakonec tuto trofej získal Kane.\n\nPo úspěšné nováčkovské sezóně byl Toews 18. července 2008 jmenován kapitánem týmu Blackhawks. V 19 letech a 79 dnech věku se stal třetím nejmladším kapitánem v historii NHL po Sidney Crosbym z Pittsburghu Penguins a Vincentu Lecavalierovi z Tampy Bay Lightning. V sezóně 2008-09 byl společně se svými spoluhráči Patrickem Kanem a Brianem Campbellem, zvolen do NHL All-Star Game 2009 v Montrealu. 27. února 2009 vstřelil svůj první hattrick kariéry při porážce 4-5 v prodloužení od Pittsburghu Penguins. Sezónu dokončil s 69 body v 82 zápasech a pomohl tím k prvnímu postupu Blackhawks do playoff od roku 2002. Toews v playoff přidal v 17 zápasech dalších 13 bodů a pomohl postoupit Chicagu do finále konference, kde ale vypadli po pěti zápasové bitvě s Detroitem Red Wings.\n\nNecelý měsíc po začátku sezóny 2009-10 se u Toewse projevily symptomy otřesu mozku, ke kterému došlo 21. října 2009 při porážce 2-3 s Vancouverem Canucks po bodyčeku Willieho Mitchella. Na začátku prosince 2009 podepsal Toews a jeho dva spoluhráči Duncan Keith a Patrick Kane s Blackhawks nové prodloužení smlouvy. Toews prodloužil smlouvu na 5 let za 6,3 miliónů amerických dolarů na sezónu. 7. května 2010 Toews zaznamenal svůj druhý hattrick společně se dvěma asistencemi ve vítězném zápase 7-4 s Vancouverem Canucks. 9. června 2010 vyhrál Toews s Chicagem Blackhawks Stanley Cup po šestizápasovém kole proti Philadelphii Flyers. Stal se druhým nejmladším kapitánem, který vyhrál Stanley Cup. Před ním se to povedlo pouze Sidnymu Crosbymu v Pittsburghu Penguins. Díky 7 vstřeleným gólům a 29 kanadským bodům získal Conn Smythe Trophy pro nejlepšího hráče playoff. Ve 22 letech se také stal nejmladším členem Triple Gold Clubu (vítězové Stanley cupu, olympijských her a mistrovství světa).\n\n21. června 2010 byl Toews vybrán, aby se stal tváří videohry NHL 11 od EA. Poprvé se stalo, že dva hráči stejného týmu byli tváří série videoher dva roky po sobě. V roce 2010 byl totiž tváří hry Patrick Kane.\n\nV sezoně 2010-11 byl nejproduktivnějším hráčem Chicaga a 10. nejproduktivnější hráč NHL se 76 body (32+44). Během sezony vyhrál celkem 937 vhazování, nejvíce z celé NHL. Úspěšnost na vhazování měl 56.7%, což byl 9. nejlepší výkon v lize. V lednu 2011 se opět zúčastnil utkání hvězd NHL. Za únor byl vyhlášen první hvězdou měsíce NHL, když nasbíral 21 bodů (6+15) ve 13 utkáních.\n\nV sezoně 2011-12 kvůli otřesu mozku odehrál jen 59 zápasů, ve kterých nasbíral 57 bodů. V listopadu 2011 nasbíral 18 bodů (9+9) ve 14 utkáních a byl vyhlášen druhou hvězdou NHL měsíce. Znovu byl nominován do NHL All-Star Game, ale nakonec se nezúčastnil kvůli zranění.\n\nVe zkrácené sezóně 2012-13 Toews pomohl 48 body v 47 zápasech Chicagu k zisku Prezidentovy trofeje a nakonec také k zisku Stanley Cupu. Po sezóně byl vyhlášen nejlepším hráčem v defenzivě celého ročníku NHL.\n\nV sezoně 2013-14 nasbíral 68 bodů v 76 zápasech a tradičně byl nejlepším hráčem Blackhawks na vhazování s 884 vyhranými vhazováními (5. v NHL) a úspěšností vhazování 57.2%. Také vstřelil svůj 3. hattrick v kariéře 29. října 2013 proti Ottawě. Dne 9. července 2014 podepsal společně s Kanem novou 8letou smlouvu, tedy o maximální délce podle nových pravidel NHL, s ročním cap hitem 10,5 milionu dolarů za sezonu.\n\nV sezoně 2014-15 se podruhé v kariéře se stal nejproduktivnějším hráčem Blackhawks v základní části a potřetí pak nejlepším střelcem. Stačilo mu na to 66 bodů, respektive 28 gólů, které nasbíral 81 zápasech. Nejlepší v týmu byl v +/- statistice, ve které si připsal osobní maximum +30 bodů (5. v celé NHL a nejlepší hráč v Západní konferenci), a rovněž ve vhazováních s 947 vyhranými vhazováními (4. v NHL) a úspěšností 56,5% (6. v NHL). Během sezony dosáhl na významné milníky: 500. zápas v NHL odehrál 11. listopadu 2014 a 500. bod získal 23. března 2015 na ledě Caroliny. V lednu byl zvolen fanoušky do NHL All-Star Game, kde zaznamenal 5 bodů (1+4). Získal Mark Messier Leadership Award. V playoff nasbíral 21 bodů za 10 branek (osobní maximum v playoff) a 11 asistencí v 23 zápasech a byl tak 4. nejproduktivnějším hráčem playoff NHL. Dovedl tak Blackhawks ke zisku 3. Stanley Cupu od roku 2010. Po sezoně získal cenu ESPY pro nejlepšího hráče NHL, kterou uděluje televizní stanice ESPN na základě hlasování fanoušků.\n\nV sezoně 2015–16 potřetí v řadě nastřílel 28 branek a k tomu si připsal 30 asistencí v 80 utkáních. Byl 3. nejproduktivnějším hráčem Blackhawks i jejich 3. nejlepším střelcem. Byl nejlepší v NHL s 5 vítěznými góly vstřelenými v prodloužení a s 8 vítěznými góly celkem se dělil o 4. místo v NHL. Vedl NHL v úspěšnosti na vhazování s 58,6% (min. 400 vhazování) a celkově byl 8. v počtu vítězných vhazování (921). V playoff si připsal 6 asistencí v 7 utkáních, ale na postup přes St. Louis to nestačilo.\n\nV sezoně 2016–17 odehrál 72 zápasů, nasbíral 58 bodů (21+37) a opět byl 3. nejproduktivnějším hráčem týmu. Ve všech 10 sezonách od začátku kariéry dokázal vstřelit alespoň 20 branek a 14. března 2017 se svým 269. gólem dostal na 7. místo mezi nejlepšími střelci Blackhawks, když přeskočil Tonyho Amonteho. Tradičně byl nejlepším hráčem Blackhawks na vhazování (úspěšnost měl 54,9% - jediný hráč Blackhawks na 50% a celkem vyhrál 852 vhazování - 8. v NHL). V lednu byl vybrán na NHL All-Star Game a za únor byl vyhlášen 1. hvězdou měsíce.\n\nV sezoně 2017-18 pojedenácté v řadě dosáhl na hranici 20 gólů, ale zaznamenal jich nejméně v kariéře a rovněž nasbíral nejméně bodů v kariéře (s výjimkou výlukou zkrácené sezony), když si připsal 52 bodů (20+32) v 74 zápasech a Blackhawks po 10 letech nepostoupili do playoff. Poprvé v kariéře se v hodnocení +/- dostal do záporných čísel, když zaznamenal -1 bod. Vyhrál 900 vhazování (6. místo v NHL) a měl úspěšnost 58% (7. místo v NHL).\n\nV roce 2005 byl Toews kapitánem západní Kanady na mistrovství světa do 17 let a vyhrál s týmem zlaté medaile. Ve finále vstřelil vítězný gól při vítězství 3-1 nad pacifickou Kanadou. S 12 body vyhrál bodování šampionátu a byl jmenován nejlepším hráčem turnaje.\n\nV roce 2006 byl nejmladším hráčem kanadské juniorské reprezentace v rámci mistrovství světa juniorů. Toews pomohl týmu dvěma asistencemi, které si připsal v zápase proti Norsku. Poté co ve finále vyhráli nad Ruskem 5-0, tak získali zlatou medaili.\n\nV roce 2007 vyhrál s Kanadou opět juniorský šampionát. V semifinálovém zápase proti USA vstřelil tři góly v rozhodujících nájezdech. Toews vedl týmové bodování a byl jmenován do All-Star týmu turnaje společně se spoluhráčem Carey Pricem.\n\nV tom samém roce také debutoval v seniorské reprezentaci Kanady na mistrovství světa 2007, kde zaznamenal 7 bodů v 9 zápasech a konkuroval tak i profesionálním hráčům NHL, ačkoliv sám hrál teprve ve vysokoškolské lize. Kanada vyhrála zlato při vítězném finále 4-2 nad Finskem. Díky tomu se stal prvním Kanaďanem, který dokázal vyhrát mistrovství světa juniorů a dospělých ve stejném roce. 29. června 2007 bylo Toewsovi uděleno ocenění \"Řád bizoního lovce\", který je udělován provincií Manitoba za sportovní úspěchy, kterých dosáhl na mistrovství světa juniorů a dospělých.\n\nV nováčkovské sezóně NHL, ve které se nedostal s Chicagem Blackhawks do playoff hrál opět na mistrovství světa v roce 2008.\n\n3. prosince 2009 byl Toews nominován do reprezentace pro olympijské hry 2010 ve Vancouveru. Nominován byl společně s jeho spoluhráči z Chicaga - Brentem Seabrookem a Duncanem Keithem. Turnaj zakončil jako lídr bodování s osmi body. Se svými sedmi asistencemi byl společně se Slovákem Pavlem Demitrou nejlepší nahrávač turnaje. Ve finále svým gólem otevřel skóre se Spojenými státy, které nakonec skončilo 3-2 pro Kanadu a Toews tak ve své zemi vyhrál zlatou olympijskou medaili. Po turnaji byl vyhlášen nejlepším útočníkem a byl jmenován do All-Star týmu turnaje.\n\nV roce 2014 hrál na Zimních olympijských hrách v Soči, kde ve finále proti Švédsku vstřelil první gól svého týmu a pomohl tak výrazně k zisku zlatých medailí. Bylo to pro Toewse již druhé zlato z Olympijských her.\n\nV roce 2016 získal další zlatou medaili s Kanadou, tentokrát na Světovém poháru, kde v 6 utkáních nasbíral 5 bodů (3+2) a byl 4. nejproduktivnějším hráčem turnaje (i Kanady).\n\nPředdraftové zprávy ho popisovali jako velmi inteligentního, všestranného útočníka oplývajícího výbornými bruslařskými vlastnostmi a šikovnýma rukama. Zprávy rovněž zmiňovaly jeho vůdcovské schopnosti a týmového ducha.\n\nJako jeden z mála hokejistů tyto rok co rok opakující se předpovědi ve světě profesionálního hokeje nejenže splnil, ale dokonce překonal. Jeho největším přínosem pro tým je jeho všestrannost a zodpovědný přístup. Neřadí se mezi hokejisty, kteří za každou cenu sbírají body do kanadského bodování. Má nadprůměrné buly, je výborný ve hře dopředu, ale především dozadu kde skvěle forčekuje (Two-way Forward). V sezóně 2011/12 strávil za svůj tým průměrně nejvíce času v oslabení jako útočník. Neřádí se mezi agresivní hráče. Nehádá se s rozhodčími. Jeho hra je elegantní a sofistikovaná. Řada expertů jeho hru přirovnává k Stevu Yzermanovi.\n\nJonathan se narodil Bryanu Toewsovi, elektrikáři na Manitobské univerzitě a Andrée Gilbertové, frankokanaďance ze Sainte-Marie (Québec), která byla ředitelkou a finanční expertkou družstevní záložny ve Winnipegském regionu. Toto zaměstnání opustila před tím než začala dbát o svého syna jako PR manažerka. Jonathanův mladší bratr David také navštěvoval Shattuck-St. Marie's, kde hrál hokej. V sezóně 2008-09 přešel také do univerzitního týmu Severní Dakoty (University of North Dakota). V roce 2008 byl draftován ve 3. kole na celkově 66. místě týmem New York Islanders.\n\nV lednu 2007 byl Toews a jeho bývalý spoluhráč T.J. Oshie přistiženi v hospodě v Grand Forks v Severní Dakotě při pití alkoholu, což bylo v nezletilém věku v rozporu s americkými zákony.\n\nPři oslavách Stanley Cupu dovezl Toews ukázat pohár do Winnipegu v provincii Manitoba. Manitoba pojmenovala jezero severně od Flin Flonu \"Toewsovým jezerem\".\n\nV rozhovoru pro magazín Chicago Avenue 2010 uvedl, že je single (nemá přítelkyni).\n\n\n\n"}
{"id": "572105", "url": "https://cs.wikipedia.org/wiki?curid=572105", "title": "Rauheneck (zřícenina hradu)", "text": "Rauheneck (zřícenina hradu)\n\nBurg Rauheneck je zřícenina hradu 2,5 km západně od středu města Badenu u Vídně v Dolních Rakousích.\n\nZřícenina se nachází na jednom výběžku předhoří Lindkogelu na pravém břehu řeky Schwechat. Hrad byl vybudován ve středověku společně s protější zřícenou hradu Rauhenstein a hradem Scharfeneck na dopravní cestě od Badenu přes Helenental, Heiligenkreuz až do Triestingtalu.\n\nPoblíž někdejšího hradu Rauheneck je \"králova jeskyně\" s archeologicky významnými nálezy z mladší doby kamenné.\n\nDřevěný most tehdy vedl stejně jako dnes, přes hluboké údolí k půlkruhovému předhradí s 25 metrů vysokou trojhrannou hradní věží. Ve vnitřním hradním nádvoří, chráněném osm metrů vysokou zdí, byla dříve zásobárna potravin a hradní palác přístupný přes hradní věž. Při další přístavbě ze 14. nebo 15. století vznikla obytná budova a hradní kaple.\n\nJako první majitel Rauhenecku byl \"Hartung von Ruhenekke\" , poprvé uveden v nedatované listině (kolem roku 1130). \"Rodina Rauheneckerů\", (po roce 1200 nazývaná \"Tursen\" kolonizovala ve 12. a 13. století les na úpatí hradu, kde založila osadu v půlkruhovém půdorysu. Hradní páni požadovali od poddaných ve vesnici jen velmi malé dávky a služby v lese.\n\nRoku 1384 vymřel rod \"Tursenů\" a panství převzal rod Walseerů. V pohnutých dějinách byl hrad vícekrát zničen, ale vždy znovu vybudován, částečně i rozšířen.\n\nV roce 1477 byl hrad zničený srbskými vojsky „uherského krále Matyáše Korvína (1443-1490)“ a už nebyl obnoven. Definitivní zkáza hradu přišla v roce 1529 díky tureckým útokům.\n\nRuinu později získala \"rodina Doblhoffů a roku 1810 zpřístupnila hrad návštěvníkům. V roce 1961 získalo město Baden hrad a došlo i k jeho opravě.\n\n\n"}
{"id": "572107", "url": "https://cs.wikipedia.org/wiki?curid=572107", "title": "1996 v loďstvech", "text": "1996 v loďstvech\n\nTento článek obsahuje významné události v oblasti loďstev v roce 1996.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572117", "url": "https://cs.wikipedia.org/wiki?curid=572117", "title": "1995 v loďstvech", "text": "1995 v loďstvech\n\nTento článek obsahuje významné události v oblasti loďstev v roce 1995.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572122", "url": "https://cs.wikipedia.org/wiki?curid=572122", "title": "1994 v loďstvech", "text": "1994 v loďstvech\n\nTento článek obsahuje významné události v oblasti loďstev v roce 1994.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572125", "url": "https://cs.wikipedia.org/wiki?curid=572125", "title": "1993 v loďstvech", "text": "1993 v loďstvech\n\nTento článek obsahuje významné události v oblasti loďstev v roce 1993.\n\n\n\n\n\n\n\n\n\n\n\n\n\n\n\n\n\n\n"}
{"id": "572127", "url": "https://cs.wikipedia.org/wiki?curid=572127", "title": "1992 v loďstvech", "text": "1992 v loďstvech\n\nTento článek obsahuje významné události v oblasti loďstev v roce 1992.\n\n\n\n\n\n\n\n\n\n\n\n\n\n\n\n\n\n\n\n"}
{"id": "572129", "url": "https://cs.wikipedia.org/wiki?curid=572129", "title": "1991 v loďstvech", "text": "1991 v loďstvech\n\nTento článek obsahuje významné události v oblasti loďstev v roce 1991.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572136", "url": "https://cs.wikipedia.org/wiki?curid=572136", "title": "Genetický polymorfismus", "text": "Genetický polymorfismus\n\nGenetický polymorfismus je dle definice existence dvou nebo více alel (variant genů) v jednom lokusu, převyšující svým výskytem 1% výskyt v populaci. Příčinou přitom nejsou opakovaně probíhající mutace. Příkladem je polymorfismus v genu RHD, který určuje lidský Rh faktor: tento gen se vyskytuje v populaci v alelách Rh a Rh.\n\nPolymorfismus může být pouze na přechodnou dobu, jindy se udržuje trvale a vzniká tzv. balancovaný polymorfismus (poměry alel jsou dlouhodobě stabilní). Pokud je nacházen polymorfismus při srovnávání populací v různých částech areálu, jedná se o geografický polymorfismus. Jedinci s konkrétní alelou, která je činí odlišnými od ostatních, se někdy nazývají morfy.\n\nPolymorfismus v nekódujících částech genomů umožňuje analyzovat DNA pomocí metody RFLP, k mapování evoluce se také používá jednonukleotidový polymorfismus (SNP).\n"}
{"id": "572149", "url": "https://cs.wikipedia.org/wiki?curid=572149", "title": "Imzadi", "text": "Imzadi\n\nImzadi je název knihy, která patří k literatuře žánru science-fiction z fiktivního světa Star Trek. Svými postavami i dějem náleží volně k televiznímu seriálu . Originál knihy, z něhož byl pořízen český překlad, má anglický název Imzadi a pochází z roku 1992. Napsal ji americký autor Peter David.\n\nObecně ve všech příbězích ST NG je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z rasy Klingonů.\n\nV tomto příběhu jsou použity přesuny v čase, které čtenáři umožní sledovat na přeskáčku vývoj milostného vztahu mezi Williamem Rikerem a Deanny Troi z Betazedu. Riker, již bělovlasý admirál příběh vypráví kapitánu Wesleymu Crusherovi po pohřbu matky dávno již zesnulé Deanny. Vzpomíná na její nikdy neobjasněnou smrt v náručí cizího muže i svůj podíl na zpřetrhání svazku.\n\nJako nadporučík byl přidělen na planetu Betazed s národem telepatických Betazoidů. Zde se seznamuje s kulturou národa a poznává i Deannu, kterou si zamiluje. Musí překonávat tvrdý odpor její matky Lwaxany, která chce pro dceru jiný osud bez hvězd. Pak se vylodí na planetě sinderinská skupina zlodějů, kteří ve snaze získat historické artefakty z muzea neváhají proti bezbranné planetě použít hrubého násilí, zbraně. Riker s malou skupinou obránců ze Země se s nimi střetnou, pobijí je, ovšem velitel nájezdníků Maror unese Deannu a prchá s ní džunglí. Po několika dnech je Riker dostihne, Maror při zápasu zapadne do bažiny a zemře. Na zpáteční cestě se Riker s Deannou pomilují, stanou se z nich Imzadi, tedy milenci spojení i duševně. Doma se Deanna s matkou pohádá, Riker je vyhozen od domu, opije se a skončí s milenkou v posteli. Deanna jej zde objeví a vrací se pokořená k matce.\n\nPo 10 letech se objeví v roli poradkyně na lodi s Rikerem a děj se zkomlikuje.\n\nDíky časovým přesunům zásluhou Strážce Věčnosti se dozvídáme osudy postav po 40 letech. Z poručíka Data se stal komodor, z nadporučíka Rikera admirál, z mladého Crushera kapitán lodě. Poté, co vyprávěl Crusherovi příběh starý 40 let, ukončený smrtí Deanny, si uvědomil možnou příčinu. Vyzvedne rakev s Deannou, zjistí příčinu smrti (jed od Sinderiňanů) a rozhodne se vrátit časem.\n\nKe konci zamotaného příběhu se setkává Riker admirál s nadporučíkem Rikerem na palubě Enterprise, stejně tak i vylepšený Dat s Datem původním ve vzájemném souboji, Deanna je zachráněna před zrádnými úklady Sinderiňanů a admirál Riker se s druhým Datem vrací přes Strážce do alternativní existence.\n\nMladší Riker s Deannou obnoví vzájemný vztah, stanou se opět Imzadi.\nDo češtiny knihu přeložil Stanislav Kadlec a vydalo ji roku 1994 nakladatelství X-EGEM z Prahy . Zapadá svou velikostí i grafickým pojetím obálky do celé řady Star Trek Nová generace. Kniha vyšla jako brožovaná s barevnou obálkou, na titulní straně mimo titulek a doplněná portréty Deanny a Rikera mladého i starého.\n\nV roce 2005 vydalo nakladatelství Laser-books s.r.o z Plzně knihu znovu (tedy 2. české vydání).\n\nO šest let později napsal stejný autor Peter David knihu , která na tento příběh navazuje.\n\n"}
{"id": "572150", "url": "https://cs.wikipedia.org/wiki?curid=572150", "title": "UGK", "text": "UGK\n\nUGK (celým názvem Underground Kingz) je hip-hopové duo z Texasu. Působili jako jedni z prvních rapperů v oblasti jihu USA, tzv. \"Dirty South\". Duo tvořili hudební producent a rapper Pimp C a rapper Bun B. Společně vydali pět alb a šesté dokončil již sám Bun B, protože na konci roku 2007 byl nalezen Pimp C mrtvý ve svém hotelovém pokoji. Tím také UGK přestali oficiálně existovat.\n\nDuo UGK se dalo dohromady na konci 80. let 20. století. V roce 1992 získali smlouvu u \"Jive Records\", kde se zavázali k vydání pěti alb. U \"Jive\" se představili EP kazetou \"The Southern Way\", některé z písní zde zveřejněných byly později upraveny i pro album. Na konci roku 1992 debutovali albem \"Too Hard to Swallow\". Ve stejné době vydali další EP kazetu \"Banned\", která obsahovala pět písní, které byly vyřazeny z alba kvůli své vulgaritě. Zbytek 90. let se pomalu probíjeli do amerických hitparád dalšími alby \"Super Tight\" (1994) a \"Ridin' Dirty\" (1996), ale kvůli svému hardcore stylu se velkého úspěchu nedočkali. Další šanci od \"Jive\" duo dostalo až v roce 2001, kdy bez propagace vydali album \"Dirty Money\". Situaci zkomplikovalo i zatčení Pimp C v roce 2002 a jeho následné uvěznění. Ve vězení měl strávit osm let za výtržnosti a nelegální držení zbraně, ale odseděl si jen 3 roky, na zbytek trestu byl podmíněně propuštěn. Když byl Pimp C ve vězení, vyřešil Bun B tento problém přizváním mnoha jiných umělců, aby obsadili chybějící místa na albu. Ve stejnou dobu se i oba rappeři rozhodli pro \"vedlejší\" sólovou kariéru. Jejich poslední společně vydané dílo je double-album \"Underground Kingz\" (2007), které obsahuje spoustu hostů z dob, kdy byl Pimp C ve vězení. Album bylo největším úspěchem dua v jejich kariéře. 4. prosince 2007 byl nalezen Pimp C mrtvý v hotelovém pokoji v Los Angeles, příčinou smrti byla nešťastná kombinace prášků na spaní. Roku 2009 vydal Bun B společné album UGK nazvané \"UGK 4 Life\", které obsahovalo nezveřejněné verše Pimp C.\n\n\n\n"}
{"id": "572159", "url": "https://cs.wikipedia.org/wiki?curid=572159", "title": "WebOS", "text": "WebOS\n\nWebOS, známý také jako LG webOS, (dříve známý jako Open webOS, HP webOS a Palm webOS) je název operačního systému pro mobilní zařízení, který je založen na jádře Linuxu a proprietárních komponentech vyvinutých firmou Palm a později Hewlett-Packard. Jedná se o nástupce operačního systému PalmOS.\n\nPrvní zařízení založené na tomto operačním systému byl smartphone Palm Pre. Na trh byl uveden začátkem roku 2009 na veletrhu spotřební elektroniky v Las Vegas.\n\nI když český operátor Telefónica O2 Czech Republic testoval Pre na své síti, k uvedení do Česka nakonec nedošlo a žádná zařízení s webOS se tu oficiálně neprodávají.\n\nGrafické uživatelské rozhraní operačního systému webOS bylo navrženo pro použití na zařízeních s dotykovým displejem, včetně podpory multidotykových gest. Obsahuje sadu programů pro správu osobních informací včetně webových technologií, jako je HTML 5, JavaScript, AJAX, nebo CSS. Nechybí podpora web 2.0 aplikací jako je Gmail, Yahoo!, Facebook, LinkedIn, nebo Twitter, které jsou integrovány do jednoho komunikačního okna. Prostředí webOS je založeno na systému tzv. karet, použitých k přepínání mezi spuštěnými aplikacemi. Palm zveřejnil vývojovou sadu pro vývoj aplikací, nazvanou Mojo. Dále vytvořil katalog aplikací (AppStore) a API pro rozšíření JavaScriptu pro přístup k hardwaru zařízení.\n\nV systému je použito jádro Linuxu, řízení startu systému pomocí Upstart, GStreamer pro podporu multimédií, knihovna libpurple pro instant messaging, Simple DirectMedia Layer pro vývoj her, PulseAudio pro obsluhu zvuku. I přes to, že mnoho webOS předinstalovaných aplikací je založeno na původním systému PalmOS, jedná se o zcela novou platformu. Pro zajištění zpětné kompatibility pověřil Palm MotionApps vývojem PalmOS emulátoru zvaného Classic pro webOS. Emulátor je však dostupný jen na starší verzi systému, na webOS 2.0 už není k dispozici.\n\nWebový prohlížeč webOS je založen na jádře WebKit. Může vykreslovat ve vertikálním, nebo horizontálním zobrazení, nebo se překlápět podle otáčení zařízení. Navíc obsahuje vestavěnou podporu pro přehrávání playlistů (.pls), streamované video ve formátech RTSP, H.263, a H.264. Dne 17. února 2010 představila Adobe Systems doplněk Flash Player pro webOS, přičemž reálně je Flash dostupný až na systému od verze 2.1.0.\n\nI přes to, že je využit koncept cloud computing, Palm nabízí celou řadu možností jak synchronizovat toto mobilní zařízení s PC. Jsou to:\n\nNavíc společnost Mark/Space, Inc. oznámila synchronizační software pro počítače Macintosh.\n\nFirma Palm měla slibné technologie, nicméně její ekonomická situace nebyla zrovna příznivá. Proto byla za 1,2 miliardy USD koupena společností Hewlett-Packard. Brzy po fúzi byl na trh uveden nový gigahertzový telefon Pre 2 s webOS 2.0. Na jaro 2011 bylo naplánováno uvedení malého smartphonu HP Veer a později na léto smartphonu Pre 3 a tablet TouchPad s webOS 3.0.\n\nV únoru 2013 prodala společnost HP webOS společnosti LG. Ta platformu úspěšně využila do svých chytrých televizorů.\n\nZáruční i pozáruční servis veškerých přístrojů na platformě webOS, ale starších přístrojů značky Palm je možno nárokovat skrze portál české stránky PalmHelp.\n\n"}
{"id": "572167", "url": "https://cs.wikipedia.org/wiki?curid=572167", "title": "Anabasin", "text": "Anabasin\n\nAnabasin je pyridinový alkaloid chemicky příbuzný nikotinu, nacházející se v tabáku. Anabasin se v lidském organismu chová podobně jako nikotin, váže se na nikotinové cholinergní receptory a způsobuje zvýšenou aktivitu trávícího traktu, zvýšení krevního tlaku a zrychlení činnosti srdce. Jeho hlavní využití v praxi je jako tekutý insekticid.\n"}
{"id": "572176", "url": "https://cs.wikipedia.org/wiki?curid=572176", "title": "Mike Conley", "text": "Mike Conley\n\nMichael Alexander \"Mike\" Conley (* 5. října 1962 Chicago, Illinois) je bývalý americký atlet, olympijský vítěz, mistr světa a dvojnásobný halový mistr světa v trojskoku.\n\nV roce 1983 skončil na prvním ročníku mistrovství světa v atletice v Helsinkách ve finále trojskoku na čtvrtém místě. Jeho nejdelší pokus měřil 17,13 m. Do stejné vzdálenosti skočil také československý trojskokan Vlastimil Mařinec, který však měl horší druhý pokus a obsadil páté místo. Conley však na témže šampionátu získal bronzovou medaili ve skoku dalekém a doplnil na stupních vítězů krajany Jasona Grimese a Carla Lewise.\n\nTřikrát reprezentoval na letních olympijských hrách. Na olympiádě v Los Angeles 1984 získal stříbrnou medaili, když nestačil jen na krajana Ala Joynera, který skočil o osm centimetrů dál. Olympijským vítězem se stal v roce 1992 v Barceloně, kde ve finále jako jediný překonal osmnáctimetrovou hranici a výkonem 18,17 m si zajistil zlatou medaili. Jeho výkon však nebyl uznán světovým rekordem z důvodu nedovolené podpory větru (+ 2,1 m/s). Na letních olympijských hrách v Atlantě 1996 skončil těsně pod stupni vítězů, na čtvrtém místě.\n\nK jeho úspěchům patří také stříbrná medaile ze světové letní univerziády 1983 v Edmontonu, zlatá medaile z Panamerických her 1987 a zlatá a dvě stříbrné medaile z her dobré vůle (Moskva 1986, Seattle 1990, Petrohrad 1994).\n\n\n"}
{"id": "572178", "url": "https://cs.wikipedia.org/wiki?curid=572178", "title": "Rauhenstein (zřícenina hradu)", "text": "Rauhenstein (zřícenina hradu)\n\nZřícenina hradu Rauhenstein leží v Helenentalu severovýchodně od řeky Schwechat, v obci Baden (Dolní Rakousy) u Vídně.\n\nByl pravděpodobně postavený stejně jako sousední zřícenina Rauheneck (zřícenina hradu) ve 12. století rytířským rodem „Tursen“. Hrad byl soustavně obydlený loupeživými rytíři, několikrát zničen a znovu vybudován.\n\nNakonec vzešlo obvinění za dluh na \"střešní dani\" z 18. století. V té době mnoho hradů strhlo střechu, protože se tato forma domovní daně vypočítala z plochy střech nad budovami. Udržovací práce na zřícenině byly prováděny až do roku 1881.\n\nOd roku 1993 je na zřícenině Rauhensteinu oslavován tzv. „Ruinenfestl\" od 30. dubna do 1. května (Walpurgisnacht).\n\nSkupina skautů a stopařů z Badenu ve věkových kategoriích \"Guides&Späher\" je zvána na hrad k soutěžím.\n\n\n\n"}
{"id": "572190", "url": "https://cs.wikipedia.org/wiki?curid=572190", "title": "Hraboš sněžný", "text": "Hraboš sněžný\n\nHraboš sněžný (\"Chionomys nivalis\") je hlodavec, jehož tělo měří asi 12 cm a ocas 7 cm. Žije ve vyšší části hor.\n\nDlouhý je 114 až 143 mm, jednobarevný ocas tvoří asi 45% délky těla. Tělo je porostlé stříbřitě šedou až šedohnědou hebkou srstí.\n\nVyskytuje se v horách, typicky v kamenných sutích nad hranicí lesa (1100 m n. m. a více), například v Alpách a Vysokých Tatrách. V České republice ve volné přírodě není. Je čilý i v zimě, pod sněhem v kamení.\n\nZ umělých chovů bylo zjištěno, že samice mívá během jednoho roku 1 - 2 vrhy, v každém z nich 2 - 7 mláďat. Kojí je 3 týdny, oči otvírají 13 den svého života.\n\n"}
{"id": "572199", "url": "https://cs.wikipedia.org/wiki?curid=572199", "title": "Belgický senát", "text": "Belgický senát\n\nBelgický Senát (nizozemsky: Senaat, francouzsky: Sénat, německy: der Senat) je horní komorou z dvoukomorového federálního parlamentu v Belgii. \n\nV roce 2014 byla přijata výrazná reforma Senátu. Byla zrušena přímá volba senátorů a jejich počet zredukován na 60.\n\n50 senátorů je volených regiony a společenstvími, zbylých 10 je kooptováno. Z padesáti volených senátorů je voleno 29 vlámským parlamentem, 10 francouzským společenstvím, 8 valonským parlamentem, 2 francouzsky Mluvícími reprezentanty Bruselu a 1 germanofonním společenstvím. \n\nDřívější složení (1995-2014):\n\nZ celkem 71 zvolených senátorů bylo 40 voleno přímo, 21 jmenováno Společenstvím a 10 senátorů bylo kooptováno. Celkové rozdělení mandátů mezi strany bylo však určeno v přímých volbách.\n\n"}
{"id": "572200", "url": "https://cs.wikipedia.org/wiki?curid=572200", "title": "Zbyněk Stanjura", "text": "Zbyněk Stanjura\n\nZbyněk Stanjura (* 15. února 1964 Opava) je český politik, do roku 2010 primátor Opavy, od května 2010 do srpna 2013 a od října 2013 poslanec za stranu Občanskou demokratickou stranu a od 12. prosince 2012 do 10. července 2013 ministr dopravy ve vládě Petra Nečase. V letech 2011 až 2012 a opět od listopadu 2013 zastává funkci předsedy poslaneckého klubu ODS. V lednu 2020 byl zvolen prvním místopředsedou strany.\n\nVystudoval gymnázium v Opavě, dále pokračoval na elektrotechnické fakultě VUT Brno, obor elektronické počítače. Většinu svého dětství prožil v opavské městské části Malé Hoštice.\n\nV letech 2002–2010 byl primátorem Opavy. Od roku 2000 do roku 2011 byl zastupitelem Moravskoslezského kraje a v letech 2000–2008 byl členem rady kraje. V uvedených letech také předsedal klubu krajských zastupitelů zvolených za ODS. Je členem Výkonné rady ODS z titulu funkce předsedy poslaneckého klubu. V letech 2000 - 2017 byl předsedou Regionálního sdružení ODS Moravskoslezského kraje. V roce 2017 již v rámci primárek kandidoval pouze na místopředsednický post, který v březnu 2017 na regionálním sněmu také získal. Byl místopředsedou Svazu měst a obcí České republiky a také předsedou Euroregionu Silesia. \n\nDo Poslanecké sněmovny Parlamentu České republiky byl zvolen ve volbách 2010 v Moravskoslezském kraji ze čtvrtého místa kandidátky. V komunálních volbách v říjnu 2010 ODS v Opavě pod Stanjurovým vedením získala jen 9 mandátů v pětačtyřicetičlenném zastupitelstvu a po letech ve vedení města skončila v opozici. Dne 11. května 2011 byl zvolen předsedou poslaneckého klubu ODS. Po parlamentních volbách v roce 2013 a 2017 funkci obhájil. \n\nVe volbách do Poslanecké sněmovny PČR v roce 2013 kandidoval v Moravskoslezském kraji jako lídr ODS a byl zvolen poslancem. Na začátku listopadu 2013 pak byl zvolen předsedou Poslaneckého klubu ODS.\n\nV komunálních volbách v roce 2014 se pokoušel obhájit za ODS post zastupitele města Opavy, ale neuspěl (stal se pouze prvním náhradníkem).\n\nVe volbách do Poslanecké sněmovny PČR v roce 2017 byl lídrem ODS v Moravskoslezském kraji a šéfem (předsedou volebního štábu) volební kampaně občanských demokratů. Získal 3 648 preferenčních hlasů a obhájil mandát poslance. Dne 24. října 2017 se stal staronovým předsedou Poslaneckého klubu ODS.\n\nNa 29. kongresu ODS v Praze v lednu 2020 byl zvolen 1. místopředsedou strany. Získal 322 z 500 odevzdaných hlasů. Jeho předchůdkyní ve funkci byla Alexandra Udženija.\n\nDo roku 2007, tedy i v době kdy byl radním a později primátorem Opavy, vlastnil třetinový podíl ve firmě Eskon, i když tvrdil, že jej prodal již v roce 2002. Firma získávala zakázky i od města Opavy. Od roku 2007 je jedinou vlastnicí Eskonu Stanjurova manželka Hana Malurová. Server Aktualne.cz dává prodej podílu ve firmě manželce do souvislosti s tehdy schváleným zákonem o majetkovém přiznání, který nařizoval primátorům zveřejňovat své majetkové poměry. Eskon v minulosti nezveřejňoval informace v obchodním rejstříku, nesplnění povinnosti zdůvodňoval administrativním nedopatřením. Výroční zprávy byly v roce 2011 dodatečně zveřejněny. V době Stanjurova působení v čele opavského magistrátu byl jeho tehdy jedenasedmdesátiletý otec Vilibald Stanjura jednatelem městské firmy Technické služby. Jako jednatel působil ve společnosti od roku 1995, tedy již 3 roky před tím, než se stal Zbyněk Stanjura zastupitelem města.\n\n"}
{"id": "572201", "url": "https://cs.wikipedia.org/wiki?curid=572201", "title": "Pavel Svoboda (politik, 1953)", "text": "Pavel Svoboda (politik, 1953)\n\nPavel Svoboda (* 1. listopadu 1953, Kroměříž) je český politik, v letech 2006 až 2013 poslanec Poslanecké sněmovny za ODS. Dlouholetý člen zastupitelstva města Holešova.\n\nVystudoval Gymnázium Ladislava Jaroše v Holešově, pak SA SEŠ v Kroměříži. Působil jako daňový poradce. Je ženatý, má dva syny a dceru.\n\nČlenem ODS se stal roku 1992. V komunálních volbách roku 1994 byl za ODS zvolen do zastupitelstva města Holešov. V komunálních volbách roku 1998 a komunálních volbách roku 2002 sem kandidoval neúspěšně a opětovně byl do tamního zastupitelstva zvolen v komunálních volbách roku 2006 a komunálních volbách roku 2010. Profesně se k roku 1998 a 2002 uvádí jako daňový poradce, následně roku 2006 a 2010 coby poslanec. V roce 2010 se stal členem městské rady (na postu radního působil již v letech 1994-1998). V letech 2012 až 2014 byl starostou Holešova, poté, co jeho stranický kolega Zdeněk Janalík na funkci rezignoval.\n\nVe volbách roku 2006 se stal za ODS členem dolní komory českého parlamentu (volební obvod Zlínský kraj). Byl členem sněmovního rozpočtového výboru a kontrolního výboru. Poslanecký mandát obhájil ve volbách roku 2010. Opět byl členem rozpočtového výboru. Od 30. května 2010 do 11. května 2011 byl i místopředsedou poslaneckého klubu ODS. Ve sněmovně podal kontroverzní návrh v debatě o regulaci výnosů z loterií, kdy odmítl vládní návrh, který počítal s tím, že odvody z loterií půjdou do rozpočtů obcí a do státního rozpočtu. Hazard podporoval také ve funkci starosty s odůvodněním, že pravidelně přináší do městské pokladny zisk ve výši deseti milionů korun. Podařilo se mu zamítnout opoziční návrhy na regulaci nebo zákaz hazardu ve městě a v roce 2014 také omezit dopad referenda proti hazardu tím, že termín jeho konání oddělil od termínu obecních voleb. V obecních volbách, které se konaly měsíc po referendu pak sice ODS drtivě prohrála (ze 7 mandátů obhájila jen 2), ale Svoboda, který stál v čele kandidátky, zůstal i nadále členem zastupitelstva. V dalších volbách v roce 2018, které pro ODS dopadly stejně špatně, už Svoboda mandát neobhájil (přestože byl opět na popřední a tudíž volitelné pozici kandidátky ODS, voliči jej tzv. vykroužkovali).\n"}
{"id": "572205", "url": "https://cs.wikipedia.org/wiki?curid=572205", "title": "Pavel Suchánek (politik)", "text": "Pavel Suchánek (politik)\n\nPavel Suchánek (* 31. března 1952 Brno) je český politik, v letech 1998 až 2013 poslanec Poslanecké sněmovny za ODS, od roku 2010 do roku 2013 předseda Rozpočtového výboru sněmovny.\n\nV letech 1967-1971 vystudoval střední školu v Břeclavi, pak po vojenské základní službě pracoval v letech 1974-1995 v dispečinku podniku Jihomoravská energetika. V období let 1995 – 1998 byl soukromým podnikatelem v oblasti fotografie a galerie. V letech 2000-2006 získal bakalářské a magisterské vzdělání na VŠH Praha (obor ekonomika a management).\n\nPo sametové revoluci se zapojil do politiky, nejprve jako člen Občanského fóra. V roce 1991 patřil mezi zakládající členy ODS. Zastával různé funkce v krajských orgánech ODS na jižní Moravě a byl předsedou Místního sdružení ODS v Rakvicích, předsedou Oblastní rady ODS v Břeclavi a místopředsedou Regionální rady ODS Jihomoravského kraje.\n\nVe volbách v roce 1998 byl zvolen do poslanecké sněmovny za ODS (volební obvod Jihomoravský kraj). Byl členem sněmovního výboru pro evropskou integraci. Ve volbách v roce 2002 mandát poslance obhájil. Do roku 2004 zasedal ve výboru pro evropskou integraci, pak v rozpočtovém výboru. Opětovně byl do sněmovny zvolen ve volbách v roce 2006. Stal se místopředsedou rozpočtového výboru. V letech 2006-2009 navíc zasedal ve výboru pro evropské záležitosti. Znovu byl zvolen do parlamentu ve volbách v roce 2010. Po nich se stal předsedou rozpočtového výboru.\n\nV roce 2011 předložil v poslanecké sněmovně návrh novely zákona o platech ústavních činitelů. Poslanci měli pobírat 230 000 Kč měsíčně s tím, že by se zároveň zrušily všechny dosavadní náhrady na cestovné, pronájmy kanceláří, telefonní účty apod. V únoru 2013 předložil návrh na zachování akcií na doručitele, které byly vydány před nabytím účinnosti zákona o jejich zrušení. Návrh zdůvodnil vysokými náklady na provedení změn.\n\nV komunálních volbách roku 1994 byl zvolen do zastupitelstva obce Rakvice za ODS. Neúspěšně se o znovuzvolení pokoušel ve komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010.\n\nDeník Aktuálně.cz přinesl informace o tom, že Suchánek v únoru 2011 strávil prodloužený víkend v Dubaji na golfu s lobbisty a manažery státních i soukromých firem − Romanem Janouškem, Martinem Romanem, Petrem Žaludou, Martinem Dvořákem či Tomášem Krskem. Událost ukázala na přetrvávající propojení mezi politikou, lobbingem a bysnysem, které již dříve odhalila toskánská aféra. Stejně jako tehdy zůstala i v dubajském případě nevysvětlena otázka, kdo cestu zaplatil. Suchánek záležitost komentoval pro MF Dnes slovy: \"„Já jsem normální člověk s jednou dírou do zadku, tak si snad můžu dovolit jet na čtyři dny na golf do tepla.\"\"\n\n"}
{"id": "572212", "url": "https://cs.wikipedia.org/wiki?curid=572212", "title": "Petr a Pavel Orm", "text": "Petr a Pavel Orm\n\nPetr a Pavel Orm, též zkráceně ORM, je společná umělecká značka (pseudonym) hudebníků, skladatelů a producentů Petra Dvořáka a Pavla Růžičky, kteří někdy bývají mylně považováni za sourozence.\n\nOba patří mezi průkopníky syntezátorové hudby a používání počítačů na české hudební scéně. Skládají populární písně i hudbu k filmům a televizním seriálům (\"Sanitka\", \"Pojišťovna štěstí\").\n\n\n"}
{"id": "572214", "url": "https://cs.wikipedia.org/wiki?curid=572214", "title": "Marta Semelová", "text": "Marta Semelová\n\nMarta Semelová (* 1. března 1960 Praha) je česká politička, bývalá předsedkyně klubu KSČM v Zastupitelstvu hlavního města Prahy, dlouholetá předsedkyně Pražské rady KSČM, učitelka na prvním stupni základní školy. Od roku 2010 do roku 2017 byla poslankyní za stranu KSČM. Novináři je řazena ke stalinistickému křídlu strany a v širší známost vešla kvůli článkům, které se v roce 2006 zabývaly její veřejnou obhajobou Klementa Gottwalda vyslovenou v roce 2004 i později. Členkou KSČ a později KSČM byla od roku 1981, komunistické vyznání měla i její prababička a má jej i její dcera. Je moderátorkou veřejných akcí KSČM – ráda recituje Neumanna i Nezvala, nemá ráda Havlovy hry.\n\nAbsolvovala Pedagogickou fakultu Univerzity Karlovy. Působila jako učitelka matematiky, tělesné výchovy a českého jazyka na pražské základní škole, podle zprávy České školní inspekce učila mimo jiné vlastivědu ve čtvrté třídě na základní škole Zárubova v Praze-Modřanech. Je rozvedená, má dvě děti.\n\nV roce 2004 pronesla oslavný projev k výročí úmrtí Klementa Gottwalda. Po projevu, který pronesla na Olšanských hřbitovech k připomenutí narozenin Klementa Gottwalda (2005?), poskytla rozsáhlý rozhovor redaktorovi Hospodářských novin, které však otiskly jen krátký článek, v němž zdůraznily její tvrzení, že Gottwald udělal mnoho dobrého pro lidi, a prezentovaly jej jako její obdiv ke Gottwaldovi. Podle článku je Semelová pro bezplatné školství, zvýšení platů učitelů, zrušení víceletých gymnázií. (Jinde se Semelová vyslovila též jako zastánkyně státních maturit a proti konání olympiády v Praze, a v roce 2003 kritizovala Evropskou unii, že slouží k upevnění kapitalismu a růstu zisku pro monopoly na úkor obyčejného člověka.)\n\nInspirován tímto článkem se redaktor Respektu Jan Kovalík rozhodl udělat reportáž přímo ve škole a napsal článek \"Krásné šibenice Marty S. – Co s paní učitelkou, která říká, že v padesátých letech vládla spravedlnost\".\n\nV červenci 2006 byla odvolána z komise pro výchovu a vzdělávání městské části Praha 12 a městská část na ni současně podala trestní oznámení kvůli podezření, že svými veřejnými projevy a vyjádřeními ve sdělovacích prostředcích (Hospodářské noviny, týdeník Respekt) podporuje a propaguje hnutí směřující k potlačení práv a svobod člověka, a to veřejným popíráním, zpochybňováním a ospravedlňováním komunistické genocidy a zločinů proti lidskosti ve smyslu paragrafu 261a trestního zákona. Policie ji předvolala k podání vysvětlení a poté případ odložila.\nOd rozhodnutí o odvolání z odborné komise se údajně distancoval její předseda Tomáš Grulich (ODS), který je označil za hon na čarodějnice.\n\nStarosta Prahy 12 Petr Hána (ODS) požádal Českou školní inspekci, aby prověřila, zda se Marta Semelová svými politickými názory nesnaží ovlivňovat i své žáky. Česká školní inspekce vydala tiskovou zprávu o tom, že provedla šetření v hodině vlastivědy ve čtvrté třídě a rozhovorem s učitelkou Martou Semelovou a přitom nebylo prokázáno porušení školského zákona, což podle tiskové zprávy KSČM je potvrzením, že Semelová respektuje školní osnovy a chová se na svém pracovišti jako profesionál. Ředitelka základní školy Zárubova Dagmar Bolfová i ústřední školská inspektorka Olga Hofmannová se Semelové zastaly s tím, že podobné kontroverzní výroky ve výuce neuplatňuje, podle školní inspekce však svými výroky porušila etický kodex a jako učitelka by se měla podobných názorů vyvarovat. Podle článku Hospodářských novin však například v rámci výuky o konci druhé světové války klade společně se žáky šeříky na paměť rudoarmějců k památníku osvobození.\n\nPři parlamentní interpelaci v roce 2010 protestovala proti školnímu projektu Příběhy bezpráví, který podle ní porušuje zásadu odpolitizování školství, a při výuce dějin by podle ní měli učitelé kromě společnosti Člověk v tísni, Konfederace politických vězňů či „pochybného“ Ústavu pro studium totalitních režimů využívat i jiné subjekty, jako například kluby českého pohraničí, Slovanský výbor nebo Klub Julia Fučíka a pamětníky našeho budovatelského úsilí, a mělo by být také zmiňováno, co všechno se za ta léta vybudovalo, že lidé měli práci a střechu nad hlavou, že zde bylo soběstačné zemědělství a fabriky, které jsou dnes už dávno zlikvidovány.\n\nJako předsedkyně Odborné sekce školství ÚV KSČM vyzvala v dubnu 2009 k aktivnímu postoji veřejnosti proti antikomunismu, neonacismu a rasismu a k protestu proti účelovým zásahům politických subjektů do vzdělávání dětí a mládeže, které se na základě polopravd a lží snaží ovlivnit novodobý výklad historie. Podle Semelové by bylo objektivní, když s žáky mluví reprezentanti Konfederace politických vězňů, aby si žáci vyslechli i exponenty komunistického režimu.\n\nAutentický záznam z procesu s Miladou Horákovou považuje za neobjektivní, protože v něm chybí mezinárodní a dobový kontext. Vadí jí angažmá Konfederace politických vězňů ve školní výuce.\n\n11. února 2011 vzbudili společně s Miroslavem Grebeníčkem mediální rozruch svými vystoupeními v poslanecké sněmovně proti návrhu zákona o protikomunistickém odboji. Oba návrh označili za legalizaci terorismu. Koaliční poslanci projev Semelové, v němž oslavovala boj pohraničníků proti narušitelům státních hranic, přerušili boucháním do lavic. V reakci na tyto projevy poslanec Stanislav Polčák (TOP 09) vyzval vládu k urychlenému projednání senátního návrhu na pozastavení činnosti KSČM a poslanec Vítězslav Jandák (ČSSD) naznačil, že tyto projevy jej pohnuly k tomu, aby zákon o protikomunistickém odboji podpořil.\n\nZastupitelstvo hlavního města Prahy, jehož je Marta Semelová členem, 17. února 2011 na návrh TOP 09 (návrh hájila Eva Vorlíčková) přijalo 39 hlasy ze 63 usnesení, které Martu Semelovou vyzývá, aby se vzdala mandátu poslance, protože velebením komunismu při projevu ve sněmovně údajně porušila Ústavu a Listinu základních práv a svobod.\n\nVe volbách do Poslanecké sněmovny PČR v roce 2013 kandidovala v Hlavním městě Praze jako lídryně KSČM a byla zvolena.\n\nV pořadu \"Hyde park\" v České televizi pronesla dne 13. února 2014 několik kontroverzních výroků. Zpochybnila například vynucené přiznání Milady Horákové v zinscenovaném procesu, který vedl k její popravě; invazi vojsk Varšavské smlouvy do Československa označila za internacionální pomoc; Vasila Biľaka nazvala významným politikem Československa, který pro ni představuje pozitivní postavu a relativizovala rozdíly mezi Jižní Koreou a KLDR.\nZa tyto výroky bylo na Semelovou podáno trestní oznámení. Policie případ odložila, protože znalecký posudek neodhalil naplnění skutkové podstaty trestného činu propagace hnutí směřujícího k potlačení práv a svobod člověka.\n\nV komunálních volbách v roce 2014 vedla kandidátku KSČM do Zastupitelstva Hlavního města Prahy a byla tudíž kandidátkou strany na post pražské primátorky. Mandát zastupitelky hlavního města obhájila, ale vzhledem k výsledku KSČM (5,91 % hlasů, 4 mandáty) se primátorkou nestala. Kandidovala rovněž do Zastupitelstva Městské části Praha 12, avšak neuspěla.\n\nVe volbách do Poslanecké sněmovny PČR v roce 2017 byla lídryní KSČM v Praze. Poslanecký mandát však nezískala, vlivem preferenčních hlasů ji přeskočil Jiří Dolejš. Po ukončení vrcholné politické kariéry se měla teoreticky vrátit na místo učitelky v základní škole, ale její místo bylo již obsazeno. Krajský výbor KSČM v Praze tak rozhodl, že její funkce předsedkyně bude placená.\n\nPro komunální volby na podzim 2018 se stala lídryní kandidátky KSČM do Zastupitelstva hlavního města Prahy a tudíž i kandidátkou strany na post pražské primátorky. Semelová však mandát zastupitelky nezískala, jelikož KSČM obdržela pouze 3,26 % a skončila bez mandátu. Neúspěšně také kandidovala do zastupitelstva městské části Praha 12.\n\nZároveň kandidovala za KSČM ve volbách do Senátu PČR v roce 2018 v obvodu č. 17 – Praha 12. Ve volbách však neuspěla. Získala pouze 3,97 % hlasů a skončila na 6. místě z 8 kandidátů.\n\n"}
{"id": "572219", "url": "https://cs.wikipedia.org/wiki?curid=572219", "title": "Plch zahradní", "text": "Plch zahradní\n\nPlch zahradní (\"Eliomys quercinus\") má z našich plchů nejnápadnější zabarvení. Základní barva hřbetu a hlavy je šedohnědá až hnědočervená, spodní strana těla bývá naopak čistě bílá a je ostře ohraničená. Po stranách hlavy se táhne od oka výrazný tmavý pruh, zasahující až ke krku. Ocas je vždy kratší než tělo a je pokrytý krátkou tmavohnědou srstí a zakončený černobílou štětičkou prodloužených chlupů. Oči i ušní boltce jsou poměrně velké.\n\nDélka těla 110–120 mm, délka ocasu 100–120 mm, celková délka těla i s ocasem přibližně 26 cm, váha 60–140 g.\n\nV Česku je známý hlavně ze západního pohraničí (západní Pošumaví, Český les, okolí Karlových Var, Krušné hory, Labské pískovce, Lužické hory) a dále ze západního okraje Brd. Na Moravě nebyl zatím výskyt tohoto druhu s určitostí prokázán. Starší údaje z přelomu 19. a 20. století dokládají jeho někdejší výskyt ve středních Čechách (okolí Davle, Karlštejna, Dobříše aj.). Největší populace plcha zahradního se vyskytuje na Šumavě a v Labských pískovcích.\n\nVe světě se vyskytuje ostrůvkovitě v západní, jižní, střední a severovýchodní Evropě (po Ural) i na severu Afriky, chybí na britských ostrovech a na Islandu. Rozšíření v Evropě: ČR, Slovensko, jižní Polsko, střední a jižní Německo, Švýcarsko a Rakousko. Ve střední Evropě je považován za pozůstatek fauny teplejších období holocénu a jeho ostrůvkovité rozšíření bylo způsobeno rozčleněním souvislých lesních porostů.\n\nZe všech druhů plchů u nás se nejčastěji zdržuje na zemi než na stromech a je nejvíce masožravý. Tomu odpovídá i složení potravy, která je z 80 % živočišná. Živí se zejména hmyzem a bezobratlými živočichy, drobnými savci i ptačími mláďaty a vejci. Z rostlinné potravy převažují různé druhy ovoce a semena stromů, méně pupeny a listy, na které se soustřeďuje teprve k podzimu.\n\nZ našich plchů je plch zahradní nejméně vázaný na lesní biotop, dává přednost skalnatým a suťovým terénům (kamenné zídky, zbořeniště). S oblibou se zdržuje kolem lesních chat, seníků, krmelců i osamělých stavení. Jeho stanoviště mohou být i lesní paseky, sady, zahrady nebo vinice. Vyskytuje se vždy v relativně chladných a vlhkých místech. Na velmi vhodných biotopech žijí 3 až 4 zvířata (po osamostatnění mláďat je jich až šest) na ploše jednoho hektaru.\n\nStejně jako jiní plši je tvorem výhradně nočním s vrcholem aktivity mezi 20. a 4. hodinou. Orientuje se hlavně sluchem. V době páření se ozývají jasným “cú”, jinak opět charakteristickým vrčením.\n\nDoba páření, která se odehrává jednou ročně, nastává ihned po probuzení ze zimního spánku. Po březosti trvající 21 až 23 dní samice vrhá od května do června v průměru 3 až 6 mláďat. Mláďatům se po 19 dnech otevírají oči; jsou kojena 4 týdny a po 5 až 6 týdnech se osamostatňují, ale zůstávají s matkou až do podzimu. Pohlavně dospívají až po přezimování. Nejvyšší věk jedinců v zajetí je 5 až 6 let, ve volné přírodě se věku 4 let dožije jen asi 10 % populace.\n\nZimní hnízda jsou větší, suchá, dobře vystlaná trávou a listím, dostatečně chráněných před velkými mrazy. Pro zimní spánek si vybírají dutiny ve stromech, skalách, podzemních norách jiných hlodavců či krtků nebo v různých skrýších v chatách a srubech. Obvykle v jednom hnízdě přezimuje i více jedinců pohromadě. Během hibernace ztrácejí jako všichni plši 40 až 50 % své tělesné hmotnosti a teplota těla klesá na 5 °C. K zimnímu spánku se ukládají v říjnu nebo až počátkem listopadu, probouzejí se na přelomu dubna a května. Aktivní jsou zejména od května do září, kdy si staví letní hnízda z větviček, trávy a listí v korunách stromů, mezi kameny, v senících nebo osamělých staveních. Zavděk vezmou též stromovou a skalní dutinu či hnízdní budku.\nUvádí se, že je mnohonásobně odolnější vůči zmijímu jedu než ostatní naši hlodavci (se zmijí často sdílí stejná kamenitá stanoviště).\n\nTento živočišný druh patří mezi kriticky ohrožené druhy hlodavců v České republice. Jeho výskyt je pouze lokální s nízkou početností. Jedná se o jednoho ze zdejších nejvzácnějších savců. U nás se vyskytuje ještě plch lesní (\"Dryomys nitedula\"), který je také ohroženým druhem. Početnost plcha zahradního se rychle snižuje. Proto je zařazen v Červené knize Polska a v textu Bernské konvence je uveden v seznamu chráněných druhů. Plchů zahradních ubývá, protože ubývá i jejich přirozené prostředí, ve kterém žijí. Ochrana tohoto druhu znamená hlavně důsledně uchovat vhodná a osídlená stanoviště. Na podporu populace lze vyvěšovat budky, které mohou plchové využít.\n"}
{"id": "572223", "url": "https://cs.wikipedia.org/wiki?curid=572223", "title": "Igor Svoják", "text": "Igor Svoják\n\nIgor Svoják (* 1. července 1966, Frýdek-Místek) je český politik, v letech 2010 až 2013 poslanec za stranu ODS. Do Poslanecké sněmovny Parlamentu České republiky byl zvolen ve volbách 2010 v Moravskoslezském kraji.\n\n"}
{"id": "572230", "url": "https://cs.wikipedia.org/wiki?curid=572230", "title": "Seznam okresů v Severní Karolíně", "text": "Seznam okresů v Severní Karolíně\n\nAmerický stát Severní Karolína je členěn do 100 okresů.\n"}
{"id": "572235", "url": "https://cs.wikipedia.org/wiki?curid=572235", "title": "Christen-Democratisch en Vlaams", "text": "Christen-Democratisch en Vlaams\n\nChristen-Democratisch en Vlaams (CD&V) (česky: Křesťanskodemokratická a vlámská strana) je belgická politická strana.\n\nHistorie CD & V sahá až do 19. století. V 19. století začaly vznikat první katolické konzervativní strany. PSC-CVP existovala od roku 1944 až do roku 1968. V roce 1968 bylo PSC-CVP rozděleno na PSC (nyní Humanistický demokratický střed) a CVP (nyní CD & V).\n\nStrana byla téměř nepřetržitě u moci od jejího založení až do roku 1999.\n\n\n"}
{"id": "572238", "url": "https://cs.wikipedia.org/wiki?curid=572238", "title": "Skokan krátkonohý", "text": "Skokan krátkonohý\n\nSkokan krátkonohý (\"Pelophylax lessonae\", \"Rana lessonae\"), někdy také skokan menší, je obojživelník z čeledi skokanovití rozšířený na území Evropy.\n\nSkokana krátkonohého řadíme spolu se skokanem zeleným a skokanem skřehotavým mezi zelené skokany. Z těchto druhů je velikostně nejmenší. Tělo dosahuje délky 4-5 cm, vzácně až 9 cm. Zadní nohy jsou kratší a neumožňují mu daleké skoky. Zbarvení hřbetní strany přechází od světle až po sytě zelenou. Středem hřbetu prochází pruh, který může být světlejší než okolí. Může mít až žlutavý nádech. Místy se mohou objevovat hnědé i černé skvrny. Břišní strana má krémový nádech. Zvukové měchýřky umístěné v hlavové části mohou svou bílou až krémovou barvou působit nápadně. Skokana menšího můžeme lehce zaměnit se skokanem zeleným či skřehotavým. Tyto druhy mezi sebou hybridizují.\n\nŽiví se převážně drobnými bezobratlými, jako je hmyz nebo menší měkkýši. Je schopný ulovit i menšího obratlovce. Když číhá na kořist, sedí a nehýbe se. Potom, co se dostane do dostatečné blízkosti, lapne ji velmi rychle.\n\nPáteř se skládá z devíti volných obratlů a je zakončená tyčinkovitou kostrční kostí. Krční obratel je pouze jeden, lebka je k němu připevněna dvěma kloubními hrboly. Hrudní kost je dobře vyvinutá a spojuje se s lopatkami. Lebka je široká a zploštělá. Není zcela krytá kostmi. Jsou na ní očnicové a spánkové otvory. Bederní obratle srůstají v tzv. urostyl. Končetiny jsou stavěny stejně jako u ostatních čtvernožců. Žáby jako jediní obojživelníci mají klíční kosti a lopatky. Zadní končetiny jsou tvořeny ze 4 částí a je vytvořena jamka pro hlavici stehenní kosti. Na zadním páru končetin jsou dobře vyvinuty svaly. Ty umožňují skákání, na rozdíl od jiných obojživelníků, kterým slouží k chůzi, popřípadě šplhání.\n\nStejně jako u ostatních obojživelníků, i u skokana hovoříme o trubicovité nervové soustavě. Začíná se u něj rozvíjet koncový mozek a jeho polokoule. Hlavní úlohu však má stále střecha středního mozku. Mozeček je malý. Mícha je v lopatkové a pánevní oblasti zesílena. Mezi míchou a končetinami se nachází tzv. nervové pleteně.\n\n\nDýchací soustava u larev a dospělců je rozdílná.\nV trubici, kterou je přiváděn vzduch do plic, nalézáme hlasové orgány. Pohybem vzduchu se rozechvívají hlasivkové vazy. Za hlavou jsou rezonanční měchýřky (bubínky). Ty slouží k tomu, aby jejich hlas byl lépe slyšet.\n\nCévní soustava je uzavřená. Srdce se skládá ze dvou předsíní a jedné komory.\nDospělci mají dvojí krevní oběh. V malém plicním oběhu krev vychází ze srdce, vstupuje do plic, kde je okysličena, a vrací se zpět do srdce. U velkého tělního oběhu krev vychází ze srdce, prochází tělem a vrací se zpět. V srdci se míchá okysličená a neokysličená krev.\nSkokani jsou studenokrevní. Teplota jejich těla se mění v závislosti na teplotě prostředí. Přezimují v zemi. Při teplotě -2 °C umírají. Probouzí se začátkem dubna.\n\nV ústním otvoru nalézáme pohyblivý jazyk, který slouží k lovení kořisti. Ten je v přední části přirostlý a zadní část má pohyblivou. Drobné kuželovité zuby vyrůstají z horní čelisti. Ústí sem i hlenotvorné žlázy, ve kterých byl zjištěn enzym ptyalin. Při polykání si skokan napomáhá očními bulvami. Trávicí soustava je rozčleněna na jícen, žaludek, střevo a konečník ústící do kloaky. Kloaka je otvor, do něhož vyúsťuje soustava trávicí, vylučovací i rozmnožovací. Vyskytuje se i náznak dvanáctníku. Žlučník je přítomen.\n\nVylučovací soustava se skládá z ledvin, močových cest a močového měchýře, který ústí v kloaku. Dospělí jedinci vylučují močovinu, larvy pouze amoniak.\n\nJedinci mají oddělené pohlaví (gonochoristé). Mají párové pohlavní orgány. Varlata mají vývod ve Wolffově trubici, jejíž část slouží jako chámomočovod. Vývodem vaječníků jsou Müllerovy chodby, které mohou být označovány jako vejcovody, ústící do kloaky. Ve spodní části vejcovodů se vytváří vaječné obaly. Ty ve vodě nabobtnají a jsou první potravou larev. Dochází k vnějšímu oplození. K páření dochází přibližně v polovině května. Důležité jsou zvukové signály. Samec na hřbetě samičky se přichytává prstovými mozoly v jejím podpaží. Samička naklade vajíčka ve shlucích. Vajíčka se vyvíjí jen několik dnů. Oproti tomu vývoj larev (pulců) trvá i několik měsíců. Larvy zpočátku nemají nohy a pohybují se vlněním plochého ocasu. Pod kůží se začínají tvořit končetiny, ale nejdřív patrné jsou končetiny zadní. Postupně mizí ocas.\n\nSkokan krátkonohý je podle vyhlášky 395/1992 Sb. zařazen mezi druhy silně ohrožené.\nJeho stanovišti jsou močálovitá, hodně podmáčená území, kterých v posledních letech čím dál více ubývá. Nalezneme ho i v menších tůních či rybnících. Nejvíce ho ohrožuje zavážení či vypouštění jeho stanovišť, přítomnost toxických látek. Nebezpečné pro něj mohou být i dravé ryby. Způsob, jak ho chránit, je zachovávání prostředí pro něj přirozeného a zabránění ničení nanesených vajíček v období množení.\n\n\n"}
{"id": "572239", "url": "https://cs.wikipedia.org/wiki?curid=572239", "title": "Kobylka zelená", "text": "Kobylka zelená\n\nKobylka zelená (\"Tettigonia viridissima\") je běžný druh kobylky. Většinou obývá stromy a keře. Tak jako většina kobylek (nadčeleď Tettigonioidea) se živí převážně dravě. Samci se ozývají charakteristickým hlasitým cvrkotem.\nJedná se o poměrně velký druh, samci dorůstají velikosti těla 28 až 34 mm, samice 27 až 38 mm. Opticky se zdá větší díky dlouhým křídlům, daleko přesahujícím zadeček. Samice mají také dlouhé šavlovité kladélko. Zbarvení je jasně zelené, na horní straně těla se často táhne hnědý pruh, zejména u samců. Můžeme ji zaměnit s rovněž hojnou kobylkou zpěvavou (\"Tettigonia cantans\"), která se liší kratšími křídly (dosahují maximálně po kolena zadních nohou).\n\nVyskytuje se v Evropě, severní Africe a palearktické části Asie. V České republice je hojná po celém území od nížin do pahorkatin.\n\nNa podzim klade samička kolem 590 vajíček špičatým kladélkem do země, kde vajíčka přezimují. Na jaře se líhnou nymfy, které po 6 až 7 svlékáních dospívají. Samci se ozývají cvrkotem, jímž vymezují své území a lákají samice. Kopulace trvá 45 minut.\nJejich páření trvá 1 až 5 dní a to je důvod toho že samička naklade něco kolem 100 vajíček.\n\nMalé nymfy loví mšice, velké nymfy a dospělci loví různý větší hmyz. Jídelníček si zpestřují rostlinnými částmi.\n"}
{"id": "572243", "url": "https://cs.wikipedia.org/wiki?curid=572243", "title": "Kriváň (loď)", "text": "Kriváň (loď)\n\nByla vybavena motorem Schulzer s úpravou na lacinější těžké palivo v vyšším výkonem, než měla první sesterská loď Blaník. Na základě zkušeností s Blaníkem byly upraveny kajuty i nákladové prostory stejně, jako předchozí Sitno a Radhošť. Motor umožnil vyvinout rychlost 14,7 uzlu při spotřebě 18 tun paliva deně a umožnil ekonomický režim na polovinu spotřeby při malém snížení rychlosti. Loď byla určena pro převoz různého zboží.\n\nSloužila Československu téměř 17 let, absolvovala 136 plaveb do mnoha přístavů řady kontinentů. Dne 2. června 1987 byla prodána již jako odepsaná za 5,6 mil. Kč na Maltu. Nový majitel \"Insula Navigation, La Valenta, Malta\", ji přejmenoval na Mirela a používal dál. 1987 přejmenována --> MARIA - 1987 --> CAPTAIN BILL - 1989 -->MAX TRANSPORT - 1993 --> FARAMITA - a 1998 --> BLUE BIRD \n\njako BLUE BIRD 11-04-1998 dorazila do Alang, kde byla sešrotována. (ref:http://www.shipspotting.com/gallery/photo.php?lid=90008)\n\n"}
{"id": "572251", "url": "https://cs.wikipedia.org/wiki?curid=572251", "title": "Gabriela Hubáčková", "text": "Gabriela Hubáčková\n\nGabriela Hubáčková (* 28. ledna 1975) je česká politička, v letech 2010 až 2017 poslankyně Poslanecké sněmovny PČR, členka KSČM.\n\nStuduje sociální pedagogiku na Univerzitě Jana Evagelisty Purkyně, pracovala jako učitelka a asistentka poslance Josefa Šenfelda. Do Poslanecké sněmovny Parlamentu České republiky byla zvolena ve volbách 2010 v Ústeckém kraji. Ve volbách do Poslanecké sněmovny PČR v roce 2013 kandidovala v Ústeckém kraji jako lídryně KSČM a byla zvolena.\n\nV komunálních volbách v roce 2014 kandidovala za KSČM do Zastupitelstva města Ústí nad Labem, ale neuspěla. V krajských volbách v roce 2016 se jí nepodařilo obhájit za KSČM post zastupitelky Ústeckého kraje. Ve volbách do Poslanecké sněmovny PČR v roce 2017 obhajovala svůj poslanecký mandát za KSČM v Ústeckém kraji, ale neuspěla.\n\nJejí nevlastní matka Květoslava Čelišová je česká politička.\n"}
{"id": "572254", "url": "https://cs.wikipedia.org/wiki?curid=572254", "title": "Pavel Holík", "text": "Pavel Holík\n\nPavel Holík (* 23. května 1957) je český politik, lékař a podnikatel, v letech 2010 až 2017 poslanec Poslanecké sněmovny PČR za Olomoucký kraj, radní tohoto kraje a města Prostějova a člen ČSSD.\n\nVystudoval všeobecné lékařství na Lékařské fakultě Univerzitě Palackého v Olomouci, kde získal právo užívat titul MUDr. Od roku 1998 řídí Zdravotnickou záchrannou službu v Prostějově. Působí v několika soukromých firmách, které se zabývají službami ve zdravotnictví. Je ženatý, má jednoho syna.\n\nOd roku 2002 zasedá v zastupitelstvu města Prostějova, kam byl poprvé zvolen na kandidátce US-DEU jako nestraník. V letech 2006 až 2010 vykonával funkci radního města. V roce 2004 vstoupil do ČSSD. V roce 2008 se stal zastupitelem a poté neuvolněným radním Olomouckého kraje.\n\nVe volbách 2010 byl zvolen do dolní komory českého parlamentu, přestože kandidoval až na 6. místě, na první místo kandidátky jej vyneslo 8,80 % preferenčních hlasů.\n\nV komunálních volbách v roce 2014 obhájil za ČSSD post zastupitele města Prostějova (původně byl na kandidátce na 11. místě, vlivem preferenčních hlasů se posunul na 3. místo, strana ve městě získala 10 mandátů). Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Olomouckém kraji, ale neuspěl (skončil jako první náhradník).\n"}
{"id": "572257", "url": "https://cs.wikipedia.org/wiki?curid=572257", "title": "Béla Bakosi", "text": "Béla Bakosi\n\nBéla Bakosi (* 18. června 1957, Kemecse, Szabolcs-Szatmár-Bereg) je bývalý maďarský atlet, dvojnásobný halový mistr Evropy v trojskoku.\n\nV roce 1980 reprezentoval na letních olympijských hrách v Moskvě, kde ve finále obsadil výkonem 16,47 m sedmé místo. O dva roky později vybojoval bronzovou medaili na mistrovství Evropy v Athénách. Na prvním mistrovství světa v atletice 1983 v Helsinkách se umístil na sedmém místě.\n\nSvé největší úspěchy zaznamenal na halovém mistrovství Evropy, kde získal dvě zlaté, jednu stříbrnou a tři bronzové medaile.\n\n"}
{"id": "572259", "url": "https://cs.wikipedia.org/wiki?curid=572259", "title": "Josef Smýkal", "text": "Josef Smýkal\n\nJosef Smýkal (* 7. listopadu 1954, Kroměříž) je český politik, v letech 2002 až 2013 poslanec Poslanecké sněmovny za ČSSD.\n\nV 70. a 80. letech 20. století působil jako okresní tajemník Socialistického svazu mládeže, později jako funkcionář Ústředního výboru SSM. Byl členem KSČ. Je absolventem Vysoké školy ÚV KSČ a nositelem titulu RSDr.. Místo něj ovšem používá titul „Dr.“\n\nV 90. letech byl soukromým podnikatelem, v letech 1992-1995 regionálním ředitelem firmy LUSICO, v letech 1995-1997 opět soukromým podnikatelem, v období let 1997-2000 byl obchodním ředitelem firmy BM plus. Pak do roku 2002 působil v oboru správy nemovitostí. Bydlí v Holešově, je ženatý a má dvě děti.\n\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Holešov za ČSSD. Profesně se k roku 1998 uvádí jako obchodní ředitel, v následným volbách jako poslanec.\n\nVe volbách v roce 2002 byl zvolen do poslanecké sněmovny za ČSSD (volební obvod Zlínský kraj). Byl členem sněmovního výboru pro vědu, vzdělání, kulturu, mládež a tělovýchovu. Mandát poslance obhájil ve volbách v roce 2006. Stal se členem rozpočtového výboru a v letecjh 2006-2010 zastával funkci místopředsedy poslaneckého klubu ČSSD. Opětovně byl poslancem zvolen ve volbách v roce 2010. Do května 2011 pak zasedal v rozpočtovém výboru, následně přešel do výboru hospodářského. Také v posledním funkčním období byl v letech 2010 až 2013 místopředsedou poslaneckého klubu sociální demokracie. Ve volbách v roce 2013 mandát neobhájil.\n\nOd roku 2002 je předsedou MO ČSSD Holešov a od roku 2009 OVV ČSSD Kroměříž.\n\n"}
{"id": "572264", "url": "https://cs.wikipedia.org/wiki?curid=572264", "title": "Jiří Štětina", "text": "Jiří Štětina\n\nJiří Štětina (* 9. srpna 1941 Praha) je český lékař a politik, v letech 2010 až 2017 poslanec Poslanecké sněmovny PČR, v roce 2010 byl zvolený na kandidátce Věcí veřejných (nominován jako člen SNK-ED) a v roce 2013 jako nestraník na kandidátce hnutí Úsvit přímé demokracie Tomia Okamury. Před zvolením poslancem působil jako primář anesteziologicko-resuscitačního oddělení v nemocnici v Hradci Králové.\n\nVe fakultní nemocnici Hradec Králové na ARO složil dvě atestace a v listopadu roku 1980 se stal vedoucím záchranné služby, kterou založil a dále rozvíjel.\n\nMezi roky 1993 – 2002 zastával post ředitele Územního střediska záchranné služby Hradec Králové. Kvůli kritice korupčních praktik v prostředí záchranné služby byl odvolán z funkce a odešel do důchodu. V roce 2003 se k lékařství vrátil jako primář ARO Městské nemocnice Dvůr Králové nad Labem. Je ženatý s manželkou Marií.\n\nDo Poslanecké sněmovny PČR byl zvolen ve volbách v roce 2010 v Královéhradeckém kraji jako člen SNK-ED na kandidátce Věcí veřejných. Jako poslanec byl místopředsedou výboru pro zdravotnictví, místopředsedou kontrolního výboru a členem petičního výboru.\n\nV komunálních volbách v roce 2010 kandidoval jako nestraník za Věci veřejné do Zastupitelstva města Hradce Králové, ale neuspěl. Nedostal se ani do Zastupitelstva Královéhradeckého kraje, kam kandidoval v krajských volbách v roce 2012 opět jako nestraník za Věci veřejné.\n\nVe volbách do Poslanecké sněmovny PČR v roce 2013 kandidoval z pozice nestraníka v Královéhradeckém kraji jako lídr Úsvitu přímé demokracie Tomia Okamury a byl znovu zvolen poslancem.\n\nV komunálních volbách v roce 2014 kandidoval jako nestraník za hnutí Úsvit přímé demokracie na kandidátce subjektu \"Otevřená radnice pro Hradec Králové s Úsvitem přímé demokracie\" do Zastupitelstva města Hradce Králové, ale neuspěl.\n\nV krajských volbách v roce 2016 byl z pozice člena hnutí Úsvit lídrem kandidátky subjektu \"\"Úsvit s Blokem proti islamizaci\"\" v Královéhradeckém kraji, ale neuspěl. Ve volbách do Poslanecké sněmovny PČR v roce 2017 již nekandidoval.\n\n"}
{"id": "572271", "url": "https://cs.wikipedia.org/wiki?curid=572271", "title": "Jana Suchá", "text": "Jana Suchá\n\nJana Suchá (* 22. září 1975, Karlovy Vary) je česká právnička a politička, v letech 2010 až 2013 poslankyně Poslanecké sněmovny Parlamentu České republiky.\nJana Suchá vystudovala právnickou fakultu Západočeské univerzity v Plzni, poté pracovala jako advokátní koncipientka a později advokátka v Karlových Varech. Od roku 2005 má vlastní advokátní kancelář.\n\nDo Poslanecké sněmovny Parlamentu České republiky byla zvolena ve volbách 2010 v Karlovarském kraji na kandidátce strany Věci Veřejné, a to díky preferenčním hlasům z pátého místa. V dubnu 2012 ohlásila konec svého členství ve Věcech Veřejných a asociaci s nově vznikající politickou platformou Karolíny Peake, která se později transformovala v politickou stranu LIDEM. Na jaře 2013 však ukončila členství v této straně tím, že neuhradila členské příspěvky. Zůstala ale členkou neformálního uskupení poslanců LIDEM.\n\n"}
{"id": "572272", "url": "https://cs.wikipedia.org/wiki?curid=572272", "title": "Pavel Staněk (politik ODS)", "text": "Pavel Staněk (politik ODS)\n\nPavel Staněk (* 30. července 1973 Havlíčkův Brod) je český právník a politik, v letech 2007 až 2010 první náměstek a náměstek ministra spravedlnosti, v letech 2010 až 2013 poslanec za stranu ODS.\n\nRoku 1996 získal titul magistr práv na právnické fakultě Masarykovy univerzity v Brně. V roce 2008 na Univerzitě Komenského v Bratislavě po složení rigorózní zkoušky získal titul JUDr. Působil v hradecké advokátní kanceláři JUDr. Dalibora Kalcso, na kontrolním a právním oddělení magistrátu města Hradce Králové a v pozici obchodního manažera ve společnosti zabývající se pánskou a dámskou módou. V roce 2001 nastoupil ke Krajskému soudu v Hradci Králové jako jeho historicky první tiskový mluvčí a odborný asistent předsedy soudu.\n\nV roce 2002 se stal členem Občanské demokratické strany. V letech 2006 až 2010 byl členem rady a zastupitelstva města Hradec Králové. Po sestavení první Topolánkovy vlády přijal nabídku ministra spravedlnosti Jiřího Pospíšila a stal se tiskovým mluvčím úřadu. V roce 2007 byl jmenován nejprve vrchním ředitelem, později náměstkem a v posledním roce 1. náměstkem ministra odpovědným za chod ministerstva, kde působil do první poloviny roku 2010.\n\nV parlamentních volbách 2010 byl zvolen poslancem Poslanecké sněmovny Parlamentu České republiky za Královéhradecký kraj. V 6. volebním období se stal rovněž poradcem ministra spravedlnosti, členem Legislativní rady vlády, Výboru pro obranu a bezpečnost, místopředsedou Ústavně právního výboru, předsedou Podvýboru pro vězeňství a členem Stálé komise pro kontrolu činnosti Bezpečnostní informační služby. Byl mj. předkladatelem novely zákona o rodině, ve kterém prosazoval střídavou péči. V roce 2013 pomohl prosadit změnu občanského soudního řádu, aby byly exekučně postižitelné příjmy manželů dlužníků a jejich účty.\n\nVe volbách do Poslanecké sněmovny PČR v roce 2013 kandidoval v Královéhradeckém kraji jako lídr ODS, ale nebyl zvolen. V kraji byl za ODS zvolen pouze Ivan Adamec, který Staňka překonal v počtu preferenčních hlasů.\n\nV roce 2013 založil advokátní kancelář Legalcom, která se následně fúzí s kancelářemi Dohnal, Pertot, Slanina a HSL Legal změnila v ARROWS advokátní kancelář. V březnu 2014 byl zvolen prezidentem České asociace věřitelů. Je členem České advokátní komory, tajemníkem České asociace hokejových hráčů a členem mezinárodní organizace Rotary International.\n\nPavel Staněk je ženatý a se svou manželkou Monikou v roce 2011 založil Nadační fond AQUAPURA, který se zaměřuje na pomoc pacientům se špatnou srážlivostí krve. Společně vychovávají syna Jakuba.\n\n"}
{"id": "572273", "url": "https://cs.wikipedia.org/wiki?curid=572273", "title": "Roman Sklenák", "text": "Roman Sklenák\n\nRoman Sklenák (* 23. července 1970 Brno) je český politik, v letech 2013 až 2017 předseda Poslaneckého klubu ČSSD, v letech 2010 až 2017 a opět od března 2018 poslanec za tuto stranu.\n\nVystudoval Pedagogickou fakultu Masarykovy univerzity (magisterské studium) a Právnickou fakultu Masarykovy univerzity (bakalářské studium). V 90. letech podnikal ve výrobě a prodeji telekomunikačních zařízení. Působil ve vedení několika obchodních společností. V letech 2003 - 2010 pracoval jako vedoucí oddělení a ředitel odboru Úřadu pro zastupování státu ve věcech majetkových. S manželkou Markétou má tři syny Jakuba, Matěje a Vojtěcha a dceru Annu.\n\nV roce 1998 vstoupil do ČSSD. V roce 2002 se stal zastupitelem v městské části Brno-Líšeň.\n\nDo Poslanecké sněmovny Parlamentu České republiky byl zvolen ve volbách 2010 v Jihomoravském kraji. Zastával funkci místopředsedy výboru pro sociální politiku a předsedal podvýboru pro kontrolu hospodaření ve veřejné správě. Od dubna 2013 je sociálnědemokratickým stínovým ministrem práce a sociálních věcí. Poslanecký mandát obhájil i ve volbách v roce 2013. Dne 19. listopadu 2013 byl zvolen novým předsedou poslaneckého klubu ČSSD, když získal 40 za 46 hlasů.\n\nV komunálních volbách v roce 2014 obhájil za ČSSD post zastupitele Městské části Brno-Líšeň. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Jihomoravském kraji, ale neuspěl (stal se prvním náhradníkem). Do Sněmovny se však jako poslanec vrátil na konci března 2018, když na svůj mandát rezignoval bývalý premiér ČR Bohuslav Sobotka.\n\nV komunálních volbách v roce 2018 obhájil za ČSSD mandát zastupitele městské části Brno-Líšeň.\n\n"}
{"id": "572277", "url": "https://cs.wikipedia.org/wiki?curid=572277", "title": "František Sivera", "text": "František Sivera\n\nFrantišek Sivera (* 29. ledna 1967 Boskovice) je český politik, manažer a finanční poradce, od února 2017 člen Úřadu pro dohled nad hospodařením politických stran a politických hnutí, v letech 2006 až 2013 poslanec Poslanecké sněmovny PČR, v letech 2000 až 2004 zastupitel Jihomoravského kraje, v letech 2002 až 2006 starosta města Boskovice, člen ODS.\n\nV roce 1986 vystudoval Národohospodářskou školu v Boskovicích, pak v roce 1990 absolvoval Vysokou školu zemědělskou v Brně, kde ještě roku 1993 dokončil postgraduální pedagogické vzdělání. V roce 1997 získal makléřskou licenci pro obchodování s cennými papíry. V letech 1990-1993 pracoval ve školství na základní škole v Boskovicích, pak působil jako manažer v České spořitelně v Blansku a Brně. Je ženatý, má dva syny.\n\nV komunálních volbách roku 1994 a komunálních volbách roku 1998 neúspěšně kandidoval do zastupitelstva města Boskovice za ODS. Zvolen sem byl v komunálních volbách roku 2002, komunálních volbách roku 2006 a komunálních volbách roku 2010. Profesně se uvádí k roku 1998 a 2002 jako manažer peněžního ústavu, v roce 2006 coby starosta a roku 2010 jako poslanec. V letech 2000–2006 byl starostou Boskovic.\n\nV krajských volbách roku 2000 byl zvolen do Zastupitelstva Jihomoravského kraje za ODS. V krajském zastupitelstvu setrval do roku 2004.\n\nDo Poslanecké sněmovny Parlamentu České republiky byl zvolen ve volbách roku 2006 (volební obvod Jihomoravský kraj). Působil jako člen hospodářského výboru. Poslanecký mandát obhájil ve volbách v roce 2010. Zastává funkci 1. místopředsedy hospodářského výboru. Při jednání hospodářského výboru sněmovny podal 4. dubna 2012 spolu s Milanem Urbanem návrh na výrazné omezení vlivu veřejnosti na průběh stavebního řízení. O návrhu řekl: „\"pomáhali mi s tím lidé, kteří připravují stavební projekty a je to pro ně nyní moc složité\"“.\n\nV roce 2010 se uvádí jako předseda Místního sdružení ODS v Boskovicích, místopředseda Oblastního sdružení Blansko a člen Regionální rady ODS v Jihomoravském kraji. V komunálních volbách v roce 2014 vedl kandidátku ODS, ale neuspěl. Skončil tak jako zastupitel i radní města Boskovice.\n\nDne 31. ledna 2017 jej prezident Miloš Zeman jmenoval na návrh Senátu PČR členem Úřadu pro dohled nad hospodařením politických stran a politických hnutí, a to s účinností od následujícího dne. Jeho funkční období je šestileté a končí dnem 31. ledna 2023.\n\n"}
{"id": "572283", "url": "https://cs.wikipedia.org/wiki?curid=572283", "title": "VCard", "text": "VCard\n\nvCard je souborový formát pro výměnu osobních dat, především elektronické obchodní vizitky. vCards jsou nejčastěji přiloženy v e-mailových zprávách, ale mohou se vyměňovat i jinými cestami, nejčastěji prostřednictvím WWW stránek. Mohou obsahovat jméno a příjmení, adresy, telefonní čísla, URL adresy, loga, fotografie i audio klipy. Soubory vCard jsou ukládány ve formátu vcf, ve kterém se ukládají i kontakty například v mobilních telefonech.\n"}
{"id": "572284", "url": "https://cs.wikipedia.org/wiki?curid=572284", "title": "Adam Rykala", "text": "Adam Rykala\n\nAdam Rykala (* 3. září 1986 Ostrava) je český politik a ekonom, v letech 2010 až 2017 poslanec Poslanecké sněmovny PČR, v letech 2012 až 2014 zastupitel Moravskoslezského kraje, v letech 2006 až 2010 a opět 2014 až 2018 zastupitel a radní městského obvodu Ostrava-Jih, bývalý člen ČSSD.\n\nVystudoval Gymnázium v Ostravě-Zábřehu a magisterský obor eurospráva na Ekonomické fakultě VŠB-TU Ostrava (titul Ing.). Je ženatý a má dva syny. V první polovině roku 2009 působil jako asistent poslance PČR Jaromíra Chalupy.\n\nDo České strany sociálně demokratické vstoupil ve svých 18 letech. Působil jako místopředseda okresního výkonného výboru ostravské ČSSD. V letech 2006 až 2008 předsedal Mladým sociálním demokratům v Ostravě a v období 2007 - 2010 byl 1. místopředsedou jejich republikové organizace. V letech 2012 až 2015 byl předsedou okresní organizace ČSSD v Ostravě.\n\nPodle Moravskoslezského deníku byl Rykalův vzestup v rámci strany dán tím, že se mu v roce 2010 společně s dalšími vlivnými členy sociální demokracie Jiřím Srbou, Radimem Laukem a Lukášem Balcaříkem podařilo intrikami a zneužitím stanov ČSSD ovládnout ostravskou organizaci strany. V květnu roku 2010 a poté znovu v říjnu 2013 byl zvolen poslancem Parlamentu České republiky, kde pracoval v Rozpočtovém výboru a byl předsedou Stálé komise pro kontrolu činnosti Národního bezpečnostního úřadu. V krajských volbách 2012 byl zvolen zastupitelem Moravskoslezského kraje, v prosinci roku 2014, po úspěchu v komunálních volbách, se však vzdal mandátu. V letech 2006 až 2010 byl zastupitelem městského obvodu Ostrava-Jih.\n\nV komunálních volbách v roce 2014 byl za ČSSD zvolen zastupitelem Městského obvodu Ostrava-Jih. Stal se také uvolněným členem rady městského obvodu odpovědným za resort školství, kultury a tělovýchovy a prevence kriminality. V květnu roku 2017 byl vyškrtnut vedením strany z kandidátky do podzimních voleb do Poslanecké sněmovny PČR. \n\nV komunálních volbách v roce 2018 kandidoval za ČSSD do Zastupitelstva města Ostravy, ale neuspěl (stal se prvním náhradníkem). Pokoušel se také obhájit z pozice lídra kandidátky ČSSD mandát zastupitele městského obvodu Ostrava-Jih, ale strana se do tamního zastupitelstva vůbec nedostala. Skončil tak i v pozici radního městského obvodu. V roce 2019 přišel o členství v ČSSD.\n\nOd roku 2014 čelí Adam Rykala mnoha podezření, mezi které patří zajištění pracovních míst pro rodinné příslušníky (tzn. manželka Renáta Rykalová, tchyně Eva Petrášková, druh Ivan Tomášek), dosazování příbuzných na stranickou kandidátku, či získání obecního bytu, které šetřila dokonce Policie ČR.\n\nV roce 2018 byl navržen ministrem zemědělství Miroslavem Tomanem do dozorčí rady Povodí Odry, vládní výbor pro personální nominace ho však na tuto pozici neschválil.\n"}
{"id": "572293", "url": "https://cs.wikipedia.org/wiki?curid=572293", "title": "Marie Rusová", "text": "Marie Rusová\n\nMarie Rusová (* 4. prosince 1950 Trutnov) je česká právnička a politička, v letech 2002 až 2006 a pak opět 2010 až 2013 poslankyně Poslanecké sněmovny za KSČM.\n\nV letech 1957-1966 vychodila ZDŠ v Chotěboři, pak v letech 1966-1969 studovala na SVVŠ v Bystřici nad Pernštejnem. Následně v letech 1969-1974 absolvovala právnickou fakultu Univerzity Jana Evangelisty Purkyně v Brně (dnešní Masarykova univerzita). Rigorózní zkoušku zde složila v roce 1982 a v letech 1989-1991 ještě absolvovala postgraduální studium. V období let 1974-1993 pracovala na různých pozicích v Uranových dolech Dolní Rožínka. Mezitím v období let 1987-1991 působila jako externí odborná asistentka a členka komise pro státní rigorózní zkoušky na univerzitě v Brně. V letech 1994-1997 pracovala jako právnička na OSSZ Žďár nad Sázavou a v letech 1995-1997 také jako předsedkyně přestupkové komise na Městském úřadu Žďár nad Sázavou. V roce 1997 vykonávala profesi právničky na Okresním úřadu Žďár nad Sázavou. Následně v letech 1997-2002 učila na Škole ekonomiky a cestovního ruchu ve Žďáru nad sázavou. V letech 2000-2002 byla vysokoškolskou pedagožkou na Filozofické fakultě Univerzity Palackého v Olomouci. V letech 1994-2002 taktéž zastávala post přísedící Okresního soudu ve Žďáru nad Sázavou a v období let 1997-2002 byla lektorkou na Institutu účetních Praha. V roce 2007 zasedala v České konsolidační agentuře.\n\nV komunálních volbách roku 2002 za KSČM neúspěšně kandidovala do zastupitelstva města Nové Město na Moravě. Zvolena sem byla v komunálních volbách roku 2006 a opětovně se bez úspěchu pokoušela o zvolení v komunálních volbách roku 2010. Profesně se k roku 2002 uvádí coby poslankyně, v roce 2006 jako právnička a roku 2010 opět coby poslankyně.\n\nVe volbách v roce 2002 byla zvolena do poslanecké sněmovny za KSČM (volební obvod Kraj Vysočina). Byla místopředsedkyní sněmovního ústavně právního výboru. Ve sněmovně setrvala do voleb v roce 2006. Opětovně se do sněmovny vrátila po čtyřleté přestávce po volbách v roce 2010. Je místopředsedkyní mandátového a imunitního výboru a členkou výboru pro obranu a bezpečnost (od prosince 2011 po rozdělení výboru členkou výboru pro obranu).\n\n"}
{"id": "572298", "url": "https://cs.wikipedia.org/wiki?curid=572298", "title": "Neger", "text": "Neger\n\nNeger bylo řiditelné torpédo německé Kriegsmarine z období druhé světové války. Plavidlo řízené jednočlennou posádkou bylo první ze speciálních zbraní nasazených německým námořnictvem na sklonku války. Negery byly bez většího úspěchu nasazeny roku 1944 proti spojeneckému vylodění v Normandii. Jejich dalším vývojem vznikly vylepšené typy \"Marder\" a \"Hai\".\n\nŘiditelné torpédo \"Neger\" bylo vyvinuto v letech 1943–1944 jako levná a jednoduchá zbraň proti spojenecké invazi do Evropy. Jeho název byl inspirován příjmením jeho šéfkonstruktéra Ing. Richarda Mohra (česky: mouřenín). Postaveno bylo přibližně 200 miniponorek tohoto typu.\n\n\"Neger\" byl jednoduché jednomístné bojové plavidlo tvořené dvěma 533mm torpédy zavěšenými nad sebou. Hlavice horního torpéda byla nahrazena stísněným jednomístným kokpitem, vybaveným základními přístroji a uzavřeným plastikovou kupolí. Protože plavidlo plulo těsně pod hladinou (zcela se ponořit nemohlo), kupole při plavbě vyčnívala nad hladinu. Dole bylo uchyceno jedno standardní torpédo G7e, které pilot miniponorky vypustil na cíl, na který mířil pomocí primitivního zaměřovače. Miniponorku poháněl elektromotor o výkonu 8,8 kW. Nejvyšší rychlost dosahovala 20 uzlů. Dosah byl 48 námořních mil při rychlosti 4 uzly.\n"}
{"id": "572301", "url": "https://cs.wikipedia.org/wiki?curid=572301", "title": "Starostové pro Liberecký kraj", "text": "Starostové pro Liberecký kraj\n\nStarostové pro Liberecký kraj (zkratka SLK) je české regionální politické hnutí, které vzniklo před krajskými volbami v roce 2008, aby prosadilo efektivnější a transparentnější nakládání s krajskými prostředky a zajistilo rovnoměrný rozvoj celého Libereckého kraje. V roce 2012 mělo SLK více než 60 členů a sympatizantů, kteří zastávali pozice starostů a místostarostů. SLK je úzce spjato s hnutím Starostové a nezávislí. Zastupuje roli krajské buňky, má vyhrazené pozice v celostátním předsednictvu a do evropských, senátních i sněmovních voleb kandidují společně.\n\nStarostové pro Liberecký kraj se zaměřují primárně na regionální témata. V programu se zabývají tématy zodpovědného hospodářství, transparentnosti nebo třeba oprav povodňových škod. Ve volebním období 2008-2012 jako opozice kritizovali kroky krajské vlády ČSSD a SOS. V roce 2012 upozorňovali například na zneužívání služebních bytů krajskými radními nebo pomalé tempo oprav silnic zničených povodněmi v roce 2010.\n\nVe volbách do krajského zastupitelstva v roce 2008 získali Starostové 13,78 % hlasů a obsadili 7 z 45 mandátů v zastupitelstvu. Zastupitelský mandát získali Martin Půta, Ing. Stanislava Silná, Ing. Jiří Drda, Mgr. Václav Horáček, Mgr. Jan Farský, Marek Pieter a Mgr. Pavel Žur.\n\nVe volbách v roce 2010 Starostové kandidovali společně s TOP 09 na jejich kandidátce. Do Poslanecké sněmovny byli zvolení dva jejich zástupci, starosta Železného Brodu Václav Horáček a semilský starosta Jan Farský.\n\nV komunálních volbách v roce 2010 Starostové pro Liberecký kraj přímo kandidovali nebo podporovali kandidátky ve 47 obcí kraje (z 215) a celkem obsadili 261 zastupitelských mandátů.\n\nDo krajských voleb v roce 2012 Starostové sestavili kandidátku pod vedením hrádeckého starosty Martina Půty. Starostové ve volbách zvítězili a získali 13 mandátů v zastupitelstvu Libereckého kraje, Martin Půta se stal hejtmanem.\n\nStarostové drtivě zvítězili a navýšili své zastoupení na 18 mandátů. Navíc získali dalšího Senátora, Michaela Canova, který vyhrál se ziskem 85% v druhém kole volby v Liberci.\n\nVe volbách v roce 2017 kandidovali zástupci SLK na kandidátce hnutí STAN. V Libereckém kraji dosáhli Starostové v porovnání s ostatními kraji největšího volebního úspěchu, když skončili na 2. místě s 12,89 % hlasů. To jim získalo 1 poslanecký mandát. Díky preferenčním hlasům byl do Poslanecké sněmovny zvolen hejtman Martin Půta, který ale už v listopadu 2017 rezignoval a nahradil ho tak Petr Pávek.\n\nStarostové se na svém sněmu 20. listopadu 2019 v Českém Dubu rozhodli pro samostatnou kandidátku s účastí jednoho zástupce za Unii pro sport a zdraví. Původně se zvažovala i účast několika zástupců TOP 09 a KDU-ČSL, kterou ale sněm svým hlasováním nepodpořil a to i navzdory tomu, že podobný model spolupráce už funguje v Liberci nebo České Lípě.\n\n\n\n"}
{"id": "572309", "url": "https://cs.wikipedia.org/wiki?curid=572309", "title": "Nepokoje ve Francii 2005", "text": "Nepokoje ve Francii 2005\n\nNepokoje ve Francii byla rozsáhlá série zpočátku neorganizovaných násilných akcí ve Francii během října a listopadu 2005. Jednalo se o řadu projevů vandalismu a žhářství a o násilné střety s policií a jinými bezpečnostními složkami především na předměstích velkých francouzských měst. Nepokoje vypukly ve čtvrtek 27. října po náhodné smrti dvou nezletilých mladíků. Nejprve se omezily na místo, odkud oba pocházeli, tj. pařížské předměstí Clichy-sous-Bois v departementu Seine-Saint-Denis severovýchodně od Paříže. Během následujících dnů se nepokoje rozšířily nejprve na okolí Paříže, především do departementů Seine-et-Marne a Val-d'Oise, později i do dalších francouzských měst jako Lille, Rouen, Rennes, Dijon, Toulouse a Marseille. 8. listopadu musel být vyhlášen na některých územích výjimečný stav, který byl postupně prodloužen až na tři týdny. Pouliční násilnosti trvaly tři týdny až do 17. listopadu a byly největšími od studentských nepokojů v květnu 1968.\n\nPodnětem k násilí byla zpráva o smrti dvou mladíků z přistěhovaleckých rodin (Ziad Benna, 17 let a Bouna Traore, 15 let), kteří odpoledne 27. října 2005 na útěku před policií překonali oplocení trafostanice, kde byli smrtelně zraněni elektrickým proudem. Další teenager Muhttin Altun (17) tureckého původu byl převezen do nemocnice s těžkými popáleninami. Policejní výjezd proběhl na základě telefonického oznámení o vloupání. Pozdější vyšetřování však neprokázalo souvislost mezi loupeží a mladíky z trafostanice.\n\nTehdejší ministr vnitra Nicolas Sarkozy otevřel vyšetřování proti neznámé osobě z trestného činu neposkytnutí pomoci. Podle policejních nahrávek policisté sice věděli o přítomnosti mladých lidí v trafostanici, ale i přes nebezpečí, které jim hrozilo, se o ně nestarali. V roce 2007 byli dva policisté obžalováni.\n\n12. listopadu 2005 bylo zahájeno v Tunisu soudní vyšetřování smrti Zyed Benna, který byl pohřben ve městě Džerba 8. listopadu.\n\nZpráva o incidentu se velmi rychle rozšířila a za smrt obou lidí byla viněna policie. Nepokoje začaly ve večerních hodinách dne 27. října útoky na policii a hasiče ve dvou čtvrtích na pařížském předměstí Clichy-sous-Bois dlouhodobě postiženém vysokou mírou nezaměstnanosti a kriminality. Výtržníci také stříleli ostrou municí po vozidle CRS. První noc několik skupin mladíků podpálilo 23 aut. Byla vytlučena okna a zničeny autobusové zastávky. Policie se snažila výtržnostem gangů mladistvých, většinou neúspěšně, po několik nocí zabránit. Vlna nepokojů se zvýšila obzvláště po 30. říjnu, kdy večer vybuchly před plně obsazenou mešitou v Clichy-sous-Bois dva policejní granáty se slzným plynem. Nepokoje se poté rozšířily do dalších francouzských měst.\n\nNejprve do sedmi sousedních měst departementu Seine-Saint-Denis. V noci z 1. na 2. listopadu proběhly těžké bitky v Aulnay-sous-Bois mezi vzbouřenci a policií. Rovněž začaly nepokoje i v sousedních departementech, hlavně Seine-et-Marne, Val-d'Oise a Yvelines.\n\nNásledující noc nepokoje propukly v departementech Hauts-de-Seine a Essonne. Byl rovněž zaznamenán útok v železniční stanici Le Blanc-Mesnil, kde asi třicet mladistvých házelo kameny na vlak a okradlo několik cestujících.\n\nV noci ze 3. na 4. listopadu byl ve městě Sevran napaden autobus s asi 50 cestujícími. Autobus byl nucen zastavit, neboť mu v cestě stály hořící kontejnery a cestující museli vystoupit. Jeden z nich byl hendikepovaný, takže nemohl opustit autobus a při jeho zapálení utržil popáleniny.\n\nMezitím proběhl soud v Bobigny s prvními obžalovanými. 16 osob bylo postaveno před soudce pro mladistvé.\n\nVe městě Besançon byla podpálena tři auta v suterénu studentských kolejí. Požár si vyžádal smrt 24letého studenta, který se snažil oheň uhasit. Několik studentů bylo také zraněno při skoku z oken před plameny.\n\nV Dijonu a Marseille bylo podpáleno přes 30 aut. Policisté byli zasypáni házejícím kamením, došlo i k útokům na veřejné budovy jako radnice, školy nebo policejní stanice.\n\nV departementu Seine-Saint-Denis severovýchodně od Paříže bylo nasazeno 700 hasičů a 1400 členů bezpečnostních sil (CRS a četníci), aby dostali místo pod kontrolu.\n\nDne 4. listopadu byl na pařížském předměstí Stains demonstranty zbit 61letý Francouz Jean-Jacques Le Chenadec, který 7. listopadu zemřel na následky těžkého poranění hlavy.\n\nV noci z 5. na 6. listopadu pokračovaly nepokoje v mnoha francouzských městech. V Noisy-le-Grand shořela tělocvična, ve Villeneuve-Saint-Georges bylo podpáleno středisko pro mládež, v Toulouse byla zapálena městská knihovna. V Aubervilliers byl lehce zraněn novinář korejské televize. Obzvláště silné boje proběhly v Evreux v Normandii, kde se při potyčce násilníků s policií bylo poničeno obchodní centrum. Počet obcí postižených násilím v celé zemi se zvýšil na 140.\n\nNásledující noci ze 6. na 7. listopadu došlo k největším výtržnostem. Vedle 1408 vypálených vozidel byly napadeny i další objekty. V Savigny-sur-Orge byla vypálena škola, v Orléans byl zaznamenán útok na tramvaj molotovovým koktejlem, další žhářský útok proběhl na požární stanici ve Villejuif, zapálen byl kostel Saint-Édouard v Lens a fara v Sète, mateřská škola v Nantes, škola ve Štrasburku, v Lille, dvě další v Saint-Étienne, základní a mateřská škola v La Tour-du-Pin. V Clermont-Ferrand byla zcela zničena policejní stanice, v Moulin-à-Vent proběhl útok na policejní stanici hořícím autem. Autobusová doprava na předměstí Paříže musela být přerušena, neboť mnoho autobusů bylo ohrožováno kamením a některé byly zcela zničeny ohněm. Výzvy vlády, muslimských hodnostářů a dokonce i rodičů dvou mladíků, jejichž smrt nepokoje vyvolala, ke klidu, zůstaly nevyslyšeny. Žhářské gangy se pohybovaly i v doposud klidných čtvrtích, takže i v centru Paříže bylo podpáleno několik aut. Poprvé se nepokoje vyskytly i mimo území Francie. Poblíž Bruselu podpáleno pět vozů, stejný počet shořel i v Berlíně ve čtvrti Moabit. Počet dotčených obcí v samotné Francii stoupl na 211.\n\n7. listopadu vyhlásil starosta ve městě Le Raincy (Seine-Saint-Denis) zákaz nočního vycházení pro nezletilé. V noci byla přerušena autobusová doprava na předměstí Blois a osm autobusových linek v Lille. Zatímco na předměstí Paříže došlo ke zmírnění, nepokoje více propukly v jiných oblastech země. V Nantes, Rennes, Rouen a Montargis byly podpáleny desítky automobilů a kontejnerů na odpadky. V jihofrancouzském Toulouse museli hasiči vyjet asi k 50 požárům založených skupinami vzbouřenců. V Nice se násilí rozšířilo do centra města. V Toulouse a Stains byla zcela zastavena autobusová doprava, neboť zdejší řidiči protestovali proti zvýšené agresi. Ze zatčených bylo 52 odsouzeno k trestu odnětí svobody, 42 dalších bylo umístěno do vazby a 23 nezletilých osob bylo internováno.\n\nV noci z 8. na 9. listopadu se situace poprvé zklidnila na pařížských předměstích, střety vzbouřenců s pořádkovými silami byly naopak silné v Toulouse. V osmi městech byl večer vyhlášen zákaz vycházení: Amiens, Blois, Orléans a Savigny-sur-Orge. V Marseille v nákupním centru byl bezpečnostní službou zadržen jeden mladistvý obviněný z krádeže. Členové bezpečnostní agentury byli okamžitě napadeni skupinou asi padesáti mladých. Po příjezdu policie se skupina stáhla a házela kameny na projíždějící městský autobus a podpálila auto. V jihofrancouzském Grasse byla podpálena redakce novin Nice-Matin. V Nice byl těžce zraněn muž, který o několik dní později na následky zranění zemřel. Na předměstí Bordeaux explodoval autobus na LPG. V Arras v departementu Pas-de-Calais byl podpálen kulturní dům a místní teplárna. V Outreau ve stejném departementu úřady evakuovaly stovky obyvatel budovy, v jejím suterénu bylo podpáleno šest aut. V Auby byla zničena knihovna a poškozena radnice. V metru v Lyonu byla zastavena doprava na 22 hodin kvůli útoku molotovovým koktejlem. V Dole v departementu Jura bylo podpáleno devět školních autobusů, hasiči evakuovali obyvatele nedaleké budovy.\n\nV noci z 9. na 10. listopadu probíhalo na předměstích Paříže jen sporadické násilí bez přímých střetů povstalců s policií. Zákaz vycházení byl vyhlášen v departementech Alpes-Maritimes (21 obcí), v Seine-Maritime (Rouen, Le Havre, Elbeuf), Somme (Amiens), v Eure (Evreux) a jinde. Střety probíhaly v Toulouse, Lyonu, Lille, Roubaix a ve Štrasburku. Žhářské útoky proběhly na školní budovy v Rennes a Belfortu a v Epinay-sous-Sénart shořel kulturní dům.\n\nNoc ze čtvrtka 10. na pátek 11. listopadu byla v očekávání prodlouženého víkendu (11. listopad je ve Francii státním svátkem). Policie zadržela několik osob, které přes SMS a internet domlouvaly na výtržnostech na nadcházející prodloužený víkend. Policejní prefekt v Paříži proto vydal na základě zákona o stavu nouze z roku 1955 zákaz shromažďování osob od soboty 12. listopadu 10,00 do neděle 13. listopadu 20,00. Ve městě Belfort vydal starosta zákaz vycházení pro osoby mladší 16 let bez doprovodu od pátku 21,00. V Paříži i dalších městech byl preventivně vydán zákaz prodeje benzínu do donesených nádob. V noci byly hlášeny střety na předměstí Toulouse a Lyonu a žhářské útoky ve Štrasburku, Colmaru i v menších městech.\n\nV noci z 11. na 12. listopadu byly hlášeny střety na předměstí Toulouse, Lyonu, Štrasburku, Angers, Marseille, Rennes a Lille. Ve městě Carpentras v departementu Vaucluse byla poškozena mešita dvěma molotovy koktejly vhozenými při modlitbě. Tento incident však nebyl součástí nepokojů. V Paříži byl vyhlášen zákaz shromažďování od 20:00 do neděle 13. listopadu do 8:00. Všechny dopravní spoje do centra Paříže včetně příměstské železnice RER byly podrobeny důkladnému dohledu, aby se zabránilo pokusům o přenesení nepokojů do centra města.\n\n12. listopadu odpoledne došlo k potyčce mezi mladými lidmi a bezpečnostními silami přímo v centru Lyonu. Prefekt poté vydal pro Lyon a deset dalších obcí zákaz vycházení pro mladistvé bez doprovodu v čase 22:00-8:00 od soboty 12. listopadu do pondělí ráno.\n\nZe 13. na 14. listopadu došlo k mírnému poklesu násilí a počtu podpálených aut. Stejně tak i postupně následující noci. Dne 17. listopadu policie a úřady oznámily, že se situace již vrátila do normálu a bezpečnostní opatření přijatá na základě zákona o stavu nouze byla odvolána.\n\nDne 5. listopadu prohlásil ministr vnitra Nicolas Sarkozy zodpovědný za vnitřní bezpečnost, že stát násilí neakceptuje. V noci navštívil neohlášeně policejní stanici v departementu Essonne jižně od Paříže, kde se setkal se zadrženými nezletilci. Socialistický senátor Jean-Luc Mélenchon požadoval dialog s mladými lidmi.\n\nSarkozy čelil rostoucímu tlaku. Svým heslem o nulové toleranci (Tolérance zéro) se stal neoblíbenou postavou mladých lidí, převážně ze severní Afriky. Sarkozy tvrdil, že tyto nepokoje byly předem plánovány. Kritizován byl mimo jiné za to, že označil účastníky za \"pakáž\" (\"racaille\"), která střílí na úředníky, otce rodin a mladé lidi vlastní barvy pleti. V této souvislosti také mluvil o \"sněti\", kterou je třeba vyříznout. Komunistická strana vyzvala Sarkozyho k odstoupení. Také část vládnoucí strany UMP, jíž je Sarkozy předsedou, se od jeho výroků distancovala.\n\nPolitik Daniel Cohn-Bendit za Zelené označil organizované vzpoury za nesmysl a spikleneckou teorii a obvinil Sarkozyho z neúspěchu. Cohn-Bendit navrhl jako řešení novou policejní strategii, lepší integraci mládeže a vysoké investice do vzdělání.\n\nTehdejší prezident Jacques Chirac vyzval 6. listopadu oproti tomu ke klidu a dialogu. 10. listopadu vyhlásil nejvyšší prioritou obnovení bezpečnosti a pořádku. Chirac sám byl kritizován za to, že se vyjádřil až po několika dnech mlčení.\n\nPremiér Dominique de Villepin se 4. listopadu setkal se 16 mladými lidmi z postižených oblastí k diskusi. Prohlásil, že se jedná o žáky, studenty, nezaměstnané a zaměstnance s nízkými platy a že chce iniciovat akční plán.\n\nMístopředsedkyně Národní fronty Marine Le Penová (dcera Jean-Marie Le Pena) vyzvala 4. listopadu k vyhlášení výjimečného stavu a rozmístění armády v postižených oblastech.\n\nPařížský imám se obrátil proti násilí, které označil za ostudné. Dokonce i bratr jednoho z mladíků usmrceného elektrickým proudem vyzval k umírněnosti.\n\n5. listopadu proběhly první protidemonstrace a protesty obyvatel proti násilí, v ulicích Aulnay-sous-Bois nedaleko Paříže se zúčastnilo asi 1000 lidí.\n\nDne 8. listopadu rozhodla francouzská vláda o vyhlášení výjimečného stavu na základě zákona o nouzovém stavu z roku 1955, který byl použit během Alžírské války. Vyhláška č. 2005–1386 vyhlašovala výjimečný stav a vyhláška č. 2005–1387 stanovila, kterých měst se týká. Na území kontinentální Francie se tak stalo poprvé, kdy byl tento zákon použit.\n\nV dotčených oblastech získala policie určité pravomoce, např. domovní prohlídky při podezření na ukryté zbraně. Kromě toho bylo možné vydat zákaz nočního vycházení. Zákaz platil pro nezletilé mezi 22. hodinou večer a 5. hodinou ráno (případně jiný čas), pokud nebyli v doprovodu dospělé osoby - svého zákonného zástupce. Zákaz vycházení byl preventivně prodloužen až do 20. listopadu.\n\nBěhem interpelací v Národním shromáždění 8. listopadu ministr vnitra Nicolas Sarkozy řekl, že požádal prefekty, aby cizince, kteří se účastnili nepokojů, nechali deportovat zpět do jejich vlastí včetně těch, kteří mají povolení k pobytu.\n\nNepokoje proběhly v následujících regionech, departementech a městech:\nVe Francii bylo po desetiletí podporováno přistěhovalectví miliónů lidí ze zemí mimo Evropu bez analýzy důsledků a změn. Většina přistěhovalců pochází z bývalých francouzských kolonií v Maroku, Tunisku, Alžírsku a ze subsaharské Afriky. Mnoho těchto přistěhovalců žije ve velkých sídlištích, které vznikaly od 70. let na předměstích velkých měst. Integrace přistěhovalců, z nichž většina má francouzskou státní příslušnost, se podařila jen zčásti.\n\nVýbuch násilí vidí odborníci jako výraz dlouho potlačovaného hněvu mnoha mladých lidí, převážně ze severní nebo černé Afriky kvůli převažující relativní chudobě, rasismu, nedostatku perspektivy, masové nezaměstnanosti a následné rezignaci, nudy a trestné činnosti gangů a nedostatku možností integrace, která se dotýkala převážně migrantů v satelitních městech.\n\nSociologové už dlouho varovali před eskalací problémů, neboť předměstí byla zanedbávána politicky asi 20 let. Nedávné úspory a sociální škrty, zejména na komunální úrovni, tuto situaci ještě zhoršily.\n\n"}
{"id": "572311", "url": "https://cs.wikipedia.org/wiki?curid=572311", "title": "Karol Hławiczka", "text": "Karol Hławiczka\n\nKarol Hławiczka, pseudonym Stanisław Lipiński (14. února 1894 Ustroň – 22. července 1976 Těšín), byl polský skladatel, muzikolog, klavírista, varhaník, pedagog, folklorista a chopinolog.\n\nKarol Hławiczka byl synem Andrzeje Hławiczky, učitele, varhaníka, sběratele lidových písní, jednoho z průkopníků předválečné hudební kultury Těšínského Slezska. Od roku 1900 žil se svou rodinou v Těšíně. Hudební základy získal od svého otce a od roku 1908 navštěvoval soukromou hudební školu \"Slavík\". V letech 1908–1912 studoval na gymnáziu v Těšíně. Zpíval ve školním sboru a v letech 1910-1912 vedl amatérský sbor „Arion“. Po maturitě odešel do Vídně. Studoval práva, ale kvůli tragické smrti svého otce studium nedokončil. V roce 1914 se vrátil do Těšína. Stal se varhaníkem v evangelickém sboru a učil zpěv na Mužském učitelském semináři (\"Męskie Seminarium Nauczycielskie\") v Bobrkách (dnes součást Těšína). Během první světové války řídil v Těšíně dechovku polských legií a malý instrumentální soubor. V roce 1921 publikoval v „Dzienniku Cieszyńskim” svůj první odborný článek: \"Gwara inteligencji śląskiej\" (Dialekt slezské inteligence). \n\nV letech 1921-1922 studoval soukromě ve Vídni skladbu a hru na klavír u Franze Schmidta a ve Varšavě (klavír u Aleksandra Michałowského a kontrapunkt u Felicjana Szopského. Hru na varhany studoval v roce 1926 u Marcela Dupré v Paříži a v roce 1926 dokončil studia v Londýně a v Římě. Po návratu domů pracoval jako učitel zpěvu na polském gymnáziu a jako varhaník v evangelickém farním sboru. Výsledkem jeho pedagogické práce na školách byl dvousvazkový \"Školní zpěvník\" (Śpiewnik szkolny), doprovodné metodické pokyny a zejména čtyřdílná učebnice zpěvu \"Solfeż polski\", vycházející z polských lidových písní.\n\nKarol Hławiczka v tomto období působil také jako klavírista. Od roku 1925 koncertoval v městském divadle a dalších těšínských sálech. Hrál klasický a romantický repertoár. Byl zejména respektovaným interpretem Chopinových děl. V letech 1928-1931 působil jako učitel hudby na semináři učitelů v Myslowicích, nedaleko Katovic. Současně působil učil v Katovicích na hudební škole. Redigoval časopisy \"Muzyka w szkole\" a \"Nowa Muzyka w szkole\". Věnoval se rovněž kompozici. V té době vznikla jeho hlavní hudební díla. \n\nV roce 1931 se rozhodl usadit ve Varšavě. V září téhož roku byl jmenován instruktorem hudby na Ministerstvu pro náboženské záležitosti a veřejnou osvětu a začal pracovat jako učitel hudby na Státní pedagogické škole. V roce 1932 absolvoval jako externista na Varšavské konzervatoři varhanní hudbu a pedagogiku. V té době ještě vystupoval jako klavírista, ale hlavně publikoval své práce vědecké, pedagogické i popularizační.\n\nV letech druhé světové války žil Hławiczka ve Varšavě, hrál na klavír po kavárnách a učil v soukromé škole \"Rogalska\". Po roce 1945 byl, jako mnoho dalších slezských hudebníků, obviněn z kolaborace s Němci. S obavy o vlastní bezpečnost a zaměstnání opustil Polsko a usadil se v Zaolží, v české části Těšínska. Založil pěvecké sbory \"Harfa\" v Českém Těšíně a \"Lutnia\" v Třinci. Spolupracoval s literárně-uměleckou sekcí Polské kulturně-osvětové společnosti v Československu. V rámci této spolupráce organizoval v letech 1951–1954 čtyři populární mládežnické festivaly. Spolupracoval též s pastorem Vladislavem Santariem a zasloužil se o povznesení hudební kultury ve Slezské církvi evang. a. v.\n\nV roce 1958 se vrátil do Polska. Pokračoval ve vědecké práci, učil na klavír na Státní hudební škole v Těšíně, hrál na varhany, koncertoval ve slezských evangelických kostelech a působil i Uměleckém souboru lidových písní a tanců \"„Śląsk”\". V 50. a 60. letech publikoval na 100 vědeckých prací a populárně vědeckých článků, věnovaných hlavně lidové hudbě, dějinám polonézů, hymnologii 16. a 17. stol., F. Chopinovi, J. S. Bachovi a teorii hudebního rytmu. V roce 1964 odešel do důchodu. Jako důchodce učil v nově vzniklé Pedagogické a umělecké fakultě Slezské univerzity v Těšíně (1973-1974). \n\nV roce 1975 byl vyznamenán Rytířským křížem Řádu znovuzrozeného Polska. Za svou vědeckou práci obdržel Medaili Polské kulturně-osvětové společnosti v Československu a madaili Společnosti Fryderyka Chopina. Zemřel 22. července 1976 v Těšíně. Je pohřben na tamním evangelickém hřbitově. \n\n\n\n\n"}
{"id": "572314", "url": "https://cs.wikipedia.org/wiki?curid=572314", "title": "Molch", "text": "Molch\n\nMolch (česky znamená \"mlok\") byla německá miniponorka za druhé světové války. Posádku tvořil jeden člověk, mohla se ponořit do 30 metrů. Při cestovní rychlosti 5 uzlů měla akční rádius 105 námořních mil. Výzbroj tvořila dvě torpéda. Váha 10,5 tuny. Molch byl použit v italských vodách a v pobřežních vodách Nizozemí, ovšem byla to špatně zkonstruovaná ponorka a nepříliš úspěšné nasazení mělo ten následek, že byla posléze používána jen pro trénink.\n"}
{"id": "572315", "url": "https://cs.wikipedia.org/wiki?curid=572315", "title": "Seehund", "text": "Seehund\n\nSeehund ( ) byla miniponorka, která mohla nést dvě torpéda. Cestovní rychlost byla 5 uzlů a akční rádius 270 až 300 námořních mil při rychlosti 7uzlů, s přídavnými nádržemi až 900 nm. Maximální hloubka ponoru se uvádí 30 až 50 metrů. Operační ponor asi 2,5 m. Výtlak 15 tun. Seehund známý jako U-boot Typ XXVII B, vyvinutý z miniponorky Hecht.\n\nSeehund, který se objevil na scéně v lednu 1945, byla skutečná ponorka s dvoučlennou posádkou. Byla odvozena od předchozí typu Hecht jako typ XXVII B nebo B5 také se označuje jako Typ127. Výroba ponorek byla zahájená v září 1944, vyrobeno bylo 285, do bojových akcí bylo zařazeno přibližně 138 ponorek zařazeno pod čísly U 5001–U 5118 a U 5251–U 5269. Objednáno bylo od roku 1944 na 1000 kusů. Po ukončení druhé světové války ve výrobních halách bylo připraveno k dokončení 93 ponorek. Zdroj \"Historic Naval Ships Association\" uvádí jiné počty: vyrobených 67 z 1284 objednaných kusů.\n\nVýroba probíhala v loděnici \"Howaldtswerke AG\" a \"Krupp Germaniawerft\" v Kielu. Miniponorky byly určeny k operační činnosti v mělkých vodách v nevelké vzdálenosti od své základny, to znamená, aby po odpálení torpéd se rychle mohly vrátit na základnu, znovu nabít a vrátit se do boje.\n\"Seehundy\" operovaly především v příbřežním prostoru Německa a v kanálu La Manche. Od ledna 1945 operovaly v ústí řeky Šeldy. V závěru války byly používány k zásobování obklíčených jednotek na pobřeží. Od ledna do dubna 1945 vypluly celkem 142 krát, 35 bylo ztraceno a potopily pouze 8 lodí o celkové tonáži 17 301 BRT a tři lodi o celkové tonáži 18 384 BRT poškodily.\n\nS tímto typem plavidla dosáhly speciální námořní jednotky největších úspěchů, přestože nástup do služby měl nešťastný. První mise na Silvestra 1944 skončila fiaskem. Z osmnácti plavidel spuštěných na moře se vrátila jenom dvě. Po konstrukčních vylepšeních a novém výcviku vyrazila ve druhém lednovém týdnu nová, desetičlenná výprava. Nepotopila sice žádnou spojeneckou loď, ale bezpečný návrat všech Seehundů dokázal, že ač to byla malá ponorka, byla schopná plavby. Pokračující nepříznivé počasí redukovalo počet jejich operací, přesto však od prvního úspěšného výpadu v lednu 1945 do konce války potopily Seehundy v bojových operacích 90 000 tun spojeneckého loďstva.\n"}
{"id": "572316", "url": "https://cs.wikipedia.org/wiki?curid=572316", "title": "Hecht", "text": "Hecht\n\nHecht ( , jinak též typ XXVIIA) byla miniponorka německé kriegsmarine z období druhé světové války. Celkem bylo postaveno 53 miniponorek tohoto typu. Kvůli špatným výkonům sloužily pouze k výcviku.\n\nMiniponorka \"\"Hecht\" byla koncipována tak, aby pod nepřátelská plavidla kladla miny, ale později ji upravili na nosič jednoho torpéda, schopného útoků na plující plavidla. Stavbu těchto ponorek Adolf Hitler schválil v lednu 1944. Dne 9. března 1944 loděnice Germaniawerft získala zakázku na stavbu prototypu, 28. března rozšířenou o 52 sériových miniponorek. Dodány byly od května do srpna 1944. Přestože byla plánována stavba až 189 kusů, kvůli špatným výkonům tohoto typu na první objednávku nenavázaly další.\n\nPosádka byla dvoučlenná. Výzbroj představovala jedna mina v přídi, nebo 533mm torpédo podvěšené pod trupem. Pohonný systém tvořil elektromotor o výkonu 10 kW, pohánějící jeden lodní šroub. Nejvyšší rychlost dosahovala 5,6 uzlu na hladině a 6 uzlů pod hladinou. Dosah činil až 78 námořních mil při plavbě na hladině rychlostí 3 uzlů nebo 40 námořních mil při plavbě pod hladinou rychlostí 4 uzlů. Operační hloubka ponoru dosahovala 30 metrů.\n"}
{"id": "572317", "url": "https://cs.wikipedia.org/wiki?curid=572317", "title": "Jiří Rusnok (politik LIDEM)", "text": "Jiří Rusnok (politik LIDEM)\n\nJiří Rusnok (* 21. července 1983 Třinec) je český politik a ekonom, v letech 2010 až 2013 poslanec Parlamentu ČR za Moravskoslezský kraj, bývalý člen Věcí veřejných a později člen LIDEM - liberální demokraté, od listopadu 2013 do února 2014 první místopředseda strany LIDEM.\n\nVystudoval ekonomiku podnikání v obchodě a službách na Obchodně podnikatelské fakultě Slezské univerzity, kde získal titul Ing. Po studiích pracoval jako provozní ekonom v personální agentuře.\n\nDo VV vstoupil v prosinci 2009. Ve volbách 2010 byl zvolen do dolní komory českého parlamentu. za Věci veřejné. V dubnu 2012 z VV vystoupil a stal se členem nově vzniklé strany LIDEM - liberální demokraté. Podle MF Dnes patřil mezi nejpasívnější poslance parlamentu.\n\nVe volbách do Poslanecké sněmovny Parlamentu České republiky v roce 2013 kandidoval, stejně jako další členové LIDEM, za Stranu soukromníků České republiky, ale neuspěl.\n\nV listopadu 2013 byl na druhém celorepublikovém sněmu LIDEM zvolen 1. místopředsedou této strany. Funkci zastával do února 2014.\n"}
{"id": "572319", "url": "https://cs.wikipedia.org/wiki?curid=572319", "title": "Biber (ponorka)", "text": "Biber (ponorka)\n\nBiber byla první a nejmenší miniponorka německé kriegsmarine z období druhé světové války. Provozovaly je speciální útvary malých bojových jednotek K-Verband. \"Biber\" byl jednou ze speciálních zbraní, které měly pomoci odrazit spojeneckou invazi do Evropy. Celkem jich bylo postaveno 324. Do bojových operací jich bylo nasazeno asi 110. Jejich nasazení skončilo naprostým neúspěchem. Podařilo se jim potopit jedinou spojeneckou loď.\n\nHlavním nedostatkem miniponorky byly chybějící vyrovnávací nádrže, kvůli kterým nemohla déle setrvat v periskopové hloubce, a proto musela útočit vynořená na hladině. Posádka navíc byla ohrožena otravou výfukovými plyny vlastního plavidla. Například \"Biber\" vystavený v anglickém Imperial War Museum byl nalezen driftující poblíž Doveru s udušeným pilotem v kokpitu.\n\nMiniponorku navrhl německý korvetní kapitán Hans Bartels. Konstrukce byla ověřena v březnu 1944 na prototypu označeném jako \"Adam\". Sériová výroba probíhala od března do listopadu roku 1944. Celkem bylo postaveno cca 324 kusů. Vylepšené verze \"Biber II\" a \"Biber III\" zůstaly na papíře.\n\n\"Biber\" nebyl ponorkou v pravém slova smyslu, ale spíše plavidlo se schopností krátkodobých ponorů. Měl jednočlennou posádku, která se potýkala s jeho náročným ovládáním. Kokpit byl opatřen malou věžičkou s několika okénky a periskopem, které však pokryl pouze 80° výhledu směrem dopředu. Celkově měl pilot velmi špatný výhled. Výzbroj tviřila dvě 533mm torpéda G7e podvěšená pod trupem. Pohonný systém tvořil benzínový motor z nákladního automobilu Opel Blitz o výkonu 32 hp a elektromotor Siemens o výkonu 13 hp. Nejvyšší rychlost dosahovala 6,5 uzlu na hladině a 5,3 uzlu pod hladinou. Dosah byl 125 námořních mil při rychlosti 5 uzlů na hladině. Hloubka ponoru dosahovala 20 metrů.\n\nMiniponorky \"Biber\" byly do akce nasazovány velitelstvím malých bojových jednotek K-Verband. První \"Bibery\" byly dodány v květnu 1944. Dne 30. srpna 1944 z Fécampu ve Francii vyplulo 20 miniponorek \"Biber\" na svou první bojovou misi. Všechny se vrátily (převážně předčasně kvůli špatnému počasí), přičemž jejich posádky nárokovaly potopení jedné výsadkové lodě a jedné nákladní lodě typu \"Liberty\". To však později nepotvrdily spojenecké záznamy.\n\nDalším operačním prostorem miniponorek \"Biber\" se stalo Nizozemsko a zejména ústí řeky Šeldy. V listopadu 1944 bylo do Rotterdamu dodáno 30 těchto miniponorek a další 59 do Groningenu jako rezerva. V noci na 23. prosince 1944 se celkem 18 \"Biberů\" rozdělených do dvou skupin vydalo napadnou spojeneckou lodní dopravu v ústí Šeldy. První skupina osmi miniponorek vlečených R-booty, narazila u Hoek van Holland na britské torpédové čluny, které polovinu \"Biberů\" potopily. Druhá skupina deseti \"Biberů\" vlečených rýnskými čluny se u ostrova Wester-Schouwen dostala do minového pole a přišla o dvě miniponorky. Zbývajícím plavidlům se podařilo potopit americkou nákladní loď \"Alan A. Dale\" (4702 tun), avšak za cenu ztráty všech nasazených miniponorek. Z posádky plavidla \"Alan A. Dale\" se všichni zahránili.\n\nV noci na 24. prosince 1944 bylo jedenáct \"Biberů\" odtaženo do ústí Šeldy, aby vypluly na moře. Dvě ztroskotaly po cestě a z ostatních se žádná nevrátila. Večer 24. prosince 1944 vypluly tři \"Bibery\", ale ani jeden se nevrátil. Večer 25. prosince 1944 vyplulo šest \"Biberů\" položit miny do ústí Šeldy, ale ani jeden se nevrátil. Když ráno 27. prosince vyplouvalo do akce čtrnáct \"Biberů\", ještě v přístavu jim vybuchla dvě torpéda, která jich jedenáct potopila a zbývající tři uvázly na mělčině.\n\nKvůli utrpěným ztrátam se velitel K-Verbandu kontradmirál Helmut Hey rozhodl další akce \"Biberů\" (a výbušných člunů Linse) zrušit. Velkoadmirál Karl Dönitz namítal, že válečná situace vyžaduje účinné nasazení všech prostředků, včetně miniponorek \"Biber\", na což Hey sarkasticky reagoval, že onu účinnost \"Biberů\" nelze ani posoudit, jelikož se dosud žádný z akce nevrátil.\n"}
{"id": "572324", "url": "https://cs.wikipedia.org/wiki?curid=572324", "title": "Takhle ve mně vyjou vlci", "text": "Takhle ve mně vyjou vlci\n\nTakhle ve mně vyjou vlci (2010) je druhé studiové album Martiny Trchové. Nahrála ho v triu s Patrikem Henelem a Radkem Polívkou a s několika hosty. Obsahuje 13 písniček, všechny texty a většina melodií jsou dílem Martiny Trchové, hudbu tří písniček (3, 9 a 11) složila spolu s Patrikem Henelem.\n\n\n\n"}
{"id": "572329", "url": "https://cs.wikipedia.org/wiki?curid=572329", "title": "Three 6 Mafia", "text": "Three 6 Mafia\n\nThree 6 Mafia (dříve Triple 6 Mafia a nyní Da Mafia 6ix) je americká hip-hopová skupina z Memphisu v Tennessee. Skupina vznikla jako trio v roce 1991. Tvořili jej DJ Paul, Lord Infamous a Juicy J. Poté se trio rozšířilo o další tři členy (Crunchy Black, Gangsta Boo a Koopsta Knicca). Skupina je zakladatelem hudebních společností Prophet Entertainment a Hypnotize Minds. V roce 2006 skupina obdržela Oscara za nejlepší píseň, „It's Hard Out Here for a Pimp“ se objevila ve filmu \"Hustle & Flow\". Jejich největším úspěchem je album \"Most Known Unknown\" (2005) a píseň „Stay Fly“ (ft. Young Buck a 8Ball & MJG), pocházející z tohoto alba.\n\nSkupina vznikla roku 1991 v Memphisu, když ji založilo trio DJ Paul (Paul Beauregard), Juicy J (Jordan Houston) a Lord Infamous (Ricky Dunigan). Původní název skupiny byl Backyard Posse, brzy změněn na Triple 6 Mafia. Skupina se zaměřovala na žánr horrorcore, vydala několik EP na svém labelu \"Prophet Ent.\". Později připojili Koopsta Knicca (Robert Cooper), Gangsta Boo (Lola Mitchell), a Crunchy Black (Darnell Carlton). Oficiální členství se měnilo s každým albem, ale vždy jej tvoří základní duo DJ Paul a Juicy J, kteří jsou od roku 2008 posledními členy skupiny.\n\nV roce 2011 se duo rozpadlo, když se dal Juicy J na solovou dráhu. V roce 2013 dřívější členové skupiny DJ Paul, Koopsta Knicca, Crunchy Black, Gangsta Boo a Lord Infamous založili skupinu Da Mafia 6ix. Lord Infamous zemřel v prosinci 2013 na infarkt. V roce 2014 novou skupinu znovuopustila i Gangsta Boo. V listopadu 2013 skupina vydala mixtape s názvem \"6ix Commandments\". V březnu 2015 poté vydali nezávislé album \"Watch What U Wish\".\n\n\n\n\n\n\n\n\n"}
{"id": "572335", "url": "https://cs.wikipedia.org/wiki?curid=572335", "title": "Peter Dubovský", "text": "Peter Dubovský\n\nPeter Dubovský může být:\n\n"}
{"id": "572345", "url": "https://cs.wikipedia.org/wiki?curid=572345", "title": "Mistrovství světa ve fotbale 2022", "text": "Mistrovství světa ve fotbale 2022\n\nMistrovství světa ve fotbale 2022 bude již 22. mistrovstvím pořádaným federací FIFA. Závěrečný turnaj, kam se mužské fotbalové národní týmy probojují z kvalifikace, se uskuteční v Kataru. Bude to první MS ve fotbale v kategorii dospělých konající se v arabské zemi a zároveň první šampionát, který se odehraje mimo tradiční termín mezi červnem a červencem. Kvůli vysokým teplotám, které v Kataru panují v letních měsících, se turnaj odehraje mezi listopadem a prosincem.\n\nO pořadatelství MS 2022 se ucházelo pět kandidátů:\n\nZávěrečného turnaje se zúčastní 32 národních týmů. O 31 míst se bojuje v kvalifikaci a pouze Katar má účast jako pořádající země zajištěnou předem.\n\nPůvodně Katar plánoval pro mistrovství dvanáct stadionů. Ovšem poté, co byl v roce 2017 rozpočet na mistrovství snížen o 40 %, na odhadovaných 8 až 10 miliard $, Katar nyní počítá s osmi stadiony.\n\nDne 2. prosince 2010 vybral dvaceti dvou členný výkonný výbor FIFA Katar, který se tak stal první muslimskou, arabskou a středovýchodní zemí pověřenou pořádáním fotbalového MS. V té době byl Katar v žebříčku FIFA na 113. místě na světě a nikdy předtím se na mistrovství světa nekvalifikoval. Nejdále kam tým postoupil bylo čtvrtfinále Mistrovství Asie ve fotbale v roce 2000. Katar bude také nejmenší zemí, která kdy hostila mistrovství. Katar také zaměstnával migranty, aby naplnili prázdné stadiony v národní lize a platil jim jeden dolar za hodinu, aby seděli na stadionech a předstírali, že se baví.\n\nVolba této země byla kritizovaná zejména z hlediska místního, příliš teplého podnebí. Mistrovství se bude hrát místo obvyklého června-července až v listopadu-prosinci. Termín tak zasahuje do pravidelných sezónních plánů domácích lig po celém světě. Výkonný ředitel Premier League uvedl, že bude zvažovat soudní kroky proti FIFA, protože mistrovství zasahuje do populárního programu Premier League. Sepp Blatter, který byl prezidentem FIFA když byl vybrán Katar, později poznamenal, že udělení MS Kataru bylo „chybou“ kvůli extrémnímu horku.\n\nDalší kritika směřovala také na zdejší přístup k LGBT osobám, neboť je v Kataru homosexuální jednání mezi muži ilegální. V roce 2013 byl Katar mezi zeměmi Perského zálivu, které přistoupily k plánu zavést testování gayů s úmyslem zákazu jejich vstupu na své území. Např. americká asociace gay fotbalových fanoušků GFSN vyjádřila obavu, zda a jak hodlá FIFA zajistit vlídné přijetí LGBT fotbalových hráčů a fanoušku v Kataru. Po zvěstech, že Katar zavede lékařské screeningové testy na odhalení a zákaz homosexuálům vstupovat do země, LGBT aktivista Peter Tatchell řekl, že „FIFA nemá nyní jinou možnost, než mistrovství v Kataru zrušit“. Tyto testy však zatím Katar na mistrovství nepotvrdil.\n\nPřestože Katar neuznává stát Izrael, vedoucí delegace Kataru uvedl, že pokud se Izrael kvalifikuje, bude se moci turnaje zúčastnit.\n\nHassan Abdulla al Thawadi, výkonný ředitel mistrovství řekl, že muslimský stát by také mohl zakázat konzumaci alkoholu v průběhu akce. Pití alkoholu na veřejnosti není povoleno, jelikož právní systém Kataru je založen na právu šaría.\n\nKritizovány jsou také práva migrantských pracovníků. Mnoha pracovníkům je odepřeno jídlo a voda, jejich doklady jsou odebrány a nejsou placeny včas nebo vůbec, takže někteří z nich jsou ve skutečnosti otroky. The Guardian odhaduje, že do doby než bude mistrovství pořádáno, může zemřít až 4 000 pracovníků. V roce 2015 Mezinárodní odborová konfederace prohlásila, že více než 1 200 pracovníků zemřelo při práci na infrastruktuře a realitních projektech souvisejících s mistrovstvím. Čtyři novináři z BBC byli v roce 2015 zatčeni a drženi dva dny, poté, co se pokusili reportovat o stavu zaměstnanců v zemi.\n\nV reakci na diplomatickou krizi v Kataru v roce 2017 kvůli podpoře terorismu Katarskou vládou, prezident německé fotbalové asociace Reinhard Grindel uvedl, že „fotbalová sdružení na světě by měla dospět k závěru, že velké turnaje nelze konat v zemi, která aktivně podporuje terorismus“ a asociace bude mluvit s UEFA a německou vládou s cílem bojkotu turnaje v Kataru. Katar bývá obviňován z podpory Hamásu, tato sunnitsko islamistická organizace je vedena jako teroristická například Izraelem, USA a EU. Katar bývá také obviňován, že dává finanční a logistickou podporu teroristické sunnitské organizaci Islámský stát. Násilí v Afghánistánu a v Pákistánu bývá financováno bohatými dárci z Kataru.\n"}
{"id": "572346", "url": "https://cs.wikipedia.org/wiki?curid=572346", "title": "Tomáš Dub", "text": "Tomáš Dub\n\nTomáš Dub (* 12. prosince 1967 Praha) je český politik ODS, v letech 2010 až 2014 náměstek ministra zahraničních věcí ČR, v letech 2002 až 2010 poslanec Poslanecké sněmovny PČR, předtím v letech 1994 až 2002 starosta městské části Praha 7. V letech 2014 až 2018 zastával post velvyslance ČR v Japonsku.\n\nMaturoval na Gymnáziu Na Zatlance a v roce 1992 absolvoval obor zahraniční obchod na Fakultě mezinárodních vztahů VŠE v Praze a získal titul Ing.. V letech 1992 – 1994 pracoval na ministerstvu hospodářství, nejprve v Centru pro zahraniční pomoc v programu Phare, později se stal poradcem 1. náměstka ministra.\n\nJe ženatý, má dvě dcery Bereniku a Rebeku a syna Tadeáše.\n\nRoku 1993 vstoupil do ODS. V letech 1994 – 2002 vykonával funkci starosty Prahy 7. V komunálních volbách roku 1994 a komunálních volbách roku 1998 byl zvolen do zastupitelstva městské části Praha 7 za ODS. V komunálních volbách roku 2002 byl zvolen do zastupitelstva hlavního města Praha za ODS.\n\nVe volbách 2002 byl zvolen do dolní komory českého parlamentu (volební obvod Praha), kde se ve svém prvním funkčním období věnoval činnosti v Zahraničním výboru a předsedal Podvýboru pro prezentaci České republiky v zahraničí. Ve volbách 2006 svůj mandát obhájil a angažoval se ve Výboru pro obranu a zastával post místopředsedy Zahraničního výboru. Ve volbách 2010 opět kandidoval, ovšem přestože byl na 7. místě volební listiny, tak se kvůli preferenčním hlasům ostatních kandidátů do poslanecké sněmovny nedostal a byl až 4. náhradníkem.\n\nSvou poslaneckou kancelář měl ve stejném domě, v němž bydlí a který vlastní jeho matka. Přesto si nechal proplácet náhrady za pronájem kanceláře v plné výši, tedy 22 000 Kč. Dub argumentoval tím, že pokud by náhrada nebyla vyplácena jeho matce, dostal by ji někdo jiný. Podle novinářů z Mladé fronty, kteří oslovili několik realitních kanceláří, by nájemné mohlo být mnohem nižší.\n\nV roce 2010 se stal náměstkem ministra zahraničních věcí. Ve funkci působil do roku 2014. Od října 2014 byl velvyslancem České republiky v Japonsku. Post zastával do prosince 2018.\n\n"}
{"id": "572350", "url": "https://cs.wikipedia.org/wiki?curid=572350", "title": "Vojenská technika SSSR během druhé světové války", "text": "Vojenská technika SSSR během druhé světové války\n\nBěhem 2. světové války používal Sovětský svaz značné množství svých zbraní a bojové techniky, z nichž některé se staly legendami. Další bojovou techniku získal SSSR od svých spojenců. \n\n\nDodávky v rámci obchodu lend-lease z Velké Británie a Kanady\n\nDodávky v rámci obchodu lend-lease z USA\n\n\nDodávky v rámci obchodu lend-lease z Velké Británie\n\nDodávky v rámci obchodu lend-lease z USA\n\n\n"}
{"id": "572352", "url": "https://cs.wikipedia.org/wiki?curid=572352", "title": "Scott Niedermayer", "text": "Scott Niedermayer\n\nScott Niedermayer (* 31. srpna 1973, Edmonton, Alberta, Kanada) je bývalý legendární kanadský hokejový obránce a současný asistent trenéra v Anaheimu Ducks, který ukončil v roce 2010 hráčskou kariéru a je členem prestižního, takzvaného Triple Gold Clubu, do kterého patří hráč jemuž se podaří vyhrát zlatou medaili na Olympijských hrách, Mistrovství světa a k tomu vyhrát Stanley Cup. Navíc je od roku 2013 členem prestižní Hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nNiedermayer byl draftován v 1. kole vstupního draftu NHL v roce 1991, na celkově 3. místě týmem New Jersey Devils. V té době hrál za Kamloops Blazers ve Western Hockey League. Byl považován za nejslibnějšího ofenzivního obránce, kteří kdy byli draftováni z Canadian Hockey League. Výběr, který New Jersey Devils použili na Niedermayera získali 16. října 1989 od Toronta Maple Leafs výměnou za Toma Kurverse.\n\nPoté, co v sezóně 1991-92 odehrál pouhé 4 zápasy NHL, tak v sezóně následující, která byla stále brána jako nováčkovská (NHL 1992-93), zaznamenal Niedermayer 11 gólů a 40 kanadských bodů, za což byl jmenován do NHL All-Rookie týmu. Ve své druhé sezóně 1993-94 se zlepšil na 46 kanadských bodů a s New Jersey prožil dlouhou cestu v playoff, kde ale byli poraženi ve finále konference pozdějšími vítězi Stanley Cupu: New Yorkem Rangers v sedmi zápasech. V následující sezóně si to ovšem vynahradili, když ve finále Stanley Cupu porazili Detroit Red Wings. New Jersey Devils vyhráli první Stanley cup v historii klubu a Niedermayer v kariéře.\n\nNiedermayer poté zaznamenal 33 respektive 35 bodů v dalších dvou sezónách. V sezóně 1997-98 se střelecky probudil, když zaznamenal 14 gólů a 57 bodů. Toto bylo jeho nejproduktivnější období u New Jersey. V roce 2000 vyhrál Niedermayer s New Jersey svůj druhý Stanley Cup, když ve finále porazili Dallas Stars. Do finále se dostali i v roce 2001, ale tam byli poraženi v sedmi zápasech Coloradem Avalanche. V sezóně 2002-03 pomohl Niedermayer New Jersey ke třetímu Stanley cupu v průběhu osmi let. Ve finále porazili Mighty Ducks of Anaheim, ve kterém hrál jeho bratr Rob. S 18 kanadskými body v playoff si vytvořil osobní rekord a kanadské bodování playoff ligy vyhrál společně se spoluhráčem Jamiem Langenbrunnerem.\n\nSezóna 2003-04 byla Niedermayerovou druhou padesáti-bodovou sezónou kariéry. Vstřelil v ní 14 gólů a 40x asistoval. V době, kdy absentoval Scott Stevens, tak ho zastupoval ve funkci kapitána týmu. V té sezóně vyhrál Norrisovu trofej, která je udělována nejlepšímu obránci sezóny NHL a ukončil, tak tříleté kralování mezi obránci Nicklasu Lidströmovi.\n\nPoté co se Niedermayer stal po sezóně 2004-05 volným hráčem, tak podepsal smlouvu s týmem Mighty Ducks of Anaheim na 4 roky. Při podpisu dal přednost Anaheimu před rekordní nabídkou New Jersey, která by z něj udělala nejlépe placeného obránce NHL. On, ale toužil hrát se svým bratrem Robem, který hrál v Anaheimu na pozici středního útočníka. Scott Niedermayer byl před začátkem sezóny 2005-06 jmenován kapitánem týmu. V této funkci vystřídal Steva Rucchina, který odešel do New Yorku Rangers. Ve své první sezóně u Mighty Ducks zaznamenal 63 kanadských bodů, což byl jeho osobní rekord do té doby. V playoff prohráli s Anaheimem ve finále konference, kde je pokořili Edmonton Oilers.\n\nV následující sezóně 2006-07 hrál v obraně společně s dalším držitelem Norrisovy trofeje: Chrisem Prongerem. Tandem Niedermayer a Pronger pomohl nově přejmenovanému týmu Anaheimu Ducks k nejlepším výsledkům téměř ve všech kategoriích. Niedermayer si také vylepšil svůj osobní rekord na 15 gólů a 69 kanadských bodů. V playoff pomohl Anaheimu vyhrát první Stanley Cup, když ve finále porazili Ottawu Senators 4:1 na zápasy. Sám si připsal 11 kanadských bodů ve 21 zápasech a svou aktivitou a vůdčími schopnostmi si vysloužil trofej Conna Smythe, která je udělována nejlepšímu hráči playoff. Scott a Rob Niedermayerové se stali prvními bratry, kteří spolu vyhráli Stanley Cup od dob Duaneho a Brenta Sutterových, kteří vyhráli Stanley Cup s New Yorkem Islanders v letech 1982 a 1983.\n\nI když zrovna vyhrál svůj čtvrtý Stanley Cup a zaznamenal osobní rekord v kanadském bodování, tak přesto oznámil 19. června 2007, že vážně uvažuje o ukončení kariéry. 6. září 2007 oznámil na tiskové konferenci, že stále není rozhodnutý, ačkoliv bylo těsně před začátkem tréninkového kempu. Do tréninkového kempu nakonec nenastoupil, za což byl vedením Anaheimu sankcionován pokutou 500 000 dolary (asi 10 000 000 korun). Později se ukázalo, že pokuta byla udělena po dohodě mezi Niedermayerem a vedením kvůli možnému překročení platového stropu. Z důvodu nejistého pokračování Niedermayerovy kariéry byl jmenován novým kapitánem Chris Pronger. Tento stav zůstal i po Niedermayerově návratu k týmu. Nerozhodný zůstal až do 28. zápasu Anaheimu v sezóně 2007-08. 5. prosince 2007 oznámil, že chce po zbytek sezóny hrát za Anaheim. Po něm se vrátil k týmu také Teemu Selänne, který taktéž zvažoval ukončení kariéry. Ve zbývajících 48 zápasech si připsal 25 kanadských bodů. V playoff byli poraženi hned v úvodním kole Dallasem Stars.\n\nNiedermayer opět krátce přemýšlel o ukončení kariéry, ale 26. června 2008 zveřejnil svůj záměr dodržet, alespoň jeden ze dvou zbývajících roků, ve kterých byl smluvně vázán k hraní za Anaheim Ducks. 7. října 2008 byl opět jmenován kapitánem Anaheimu. V roce 2009 hrál už ve svém pátém utkání hvězd NHL.\n\nNiedermayer je jediným kanadským hokejistou v historii ledního hokeje, kterému se podařilo vyhrát šest hlavních šampionátů, které může vyhrát kanadský hokejista (Stanley Cup, Memorial Cup, zlato na MS juniorů, zlato na MS, zlato na olympijských hrách a titul na světovém poháru).\n\n22. června 2010 oficiálně ukončil hráčskou kariéru a v roce 2013 byl uveden do Hokejové síně slávy v Torontu.\n\nIhned po ukončení hráčské kariéry obdržel v Anaheimu funkci poradce generálního manažera Boba Murrayho a před sezónou se z Niedermayera stal asistent trenéra Bruce Boudreaua. Společně Anaheim dovedli do semifinále play-off 2014.\n\n\n\n"}
{"id": "572354", "url": "https://cs.wikipedia.org/wiki?curid=572354", "title": "Všeobecné volby v Belgii 2007", "text": "Všeobecné volby v Belgii 2007\n\nV roce 2007 se uskutečnily Belgické všeobecné volby, které se konaly 10. června 2007. Voliči šli k urnám, aby zvolili nové členy Sněmovny reprezentantů a Belgického senátu.\n\nOprávnění voliči byli belgičtí občané starší 18 let. Uzavírací klauzule byla stanovena ve výši 5% pro politické strany. \n\nVýsledkem voleb bylo, že liberální frakce (MR a VLD) se stala největší skupinou v parlamentu, za nímž následují křesťanští demokraté (CD & V, CDH) a N-VA s 40 místy. \n\n\n\n"}
{"id": "572359", "url": "https://cs.wikipedia.org/wiki?curid=572359", "title": "Petr Dvořák (hudebník)", "text": "Petr Dvořák (hudebník)\n\nPetr Dvořák (* 12. dubna 1950 Praha) je český hudebník, skladatel, hudební aranžér a producent. Společně s Pavlem Růžičkou tvoří pod uměleckou značkou Petr a Pavel Orm, respektive ORM.\n\n\n"}
{"id": "572360", "url": "https://cs.wikipedia.org/wiki?curid=572360", "title": "Pavel Růžička (hudebník)", "text": "Pavel Růžička (hudebník)\n\nPavel Růžička (* 14. ledna 1950 Praha) je český hudebník, skladatel, hudební aranžér a producent. Společně s Petrem Dvořákem tvoří pod uměleckou značkou Petr a Pavel Orm, respektive ORM.\n\n\n"}
{"id": "572362", "url": "https://cs.wikipedia.org/wiki?curid=572362", "title": "Nová levice", "text": "Nová levice\n\nNová levice (: \"New Left\") je myšlenkový směr a společensko-politické hnutí levicového zaměření, prosazující se od 60. a 70. let 20. století zejména v USA a západoevropských zemích. Od pádu komunistických režimů a rozpadu bipolární světové soustavy se prosazuje i v tzv. postkomunistických středo- a východoevropských zemích včetně České republiky.\n\nKořeny nové levice tkví v intelektuálním kvasu a společenské atmosféře 60. let. Nová levice zdůrazňovala nespravedlnost a špatnost kulturních, morálních a společenských norem konzervativní buržoazní společnosti, jež považovala za zpátečnické a přežilé. V zásadě tak usilovala o vymanění se ze zažitých společenských norem, schémat a klišé. V souvislosti s novou levicí se proto někdy hovoří o tzv. „kulturní revoluci“, na rozdíl od revoluce sociální, související s idejemi tzv. staré levice. Filozoficky se nová levice prolíná do značné míry s postmodernismem, je ovlivněna např. poststrukturalismem a kritickou teorií (Jean Paul Sartre, André Gorz), frankfurtskou školou, H. Marcusem či J. Habermasem a dalšími.\n\nV podstatě jde spíše o konglomerát vzájemně blízkých myšlenek, postojů a zásad, než o jednolitý, pevně daný a vymezený politicko-filozofický směr, jako např. socialismus, liberalismus či konzervatismus. Programem nové levice je prosazování myšlenek humanismu, pacifismu, multikulturalismu, genderové rovnosti, rasové rovnosti, silný důraz na ochranu životního prostředí, LGBTQ práv; k myšlenkám nové levice může být řazen rovněž boj proti globalizaci apod. Obdobně jako u tzv. staré levice, tj. levice socialistického či sociálnědemokratického střihu, tvoří i u nové levice ústřední myšlenku idea formální rovnosti a spravedlnosti, oproti tzv. sociální rovnosti či spravedlnosti, prosazované starou levicí, nabývá s ohledem na její programová témata rovnost a spravedlnost v pojetí nové levice nových forem a rozměrů.\n\nNovou levice lze rozdělit také na dva směry podle jejího vztahu k problému globalizace. První z těchto směrů přistupuje ke globalizaci pozitivně (v Česku patří k reprezentantům tohoto směřování Petr Uhl, ve světě například Henri-Bernard Lévy). Druhý postoj je naopak ke globalizaci kritický (Noam Chomsky).\n\nNovou myšlenkovou orientaci, jež postavila svobodně uvažující intelektuály nové levice proti tradiční levici je možné charakterizovat těmito body:\n\n\nV socialistickém Československu mělo mnohé z myšlenek nové levice tendence k prosazení se během procesu politického uvolnění koncem 60. let, tzv. pražského jara, kdy působilo Hnutí revoluční mládeže.\nInvaze vojsk Varšavské smlouvy do Československa v srpnu 1968 a následný nástup normalizace však učinily těmto snahám přítrž. Během normalizačních let zůstal intelektuální diskurz blízký tezím nové levice doménou povětšinou uzavřených disidentských kruhů. Fakticky se tak nová levice v Československu etablovala až po politickém převratu v roce 1989.\nK čelným českým představitelům myšlenek či postojů vycházejících z ideových kořenů nové levice patří např. politici Petr Uhl a Jan Tamáš, filozofové Václav Bělohradský a Martin Škabraha, sociologové Jan Keller, Jiřina Šiklová a řada dalších. Podle mínění skupiny okolo Václava Klause měl k některým myšlenkám nové levice blízko i bývalý československý a český prezident Václav Havel.\n\nNa české politické scéně prosazují v současnosti nejvíce z postojů nové levice zejména některé osobnosti a proudy v ČSSD (Jiří Dienstbier ml.) a zelené strany (Strana zelených a její levicová platforma , Klíčové hnutí, Hnutí Změna).\n\nMyšlenky nové levice bývají nejčastěji kritizovány z tzv. pravicově-konzervativních pozic. V kontrapozici vůči nové levici stojí zejména tzv. neokonzervatismus, pravicová politická doktrína, vzniklá v 80. letech 20. století v USA, prosazující společenský konzervatismus v kombinaci s ekonomickým liberalismem a mocenskou hegemonií USA a jejich spojenců.\n\nOdpůrci nové levice považují její ideologii za zhoubnou, myšlenky nové levice jsou podle nich neslučitelné s identitou západní civilizace a narušují její fungování. Nová levice podle nich prosazuje škodlivý morální relativismus až nihilismus, neslučitelný s anticko-křesťanskou sociálně-kulturní tradicí, v níž tkví kořeny západní civilizace. Teze nové levice jsou podle nich volnomyšlenkářské, zbavují prý jedince vědomí morálky a zodpovědnosti, ve svém důsledku jej údajně vedou k nezodpovědnému a škodlivému jednání. Velmi častým terčem kritiky bývá novou levicí prosazovaný multikulturalismus, jenž dle jeho odpůrců vede pouze k eskalaci společenských problémů. Obdobně se terčem kritiky stávají i další myšlenky a postoje spjaté s novou levicí, např. tzv. genderová rovnost, jež prý usiluje o násilné stírání přirozených rozdílů mezi pohlavími; snaha za zrovnoprávnění sexuálních menšin, jež údajně ohrožuje tradiční rodinu apod.\n\n\n\n"}
{"id": "572373", "url": "https://cs.wikipedia.org/wiki?curid=572373", "title": "Alonso Alvarez de Pineda", "text": "Alonso Alvarez de Pineda\n\nAlonso Alvarez de Pineda (1494 Cáceres – 1520 Pánuco, Mexiko) byl španělský mořeplavec a conquistador. V roce 1519 byl pověřen, aby hledal mezi Floridou a Yucatánem úžinu, vedoucí do Jižního moře.\n\nPineda zahájil průzkum u pobřeží Floridy od míst, kam před ním dospěl jeho krajan Juan Ponce de León. Vyplul na jih, poté sledoval severní pobřeží Mexického zálivu. Za několik dní proplul kolem ústí velké řeky, kterou nazval \"Rio del Espiritu Santo\" \"(Řeka Svatého ducha)\", která později získala jméno Mississippi. Dále pokračoval až do Pánuca v Mexiku, kde se setkal s vojsky Hernána Cortése.\n\nJeho cesta přinesla významný poznatek, že moře na sever od Kuby je uzavřeno velkým obloukem pevniny. Zanesl celé pobřeží na mapu a stanovil, že tudy žádný průliv na západ nevede. Tím dovršil výzkumné plavby Juana Diase de Grijalvy a Francisca Hernandeze de Córdoby. Zahynul u Pánuca v bojích s Indiány, kteří se přidali na Cortésovu stranu.\n\n\n"}
{"id": "572374", "url": "https://cs.wikipedia.org/wiki?curid=572374", "title": "Dorgon", "text": "Dorgon\n\nDorgon (mandžusky: ; čínsky znaky tradiční 多爾袞, zjednodušené 多尔衮, pinyin Duō'ěrgǔn; 17. listopadu 1612 – 31. prosince 1650) byl jeden z nejvlivnějších mandžuských princů počátků dynastie Čching. Položil základy mandžuské vlády v Číně.\n\nDorgon se narodil v dnešním Sin-pinu v provincii Liao-ning na severovýchodě Číny. Byl čtrnáctým synem Nurhačiho, mandžuského vůdce, který se roku 1616 prohlásil císařem dynastie Ťin. Roku 1643 po smrti císaře Chung Tchaj-ťiho, nevlastního bratra Dorgona, prosadil proti nejstaršímu synovi zemřelého císaře nástupnictví nedospělého Šun-č', devátého císařova syna a získal postavení regenta společně s Jirgalangem, kterého roku 1644 zbavil faktické moci. Vedl dobývání Číny Mandžuy od roku 1644.\n\nRoku 1650 náhle zemřel, posmrtně byl jmenován císařem. Roku 1651 jej však vláda prohlásila za zrádce a zbavila všech titulů, rehabilitován byl během panování císaře Kchang-si. Neměl syny, pouze jednu dceru.\n"}
{"id": "572376", "url": "https://cs.wikipedia.org/wiki?curid=572376", "title": "Karolina Tymińská", "text": "Karolina Tymińská\n\nKarolina Tymińská (* 4. října 1984, Świebodzin, Lubušské vojvodství) je polská atletka, jejíž specializací je víceboj.\n\nV roce 2005 na halovém mistrovství Evropy v Madridu skončila osmá. O dva roky později dokončila na halovém ME v Birminghamu pětiboj na sedmém místě s celkovým počtem 4 494 bodů. Na světovém šampionátu v Ósace 2007 se umístila na 15. místě.\n\nV roce 2008 na halovém MS ve Valencii obsadila výkonem 4 580 bodů šesté místo. Na vítězku Tiu Hellebautovou z Belgie ztratila 287 bodů. V témže roce reprezentovala na letních olympijských hrách v Pekingu, kde si vytvořila výkonem 6 428 bodů osobní rekord v sedmiboji a obsadila celkové osmé místo. Po diskvalifikaci Ukrajinky Ludmily Blonské se posunula o příčku výše.\n\nV roce 2009 na halovém ME v Turíně skončila v pětiboji pátá, přičemž na bronzovou medaili, kterou získala Antoinette Nana Djimouová z Francie ztratila 76 bodů. O rok později na halovém MS v katarském Dauhá se umístila na šesté pozici. Těsně pod stupni vítězů, na 4. místě skončila na halovém ME 2011 v Paříži.\n\nTřikrát skončila druhá na kladenském vícebojařském klání TNT - Fortuna Meetingu. V roce 2011 si zde navíc vylepšila osobní rekord v sedmiboji na 6 516 bodů.\n\n"}
{"id": "572377", "url": "https://cs.wikipedia.org/wiki?curid=572377", "title": "Štětina", "text": "Štětina\n\nŠtětina může být:\n\n\n\n\n"}
{"id": "572378", "url": "https://cs.wikipedia.org/wiki?curid=572378", "title": "Ve věci probuzení", "text": "Ve věci probuzení\n\nVe věci probuzení (2010) je šesté studiové album Oborohu. Obsahuje 11 písní a instrumentální skladbu \"Probuzení\", která je podobně jako u alba \"Nocí mořem\" (2006) zařazena na začátek alba. Většinu písní složil kapelník Stanislav Klecandr, na albu je ale také cover verze písně \"Kejklíři\" od Vladimíra Merty. Sleeve-note napsal Milan Tesař.\n\nAlbum je uvedeno citátem Blaise Pascala: „Srdce má důvody, o nichž rozum neví zhola nic.“\n\n\n"}
{"id": "572379", "url": "https://cs.wikipedia.org/wiki?curid=572379", "title": "Neomycin", "text": "Neomycin\n\nNeomycin je aminoglykosidové antibiotikum používané povrchovou aplikací například ve formě krémů, mastí nebo očních kapek.\n\nNeomycin se používá převážně ve formě topických (povrchových) přípravků, jako je např. Neosporin. Lze ho podávat i orálně, obvykle v kombinaci s jinými antibiotiky. Neomycin se z trávicího traktu nevstřebává a používá se jako prevence proti jaterní encefalopatii a hypercholesterolémii. Ničením bakterií v trávicí soustavě snižuje hladinu amoniaku a zabraňuje vzniku jaterní encefalopatie, zvláště před chirurgickými zákroky na zažívacím systému. Používá se i při přemnožení bakterií v tenkém střevě. Nepodává se nitrožilně, je extrémně nefrotoxický (způsobuje poškození ledvin), zvláště v porovnání s jinými aminoglykosidy. Jedinou výjimkou je, když je neomycin ve velmi malých dávkách přidán jako konzervant do některých vakcín – typicky 0,025 mg v jedné dávce.\n\nRezistence proti neomycinu je propůjčována jedním nebo dvěma geny aminoglykosidové fosfotransferázy. Gen \"neo\" je běžně obsažen v DNA plazmidů používaných molekulárními biology k přípravě stabilních kultur buněk savců expresí klonovaných bílkovin v kultuře. Mnoho komerčně dostupných plazmidů pro expresi bílkovin obsahuje \"neo\" jako selektovatelný marker. Je-li kultura ošetřena neomycinem nebo jiným podobným antibiotikem, netransfektované buňky nakonec vymřou. Pro prokaryota lze použít neomycin nebo kanamycin, pro eukaryota je však obecně potřeba genecitin (G418).\n\nPodobně jako jiné aminoglykosidy má neomycin výtečnou účinnost proti gramnegativním bakteriím a částečnou proti grampozitivním bakteriím. Je pro člověka relativně toxický a mnoho lidí na něj má alergii. Lékaři často doporučují používat antibiotické masti bez neomycinu, například Polysporin.\n\nNeomycin byl objeven v roce 1949 mikrobiologem Selmanem Waksmanem a jeho studentem Hubertem Lechevalierem na Rutgers University. Je přirozeně produkován bakterií \"Streptomyces fradiae\".\n"}
{"id": "572383", "url": "https://cs.wikipedia.org/wiki?curid=572383", "title": "Trhy", "text": "Trhy\n\nTrhy jsou ekonomicko-společenské akce pořádané na tržištích. Nosným prvek trhů je specializovaný maloobchod provozovaný skupinově, tj. trhovci ve svých stáncích nabízejí k prodeji různé spíše drobné zboží. Jedná se zejména o oblečení, obuv a potraviny (hlavně čerstvé - ovoce, zelenina a maso), v minulosti byly běžné také trhy s dobytkem.\n\nTrhy se obvykle organizují v pravidelných intervalech – menší se mohou konat i každý týden, větší trhy jsou často výroční a vztahují se k nějaké významné události (vánoční trhy, velikonoční trhy, jarmarky apod.).\n\nNa popularitě získávají historické trhy, na kterých trhovci, často v dobových kostýmech, nabízejí tradiční pokrmy a řemeslné výrobky, často vlastní výroby.\n\nSoučástí trhů bývaly a bývají doprovodné kulturní akce, jako například vystoupení zpěváků, hudebníků, tanečníků, divadelní představení a podobně.\n\n"}
{"id": "572384", "url": "https://cs.wikipedia.org/wiki?curid=572384", "title": "Lena Meyer-Landrut", "text": "Lena Meyer-Landrut\n\nLena Johanna Therese Meyer-Landrut (* 23. května 1991, Hannover, Německo), známější jako Lena, je německá zpěvačka, známá především díky vítězství na Eurovision Song Contest 2010 v Oslu s písní \"\"Satellite\"\". O rok později znovu reprezentovala Německo na Eurovizi v Düsseldorfu, kde s písní \"\"Taken By A Stranger\"\" obsadila 10. místo.\n\nJejí první tři singly obsadily místa v nejlepší pětici německé hitparády, píseň \"\"Satellite\"\" se s dvojnásobnou platinovou deskou stala digitálně nejprodávanějším singlem v Německu.Dodnes Lena vydala čtyři alba, \"My Cassette Player\", \"Good News,\" \"Stardust a Crystal Sky\". Debutového alba, oceněného pěti zlatými deskami, se jen v Německu prodalo 500 000 kopií.Na MTV Europe Music Awards 2011 byla vyhlášena německým a evropským počinem roku.\n\nJe slavná taky tím, že je porotcem v soutěži The Voice Kids a je tam nejdéle ze všech porotců.\n\nLena Meyer-Landrut se narodila v Hannoveru. Je vnučkou Andrease Meyer-Landruta, estonského Němce, diplomata v Sovětském svazu. a Hanny Karatsony von Hodos, maďarské šlechtičny.\nOd pěti let docházela na hodiny tance včetně baletu, později se začala zajímat o hip-hop a jazz dance. V mládí hrála řadu malých rolí v německých televizních seriálech. V červnu 2010 složila na všeobecné škole IGS Roderbruch v Hanoveru maturitní zkoušku. V interview přiznala, že původně plánovala studium herectví a nepovažuje za samozřejmé, že bude profesionální hudebnicí po zbytek života. Mezi její vzory patří Adele, Kate Nash, Vanessa Carlton, Clueso či Wir sind Helden.\n\nPočátkem roku 2010 se Lena přihlásila do talentové show vysílatelů ARD a ProSieben \"Unser Star für Oslo\", která měla za úkol vybrat reprezentanta Německa na Eurovizi 2010 v Oslu. Lena byla s devatenácti dalšími vybrána z 4,500 uchazečů.\n\"Ráda se zkouším. Zajímá mě, jak mě vnímá okolí a chtěla jsem slyšet názory odborníků. Sama se posoudit nedovedu.\"(Lena o pohnutkách přihlášení se)\nPo prvním vystoupení s písní \"\"My Same\"\" od Adele Lena sklidila chválu od porotců soutěže a stala se okamžitě favoritem. Singl se díky ní následující týden dostal na 61. místo německé hitparády. Podobně se to povedlo všem cover-verzím, jejichž interpretace Lenu dovedly až do finálového kola. Zde Lena 12. března představila tři písně, které byly sepsány speciálně pro Lenu a její soupeřku Jennifer Braun, \"\"Bee\"\", \"\"Love Me\"\" a \"\"Satellite\"\", z nichž televizní diváci vybrali pro účast v soutěži \"\"Satellite\"\" v podání Leny. Videoklip k písni byl natočen několik hodin po finále a o čtyři dny později byl představen v německé televizi.\nJediný den po vítězství v soutěži se všechny tři soutěžní písně dostaly na nejvyšší tři příčky německých iTunes – to se dosud žádnému jinému interpretovi nepodařilo. Během prvního týdne se singlu \"\"Satellite\"\" prodalo 100 000 kopií, díky čemuž se stal digitálně nejrychleji se prodávající nahrávkou v Německu.\nSoučasně se její singly dostaly na první, třetí a čtvrté místo německého žebříčku písní, což se od jeho vzniku také nestalo. Po týdnu vítězná píseň obdržela zlatou desku, po měsíci platinovou. Na nejvyšší příčce zůstala šest týdnů.\nBěhem soutěže Lena stále docházela do školy. Po skončení zkouškového období bylo 7. května 2010 vydáno debutové album \"My Cassette Player\". Lena sama se podílela na textech pěti z osmi dosud neslyšených písní. Kromě nich debut obsahoval tři soutěžní písně a dvě předělávky. V hitparádě alb se objevil okamžitě na nejvyšší příčce. Tu dobyl také v Rakousku, ve Švýcarsku se dostal na třetí místo.\n\nPřed Eurovizí se Lena stala favoritkou bookmakerů, novinářů i fanoušků. Google ji zmínil coby nejvyhledávanější interpretku ročníku. Ve finále 29. května Lena vystoupila jako dvaadvacátá v pořadí. Při hlasování Německo obdrželo 246 bodů včetně devíti nejvyšších dvanáctibodových ohodnocení z Dánska, Estonska, Finska, Lotyšska, Norska, Slovenska, Španělska, Švédska a Švýcarska. Německo vyhrálo poprvé od roku 1982, zcela poprvé coby sjednocená země. Reprezentanty Turecka na druhém místě Lena porazila s náskokem 76 bodů. Její vítězství v Německu sledovalo 15 milionů diváků. Následující den Lenu po návratu domů přivítalo 40 000 obyvatel Hannoveru. V červnu se vítězná píseň opět dostala na první místo německé hitparády a nejvyšší příčku obsadila také v Norsku, Finsku, Dánsku, Švédsku, Švýcarsku a v žebříčku evropských singlů (jako vůbec první píseň z Eurovize).\n\nV červnu se Lena podílela na německém dabingu animovaného filmu \"Sammyho dobrodružství\". Tentýž měsíc německý veřejnoprávní vysílatel ARD oznámil, že Lena bude znovu soutěžit na Eurovizi, která se po vítězství Německa měla konat na domácí půdě. V lednu 2011 bylo uspořádáno televizní kolo \"Unser song für Deutschland\". Všech dvanáct soutěžních písní pocházelo z druhého alba Leny \"Good News\", které bylo vydáno 8. února. Týden poté obdrželo zlatou desku.\n\n18. února diváci ve finále vybrali pro Lenu píseň \"\"Taken By A Stranger\"\".\n\nV dubnu se zpěvačka vydala na své první turné po německých městech. Vystupovala v největších koncertních síních v Berlíně, Hannoveru, Frankfurtu, Dortmundu, Lipsku, Mnichově, Stuttgartu a Kolíně.\n\n14. května Lena vystoupila ve velkém finále Eurovize 2011 v Düsseldorfu. Nejprve se objevila v úvodním vystoupení s moderátorem Stefanem Raabem. Poté se přidala k soutěžícím a jako šestnáctá v pořadí představila svoji soutěžní píseň. V závěru hlasování Lena obsadila desáté místo se ziskem 107 bodů.\n\nV květnu Lena vystoupila jako nesoutěžní příspěvek v druhém semifinále Eurovize 2012 v Baku. Zde se k ní připojili ostatní vítězové posledních pěti ročníků, Marija Šerifović, Dima Bilan, Alexander Rybak a duo Ell & Nikki. Společně zazpívali píseň \"\"Waterloo\"\" od skupiny ABBA.\n\nPočátkem srpna Lena oznámila vydání pilotního singlu nového alba \"Stardust\". Píseň byla vydána 21. září a obdržela zlatou desku za prodej 150 000 kopií. 12. října se pak do obchodů dostalo samotné album, které debutovalo na druhém místě německé hitparády. Na přelomu července a srpna se Lena vydala na turné \"Lenas Wohnzimmer\". Vystoupila v Mnichově, Hamburku, Kolíně a Berlíně. Od října bylo navíc možno slyšet její hlas v úvodní znělce německé verze pořadu \"Sezame, otevři se!\". V listopadu se podílela na kompilačním dětském albu \"Giraffenaffen\" s předělávkou písně \"\"Sjörövar Fabbe\"\" z filmové verze Pippi dlouhé punčochy.\n\nPrvního března byl v premiéře uveden videoklip k druhému singlu z alba \"Stardust\", \"\"Neon (Lonely People\"\". Zpěvačka ho natočila v Rathenau-Hallen v režii Bodeho Brodmüllera. Singl byl vydán o dva týdny později. Za videoklip \"\"Stardust'\" Lena 21. března při předávání Echo Awards obdržela ocenění.\nV dubnu uspořádala koncertní šňůru \"No ONe Can Catch Us Tour\" po německých klubech, současně se stala porotkyní v talentové soutěži \"The Voice Kids\".Třetí singl s názvem \"\"Mr. Arrow Key\"\" byl vydán v polovině května.\n\nNa Eurovizi 2013 byla Lena předsedkyní německé poroty a ve velkém finále vyhlašovala výsledky německého hlasování.\n\nV roce 2015 Lena nazpívala singl s názvem Wild and free, načež byl použit do filmu Fakjú pane učiteli 2.\n\n\n\n\n\n\n"}
{"id": "572385", "url": "https://cs.wikipedia.org/wiki?curid=572385", "title": "Mac Wilkins", "text": "Mac Wilkins\n\nMac Wilkins (* 11. listopadu 1950, Eugene, Oregon) je bývalý americký atlet, diskař. V roce 1976 získal zlatou medaili na Olympijských hrách v Montrealu, a v roce 1984 stříbrnou medaili na Olympijských hrách v Los Angeles. Na Olympijských hrách v Soulu v roce 1988 skončil pátý.\n\nWilkins na závodech v San José 1. května 1976 dokázal během jednoho závodu třikrát zlepšit světový rekord v hodu diskem výkony 69,80 m, 70,24 m a 70,86 m a jako první překonal hranici 70 metrů.\n\n\n"}
{"id": "572393", "url": "https://cs.wikipedia.org/wiki?curid=572393", "title": "Ravšan Irmatov", "text": "Ravšan Irmatov\n\nRavšan Irmatov ( , * 9. srpen 1977, Taškent) je uzbecký fotbalový rozhodčí.\n\nRozhodčím FIFA je od roku 2003. V letech 2008 a 2009 byl Asijskou fotbalovou federací vyhlášen nejlepším fotbalovým rozhodčím v Asii.\n\nŘídil finále klubového MS 2008 a zahajovací zápas MS 2010 mezi JAR a Mexikem.\n\n\n"}
{"id": "572395", "url": "https://cs.wikipedia.org/wiki?curid=572395", "title": "Patrick Kane", "text": "Patrick Kane\n\nPatrick Timothy Kane Jr. (* 19. listopadu 1988, Buffalo, New York, USA) je americký hokejový útočník hrající v týmu Chicago Blackhawks v severoamerické lize (NHL). V letech 2010, 2013 a 2015 vyhrál s Chicagem Stanley Cup. V sezoně 2015-16 byl nejproduktivnějším hráčem NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nKane chodil na školu St. Martins of Tours School, kde hrál za Cazenovia Chiefs v jeho rodném Buffalu v americkém státě New York. Hrál také za West Seneca Wings, Buffalo Regals a Depew Saints.\n\nVe věku 14 let začínal hrát juniorský hokej za USA Bobcats, kde vstřelil nejvíce gólů a byl vyhlášen nejužitečnějším hráčem. Poté se Kane přestěhoval do Michiganu, kde bydlel u bývalého hráče NHL Pata Verbeeka, který ho přesvědčil, aby hrál v týmu Honeybaked AAA Hockey club v Detroitu. Tým hrál v lize Midwest Elite Hockey League a Kane zde hrál 3 roky.\n\nV roce 2004 byl vybrán v 5. kole draftu OHL Londonem Knights. Ale v OHL nechtěl hrát až do sezóny 2006-07. Místo toho hrál v americkém rozvojovém programu osmnáctiletých, kde vedl bodování se 102 body. Během sezóny 2005-06 hrál v útoku se Sergejem Kosticynem a Samem Gagnerem.\n\nKane, který poté nastupoval v OHL za London Knights, se s tímto týmem dostal do finále OHL, kde prohráli s Plymouthem Whalers. Kane si připsal 10 gólů a 21 asistencí (31 bodů) v 16 zápasech. Za tuto sezónu získal Emms Family Award pro nováčka roku v OHL. Také byl s vítězem Johnem Tavaresem finalistou v nominaci na nejužitečnějšího hráče OHL.\n\nPřed vstupním draftem NHL 2007 byl Kane podle centrálního úřadu skautingu NHL zařazen jako 2. největší naděje mezi severoamerickými hokejisty. Chicago Blackhawks si ho vybrali už na prvním místě ve zmíněném draftu.\n\n25. července 2007 oznámil generální manažer Blackhawks - Dale Tallon, že s Patrickem Kanem podepsali nováčkovský kontrakt na 3 roky. Kane v NHL debutoval 4. října 2007 proti Minnesotě Wild. Svůj první gól (v nájezdech) a asistenci si připsal o dva dny později proti brankáři týmu Detroit Red Wings - Dominiku Haškovi a první gól v normální hrací době vstřelil José Théodorovi z Colorada Avalanche 19. října 2007. S bleskovým vzestupem v jeho nováčkovské sezóně si vysloužil ocenění nováčka měsíce NHL za měsíc říjen, když si v prvních 12 zápasech připsal 16 kanadských bodů za 5 gólů a 11 asistencí. 15. prosince 2007 hráli Blackhawks zápas v Kaneově rodném městě - Buffalu proti místním Sabres. Bylo to poprvé co hrál Kane v Buffalu jako profesionální hokejista. Diváci Kana přivítali velkými ovacemi a před zápasem se k této příležitosti konala ceremonie. Blackhawks tento zápas prohráli 1:3 a Kane dal jedinou branku poražených.\n\nKane svou první sezónu v NHL vyhrál bodování nováčků soutěže a obdržel za to Calder Memorial Trophy pro nejlepšího nováčka NHL. Porazil tak další dva nominované, spoluhráče - útočníka Jonathana Toewse a útočníka Washingtonu Capitals Nicklase Bäckströma.\n\nV následující sezóně 2008/2009 pomohli Kane a Toews dovést omlazený tým Blackhawks do playoff. V základní části si připsal 70 kanadských bodů a v playoff vstřelil 11. května 2009 při vítězství 7:5 nad Vancouverem Canucks svůj první hattrick v NHL. Tímto vítězným zápasem Blackhawks postoupili do finále západní konference, což se jim podařilo poprvé od roku 1995. Ve finále západní konference prohráli s Detroitem Red Wings. V playoff si v 16 zápasech připsal 14 kanadských bodů.\n\nV květnu 2009 napsal americký tisk, že bude Kane tváří nového dílu série počítačových her NHL od EA Sports s názvem NHL 10.\n\nV poslední sezóně své nováčkovské smlouvy podepsal 3. prosince 2009 další pětiletý kontrakt na celkově 31 500 000 dolarů (asi 630 000 000 kč). Vedení oznámilo prodloužení smlouvy společně s prodloužením smluv Jonathana Toewse a Duncana Keitha.\n\nV sezoně 2009/10 byl nejproduktivnějším hráčem Blackhawks 88 body (30+58) v 82 zápasech a zároveň byl nejlepším střelcem klubu. V produktivitě v NHL obsadil 9. místo. Byl zařazen do 1. All-Star týmu NHL. V playoff přidal 28 bodů (10+18) v 22 zápasech. 9. června 2010 dal Kane rozhodující gól v prodloužení šestého finále playoff proti Philadelphii Flyers, kterým rozhodl o vítězství Chicaga Blackhawks ve Stanley Cupu, čímž ukončil 49 let trvající půst tohoto týmu bez Stanley Cupu.\n\nV sezoně 2011/12 jako jediný hráč Blackhawks (a jako jeden z 15 v NHL) měl průměr bod na zápas, když nasbíral 73 bodů (27+46) ve stejném počtu utkání. V lednu si zahrál na NHL All-Star Game.\n\nV sezóně 2012/13 se stal nejproduktivnějším hráčem týmu s 55 body (23+32) v 47 zápasech a společně s Jonathanem Toewsem byl nejlepším střelcem. Tým v této sezóně získal Presidents' Trophy pro nejlepší tým základní části a nakonec zvítězili i v play-off a získali tak druhý Stanley Cup v posledních pěti letech. Kane k tomu přispěl svojí produktivitou (nejproduktivnější hráč Blackhawks s 19 body (9+10) v 23 zápasech a byl vyhlášen nejužitečnějším hráčem play-off (Conn Smythe Trophy).\n\nVýborně mu vyšla především první polovina sezony 2013/14, kdy byl vyhlášen za listopad i prosinec 1. hvězdou měsíce v NHL. Na konci roku 2013 se s 53 body v 43 zápasech držel na 2. místě produktivity NHL za Crosbym. 19. března 2014 se zranil po srážce s Brendenem Morrowem a vynechal zbytek základní části. Sezonu tak skončil s bilancí 69 bodů (29+40) v 69 zápasech. Zápas proti Winnipegu 26. ledna 2014 byl jeho 500. v NHL. Do play-off se však opět vrátil do sestavy a při cestě Blackhawks do finále konference nasbíral 20 bodů (8+12) v 19 zápasech. Byl tak nejproduktivnějším hráčem Blackhawks a 5. nejproduktivnějším hráčem playoff NHL. Dne 9. července 2014 podepsal společně s Toewsem novou 8letou smlouvu, tedy o maximální délce podle nových pravidel NHL, s ročním cap hitem 10,5 milionu dolarů za sezonu.\n\nV sezoně 2014-15 sbíral v průměru více než bod na zápas a s 64 body (27+37) v 61 zápasech skončil v klubu na 2. místě. Kvůli zranění musel vynechat posledních 22 zápasů základní části. V zápase proti Ottawě 26. října 2014 dovršil 500 bodů v NHL a 20. ledna 2015 proti Arizoně vstřelil svůj 200. gól v NHL. V lednu si zahrál ve své 4. NHL All-Star Game. Pro playoff se ovšem dal do pořádku a 23 body (11+12) v 23 zápasech výrazně přispěl ke zisku 3. Stanley Cupu v 6 letech. Dělil se o místo nejproduktivnějšího hráče playoff a byl nejlepším střelcem Blackhawks v playoff. V 6. zápase finále, který byl rozhodující a Blackhawks ho vyhráli 2:0, nasbíral 2 body (1+1).\n\nSezona 2015-16 je zatím jeho nejlepší sezona v kariéře. Vylepšil si všechna svá ofenzivní maxima, a se 106 body (46+60) se stal nejproduktivnějším hráčem NHL. Po sezoně tak dostal cenu Arta Rosse pro nejproduktivnějšího hráče NHL, povedlo se mu to jako prvnímu Američanovi v historii. Byl 2. nejlepším střelcem NHL a 3. byl v počtu asistencí. Stal se prvním hráčem Blackhawks od sezony 1993-94, který překonal 100bodovou hranici (Roenick, 107 bodů). Za listopad byl vyhlášen 1. hvězdou měsíce NHL, když dokázal bodovat ve všech 13 listopadových utkáních (8+15) a také dokázal skórovat v 7 utkáních v řadě. Zaznamenal 26 zápasů v řadě s bodem (od 17. října do 13. prosince) a vytvořil tak nový klubový rekord v počtu utkání v řadě s bodem a rovněž rekord v této kategorii pro hráče narozené v USA (překonal Olczyka a Kessela s 18 zápasy s bodem v řadě). V Los Angeles odehrál 28. listopadu 2015 600. zápas v NHL a krátce na to zaznamenal i 600 bodů v NHL - 8. prosince proti Nashvillu. Byl zvolen kapitánem výběru Centrální divize pro NHL All-Star Game, které se zúčastnil po 5. v kariéře. Na galavečeru NHL po sezoně pak ještě obdržel Hart Memorial Trophy a Ted Lindsay Award (volena hráči) pro nejužitečnějšího hráče ligy a byl zařazen do 1. All-Star týmu NHL. V playoff si připsal v 7 utkáních 7 bodů (1+6) a společně s Panarinem byl nejproduktivnějším hráčem Blackhawks, ale Blackhawks se přes první kolo proti St. Louis nedostali.\n\nI v sezoně 2016-17 vedl Blackhawks v ofenzivních statistikách, když v 82 utkáních nasbíral 89 bodů (34+55) a dělil se o 2. místo v produktivitě NHL společně s Crosbym. Jako 6. hráč klubové historie Blackhawks nasbíral 29. prosince 2016 v Nashvillu 700 bodů v NHL a krátce na to 6. ledna 2017 proti Carolině odehrál svůj 700. zápas v NHL. V lednu si pošesté zahrál NHL All-Star Game. Za své výkony byl podruhé v řadě vybrán do 1. All-Star týmu NHL. V 1. kole playoff si připsal 2 body (1+1) ve 4 utkáních.\n\nV sezoně 2017-18 měl poprvé od sezony 2011-12 průměr méně než bod na zápas, když nasbíral 76 bodů (27+49) v 82 utkáních. Pokles formy postihl celý tým Blackhawks, takže po 10 letech nepostoupili do playoff. Jako 5. hráč historie Blackhawks zaznamenal 300 gólů v NHL (23. prosince 2017 v New Jersey) a 800 bodů v NHL (20. 1. 2018 proti NY Islanders) a dále si připsal 500. asistenci v NHL 17. února 2018 proti Washingtonu a 19. února pak proti Los Angeles nastoupil ke svému 800. zápasu v NHL. Počtvrté v řadě a celkem posedmé se zúčastnil NHL All-Star Game.\n\nKane reprezentuje na mezinárodních akcích Spojené státy americké. Poprvé hrál za americkou reprezentaci v roce 2006 na mistrovství světa v ledním hokeji do 18 let na němž byl nejlepší v kanadském bodování s 12 body (5 branek + 7 asistencí). Připisoval si průměrně 2 body na zápas a i díky tomu získal tým USA zlaté medaile a Kane byl zvolen do all-star týmu.\n\nV dalším roce hrál v americkém týmu do 20 let na juniorském šampionátu 2007. Byl jedním z pouhých tří hráčů v sestavě, kteří nastupovali v hlavních juniorských ligách. Připsal si 5 gólů a 4 asistence v 7 zápasech a na turnaji tak skončil na druhém místě v bodování s 9 body a opět byl jmenován do All-star týmu turnaje. Na turnaji s reprezentací získal bronzovou medaili.\n\nV seniorské reprezentaci USA nastoupil na mistrovství světa 2008, kde skončili pátí a Kane si připsal 10 bodů za 3 branky a 7 asistencí.\n\nKane byl nominován do americké reprezentace pro olympijské hry 2010 ve Vancouveru, kde s týmem získali stříbrné medaile. Během turnaje vstřelil 3 branky a přidal 2 asistence, čímž si připsal 5 bodů v 6 zápasech.\n\nUSA reprezentoval i na ZOH 2014 v Soči, kde s týmem skončil na 4. místě.\n\nV roce 2016 reprezentoval USA na Světovém poháru, ale nepostoupil s týmem ze skupiny.\n\nV roce 2018 se po 10 letech objevil znovu na MS a jako kapitán dovedl USA k bronzovým medailím. Kaneovi se turnaj velmi vydařil, když nasbíral 20 bodů (8+12) v 10 utkáních a byl nejproduktivnějším hráčem turnaje. Byl vyhlášen nejužitečnějším hráčem mistrovství a rovněž zařazen do All-Star týmu.\n\nPatrick Kane je synem Patricka a Donny Kaneových. Má tři sestry, které se jmenují Erica, Jessica a Jacqueline. Mimo sezónu žije v Hamburku ve státě New York, kde v březnu 2012 koupil dům.\n\n\n\n"}
{"id": "572396", "url": "https://cs.wikipedia.org/wiki?curid=572396", "title": "Ellis Park Stadium", "text": "Ellis Park Stadium\n\nEllis Park Stadium (dříve znám jako Coca-Cola Park) je sportovní stadion ve čtvrti Doornfontein v Johannesburgu. Jeho kapacita dosahuje až 59 600 míst. Stadion byl zbudován v roce 1928. Na stadionu hraje své domácí zápasy tým Springboks.\n\n"}
{"id": "572397", "url": "https://cs.wikipedia.org/wiki?curid=572397", "title": "Kingisepp", "text": "Kingisepp\n\nKingisepp (rusky \"Кингисепп\", finsky \"Jaama\") je město ležící v Kingiseppském rajónu v Leningradské oblasti v Rusku. Leží na řece Luze, 137 km západně od Petrohradu a 20 km východně od Narvy. K roku 2002 mělo zhruba 50 tisíc obyvatel.\n\nMěsto bylo založeno roku 1384 jako pevnost s názvem Jam (). Tento název měla až do roku 1703, kdy se město přejmenovalo na Jamburg (). Roku 1782 slavný italský architekt Antonio Rinaldi postavil ve městě katedrálu sv. Kateřiny. Město bylo znovu přejmenováno roku 1922 na Kingisepp, podle vůdce estonských komunistů Victoru Kingiseppovi.\n\n"}
{"id": "572405", "url": "https://cs.wikipedia.org/wiki?curid=572405", "title": "Robert II. Skotský", "text": "Robert II. Skotský\n\nRobert II. (2. března 1316 – 19. dubna 1390) byl prvním králem Skotska pocházejícím z rodu Stuartovců. Jeho otec Walter Stewart byl nejvyšším správcem Skotska a jeho matka Marjorie Bruce dcerou skotského krále Roberta I.\n\nRobert se narodil roku 1316 jako jediné dítě Waltera Stewarta a Marjorie Bruceové, která ho předčasně porodila po pádu z koně a několik hodin poté zemřela. Roku 1315 parlament vydal svěřenecký výnos, kterým zbavil Marjorii nástupnického práva ve prospěch jejího strýce Eduarda. Ten zemřel roku 1318 a narychlo svolané jednání parlamentu vydalo nový výnos, kterým určilo Roberta následníkem, pokud král zemře bez potomků. Narození Robertova syna Davida roku 1324 oslabilo pozici Roberta jako možného nástupce krále, ale jednání parlamentu v červenci 1326 obnovilo jeho pozici v linii možných následníků. Robert také, jako možný nástupce panovníka, obdržel panství v Argyllu, Roxburgshire a Lothianu.\n\nRobertův otec Walter zemřel roku 1327 a on sám byl svěřen do péče svého strýce Jakuba Stewarta. David II. se stal ve věku pěti let králem po smrti svého otce roku 1329. Anglický král Eduard III. podporoval nárok Eduarda Balliola na skotský trůn. Ten vedl vojsko, které roku 1332 a rok následující vpadlo do Skotska a Skoty porazilo. Robert i David našli útočiště na jedné z mála pevností, které zůstaly ve skotských rukách, na Dumbartonském hradu. V dubnu 1334 byl David odeslán z bezpečnostních důvodů do Francie. Robert byl, spolu s Johnem Randolphem, jmenován správcem Skotska.\n\nSkotové začali získávat iniciativu na konci roku 1334, kdy se Andrewu Murrayovi podařilo dobýt Dungardský hrad. Murray byl jmenován správcem Dunfermline, v zimě 1335 – 3 obléhal Cuparský hrad a roku 1338 zemřel na svém panství, zatímco Robert Stewart si udržel funkci správce Skotska. Murrayovo tažení zničilo plány Eduarda III. na ovládnutí jižního Skotska, což bylo potvrzeno neúspěchem obléhání Dunbarského hradu. Na počátku června 1341 se situace v zemi jevila dostatečně bezpečná pro Davidův návrat do země. V říjnu 1346 Robert doprovázel Davida do bitvy u Neville's Cross, kde padlo mnoho skotských šlechticů, včetně Randolpha, David sám byl zraněn a zajat, ale Robertovi se podařilo z bitvy uniknout.\n\nV situaci, kdy byl Randolph mrtev a David zajat v Anglii, stal se Robert znovu správcem země. Roku 1347 podnikl krok k legalizaci svých potomků s Alžbětou Mureovou, když požádal papeže Klementa VI. o svolení ke sňatku s ní, které v listopadu téhož roku obdržel. David, podmínečně propuštěný ze zajetí předložil na jednání stavů požadavek anglického krále na to, že ho propustí, pokud bude anglický princ Jan z Gentu jmenován jeho následníkem. Sněm tento požadavek odmítl a David se musel vrátit do Anglie.\n\nPo Eduardově vítězství nad Francií, kterou chtělo Skotsko využít jako spojence, byli Skotové nuceni pokračovat v jednání o podmínkách\nDavidova propuštění. Výkupné bylo stanoveno ve výši 100 000 marek, které měl být zaplaceny v deseti ročních splátkách. Zaplaceny byly pouze první dvě splátky a neschopnost splácet další částky využíval Eduard III. k tlaku na Davida, aby jmenoval svým nástupcem příslušníka rodu Plantagenetů. Skotové ale tento požadavek odmítali. David II. zemřel náhle 21. února 1371.\n\nRobert byl korunován krátce po Davidově smrti v březnu 1371. Panství vlastněná rodem Stewartů na západě země a v Athollu se rozrůstala a Robertovi synové ovládali některá ze skotských hrabství. Na rozdíl od Davida, který soustředil veškerou moc do svých rukou, Robert rozdělil vliv na své syny. Prostřednictvím svých synů nebo sňatky svých dcer ovládal osm z patnácti hrabství. Roku 1373 pojistil pozici rodu Stewartů tím, že nechal parlamentem schválit výnos, který uznával nástupnické právo na skotském trůnu pro všechny jeho syny.\n\nV 70. letech se mu podařilo stabilizovat finanční situaci země díky podpoře obchodu s vlnou. Ve Skotsku se ale dochovaly enklávy, které ovládala Anglie, a někteří skotští šlechtici byli zavázáni slibem věrnosti anglickému králi. Například hrady v Berwicku, Jedburgu a Roxburgu byly obsazeny anglickým vojskem. Roku 1373 byly zahájeny útoky na území ovládané Anglií, které kulminovaly v letech 1375 - 7. Angličané odpověděli tažením vedeným Janem z Gentu, který dorazil až k Edinburghu.\n\nJan, hrabě z Carricku, se stal nejvlivnějším šlechticem na jihu země podobně jako hrabě z Buchanu na severu země. Alexandrovy metody vykonávání královské moci se setkaly s velkou kritikou šlechty a církevních hodnostářů a vedly ke svolání všeobecného sněmu. Robertova nechuť nebo neschopnost zakročit proti hraběti z Buchanu vedly k politickým nepokojům, které v listopadu 1384 vyústily v rozhodnití sněmu odebrat Robertovi královské pravomocí.\n\nVítězství Skotů v bitvě u Otterburnu v srpnu 1388 způsobilo oslabení králových odpůrců. Robert se na konci ledna 1390 vydal na výpravu severovýchod země, aby tam upevnil svou moc. V březnu se vrátil na Dunodalský hrad kde 19. března zemřel. Byl pohřben ve Sconském opatství.\n"}
{"id": "572407", "url": "https://cs.wikipedia.org/wiki?curid=572407", "title": "Palivové dříví", "text": "Palivové dříví\n\nPalivové dříví (hovorově běžně označováno jako „palivo“) je sortiment surového dříví vznikající nevyhnutelně při výrobě, třídění a druhování kvalitnějších sortimentů. Prakticky se jedná o nejméně kvalitní sortiment dříví určený k energetickému využití. Kvalita se řídí podle příslušných technických nebo odběratelských norem.\n\nPalivové dříví se vyrábí ze všech jehličnatých a listnatých dřevin. Dodává se v kůře v tloušťce od 3cm. Polena silnější než 30cm se štípou. Obvykle se třídí dle skupin dřevin (listnaté tvrdé, listnaté měkké apod.). Obvyklá délka je 1m ale vyrábějí se i polena kratší (min. 15cm).\n\nMimo tradiční hráně rovnaných metrových polen se od 90.let 20.století stále častěji nabízejí také polena konkrétních délek (25, 33 nebo 50cm) a definovaných rozměrů dle druhu topeniště (rozměru kotlových dvířek). Z hlediska porovnání ceny těchto produktů je kromě rozměrů důležitá jejich vlhkost, druhy dřevin a způsob rovnání. Zejména je třeba rozlišovat udané \"prostorové\" jednotky. 1 metr krychlový (\"plnometr\") = 0,54 - 0,68 (dle dřeviny a druhu) metru prostorového (prm).\n\nRelativně nová je technologie štěpkování, při které lze za určitých okolností zpracovat na energeticky využitelnou štěpku jak palivové dříví tak také tenčí větve nebo odpad z pilařských provozů.\n\nChrastí (též roští, klestí, klest nebo chrampejští) jsou drobné suché větve, které se nacházejí na stromech nebo jsou z nich spadlé či ulámané. Používá se k topení, ale má poměrně malou výhřevnost. Pro velkou plochu svého povrchu však snadno vzplane, a proto se hodí na rozdělávání ohně.\n\nPřípustné jsou téměř všechny vady. S výjimkou trouchnivosti (dutin) a hniloby takového stupně, že se dříví při běžné manipulaci rozpadá jsou dovoleny všechny vady v rozsahu (na povrchu i uvnitř polen) do 70 % plochy čela. Polena s průběžnou dutinou je třeba rozštípnout.\n\n"}
{"id": "572418", "url": "https://cs.wikipedia.org/wiki?curid=572418", "title": "Slavík modráček tundrový", "text": "Slavík modráček tundrový\n\nSlavík modráček tundrový (\"Luscinia svecica svecica\") je poddruh slavíka modráčka, pěvce z čeledi lejskovití.\n\nSlavík se živí především hmyzem a dalšími bezobratlými, koncem léta také bobulemi. Je to sekundární konzument bezobratlých živočichů vlhkých náplavů a mokřadních ekosystémů, esteticky významný druh, dříve chovaný v klecích.\n\nVyskytuje se v rašeliništích a mokřinách s roztroušenými skupinami nízkých dřevin na náhorních planinách nad hranicí lesa. Na tahu se ptáci objevují v okolí vod, v porostech ostřic a rákosí s křovitými vrbami.\n\nV roce 1978 bylo v Krkonoších doloženo hnízdění v klečovém pásmu. Od té doby je zjišťováno pravidelně na několika lokalitách v počtu 15 až 20 párů.\n\nJe to tažný, vzácně hnízdící druh. Hnízdí na zemi, mezi rostlinami, v klečových nebo vrbových porostech. Hnízdo staví z listů, kořínků nebo mechu a jeho vnitřek vystýlá jemnou trávou, srstí a vlnou. Hnízdí v červnu až červenci a snáší 5 až 7 vajec, která jsou zelenavě šedá s červenohnědými skvrnami. Na hnízdě sedí samička a inkubační doba trvá 14 dnů. Výchova mláďat na hnízdě trvá 14 až 16 dnů.\n\nPopulace u nás začínající hnízdit v subalpínském pásmu nejsou patrně ohroženy, jejich početnost je však dosud velmi malá. Ochrana prostředí souvisí s ochranou mokřin. K ochraně hnízdících biotopů slouží omezení horské turistiky, omezení výstavby nových cest kolem hnízdišť, omezení chemického ošetření lokalit.\nJarmila Kačírková: Slavík modráček tundrový (Luscinia svecica svecica) Krkonoše 22.6.2019<br>\n\n"}
{"id": "572438", "url": "https://cs.wikipedia.org/wiki?curid=572438", "title": "PIE", "text": "PIE\n\nSpojení písmen P, I, E může označovat:\n\n"}
{"id": "572446", "url": "https://cs.wikipedia.org/wiki?curid=572446", "title": "Svaz českých komínářů", "text": "Svaz českých komínářů\n\nSvaz českých komínářů (SČK, komínáři) je občanské sdružení milovníků komínů, kteří je nejen obdivují, ale také na ně lezou. K dalším činnostem patří systematická katalogizace komínů včetně měření a pořizování dokumentace.\n\nSvaz českých komínářů byl založen 9.5.1981 a o deset let později zaregistrován na ministerstvu vnitra jako občanské sdružení.\nV současné době má několik stovek členů nejen z České republiky.\n\n\n"}
{"id": "572448", "url": "https://cs.wikipedia.org/wiki?curid=572448", "title": "Necer Sereni", "text": "Necer Sereni\n\nNecer Sereni ( נֵצֶר סֶרֶנִי, doslova „\"Sereniho výhonek\"“, v oficiálním přepisu do angličtiny Nezer Sereni, přepisováno též Netzer Sereni) je vesnice typu kibuc v Izraeli, v Centrálním distriktu, v Oblastní radě Gezer.\n\nLeží v nadmořské výšce 65 metrů v hustě osídlené a zemědělsky intenzivně využívané pobřežní nížině, na jihovýchodním okraji aglomerace Tel Avivu.\n\nObec se nachází 11 kilometrů od břehu Středozemního moře, cca 17 kilometrů jihovýchodně od centra Tel Avivu, cca 42 kilometrů severozápadně od historického jádra Jeruzalému a 4 kilometry jihovýchodně od města Rišon le-Cijon. Kibuc leží nedaleko východního okraje města Nes Cijona. Necer Sereni obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severovýchodně odtud žije cca dvacetiprocentní menšina izraelských Arabů.\n\nNecer Sereni je na dopravní síť napojen pomocí silnice dálničního typu číslo 431, která byla dokončena počátkem 21. století a míjí vesnici na severní straně. Na západě zároveň poblíž kibucu vede železniční trať z Lodu do Ašdodu a Aškelonu.\n\nNecer Sereni byl založen v roce 1948 na místě vysídlené arabské vesnice Bir Salim, jež tu stávala až do války za nezávislost roku 1948. Roku 1945 měla Bir Salim 410 obyvatel a několik desítek domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla převážně zbořena s výjimkou objektu vodního nádrže, dodnes funkční. Na místě opuštěného Bir Salim se během krátké doby usadili Židé.\n\nZakladateli kibucu Necer Sereni byla skupina Židů, kteří přežili holokaust. Mezi prvními osadníky byla i skupina Židů z Německa nazvaná Kibuc Buchenwald. Současné jméno získal roku 1950. Je připomínkou italského sionisty Enza Sereniho, který se za druhé světové války účastnil protifašistického odboje v Evropě. Roku 1952 populaci v Necer Sereni posílil příchod skupiny osadníků z kibucu Giv'at Brenner, kteří se sem uchýlili po ideologickém rozkolu ve svém původním bydlišti. Právě v Giv'at Brenner před svým výsadkem do Evropy pobýval Enzo Sereni.\n\nPůvodně zaujímal kibuc plochu 5600 dunamů (5,6 kilometrů čtverečních). V současnosti je správní území obce menší. Místní ekonomika je založena převážně na zemědělství (polní plodiny, citrusy, vinice a chov drůbeže), jehož význam ale klesá. Kromě toho tu funguje i průmysl. V roce 2000 prošel kibuc privatizací, po níž se zbavil většiny prvků kolektivismu.\n\nVe vesnici stojí od roku 1965 pomník obětem holokaustu od sochařky Batji Lišanské. Funguje tu plavecký bazén, mateřská škola, knihovna, obchod a zdravotní ordinace. Stojí tu i budova kdysi využívaná jako velitelský post britského vojevůdce Edmunda Allenbyho, nyní sloužící jako restaurace.\n\nPodle údajů z roku 2014 tvořili naprostou většinu obyvatel v Necer Sereni Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 687 lidí. Během roku 2014 populace stoupla o 0,7 %.\n\n\n"}
{"id": "572457", "url": "https://cs.wikipedia.org/wiki?curid=572457", "title": "Spustitelný soubor", "text": "Spustitelný soubor\n\nSpustitelný soubor je v informatice označení pro soubor, který obsahuje instrukce, pomocí kterých počítač provede určitou činnost. Může se jednat o strojový kód nějakého procesoru nebo o zdrojový kód pro interpretovaný programovací jazyk.\n\nSpustitelný soubor se liší od binárního souboru, který obsahuje data, protože data je nutné nejprve nějakým programem interpretovat (dát jim význam). Z hlediska pohledu na software je však obtížné rozlišit data od programu (např. strojových instrukcí), protože spustitelný soubor obsahuje také data a je jen na procesoru, jak k nim bude přistupovat (považovat je za strojové instrukce nebo za data – například čísla nebo text).\n\nPři práci se souborem je nutné chápat jeho formát, tj. význam dat, které jsou v něm uložena. Většina spustitelných souborů používá specifický formát, který odpovídá použité počítačové platformě nebo předepsanému standardu. Na začátku je typicky hlavička, která obsahuje metadata popisující další části souboru.\n\nVe všech systémech jsou používány spustitelné soubory, které neobsahují strojový kód, ale zápis zdrojového kódu v interpretovaném v programovacím jazyce. Označujeme je jako skripty (v unixových systémech jako shellové skripty, v DOSu a Microsoft Windows pak jako dávkový soubor s příponou codice_1).\n\nVelmi jednoduchým formátem spustitelného souboru jsou soubory s příponou codice_2, které jsou používány v systému DOS a Microsoft Windows. Soubor vlastně ani žádný formát nemá, protože jediným obsahem takového souboru je strojový kód, který je načten do paměti počítače a následně je přímo bez úprav od svého začátku vykonán procesorem.\n\nV Microsoft Windows jsou spustitelné soubory rozlišeny příponou souboru. Nejčastěji se používají soubory s příponou EXE, které mohou mít různé interní formáty (např. MZ, PE). Spustíme-li EXE soubor, zavaděč nejprve analyzuje spustitelný soubor, pak zavede do paměti jeho předepsanou výkonnou část a v případě, že jsou použity dynamické knihovny, jsou zavedeny do paměti dynamickým zavaděčem podle obsaženého seznamu požadovaných DLL souborů.\n\nV unixových systémech jsou spustitelné soubory označeny oprávněním „x“, přičemž přípona souboru zde nemá žádný význam. Dříve se pro binární spustitelné soubory používal formát a.out, avšak v současné době je využíván přenositelný formát ELF (používá ho též PlayStation 3, Wii a další systémy). Stejně jako u Microsoft Windows je využíván zavaděč a dynamické knihovny (viz výše).\n\nProgramovací jazyk Java používá pro spustitelné soubory univerzální bytecode (\"bajtkód\"), který je na příslušném počítači interpretován nebo přeložen do strojového kódu použitého procesoru pomocí JIT kompilátoru.\n\n"}
{"id": "572460", "url": "https://cs.wikipedia.org/wiki?curid=572460", "title": "Neon Knights", "text": "Neon Knights\n\nNeon Knights je skladba britské heavymetalové skupiny Black Sabbath z jejich alba \"Heaven and Hell\" (1980). Jde úvodní skladbu a nazpíval ji americký zpěvák Ronnie James Dio.\n\nText je plný mýtů, legend a středověké kultury. Objevuje se tu kapitán, „neónoví rytíři\", draci, krvaví andělé, králové, šakali a křížové výpravy. Text napsal Dio jako poslední věc pro toto album a je to jediný text, na kterém spolupracoval i basák Geezer Butler (hlavní textař z dob Ozzyho), protože nevěděl, zda chce v kapele zůstat.\n\nSkladba se stala součástí koncertů s Diem a často jí zpívali i následující zpěváci skupiny. Skupina Heaven and Hell ji hrála jako přídavek a občas i Diova sólová skupina.\n\n\n\n"}
{"id": "572473", "url": "https://cs.wikipedia.org/wiki?curid=572473", "title": "Janez Šinkovec", "text": "Janez Šinkovec\n\nDr. Janez Šinkovec (12. srpna 1928, Lublaň – 2016) byl slovinský právník.\n\nNarodil se v Lublani, na Právnické fakultě Univerzity v Lublani promoval v roce 1956. Doktorát obdržel v roce 1980. V letech 1957 až 1967 byl soudcem okresního soudu v Radovljici, v Lublani a v Nove Gorici. V letech 1973 až 1986 byl konzultantem slovinského Ústavního soudu a v letech 1990 až 1998 jeho soudcem. V roce 1985 získal na lublaňské Právnické fakultě habilitaci.\n\n"}
{"id": "572477", "url": "https://cs.wikipedia.org/wiki?curid=572477", "title": "Jašreš", "text": "Jašreš\n\nJašreš ( יַשְׁרֵשׁ, v oficiálním přepisu do angličtiny Yashresh) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 81 metrů v hustě osídlené a zemědělsky intenzivně využívané pobřežní nížině, na jihovýchodním okraji aglomerace Tel Avivu.\n\nObec se nachází 14 kilometrů od břehu Středozemního moře, cca 19 kilometrů jihovýchodně od centra Tel Avivu, cca 40 kilometrů severozápadně od historického jádra Jeruzalému a 1 kilometry od jihozápadního okraje města Ramla. Jašreš obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severovýchodně odtud žije cca dvacetiprocentní menšina izraelských Arabů. Necelý kilometr severně od vesnice se rozkládá arabská čtvrť Ramly nazývaná Džavariš.\n\nJašreš je na dopravní síť napojen pomocí silnice dálničního typu číslo 431, která byla dokončena počátkem 21. století a míjí vesnici na severní straně. Ta východně od mošavu ústí do dálnice číslo 40.\n\nJašreš byl založen v roce 1950. Jeho zakladateli byla skupina Židů z Maroka. Plocha mošavu dosahuje cca 500 dunamů (0,5 kilometru čtverečního). Původně šlo o převážně zemědělskou osadu. V současnosti již význam zemědělství ustupuje. Místní ekonomika je založena na podnikání a službách.\n\nJméno obce je odvozeno od biblického citátu z knihy Izajáš 27,6: „\"Přijdou dny, kdy Jákob zapustí kořeny, kdy bude pučet a rozkvete Izrael a naplní tvář světa svými plody\"“\n\nPodle údajů z roku 2014 tvořili naprostou většinu obyvatel v Jašreš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 916 lidí. Během roku 2014 populace stoupla o 2,8 %.\n\n\n"}
{"id": "572480", "url": "https://cs.wikipedia.org/wiki?curid=572480", "title": "Psotova vila", "text": "Psotova vila\n\nPsotova vila v Brně byla postavena ve funkcionalistickém stylu podle projektu architekta Františka Kalivody v letech 1935–1936. Nachází se v katastrálním území Stránice č. p. 274 (Masarykova čtvrť), Kaplanova ulice č. o. 1.\n\nVlastní dům si nechal v nově vytvářené vilové kolonii Pod Vodojemem na vrcholu Žlutého kopce postavit baletní tanečník a choreograf Ivo Váňa Psota se svou manželkou Ninou. Využil k tomu služby architekta Františka Kalivody, který právě ukončil studium na České vysoké škole technické v Brně a tato stavba tak byla jednou z jeho prvních realizací. Kalivoda navrhl vilu, jež se nachází na jihozápadním svahu, ve funkcionalistickém stylu; její výstavba proběhla v letech 1935–1936.\n\nVila je ze strany ulice přízemní, zahradní průčelí má dvě podlaží. Centrální chodba celou délkou domu v přízemí i prvním patře rozděluje budovu na obytnou část obrácenou směrem do zahrady a hospodářskou část v uličním traktu. Hlavním vchodem z ulice se návštěvník dostane přes malé zádveří přímo do chodby v prvním patře. Zde se ve směru do zahrady nachází ložnice a obývací pokoj (s přístupem na balkón) prostorově propojený s jídelnou. V čele chodby se nalézá prostor koupelny, menší polovina podlaží obrácená do ulice obsahuje pokoj pro hosta, samostatné WC, zádveří, pokoj služky a kuchyni se spíží. Schodiště umístěné přímo v chodbě ústí v přízemí do spodní chodby ke druhému východu. V tomto podlaží se nachází směrem do ulice garáž, prádelna a komora. Zbytek přízemí zabírá z chodby přístupný druhý byt, který je tvořen vlastní předsíní, kuchyní se spíží, komorou, samostatným WC, obývacím pokojem, ložnicí a koupelnou. Zahrada pod vilou je terasovitě upravena. Později byla vila jihovýchodním směrem rozšířena.\n\nDne 3. května 1958 bylo průčelí vily zapsáno na seznam kulturních památek.\n\n\n"}
{"id": "572483", "url": "https://cs.wikipedia.org/wiki?curid=572483", "title": "Delosperma", "text": "Delosperma\n\nDelosperma (\"Delosperma\") je rod jednoletých i vytrvalých tučnolistých bylin i nízkých keříků z čeledi kosmatcovitých čítající asi 150 druhů. Je rozšířen převážně v jižní Africe, některé druhy rostou i ve střední Africe a v Etiopii.\n\nListy těchto sukulentních rostlin jsou vstřícné a nabývají rozmanitých tvarů. Jejich květy jsou stopkaté, poměrně velké (až 70 mm v průměru), bílé, žluté či v odstínech červené. Otevírají se na plném slunci.\n\nPříslušníci rodu delosperma jsou vhodní jako pokojové rostliny, některé druhy, se uplatní i jako skalničky, neboť jsou v Česku dobře mrazuvzdorné. Množení je velmi snadné, a sice jak semeny, tak řízkováním.\nNěkteré druhy údajně obsahují alkaloid dimethyltryptamin.\n\n\n \n"}
{"id": "572486", "url": "https://cs.wikipedia.org/wiki?curid=572486", "title": "1990 v loďstvech", "text": "1990 v loďstvech\n\nTento článek obsahuje významné události v oblasti loďstev v roce 1990.\n\n\n\n\n\n\n\n\n\n\n\n\n\n\n\n\n\n\n"}
{"id": "572487", "url": "https://cs.wikipedia.org/wiki?curid=572487", "title": "1989 v loďstvech", "text": "1989 v loďstvech\n\nTento článek obsahuje významné události v oblasti loďstev v roce 1989.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572490", "url": "https://cs.wikipedia.org/wiki?curid=572490", "title": "Janko Česnik", "text": "Janko Česnik\n\nJanko Česnik (* 24. května 1932, Pivka) je slovinský právník.\n\nČesnik se narodil v San Pietro del Carso v Itálii. Obec se po druhé světové válce stala součástí Jugoslávie. Absolvoval Právnickou fakultu Univerzity v Lublani. V letech 1958 až 1965 působil jako předseda okresního soudu v Postojně. V letech 1965 až 1967 byl v Postojně prokurátorem. Později vykonával funkci předsedy zákonodárně-správní komise Skupščiny Socialistické republiky Slovinsko. V květnu 1982 se stal členem federální vlády jako svazový sekretář pro legislativu. Původně měl tuto funkci ve vládě zastávat zástupce Černé Hory, ale ta nebyla schopna pro funkci poskytnout vhodného kandidáta, a tak byl dočasně do funkce ustaven právě Česnik. V letech 1983 až 1991 zastával funkci soudce slovinského Ústavního soudu.\n\n"}
{"id": "572506", "url": "https://cs.wikipedia.org/wiki?curid=572506", "title": "Robert III. Skotský", "text": "Robert III. Skotský\n\nRobert III. (cca 1337 – 4. dubna 1406), vlastním jménem Jan, byl králem Skotska, nejstarším synem Roberta II. a jeho manželky Alžběty Mureové a jako syn byl legitimizován po jejich sňatku roku 1347.\n\nJan (jak se Robert III. původně jmenoval) se roku 1363 připojil ke svému otci v neúspěšné vzpouře proti Davidovi II. Jednou z příčin bylo utrácení prostředků vybraných na výkupné za Davida z anglického zajetí. Roku 1367 mu otec věnoval hrabství Atholl a Jan se oženil s Anabellou Drummondovou. David posílil jeho pozici tím, že ho jmenoval hrabětem z Carricku.\n\nDavid zemřel náhle v únoru 1371. Janův otec se stal skotským králem a ještě předtím mu věnoval pozemky v okolí Firth of Clyde. Robert II. posílil pozici svých synů tím, že nechal parlament schválit výnos, který každému z jeho synů přiznal nárok na následnictví na trůnu.\n\nRobert II. upevňoval pozici svého rodu ve Skotsku rozšiřováním vlivu svých synů. Jan se tak stal správcem jižní části Skotska, zatímco Alexandr ovládal sever země. Alexandrovo využívání banditů vyvolalo velkou kritiku mezi šlechtici ze severu země a ukazovalo na Robertovu neschopnost nebo neochotu kontrolovat své syny. To nakonec vedlo ke ztrátě podpory mezi aristokracií. Sněm v listopadu 1384 odňal Robertovi královské pravomoci a předal je Janovi.\n\nV červenci 1385 vpadlo skotské vojsko, s podporou francouzských sil, vedené Janem na sever Anglie. Toto tažení nebylo příliš úspěšné a vyprovokovalo odvetu Richarda II. Všeobecný sněm konaný roku 1385 požadoval, aby Jan vyrazil na sever země a zpacifikoval Alexandra. Nicméně Janovi se tato akce nezdařila a Alexandr naopak svou pozici posílil.\n\nSkotská armáda porazila v srpnu 1388 Angličany v bitvě u Otterburnu, ale její velitel Jakub, hrabě z Douglasu byl zabit. Jan tím ztratil jednoho ze svých nejvlivnějších spojenců a funkce správce Skotska mu byla na sněmu v prosinci 1388 odňata. Robert II. vyrazil na sever země, aby tam posílil svou pozici, ale po návratu v dubnu 1390 zemřel.\n\nV květnu 1390 povolil parlament Janovi změnu jména na Robert, zřejmě proto, aby tak posílil spojení se svým otcem a odlišil se od krále Jana. Robert roku 1392 posílil pozici svého syna Davida, nyní hraběte z Carricku, když mu pomohl zařídit si vlastní dvůr. Král také vyřešil vztahy s Anglií uzavřením mírové dohody s Richardem II. a posílením pozice hraběte z Angusu na jihovýchodě země.\n\nAle na sněmu v dubnu 1398 musel čelit silné kritice za to, že nedokázal pacifikovat severní oblasti země. V listopadu 1398 se konalo setkání vlivných šlechticů a jeho syna Davida, kteří pak na sněmu v lednu 1399 předali královské pravomoci na tři roky do Davidových rukou.\n\nMezi Davidem a Georgem Dunbarem, hrabětem z Marchu, došlo ke sporu poté, co si David místo dojednaného sňatku s Alžbětou Dunbarovou vzal jinou ženu. David se začal chovat nezávisle, začal si přivlastňovat prostředky z daní a výnosy z biskupství v St. Andrews. Poté co roku 1402 vypršela doba, po kterou byl pověřen královskými pravomocemi, byl uvězněn na Falklandském hradu, kde v březnu zemřel.\n\nPo Davidově smrti přešla správa Skotska do rukou vévody z Albany. Po porážce skotského vojska v bitvě u Humbletonu se Robert stáhl na své panství. Na konci roku 1404 se pokusil obnovit svůj vliv ve sporu mezi Alexandrem Stewartem a vévodou z Albany o hrabství Mar. V zimě 1405–6 se jeho zdravotní stav zhoršil a jeho syn Jakub byl poslán do Francie, aby se dostal mimo dosah vévody z Albany. V březnu 1406 byla loď přepadena anglickými piráty a Jakub byl předán do rukou Jindřicha IV. Robert odejel na Rothesayský hrad, kde poté, co se dozvěděl o synově zajetí, 4. dubna 1406 zemřel.\n"}
{"id": "572507", "url": "https://cs.wikipedia.org/wiki?curid=572507", "title": "Vodní nádrž Těrlicko", "text": "Vodní nádrž Těrlicko\n\nTěrlická přehrada je údolní nádrž vybudovaná v letech 1955 až 1964 za účelem zásobování dolů a Třineckých železáren provozní vodou. K jejím dalším účelům patří ochrana před povodněmi, nalepšování průtoků ve Stonávce a v současné době především rekreace. V sedmdesátých letech byl v souvislosti se zajišťováním provozní vody pro Elektrárnu Dětmarovice vybudován přivaděč z Ropičanky. Při výstavbě došlo k zatopení části obce Těrlicko, na jejímž území se přehrada nachází, a také silnice I/11 z Ostravy do Českého Těšína. Proto byla vybudována přeložka této silnice, která vede podél jižního okraje přehrady.\n\nZemní přehradní hráz se šikmým sprašovým těsnícím jádrem má celkový objem 770 000 m. Do stabilizační části hráze z místních štěrků a štěrkopísků byla částečně použita i vypálená haldovina. Podloží hráze náleží k vnějšímu pásmu karpatského flyše, pro něhož je typické střídání břidlic, jílovců a pískovců. Pod hrází je provedena jednořadá injekční clona.\n\nTěrlická přehrada skýtá možnosti celoroční rekreace. V zimě lze při zamrznutí bruslit, v létě je přehrada využívána ke koupání, rybaření, projížďkám na loďkách či vodních lyžích.\nU jižního břehu přehrady a podél meandrů Stonávky při jejím ústí do přehrady vede naučná stezka Těrlické mokřady. Návštěvníci se na informačních tabulích seznámí nejen s řekou Stonávkou, ale i s hlavními dřevinami a rostlinami lužních lesů a vodních ploch a jejich zajímavými obyvateli. Kolem přehrady také vede cyklistická trasa č. 56, po níž je veden cyklistický okruh euroregionem Těšínské Slezsko.\n"}
{"id": "572526", "url": "https://cs.wikipedia.org/wiki?curid=572526", "title": "D-Sub", "text": "D-Sub\n\nD-sub (celé jméno: D-subminiature) označuje rodinu konektorů (zásuvek i vidlic) používaných pro přenos elektronických signálů mezi zařízeními. Standardní konektory D-sub mají 9, 15, 25, 37 nebo 50 vývodů. Konektor typu \"samec\" (male) má piny (kolíky) a jeho správný název je vidlice. Konektor typu \"samice\" (female) má zdířky, jeho název je zásuvka. Standard D-sub určuje pouze fyzické provedení konektoru, nikoli způsob jeho použití. Kromě konektorů ze základní řady se používají i \"HD\" konektory s vyšší hustotou pinů.\n\nVýhodou těchto konektorů je robustnost a dobrá dostupnost.\n\nTyto konektory zavedla v roce 1952 americká firma ITT-Cannon jako svoji řadu \"D\", pro jejich na tehdejší dobu velmi malé rozměry je pojmenovala D-subminiature (česky D-subminiaturní). Tento typ konektoru byl poměrně brzy začleněn do různých norem, zvl. do standardu MIL 24308.\n\nPrvní dvě písmena označují vnější rozměr konektoru, číslo za nimi označuje počet vývodů. Dále se většinou přidává písmeno \"M\" pro \"samčí\" (anglicky male) konektor nebo \"F\" pro \"samičí\" (anglicky female) konektor. Např. DE-15 F je 15-pinová \"HD\" zásuvka (tj. \"samičí\" konektor se zdířkami), který bývá na počítači pro \"analogové\" připojení monitoru.\n\nPři pojmenovávání konektorů D-Sub se projevuje v nebývalé míře \"lidová tvořivost\". V českých obchodech se součástkami se téměř nesetkáme se správným značením. Pro celou řadu se používá např. označení \"DB\", jako DB-9 místo DE-9. Často lze také narazit na označení jako Canon9 nebo Canon-9, případně Cannon-9 (zde je správně alespoň jméno firmy). Dokonce se lze setkat i se záměnou Sub-D místo D-Sub.\n\nPiny standardních D-Sub konektorů mají průměr 1 mm. Řady pinů mají \"vertikální\" rozteč 2,84 mm, piny v řadě mají \"horizontální\" periodu 2,77 mm. Piny v sousedních řadách jsou horizontálně posunuty o polovinu periody.\n\nČísla pinů nebo zdířek jsou většinou uvedena malým písmem přímo u pinů nebo zdířek konektoru. Piny \"samčích\" konektorů se číslují při pohledu zepředu zleva doprava a shora dolů, když širší stranu konektoru považujeme za horní, první pin má číslo 1. Zdířky \"samičích\" konektorů se číslují zprava doleva a shora dolů, takže odpovídající pin a zdířka mají stejné číslo.\n\n\n"}
{"id": "572527", "url": "https://cs.wikipedia.org/wiki?curid=572527", "title": "Sitges", "text": "Sitges\n\nSitges (katalánská výslovnost ) je přímořské město v Katalánsku na severovýchodě Španělska. Náleží pod comarku Garraf v provincii Barcelona. Od Barcelony je vzdáleno asi 35 km jihozápadně a je s ní spojeno příměstskými vlaky \"Rodalies\".\n\nSitges je jedním z luxusních letovisek u Středozemního moře. Do centra pozornosti se dostalo již koncem 19. století jako centrum katalánského modernismu, jehož vůdčí postavou zde byl Santiago Rusiñol. Od roku 1967 zde probíhá mezinárodní filmový festival Sitges. Od roku 2006 zde jsou pořádány také pochody \"Gay Pride\". V roce 2010 hostilo městečko elitní uzavřené setkání skupiny Bilderberg.\n\nDemografický růst (ze 13 550 obyvatel v roce 1990 na 27 668 v roce 2009) zde byl zapříčiněn masivním přistěhovalectvím; zejména se jedná o bohatou třídu ze států Evropské unie.\n\nHrad, který byl v Sitges postaven již ve středověku, náležel nejprve biskupství v Barceloně, v roce 1941 jej odkoupil Mir Geribert. Ve 12. století přešlo město pod vládu rodu Sitges, kterému patřilo až do roku 1308, kdy bylo prodáno Bernatu de Fonollar. Po jeho smrti přešlo město do vlastnictví charitativní organizace Pia Almoina, které patřilo až do roku 1814.\n\nEkonomika Sitges byla založena převážně na vinařství, od 60. let 20. století jde o turistické centrum.\n\n"}
{"id": "572529", "url": "https://cs.wikipedia.org/wiki?curid=572529", "title": "Club Baloncesto Breogán", "text": "Club Baloncesto Breogán\n\nClub Baloncesto Breogán (podle jména hlavního sponzora také Breogán) je španělský profesionální basketbalový klub působící v galicijského městě Lugo, který hraje basketbalovou soutěž ACB.\n\nKlub Breogán byl založen v roce 1966. Od roku 1970 hraje nejvyšší španělskou ligu.\n\n"}
{"id": "572537", "url": "https://cs.wikipedia.org/wiki?curid=572537", "title": "Sano Shinya", "text": "Sano Shinya\n\nSano Shinya (nar. 5. července 1984) je baskytarista japonské skupiny An Cafe vystupující pod pseudonymem Kanon (カノン). Vedle Boua, který z An Cafe v roce 2007 odešel, patří k nejobdivovanějším členům skupiny a je také autorem některých písniček. Používá dvě kytary Fender Jazz Bass, EBS/Multi Comp a reproduktor Basson.\n\nChodí v hodně tmavých barvách, rád nakupuje, hraje hry, čte manga a sleduje anime (je otaku). Má starší sestru a mladšího bratra.\nJeho oblíbenými hudebními styly jsou pop, J-Rock a Oshare Kei.\n"}
{"id": "572538", "url": "https://cs.wikipedia.org/wiki?curid=572538", "title": "Kostel Božího Těla", "text": "Kostel Božího Těla\n\nKostelů zasvěcených Božímu Tělu je více:\n\n\nBožímu Tělu je i spoluzasvěcováno:\n\n"}
{"id": "572542", "url": "https://cs.wikipedia.org/wiki?curid=572542", "title": "Kostel svatého Isidora", "text": "Kostel svatého Isidora\n\nKostelů zasvěcených svatému Isidorovi je více:\n\n\n"}
{"id": "572550", "url": "https://cs.wikipedia.org/wiki?curid=572550", "title": "Willendorfská venuše", "text": "Willendorfská venuše\n\nWillendorfská venuše je ženská plastika, venuše z období mladšího paleolitu (kultura gravettien, 22/20 000 př. n. l.). Byla nalezena roku 1908 u Aggsbachu – jde o nejznámější archeologický nález na území Rakouska. Je součástí sbírek Prehistorického oddělení vídeňského Přírodovědného muzea (\"Naturhistorisches Museum Wien\"), kde patří k nejatraktivnějším exponátům.\n\nSoška vyrobená z vápence je 11 cm vysoká. Představuje nahou, symetricky provedenou ženskou postavu s hlavou skloněnou k hrudi. Hlava je velká, opatřená účesem nebo pokrývkou znázorněnou šikmými krátkými žebry uspořádanými v horizontálních obvodových koncentrických řadách, obličej není znázorněn. Ruce jsou tenké a jsou položeny na velkých těžkých prsech, prsty pravé ruky jsou naznačeny zářezy, na levé chybějí. Boky jsou silné, břicho silně vystupuje, pod ním je dobře patrná vulva, hýždě jsou výrazné. Hruď, břicho a ramena jsou modelovány hlubokými rýhami, pupek je tvořen přirozeným otvorem v kameni, který pokračuje na jeho zadní stranu. Stehna jsou přirozeně formovaná, ale krátká, chodidla chybějí. Pohlaví je detailně znázorněno.\n\nFigurka představuje silně obézní ženu středního věku. Provedení je realistické, zbytky červeného barviva nasvědčují tomu, že jím byla původně pokryta celá plastika.\n\nPřesný výrobní postup není znám, viditelné pracovní stopy však nasvědčují tomu, že přinejmenším při konečné úpravě bylo použito rydlo; takové nástroje byly nalezeny ve vrstvách 8 a 9, na rozhraní kterých byla nalezena i plastika.\n\nVápenec, z něhož byla venuše vyrobena, je tzv. oolit a je podobný surovině z brněnské Stránské skály; z Moravy pochází i část pazourku, jenž byl ve Willendorfu nalezen. Venuše je jediný artefakt z tohoto materiálu nalezený na lokalitě; místo jeho původu není jisté.\n\nSošku objevil rakouský archeolog Josef Szombathy 7. srpna roku 1908 u Willendorfu (obec Aggsbach, ve Wachau) poblíž Dunaje při zemní pracích na stavbě železnice, které narušily paleolitické naleziště; nálezový kontext ji řadí ke kultuře gravettienu období mladšího paleolitu, cca 22-20 000 př. n. l.\n\nNa lokalitě byly nalezeny ještě další dvě ženské plastiky, nazvané \"Venuše II\" a \"Venuše III\". Podobné ženské idoly z vápence, mastku nebo mamutoviny byly nalezeny až ve vzdálenosti 3000 km na Sibiři, v hojném počtu kolem 200 exemplářů. Srovnatelné nálezy z bližšího okolí jsou moravská Věstonická venuše a venuše ze slovenských Moravan nad Váhom.\n\nOriginál jako takový se vystavuje jen zřídka, v muzeu byla dlouho k vidění pouze dokonalá kopie.\nVeřejnosti byl originál poprvé předveden u příležitosti výstavy v roce 1998 v zámku Schönbrunn. U příležitosti stého výročí nálezu v roce 2008 (třebaže dva měsíce předem) byla venuše vystavena v \"Landesmuseum Niederösterreich (Zemském muzeu Dolního Rakouska)\" v Sankt Pölten a v den nálezu i přímo na místě ve Willendorfu.\n\nNásledně byla venuše opět uložena do trezorové vitriny, speciálně zřízené při poslední přestavbě Přírodovědeckého muzea.\n\n"}
{"id": "572552", "url": "https://cs.wikipedia.org/wiki?curid=572552", "title": "Luisa Šarlota Dánská", "text": "Luisa Šarlota Dánská\n\nLuisa Šarlota Dánská (30. října 1789 – 28. března 1864) byla dánská a norská princezna a sňatkem princezna-lankraběnka hesensko-kasselská.\n\nNarodila se v paláci Christiansborg v Kodani jako nejmladší dcera prince Frederika Dánského a jeho ženy Žofie Frederiky Meklenbursko-Zvěřínské; jejím bratrem byl pozdější dánský král Kristián VIII. Jejími prarodiči z otcovy strany byli dánský král Frederik V. a jeho druhá žena Juliana Marie Brunšvicko-Wolfenbüttelská, z matčiny pak kníže Ludvík Mecklenburg-Schwerin a Šarlota Žofie Sasko-Kobursko-Saalfeldská.\n\nDne 10. listopadu roku 1810 se v paláci Amalienborg provdala za lankraběte Viléma Hesensko-Kasselského, syna Fridricha Hesensko-Kasselského a Karoliny Nasavsko-Usingenské. Z manželství vzešlo šest potomků:\n\nLuisa Šarlota je v linii po matce prababičkou ruského cara Mikuláše II., britského krále Jiřího V. či velkovévody lucemburského Viléma IV.\n\n18. července roku 1851 se v Kodani za přítomnosti svého bratra Frederika Ferdinanda a ministrů zahraničí a spravedlnosti slavnostně vzdala všech svých nároků na dánský trůn ve prospěch své dcery Luisy, jež se jich obratem vzdala ve prospěch svého manžela, šlesvicko-holštýnského prince Kristiána, jenž pak po smrti dánského krále Frederika VII. 15. listopadu 1863 nastoupil na dánský trůn jako král Kristián IX.\n\nLuisa Šarlota byla popisována jako žena se zájmem o umění a poezii, avšak praktická a hospodárná osoba, jež pevně držela v rukou kontrolu nad hospodařením dvora.\n\nZemřela 28. března 1864 v Christiansborgu.\n\n"}
{"id": "572555", "url": "https://cs.wikipedia.org/wiki?curid=572555", "title": "Anton Perenič", "text": "Anton Perenič\n\nProf. dr. Anton Perenič (* 14. května 1941, Prem) je slovinský právník, v letech 1990–1992 byl soudcem Ústavního soudu Republiky Slovinsko.\n\nNarodil se v Premu. V letech 1960 až 1964 studoval na Právnické fakultě Univerzity v Lublani, kde v roce 1964 získal titul magistra. V letech 1962 až 1965 se na tamější Filozofické fakultě věnoval studiu francouzštiny, angličtiny a italštiny. V období let 1968 až 1977 byl asistentem na Právnické fakultě Univerzity v Lublani. V letech 1971 až 1973 byl na studijních pobytech v Paříži, Turíně a Římě. V roce 1975 získal doktorát na Univerzitě v Bělehradě. Od roku 1977 vyučoval teorii práva a právní filozofii na lublaňské právnické fakultě, jejímž proděkanem byl v letech 1988 až 1989. V roce 1987 obdržel profesoru. V říjnu 1990 se stal soudcem slovinského Ústavního soudu. Z funkce však v září 1992 odstoupil. V roce 1998 byl jedním ze slovinských kandidátů na soudce Evropského soudu pro lidská práva. Slovinským zástupcem se však stal Boštjan Zupančič. V současnosti je Perenič členem redakčních rad odborných časopisů a vyučujícím ústavního práva.\n\n"}
{"id": "572559", "url": "https://cs.wikipedia.org/wiki?curid=572559", "title": "José Théodore", "text": "José Théodore\n\nJosé Théodore (* 13. září 1976, Laval, Québec, Kanada) je bývalý kanadský hokejový brankář naposledy hrající v týmu Florida Panthers v severoamerické lize ledního hokeje (NHL). José v sezóně 2001-02 vyhrál prestižní cenu Hart Memorial Trophy (trofej pro nejužitečnějšího hráče NHL).\n\n\n\n"}
{"id": "572566", "url": "https://cs.wikipedia.org/wiki?curid=572566", "title": "Jens Carlowitz", "text": "Jens Carlowitz\n\nJens Carlowitz (* 8. srpna 1964, Karl-Marx-Stadt, Sasko) je bývalý německý atlet, který většinu úspěchů zaznamenal coby reprezentant NDR.\n\nJeho specializací byl běh na 400 metrů. První úspěch zaznamenal v roce 1981 na juniorském mistrovství Evropy v nizozemském Utrechtu, kde získal stříbrnou medaili. O dva roky později bral stříbro také na ME juniorů v rakouském Schwechatu.\n\nV roce 1988 se stal v Budapešti halovým mistrem Evropy. V témže roce reprezentoval na Letních olympijských hrách v jihokorejském Soulu, kde skončilo východoněmecké kvarteto v závodě na 4×400 metrů ve finále na čtvrtém místě. V individuálním závodě se z rozběhu probojoval do čtvrtfinále a následně do semifinále, kde jeho cesta skončila.\n\nV roce 1990 získal stříbrnou medaili na halovém ME v Glasgow a vybojoval dvě bronzové medaile na evropském šampionátu v chorvatském Splitu (400 m, 4×400 m).\n\nNa halovém MS 1991 ve španělské Seville byl členem štafety na 4×400 metrů, která zaběhla nový světový rekord, jehož hodnota byla 3:03,05. Na rekordu se dále podíleli Rico Lieder, Karsten Just a Thomas Schönlebe. Dodnes se jedná o čtvrtou nejrychlejší štafetu zaběhnutou v hale.\n\n"}
{"id": "572568", "url": "https://cs.wikipedia.org/wiki?curid=572568", "title": "Biber", "text": "Biber\n\nBiber (německy bobr, turecky a jinými jazyky pepř) může znamenat:\n\n\n"}
{"id": "572570", "url": "https://cs.wikipedia.org/wiki?curid=572570", "title": "Neal Broten", "text": "Neal Broten\n\nNeal LaMoy Broten (* 29. listopadu 1959 v Roseau, Minnesota, Spojené státy americké) je bývalý americký hokejový reprezentant a dlouholetý hráč NHL. Jedná se o jednu z významných postav historie amerického hokeje.\n\nDnes žije s manželkou na ranči ve Wisconsinu a věnuje se trénování koní.\n\nPoprvé se objevil na velké mezinárodní akci v roce 1979, kdy nastoupil za juniorskou reprezentaci na mistrovství světa do 20 let ve Švédsku, mladí Američané zde obsadili až šesté místo. V sezoně 1979/80 si jej trenér Herb Brooks vybral do týmu, který se po celou sezonu připravoval na v USA pořádané olympijské hry. V rámci přípravy sehrál za reprezentaci 55 utkání a nastřádal v nich 55 bodů (25 branek a 30 asistencí). Na olympijském turnaji v Lake Placid se podařilo týmu, který byl poskládán z hráčů z univerzit, vybojovat šokující zlaté medaile po vítězství nad silným výběrem Sovětského Svazu. Dodnes je tento výsledek považován za jeden z nejpřekvapivějších v dějinách hokeje (označováný jako Zázrak na ledě).\n\nJako čerstvý hráč NHL byl zařazen do nominace na Kanadský pohár 1981, ocitl se tedy v nejlepším možném americkém výběru. Ten ale obsadil v šestičlenném turnaji až čtvrtou pozici. Byl vybrán i na další ročník turnaje v roce 1984, kde Spojené státy po základním turnaji obsadily druhé místo, ale v semifinále nestačily na Švédy. Po vyřazení svého klubu v prvním kole play off NHL se zúčastnil v roce 1990 i mistrovství světa ve Švýcarsku, kde skončil americký výběr pátý. Rok po ukončení aktivní kariéry – v roce 1998 – navlékl spolu s dalšími bývalými hráči NHL dres USA v kvalifikačním turnaji, aby pomohl zabránit blamáži v podání sestupu z mistrovství světa. I díky jeho třem gólům a stejnému počtu asistencí ve třech utkáních si Američané zachránili účast mezi elitou.\n\nBroten byl draftován v roce 1979 klubem ze svého rodného státu – Minnesota North Stars. V té době hrál za minnesotskou univerzitu. Dres North Stars oblékl poprvé v závěru základní části ročníku 1980/81, s klubem absolvoval i play off, ve kterém došly \"Severní hvězdy\" až do finále, kde podlehly New York Islanders. Broten patřil mezi opory celku a v sezoně 1990/91 byl i u druhého nezdaru ve finále Stanley Cupu s Pittsburgh Penguins. V úvodu sezony 1991/92 se nedohodl s Minnesotou na smlouvě, tak nastoupil osmkrát za BSC Preussen v německé lize. Zbytek sezony už dohrál za svůj tým v NHL. V létě 1993 mužstvo z Minnesoty ukončilo působnost a přesunulo se do Dallasu, kde působí od té doby jako Dallas Stars. Neal Broten je tak nesmazatelně nejproduktivnějším hráčem a nejlepším nahrávačem v historii North Stars. V sezonách 1982/83 a 1985/86 byl vybrán do utkání hvězd NHL.\n\nZa nový klub odehrál ročník 1993/94 a začal v něm i novou sezonu 1994/95. V únoru 1995 byl vyměněn do celku New Jersey Devils a v novém angažmá se mu podařilo hned vyhrát Stanley Cup, přičemž ve vyřazovacích bojích byl druhý nejproduktivnější hráč Devils. V úvodu sezony 1996/97 byl vyměněn do Los Angeles Kings a sezonu dohrál v Dallas Stars. Během ročníku nastoupil i v jedenácti utkáních IHL za klub Phoenix Roadrunners. Po sezoně svoji kariéru ukončil.\n\nV roce 1998 obdržel Lester Patrick Trophy za přínos hokeji v USA a v roce 2009 ho v anketě pořádané klubem NHL Minnesota Wild fanoušci označili za největší osobnost hokeje ve státě Minnesota. Číslo dresu 7 bylo na jeho počest vyřazeno ze sady dresů Dallas Stars.\n\n\n\n\nO olympijském triumfu v Lake Placid 1980 byl v roce 2004 natočen film, ve kterém Brotena hrál Trevor Alto.\n\n"}
{"id": "572582", "url": "https://cs.wikipedia.org/wiki?curid=572582", "title": "Sojkinský poloostrov", "text": "Sojkinský poloostrov\n\nSojkinský poloostrov (rus. \"Сойкинский полуостров\") se nachází na severovýchodě Evropy, v Kingiseppském rajónu Leningradské oblasti v Rusku. Je ohraničen Lužskou zátokou a Koporským zálivem, jež jsou součástí Finského zálivu. Jeho název pochází z ižorského slova \"Soikkola\", což znamená „poloostrov“. Na počátku 20. století tvořil hlavní část území obývaného Ižory, jejichž počet je v dnešní době už jen okolo pár stovek. V střední části poloostrova se nachází Soikkolská vrchovina, jejíž nejvyšší bod se nachází v nadmořské výšce 132 m.\n"}
{"id": "572586", "url": "https://cs.wikipedia.org/wiki?curid=572586", "title": "Varan smaragdový", "text": "Varan smaragdový\n\nVaran smaragdový ( \"Varanus prasinus\") je středně velký stromový ještěr, který žije na Nové Guineji a v severní části australského státu Queensland, zejména na poloostrově Cape York.\nObývá převážně tropické deštné lesy, porosty mangrovů a tamější plantáže. Dorůstá délky až 75 až 100 cm a živí se menšími obratlovci a hmyzem, ale nepohrdne, ani rozličnými plody. Je totiž všežravec.\n\nDíky své štíhlé tělesné konstrukci, ovíjivému ocasu a dlouhým prstům s ostrými drápy se varan smaragdový dokáže velice obratně pohybovat po stromech, na nichž loví. Má dokonalé krycí zbarvení, jež zahrnuje celou řadu různých odstínů zelené s malými černými a žlutými skvrnkami a příčnými tmavými proužky. Díky svému zbarvení je velmi ceněným exemplářem soukromých sbírek i zoologických zahrad.\n\nSamice varana smaragdového klade několikrát ročně 1–5 vajec, která zahrabe do termitiště, kde mají zajištěnu stálou teplotu 27–29 °C. Po 175–190 dnech se z nich začínají líhnout mláďata.\n\nVaran smaragdový je denní živočich.\n\nVaran smaragdový je chován přibližně ve čtyřech desítkách evropských zoo. V rámci Česka se jedná o Zoo Liberec, Zoo Praha, expozici AkvaTera při Zoo Plzeň a Zooparku Stěžery u Hradce Králové. Evropský prvoodchov se podařil v roce 1996 v Zoo Praha. Odchovy jsou dosud výjimečné.\n\nPrvní zvířata tohoto druhu přišla do Zoo Praha v roce 1994. V roce 1996 se zde podařil odchov, který se stal prvním úspěšným v celé Evropě. Následovaly v letech 1997, 2000, 2001, 2004, 2007, 2008, 2009, 2011, 2015. Dosud se narodilo přes 30 mláďat, většina byla úspěšně odchována. Dnes se jedná již o odchovy ve čtvrté generaci, do nichž se kromě v Praze narozených zvířat zapojují taktéž jedinci z dalších chovů.\n\nDvě mláďata vylíhlá v roce 2015 byla slavnostně pokřtěna 29. září toho roku za přítomnosti kurátora plazů Petra Velenského, ředitele Zoo Praha Miroslava Bobka a někdejšího českého velvyslance v Indii Miloslava Staška.\n\nKe konci roku 2017 byl chován jeden samec a dvě samice.\n\nVaran smaragdový je k vidění ve spodní části zoo v pavilonu šelem a terárií.\n\n"}
{"id": "572587", "url": "https://cs.wikipedia.org/wiki?curid=572587", "title": "Praha (námořní loď)", "text": "Praha (námořní loď)\n\nByla vybavena švýcarským vznětovým motorem Sulzer vyrobeným v Polsku. V štětínské loděnici byla první postavenou lodí určenou pro přepravu hromadných substrátů. Vozila např. cement, sóju, sádrovec, rudu, šrot. Často byla pronajímána kvůli vyššímu výtěžku z provozu a díky tomu se dostala do mnoha přístavů celého světa, v roce 1978 obeplula i Hornův mys. Byla vybavena jednomístnými kajutami námořníků, automatickým i dálkovým ovládáním řízení.\n\nSloužila Československu, resp. České republice téměř 22 let, absolvovala 188 plaveb. Dne 5. dubna 1994 byla z evidence ČNP vyřazena. Sešrotována byla v roce 1995.\n\n"}
{"id": "572589", "url": "https://cs.wikipedia.org/wiki?curid=572589", "title": "Frederik Dánský (1753–1805)", "text": "Frederik Dánský (1753–1805)\n\nFrederik Dánský, : Arveprins Frederik, : Friedrich, Prinz von Dänemark und Norwegen (11. října 1753, Kodaň – 7. prosince 1805, tamtéž) byl dánský princ z Oldenburské dynastie a dědic dánského a norského trůnu.\n\nFrederik Dánský byl jediným přeživším synem dánského krále Frederika V. z jeho druhého manželství s Julianou Marií Brunšvicko-Wolfenbüttelskou, údajně byl fyzicky handicapován.\n\nFrederik Dánský byl hlavní postavou opozice proti lékaři svého staršího nevlastního bratra, duševně nemocného krále Kristiána VII., Johannu Friedrichovi Struensee, který v podstatě vládl královým jménem; tato opozice dosáhla v roce 1772 Struenseeova odstranění. Frederik se potom stal královým regentem a – spolu se svou matkou Marií Julianou a svým bývalým učitelem Ove Høegh-Guldbergem – faktickým držitelem moci ve státě. V roce 1784 princ Frederik, syn Kristiána VII., po dosažení věku 16 let převzal moc a politický život Frederika Dánského skončil; stáhl se do ústraní a žil jako soukromá osoba v Christiansborgu. Poté, co tento palác v roce 1794 vyhořel, přesídlil s celou rodinou do paláce Amalienborgu, kde krátce nato v tomtéž roce zemřela jeho manželka Žofie Frederika a kde 7. prosince 1805 zemřel i on sám.\n\n21. října 1774 uzavřel Frederik v Kodani sňatek s Žofií Frederikou Meklenbursko-Schwerinskou, dcerou \"Ludvíka Meklenbursko-Schwerinského\" a \"Šarloty Žofie Sasko-Kobursko-Saalfeldské\", s níž měl následující děti:\n\n\nProtože korunní princ Frederik (pozdější král Frederik VI.) neměl žádného přeživšího syna, zůstal princ Frederik Dánský dědicem trůnu s tím, že eventuálně jeho syn Kristián bude následníkem Frederika VI. Tak se také skutečně stalo a Kristián v roce 1839, po smrti Frederika VI., nastoupil na dánský trůn jako král Kristián VIII.\n\n"}
{"id": "572596", "url": "https://cs.wikipedia.org/wiki?curid=572596", "title": "Pavlíčkův rodinný dům", "text": "Pavlíčkův rodinný dům\n\nPavlíčkův rodinný dům v Brně byl postaven podle projektu architekta Bohuslava Fuchse v letech 1923–1924. Budova se nachází v katastrálním území Stránice č. p. 301 (Masarykova čtvrť), ulice Lerchova č. o. 9 / Mahenova č. o. 13.\n\nBrněnský novinář a spisovatel Domin Pavlíček si nechal v rámci stavebního družstva Rodina postavit rodinný dům ve vznikající zástavbě Úřednické (dnes Masarykovy) čtvrti na Žlutém kopci. Družstvo Rodina vybudovalo mezi ulicemi Lerchovou, Mahenovou a Barvičovou kolonii zahradních vil stavěných podle stejného, nebo mírně upravovaného projektu Bohuslava Fuchse, pro nějž to byly jedny z prvních realizací po příchodu do Brna.\n\nPavlíčkův dům je charakteristický svojí sedlovou střechou, která postupně přechází do střechy válcové, kterou Fuchs použil po seznámení s tvorbou Adolfa Loose a jeho kýlovou střechou. Styl budovy v sobě zahrnuje znaky rondokubismu a holandského plasticismu. Výrazné je boční průčelí směrem do křižovatky Lerchovy a Mahenovy ulice, neboť vila původně stála samostatně. Vchod do jednopatrového domu je umístěn v tomto průčelí, v zadní části, a vede do centrální předsíně se schodištěm. Zvýšené přízemí dále obsahuje kuchyni se spíží, pokojík pro služebnou, WC, lodžii směrem do zahrady a dva pokoje. Rozmístění i funkce místností v prvním patře je shodné se spodním podlažím, jedinou výjimku představuje koupelna a komora, jež se nachází nad kuchyní a pokojem služebné.\n\nPrůčelí domu bylo 3. května 1958 zapsáno mezi kulturní památky.\n\n"}
{"id": "572611", "url": "https://cs.wikipedia.org/wiki?curid=572611", "title": "Ali Al-Habsi", "text": "Ali Al-Habsi\n\nAli Al-Habsi (* 30. prosince 1981 v Maskatu, Omán), celým jménem Ali Abdulláh Harib Al-Habsi (: ), je ománský fotbalista hrající na postu brankáře. V současnosti hraje za anglický klub Reading FC. V ománské reprezentaci odehrál více než 110 zápasů.\n\nAliho úspěchem je vítězství v Gulf Cupu, turnaje kterého se účastní fotbalové reprezentace států Rady pro spolupráci arabských států v Zálivu.\n\nV sezóně 2012/13 vyhrál s Wiganem FA Cup – anglický fotbalový pohár.\n"}
{"id": "572619", "url": "https://cs.wikipedia.org/wiki?curid=572619", "title": "Vranka pruhoploutvá", "text": "Vranka pruhoploutvá\n\nVranka pruhoploutvá (\"Cottus poecilopus\") je ryba žijící v Evropě ve vhodných vodách patřících do povodí Severního ledového oceánu a Baltského moře, vyskytuje se však také v povodí Dunaje a Dněstru. Proto tento druh žije pouze v tocích na území Moravy, v Čechách se nevyskytuje. Na Moravě je hojná zejména v povodí Odry a levostranných přítocích řeky Moravy.\n\nV podstatě platí, že vranka pruhoploutvá osídluje nejhořejší, pramenné části toků, směrem po proudu jí ubývá a je nahrazována vrankou obecnou. Úsek společného výskytu obou druhů je však obvykle krátký. Je to proudomilný druh, žijící v horských a podhorských potocích s chladnou, čistou vodou, kde obsah kyslíku neklesá pod 8 mg/l, a s kamenitým či štěrkovitým dnem. Optimální teplota vody pro její život je 5–20 °C. Žije pod kameny, v proudech a peřejích. Vranka pruhoploutvá je velmi citlivá na znečištění vody a náročná na obsah kyslíku. Proto patří k nejcitlivějším živým ukazatelům (bioindikátorům) čistoty vody z našich ryb. Tam, kde se s nimi setkáme, můžeme říci, že voda neobsahuje žádné jedovaté průmyslové, zemědělské nebo městské odpady a že je nasycena kyslíkem. \n\nDorůstá délky 100–150 mm, někdy i více. Vranka pruhoploutvá je ryba s velkou, širokou a shora zploštělou hlavou. Ústa vranky jsou široká, prostorná, čelisti mají spousty drobných zoubků. Přední i zadní skřelová kost vybíhá v trn. Oko je velké, vysoko posazené na vystouplém čele. Nozdry vyčnívají do tvaru trubičky. Dojde-li k podrážení, výhrůžně rozevře skřele a naježí ploutve. Jako u všech vranek, i této chybí plynový měchýř, a proto její plavání připomíná spíše skoky. Na hřbetě sedí v těsné blízkosti za sebou dvojice hřebenitých ploutví. Přední ploutev je kratší a ostnitá. Zadní ploutev je delší s měkkými paprsky. Ocasní ploutev je vějířovitá, řitní dlouhá. Břišní ploutve jsou dlouhé, které dosahují až za řitní otvor. Tyto ploutve jsou zdobené pruhy, které jsou pravidelné, tmavé, příčné a skládají se z velkého počtu drobných tmavých skvrnek.\n\nU vranky pruhoploutvé je délka břišního paprsku kratší než u vranky obecné, měří nejvýše 2/5 délky nejdelšího paprsku. Postranní čára je neúplná, často přerušovaná a téměř vždy končí před kořenem ocasní ploutve. Zbarvení těla vranky odpovídá jejímu životu u dnaː je šedá nebo nazelenalá, na břišní straně našedlá nebo bílá, se světlejšími párovými ploutvemi.\n\nŽiví se hlavně larvami dvoukřídlého hmyzu, pošvatek, chrostíků a jepic. Občas pozře i špatně vyvinutý pstruží plůdek. Dokáže i ulovit nemocného nebo v pohybu omezeného několikacentimetrového pstruha. Pstruh a vranka žijí často spolu. Je mezi nimi vytvořená rovnováha. Často je však vranka prohlášena za škůdce pstruha. Podobně jako rak, je vranka pruhoploutvá jakousi zdravotní hlídkou, protože někdy pozře neoplozenou či zaplísněnou pstruží jikru. Tím životu ve vodě jistě prospívá.\n\nVranka pruhoploutvá se tře v březnu, v dubnu a v květnu. Vyhledává si vhodné místo mezi kameny, které pak samice pečlivě očistí. Jikrnačka má asi sto dvoumilimetrových, žlutých jiker. Jikry vranky jsou poměrně velké, měří průměrně přes 2 mm. Při tření je přilepuje na spodek plochého kamene, někdy je uloží na dno do jamky v písku. Sameček mlíčák jikry bedlivě hlídá tak dlouho, dokud vykulený plůdek není odplaven vodou a nezačne samostatný život. Brání je nejen proti jiným rybám, ale dokonce i proti člověku. Mlíčák vranky přihání k jikrám ploutvemi čerstvou vodu bohatou na kyslík a zároveň odstraňuje nánosy kalu, které jsou zřetelné zejména v jarních přívalech. Plůdek se z jiker stane asi po 3 týdnech.\n\nDorůstá délky až 150 mm a maximálně se dožije věku 10 let. Průměrně se však dožije 6 let. V 1. roce dorůstá do délky 25 – 45 mm, ve 4. roce 60 – 90 mm, v 5. roce 80 – 100 mm, v 6. roce 90 – 120 mm. Pohlavně dospívá ve 2. roce svého života.\n\nVyšší hospodářský význam nemá. Jako citlivý indikátor čistoty vody je důležitou složkou rybího osídlení pramenných částí toků v horské a podhorské krajině.\n\n"}
{"id": "572622", "url": "https://cs.wikipedia.org/wiki?curid=572622", "title": "Ježdík žlutý", "text": "Ježdík žlutý\n\nJeždík žlutý (\"Gymnocephalus schraetser\" (Linné, 1758)) je ryba z čeledi okounovití, žijící v Dunaji a dolních úsecích jeho přítoků.\n\nAreál jeho výskytu je zaměřen na Dunaj s přítoky a několik málo dalších řek ústících do Černého moře. Stejně jako většinu druhů typických pro povodí Dunaje, tak i ježdíka žlutého najdeme pouze v dolní Moravě a Dyji.\n\nTento druh obývá hlubší části toků s proudivější vodou a tvrdým kamenitým nebo písčitým dnem. Vede spíše kolektivní způsob života a žije v menších hejnech. Často se zdržuje v hlubších proudech vymletých tůní. Vyhýbá se vodám hustě zarostlým vodním rostlinstvem.\n\nBěžně dosahuje délky 150–200 mm. Někdy také až 250 mm. Tvarem těla se podobají okounovi. První ostnitá hřbetní ploutev však plynule přechází v měkkou ploutev druhou. Ježdík žlutý má tělo protáhlejší než ježdík obecný. Od řitní části se tělo silně zužuje k ocasní části. Tělo je z boků zploštělé a nižší. Hlava je výrazně protažena do délky s jemně ozubenými ústy částečně překrytým rypcem. Zadní skřelová kost končí zdvojeným trnem. Oči jsou menší, posazené výše. Hřbetní ploutev je delší, s tvrdšími ostnitými paprsky v předním díle. Ocasní ploutev je více vykrojená. Šupiny jsou poměrně menším více vrostlé v kůži a méně slizké než u ježdíka obecného. Zbarvení boků je žluté, hřbet je olivově zelený, břicho je stříbrobílé a lesklé. Na bocích a hřbetu se táhnou 3–4 podélné tmavé pásy, někdy přerušované. Řitní ploutev i párové ploutve jsou prakticky bezbarvé. Zbarvení skřelí je namodralé s kovovým leskem.\n\nSvou potravu loví v hejnu. Sbírá ji podobně jako ostatní ježdíci ze dna a dominují v ní larvy pakomárů a chrostíků. Stejně jako vranka je označován za škůdce, protože se mezi jeho obživu řadí i požírání jiker. On sám se stává potravou úhořů, candátů i okounů.\n\nTření probíhá v dubnu a květnu, kdy dvouleté až tříleté ryby táhnou do mělčích míst a kladou okolo 4–6 tisíc jiker v pásech na dno, kořeny a potopené větve. Dále je neochraňuje. V době tření je sameček výrazněji zbarven. Mláďata se po vylíhnutí živí drobnou planktonní potravou.\n\nJeždík žlutý je považován za rybu, která se dožije maximálně 5 let a jeho délka je nanejvýše 250 mm. V prvním roce dorůstá do délky 30–80 mm, ve druhém roce 70–160 mm, ve třetím 108–200 mm, ve čtvrtém 180–210 mm a v pátém roce 200–250 mm. Pohlavní dospělosti dorůstá tento druh ve druhém až třetím roce života.\n\nNemá hospodářský význam. Kdyby byl ježdík žlutý pohyblivější a méně náročný na kyslík, byl by vhodnou rybkou do větších akvárií.\n\n"}
{"id": "572640", "url": "https://cs.wikipedia.org/wiki?curid=572640", "title": "Spolupráce", "text": "Spolupráce\n\nSpolupráce neboli kooperace je druh sociální interakce. Jedná se o základní formu sociálního chování organismů. Není tedy typická jen pro člověka. Spolupráce znamená společné úsilí zaměřené na dosažení prospěchu všech, kteří se na něm podílejí. Opakem spolupráce je konkurence nebo dokonce přímo soupeření.\n\nSpolupráci rozvíjí vidina trestu. Ať již jde o zastrašování formou boha či prožití násilí. Větší tým však nemusí znamenat rozvoj, ale spíše podporuje konzervativní přístup.\n\n"}
{"id": "572642", "url": "https://cs.wikipedia.org/wiki?curid=572642", "title": "Unicela", "text": "Unicela\n\nUnicela je konvekční bouře tvořená jen jednou bouřkovou buňkou (cumulonimbem). \nVelikost krup nepřesahuje 3 cm, rychlost větru je do 30 m/s a srážkové úhrny do 50 mm/h. Společně s multicelou je to nejběžnější druh konvekční bouře. Má malou rozlohu a poměrně krátkou životnost. \n\nVýskyt tornáda lze u tohoto typu bouřky téměř vyloučit; když už se tornádo objeví, je jen velmi slabé. Unicela většinou napáchá jen malé a nebo vůbec žádné škody. Ojediněle se vyskytují microbursty, které jsou většinou slabé a mají krátké trvání. Shelf cloud se objevuje ne zcela běžně, ale není zcela vyloučen, rotující wall cloud je vyloučen naprosto, protože unicela nerotuje kolem své vertikální osy jako supercela.\n\nPro vznik unicely je stejně jako u ostatních druhů konvekčních bouří zapotřebí labilita vzduchové hmoty a vysoká relativní vlhkost vzduchu.\n\n"}
{"id": "572643", "url": "https://cs.wikipedia.org/wiki?curid=572643", "title": "Monika Hašková", "text": "Monika Hašková\n\nMonika Hašková (* 15. listopadu 1968 Benešov) je česká politička ODS, tlumočnice, moderátorka, scenáristka a režisérka, v letech 2009-2010 krátce poslankyně Parlamentu ČR za hlavní město Praha, kam nastoupila po rezignaci Mirka Topolánka.\n\nMezi lety 1987–1992 vystudovala zahraniční obchod na Fakultě mezinárodních vztahů VŠE. Od roku 1992 podniká jako OSVČ v tlumočnictví, zprostředkovatelské činnosti v oblasti obchodu a produkci audiovizuálních děl. V letech 1992–1997 působila jako jednatelka firmy Eurodata ČR, spol. s.r.o. V období 1998–2002 vystudovala režii na filmová a televizní fakultě AMU. Mezi lety 2000 a 2002 pracovala jako scenáristka a režisérka v České televizi. Poté v letech 2005–2007 psala články, scénáře a rozhovory pro Prima TV. Mezi lety 2005–2009 fungovala jako redaktorka českého zastoupení ZDF. Příležitostně ztvárnila několik filmových a televizních rolí.\n\nV roce 1997 vstoupila do ODS. Ve volbách 2006 kandidovala jako číslo 16 na pražské kanditátce. 15. září 2009 se stala členkou dolní komory českého parlamentu jako náhradnice po rezignaci tehdejšího předsedy strany Mirka Topolánka na poslanecké křeslo. Ve sněmovně zasedala ve Výboru pro evropské záležitosti. Ve volbách 2010 svůj mandát neobhajovala.\n\nV komunálních volbách roku 1998 a komunálních volbách roku 2010 neúspěšně kandidovala do zastupitelstva městské části Praha 6 za ODS. Profesně se k roku 1998 uvádí jako studující, v roce 2010 jako redaktorka.\n\n"}
{"id": "572646", "url": "https://cs.wikipedia.org/wiki?curid=572646", "title": "Jazyky Indie", "text": "Jazyky Indie\n\nIndické jazyky patří k několika významným jazykovým rodinám. Dvě nejdůležitější jsou indoevropská (70 % Indů) a drávidská (22 %). Další jazyky, kterými se v Indii mluví, patří zejména k austroasijské a tibetobarmské rodině; kromě nich se zde nachází několik izolovaných jazyků.\nKromě příbuznosti uvnitř jednotlivých rodin mezi jazyky Indie existuje i řada společných rysů vzniklých vzájemným ovlivňováním po dlouhou dobu, tento tzv. Indický jazykový svaz bývá uváděn jako typický příklad jazykového svazu.\n\nZákladním úředním jazykem Indické republiky je hindština; angličtina se uznává jako vedlejší úřední jazyk. Indická ústava o tom říká: „Úředním jazykem Unie je hindština psaná písmem dévanágarí.\" Ani indická ústava, ani indické zákony nespecifikují \"národní jazyk,\" i když tímto termínem jsou někdy označovány (bez právního základu) jazyky vyjmenované v osmém dodatku indické ústavy.\n\nRůzných mateřských jazyků najdeme v Indii několik stovek; sčítání lidu v roce 1961 zjistilo 1652 jazyků (Ethnologue jich vyjmenovává 415). Podle sčítání v roce 2001 je v Indii 29 jazyků s více než miliónem mluvčích a 122 jazyků s více než deseti tisíci mluvčích. Tři tisíciletí jazykového kontaktu vedla k nezanedbatelnému vzájemnému ovlivňování čtyř jazykových rodin Indie a jižní Asie. Dva dorozumívací jazyky hrály v indických dějinách zvlášť významnou roli: perština a angličtina.\n\nSeveroindické jazyky z indoevropské jazykové rodiny se vyvinuly ze staroindoárijských jazyků (sanskrt) prostřednictvím středoindoárijských prákrtů. Nepanuje shoda o tom, kdy přesně vznikly novoindické jazyky jako gudžarátština, hindština, maráthština, paňdžábština, sindhština, bengálština, urijština a ásámština, ale běžně se přijímá okolí roku 1000 našeho letopočtu. Každý jazyk vznikal za specifických podmínek a vlivů, např. hindština a urdština byly silně ovlivněny perštinou.\n\nDrávidské jazyky v jižní Indii měly historii zpočátku nezávislou na sanskrtu. Hlavními drávidskými jazyky jsou tamilština, telugština, kannadština a malajálamština. Stojí však za zmínku, že jakkoli je malajálamština původem drávidská, kolem osmdesáti procent její slovní zásoby bylo přejato ze sanskrtu.\n\nAustroasijské a tibetobarmské jazyky v severovýchodní Indii prošly také dlouhým nezávislým vývojem.\n\nLingvisté většinou rozlišují pojmy „jazyk“ a „dialekt“ na základě vzájemné srozumitelnosti. Indické sčítání lidu definuje své vlastní dva pojmy: „jazyk“ a „mateřský jazyk“. Mateřské jazyky v tomto smyslu jsou seskupeny uvnitř „jazyků“. Mnohé z nich by podle lingvistických zvyklostí byly považovány spíše za samostatné jazyky než za dialekty. To platí zejména pro mnoho „mateřských jazyků“ s desítkami miliónů mluvčích, které se oficiálně seskupují pod „jazyk“ hindštinu.\n\nSčítání v roce 1961 zjistilo v Indii 1652 různých jazyků (včetně takových, které na Indickém subkontinentu nejsou původní). Sčítání v roce 1991 zjistilo 1576 „mateřských jazyků“. Ethnologue vyjmenovává 415 živých jazyků na území Indie (z 6912 na světě).\n\nPodle sčítání v roce 1991 mělo 22 „jazyků“ více než milión rodilých mluvčích, 50 jazyků mělo přes 100 000 a 114 mělo přes 10 000. Všechny zbývající jazyky měly dohromady 566 000 mluvčích (z celkového počtu 838 miliónů Indů v roce 1991).\n\nPodle zatím posledního sčítání v roce 2001 mělo 29 „jazyků“ více než milión rodilých mluvčích, 60 jazyků mělo přes 100 000 a 122 jazyků mělo přes 10 000 mluvčích.\n\nJazyky vyjmenované v 8. dodatku ústavy (nyní je jich již přes 20) mají status úředně uznaného jazyka. 8. dodatek se postupně rozšiřuje. Některé jazyky s velkým počtem mluvčích na něm stále chybí, pravděpodobně největším z nich je bhílština (9,6 mil. rodilých mluvčích), gondština (2,7 mil. mluvčích) a khándéší (2,1 mil. mluvčích). Na druhou stranu se na 8. dodatek z politických důvodů nedávno dostaly dva jazyky s méně než 2 milióny rodilých mluvčích: manipurština (1,5 mil.) a bodo (1,4 mil.) Z kulturně-historických důvodů 8. dodatek obsahuje i sanskrt, přestože ho pouze 14000 osob prohlásilo za svůj jazyk, avšak mnozí další ho studují ve škole jako klasický indický jazyk.\n\nÚředními jazyky Indické republiky jsou hindština a angličtina. Podle článku 343 (1) „Úředním jazykem Unie je hindština psaná písmem dévanágarí.\" Jednotlivé státy unie mohou zákonem zavést své vlastní úřední jazyky v závislosti na lingvistickém rozložení obyvatelstva. Například stát Ándhrapradéš má jediný úřední jazyk telugštinu, stát Tamilnádu má jediný úřední jazyk tamilštinu a stát Karnátaka má jediný úřední jazyk kannadštinu, zatímco stát Džammú a Kašmír má úřední jazyky kašmírštinu, urdštinu a dógrí.\n\nPřed přijetím 21. dodatku ústavy v roce 1967 Indie uznávala 14 oficiálních regionálních jazyků. 8. a 71. dodatek přidaly sindhštinu, konkanštinu, manipurštinu a nepálštinu, čímž počet oficiálních regionálních jazyků stoupl na 18. Jednotlivé státy, jejichž hranice většinou kopírují hranice jazykové, mají právo si vybrat svůj vlastní jazyk pro vnitřní správu a vzdělávání.\n\nNásledující tabulka obsahuje oficiální jazyky obsažené v osmém dodatku ke květnu 2008:\n\nV roce 2004 indická vláda rozhodla, že jazyky, které splňují určitá kritéria, mohou dostat status „klasického indického jazyka“. Tento status dostaly následující jazyky: tamilština (2004), sanskrt (2005), kannadština (2008) a telugština (2008).\n\nSanskrt, který už měl dříve zvláštní postavení na základě článku 351 indické ústavy jako základ pro vývoj úřední hindštiny, byl v roce 2005 navíc prohlášen klasickým jazykem; podobné deklarace následovaly v roce 2008 pro kannadštinu a telugštinu na základě doporučení lingvistické komise zřízené federálním ministerstvem kultury.\n\nNa tiskové konferenci v roce 2006 ministryně turistiky a kultury Ambika Sóní vyhlásila následující kritéria pro klasické jazyky: Značné stáří prvních textů, zaznamenaná historie 1500 až 2000 let, soubor starých literárních děl nebo textů, které se považují za hodnotné dědictví generací mluvčích; literární tradice má být původní a nikoli vypůjčená z jiné jazykové komunity; klasický jazyk a literatura se liší od moderní, může dojít i k přerušení mezi klasickým jazykem a jeho pozdějšími formami či větvemi.\n\nV roce 2010 se sanskrt stal druhým úředním jazykem státu Uttarákhand.\n\nV Britské Indii byla angličtina jediným jazykem používaným pro správní účely a ve vyšším školství. Po dosažení nezávislosti v roce 1947 bylo tvrdým oříškem pro indické zákonodárce vybrat jazyk pro úřední komunikaci a pro komunikaci mezi různými jazykovými oblastmi napříč Indií. K dispozici byly následující možnosti:\n\n\n\n\nVolba hindštiny jako úředního jazyka představuje vážné problémy pro každého občana, jehož „mateřský jazyk“ není hindština. To může způsobit velkou zátěž pro děti, které se musí naučit hindsky, aby mohly postoupit na další úroveň vzdělání. Všechny vzdělávací komise napříč Indií totiž uznávají potřebu naučit obyvatelstvo jeden společný jazyk. Objevila se řada stížností, že mluvčí jiných jazyků než hindštiny v severní Indii čelí značným těžkostem.\n\nVzhledem k obrovskému počtu obyvatel (Indie je druhá nejlidnatější země na světě) je těžké najít uspokojivé řešení. Byly ustaveny místní komise pro úřední jazyk a hledají se opatření pro zmírnění napětí.\n\nŘada indických jazyků používá své vlastní písmo. Hindština a příbuzné jazyky se píší písmem dévanágarí. Urdština a někdy též kašmírština, sindhština a paňdžábština používají upravené persko-arabské písmo. S výjimkou těchto jazyků jsou písma indických jazyků v Indii původní. (Transliterací indických jazyků do latinky se zabývá standard ISO 15919.)\n\n"}
{"id": "572647", "url": "https://cs.wikipedia.org/wiki?curid=572647", "title": "Ryan Miller", "text": "Ryan Miller\n\nRyan Miller (* 17. července 1980, East Lansing, Michigan, USA) je americký hokejový brankář hrající v týmu Anaheim Ducks v severoamerické lize ledního hokeje NHL. Ryan chytal v národním týmu USA na zimních olympijských hrách ve Vancouveru v roce 2010, kde tým USA vyhrál stříbrné medaile.\n\nDraftován byl v roce 1999 týmem Buffalo Sabres. Do NHL poprvé nakoukl v roce 2002, kdy z 15 zápasů zaznamenal 6 výher a pak byl poslán do farmářského celku Rochester Americans v AHL. Brankářskou jedničkou Buffala se stal v roce 2005, když z 48 zápasů zaznamenal výher. Skvělé statistiky měl i v dalších sezónách, což vyvrcholilo v roce 2010, kdy získal Vezina trophy pro nejlepšího brankáře v NHL. Ten rok měl výborné statistiky. 69 zápasů, 41 výher, 18 proher a 8 proher v prodloužení, úspěšnost zákroků skoro 93 procent a 2,22 průměr inkasovaných gólů na zápas. V sezóně 2013/2014 byl vytrejdován do St. Louis Blues.\n\nZa USA nastupuje pokaždé když nehraje play-off NHL. Jeho zatím největší úspěch je stříbrná medaile z olympiády ve Vancouveru v roce 2010.\n\n\n"}
{"id": "572652", "url": "https://cs.wikipedia.org/wiki?curid=572652", "title": "Jaroslav Otevřel", "text": "Jaroslav Otevřel\n\nJaroslav Otevřel (* 16. září 1968 v Uherském Brodě, Československo) je bývalý český profesionální hokejista, který kvůli zranění hlavy z 11. února 1996 z finské ligy ochrnul. Odchovanec zlínského hokejového klubu nastupoval i v NHL za San Jose Sharks.\n\nDnes žije ve Zlíně s manželkou Martinou a dcerou Terezou.\n\nOtevřel se poprvé objevil v sestavě TJ Gottwaldov v nejvyšší soutěži v ročníku 1987/88. V dresu zlínského klubu nastupoval až do roku 1992 kromě ročníku 1989/90, kdy narukoval a rok hrál za trenčínskou Duklu.\n\nV roce 1992 se rozhodl vstoupit do organizace klubu NHL San Jose Sharks, tento klub jej rok předtím draftoval a teprve tvořil své mužstvo, protože do ligy vstoupil v roce 1991. Otevřel nastupoval ale spíše za Kansas City Blades, farmářský celek Sharks v IHL. V NHL sehrál hráč pouze 16 utkání a tak zvolil v létě 1994 návrat do Evropy, kde oblékal dres finského celku Ässät Pori až do osudného zranění v utkání s klubem JYP Jyväskylä. Jeho zaměstnavatel vyřadil číslo 89, které český hráč oblékal, ze sady dresů.\n\nByl prvním českým nebo slovenským hokejistou, který oblékal dres San Jose Sharks. Není jediným zlínským odchovancem, kterého potkalo vážné poranění hlavy - v sezoně 1989/90 narazil hlavou o mantinel v dresu mateřského klubu obránce Luděk Čajka, který na následky zranění zemřel.\n\nOtevřel nastoupil k jedenácti reprezentačním utkáním, ve kterých vstřelil jeden gól.\n\n\npozn: \"své zbývající dva góly v NHL dal 31. prosince 1993 na ledě Vancouver Canucks\"\n\n"}
{"id": "572655", "url": "https://cs.wikipedia.org/wiki?curid=572655", "title": "Ivan Čiernik", "text": "Ivan Čiernik\n\nIvan Čiernik (* 30. října 1977 v Levicích) je slovenský hokejový útočník.\n\nIvan Čiernik začínal v Nitře. Byl draftován týmem Ottawa Senators v 9. kole z 216. místa v roce 1996. První zápas v NHL si zahrál v sezóně 1997/98. V sezóně 2001/02 uzavřel smlouvu s Washingtonem Capitals. Celkem odehrál v NHL 91 zápasů, v kterých střelil 12 gólů a zaznamenal 15 asistencí. Od sezóny 2004/05 hrával v týmu německé ligy DEL, první rok působil v Wolfsburg Grizzly Adams a potom další tři roky v Kölner Haie, přičemž patřil k oporám v útoku. V ročníku 2007/08 zaznamenal v 56 zápasech základní části 38 gólů a přidal 28 asistenci, byl nejlepším střelcem svého týmu. 20. listopadu 2007 střelil nejrychlejší gól v historii klubu, kdy skóroval ve dvanácté sekundě. Mužstvo se probojovalo do semifinále playoff a obsadilo třetí místo. Před sezónou 2008/09 přestoupil do ruského týmu HK Sibir Novosibirsk a po sezóně se vrátil zpět do Kölner Haie. V týmu odehrál dvě sezóny, v nichž opět postoupili do playoff. Po sezóně 2010/11 se nedohodl s klubem na pokračování a 22. července 2011 se dohodl na roční smlouvě s klubem Malmö Redhawks působící v HockeyAllsvenskan.\n\n\n\n\n"}
{"id": "572658", "url": "https://cs.wikipedia.org/wiki?curid=572658", "title": "Kazuki Kató", "text": "Kazuki Kató\n\nKazuki Kató ( 加藤和樹, \"Katō Kazuki\") je japonský zpěvák a herec, známý především díky roli Keiga Atobeho v muzikálu Tennis no Ódži-sama. Objevil se také jako seiyuu v anime sérii Katekyo Hitman Reborn!.\n\nZúčastnil se 15. ročníku (rok 2002) soutěže Džunon Super Boy Contest (ジュノン　・ス-パ-ボ-イ　・コンテスト, \"Junon Sūpābōi Kontesuto\"). Přestože nakonec nezvítězil, probojoval se až do finále.\n\nV roce 2005 se objevil v muzikálovém zpracování anime série Tennis no Ódži-sama jako kapitán týmu Hyoutei Keigo Atobe - nejprve v srpnu, v představení s názvem Imperial Match Hyoutei Gakuen, a následně v prosinci (Imperial Match Hyoutei in Winter). S Tennis no Ódži-sama muzikálem (Tenimyu) pokračoval k Dream Live 3rd, rozlučkovému večeru s druhou generací obsazení Seigaku (Tenimyu je mnohadílná série, která několikrát vyměnila obsazení, mluví se proto o \"generacích\"). Dream Live 3rd se hrál 28. a 29. března 2006. Jako Atobe se Kató stal populárním především u dámské části publika.\n\nV roce 2006 byl k vidění ve dvou televizních seriálech - Džigoku Šódžo (jako Ičimoku Ren) a Kamen Rider Kabuto (jako Daisuke Kazama) a natočil i film Kamen Rider Kabuto (hrál opět Daisukeho Kazamu). Tentýž rok také debutoval jako zpěvák - 26. dubna vyšlo pod názvem Rough Diamond jeho první sólové minialbum, 5. května měl první sólový koncert s názvem Kazuki Kato Live \"GIG\" 2006. V srpnu si zopakoval roli Atobeho v muzikálu Advancement Match Rokkaku feat. Hyotei Gakuen. Jeho první single (Vampire/Yume hikouki, vyšel 18. října) se umístil na 16. příčce Oriconu, tabulky prodejnosti. 28. října\nKato zahájil svou první národní tour, měla název GLAMOROUS ATTACK TOUR a trvala do 27. listopadu.\n\n7. února 2007 vyšel druhý single, Soba ni itte, 4. dubna pak následovalo první album - Face. Od 6. do 25. dubna proběhla druhá národní tour, pod názvem FACE TOUR, 26. pak koncert u příležitosti prvního výročí zpěváckého debutu - Šibuja C.C.Lemon Hall Special LIVE. V červenci 2007 přešel Kató ke společnosti Avex a následně vydal další single - Instinctive love (9. pozice v Oriconu). 30. a 31. března vystoupil v další inscenaci z řady Tenimyu - Dream Live 4th. Seriál Hotaru no Hikari mu vynesl označení \"ikemen nováček\" (イケメン　・ニュ-カマ-、\"ikemen nyu-kama-\", ikemen newcomer). 3. října se objevil další single, Impure love, obsadil 8. příčku Oriconu. Koncert BATTLE HIBIYA-YAON přilákal 13. října do otevřené haly Hibija přes 3000 lidí. 27. října dorazil do kin další Kamen Rider film, Kamen Rider THE NEXT, v němž Kato hrál Šira Kazamiho (Kamen Rider V3).\n\n23. ledna 2008 vyšlo album In LOVE, krátce nato (od 17. února) se uskutečnila tour s názvem Kazuki Kato Live \"GIG\" 2008 TOUR - in LOVE -. Na koncert k druhému výročí debutu (28. dubna, Nippon Budókan), pod názvem Kazuki Kato Live \"GIG\" 2008 - SCRAP&BUILD, přišlo pět a půl tisíce lidí. V srpnu a září proběhla Fighting Road TOUR se zastávkami v 11 japonských městech. V říjnu se Kató naposledy vrátil k roli Keiga Atobeho - v muzikálu Imperial presence Hyoutei Gakuen feat. Higa Chuu. Rok 2008 zakončil 17. prosince koncertem Kazuki Kato Live\"GIG\"2008〜One Night Only〜.\n\n4. března 2009, po přesunu ke společnosti PONY CANYON, vydal single Venom a 25. dubna měl v otevřené hale Hibija koncert ke třetímu výročí debutu - Kazuki Kato 3rd ANNIVERSARY SPECIAL LIVE \"GIG\"2009〜Shining Road〜. 10. června vyšel single EASY GO, který sloužil jako 6. opening anime Katekyo Hitman REBORN! a umístil se na desáté příčce Oriconu. 15. července pak vyšlo album GLAMOROUS BEAT a následovala Kazuki Kato Live \"GIG\"2009～Drastic Glamour Tour～ (7. - 31. července), se zastávkami v 9 městech.\n\n17. března 2010 vyšel single Yokujou/Libido a obsadil 7. pozici v žebříčcích Oriconu. Kató v zimě účinkoval v muzikálu King of Blue a hrál v seriálech Arienai a Indigo no Yoru, v květnu se podílel na novém provedení hry Past na osamělého muže. 28. července se objevil nový single - Shakunetsu Finger de FEVER! - a umístil se 13. v žebříčku Oriconu. V létě byl Kató k vidění ve své první filmové hlavní roli - v komedii Kami-sama help! (premiéra 7. srpna 2010). Původně měla jeho první hlavní role být ve filmu Dakara Oretači wa, Asa o Matteita (měl mít premiéru v únoru 2010), ale ten nakonec do kin nebyl uveden - vzhledem k drogové aféře jednoho z herců (Manabu Ošio).\n\n\n\n\n\n\n\n\n"}
{"id": "572659", "url": "https://cs.wikipedia.org/wiki?curid=572659", "title": "Tuleň středomořský", "text": "Tuleň středomořský\n\nTuleň středomořský (\"Monachus monachus\") patří do nevelké skupiny mořských vodních savců – ploutvonožců. Jeho domovem bylo kdysi celé Středozemní moře a přilehlé oblasti. Rybáři však v tuleních viděli konkurenci, která jim snižuje úlovky a tak je začali hubit, často velmi nevybíravými metodami. To vedlo k vymizení tuleně středomořského z velké části jeho původního areálu. Dnes je tuleň středomořský na pokraji vyhynutí. Poslední žijící tuleni jsou roztroušeni po celé oblasti Středozemního moře.\n\nTuleň středomořský se řadí mezi ploutvonožce. Ploutvonožci se vyvinuli uprostřed třetihor ze suchozemských šelem. Je jich asi 30 druhů a jednotlivé druhy se od sebe moc neliší. Jsou přizpůsobeni životu ve vodě, končetiny mají proměněné v ploutve. Jsou to velmi dobří plavci, rychlost plavání dosahuje až 30 km/h. Potravou ploutvonožců je plankton, měkkýši a ryby. Všichni ploutvonožci mají silnou vrstvu tuku, která je chrání před chladem, a mají srst s velice hustou podsadou. Tuleň středomořský patří do řádu tuleňovitých, pro který je charakteristická chůze po předních končetinách. Tuleni se zdržují spíše u břehu, kde hloubka moře nedosahuje více než 70 m. Neumí se potápět do velkých hloubek a musí často odpočívat na souši. Jsou to plaší tvorové. Mláďata kojí mateřským mlékem a krev mají stejně teplou jako ostatní savci. Délka tuleně středomořského dosahuje u samice 230 cm a u samce až 320 cm. Váží až 320 kg. Zvíře je černohnědě zbarvené a na břiše má velkou světlou skvrnu. Někteří tuleni jsou jednotně hnědí. Ve stáří dochází k prošedivění srsti, která má pak stříbrný nádech. Jejich latinský název \"Monachus\" je odvozen od ruského slova mnich, což souvisí s jejich jednoduchým tmavým zbarvením.\n\nPůvodně žil tuleň středomořský na ohromném území, od pobřeží Černého moře přes celé Středozemní moře až k pobřeží Madeiry a Kanárských ostrovů. Příbuzný poddruh žil v karibské oblasti, avšak tam je dnes vyhuben. Třetí příbuzný podruh v počtu několik set jedinců stále žije v okolí Havajských ostrovů. Tento druh tuleně je výborně přizpůsoben subtropickým podmínkám. Středomořští tuleni se v tomto století stali velmi vzácní díky nekontrolovatelnému odstřelu, kdy jejich stav klesl z několika desítek tisíc na pouhých několik set kusů, které žijí ve východním Středozemním moři, u západního pobřeží Afriky a na pobřeží Jadranu. Malé skupinky tuleňů se občas vyskytují i v západním středomoří např. v oblasti Sardinie, právě tady byl však tuleň středomořský přívalem turistů kriticky ohrožen. Od roku 2010 se několik jedinců usadilo v oblasti severního Jadranu u Puly, kde se s nimi potkávají i potápěči pod vodou.\n\nTuleň středomořský se potápí především na skalnatých pobřežích v okolí jeskyní, kam se často ukrývá. Žije převážně na starých známých březích, kde odpočívá a rodí mláďata. Z místa na místo se přesouvá velmi vzácně. A proč vlastně dochází k takovému úbytku tuleně středomořského? Vědci si tento fakt vysvětlují takto: Mále kolonie žijící u pobřeží jsou dnes velmi vyrušovány čluny a loděmi s turisty. Lodě pronikají čím dál hlouběji do nejodlehlejších zákoutí pobřeží a tak se zvířatům nedostává patřičného odpočinku a nemají ve svých útočištích prostor ani k potřebnému rozmnožování. Právě proto, že nemají klid na souši, ukrývají se do jeskyní.\n\nTuleň středomořský je výjimkou mezi tuleni, neboť se velmi dobře pohybuje po souši, na rozdíl od jiných tuleňů, kteří se po souši pohybují spíše nemotorně. Za to, že se po souši takto obratně pohybuje, vděčí širokým a mohutným drápům na předních končetinách, které normálně využívá k plavání. Po vylezení z vody se mohutnými drápy uchycuje na skalách. Drápy mu umožňují, na rozdíl od tuleně obecného, opustit moře i na skalnatém pobřeží. Hlavním nepřítelem tuleně středomořského je žralok, kterému však dokáže svým obratným pohybem ve vodě uniknout.\n\nTuleň středomořský má chrup jako šelma a je schopen kořist nejen uchopit ale i rozkousat. Potravu si rozporcuje na kusy určité velikosti, které pak v celku polyká, aniž by je dále rozkousal.\n\nDůležité je, aby měl tuleň klid, především v letních měsících, protože se musí chladit a chránit před slunečním zářením a následným přehřátím. K tomuto cíli vyhledává stinná místa v skalních rozsedlinách nebo podmořských jeskyních a pohybuje se v tomto období jen velmi málo.\n\nTuleni se dožívají dvaceti let, někdy i více. Dorozumívají se rozličným chrochtáním a ostrým štěkáním.\n\nŽiví se rybami a dalšími mořskými tvory, které často skupinově loví.\n\nTuleni přivádí svá mláďata na svět na souši, kde se jich během rozmnožování shromažďují stovky. Každý samec se snaží zabrat si pro sebe co největší skupinu samic a ostatní samce zahání neohrabanými poskoky. Ve vodě se postupně páří se všemi svými samicemi. Tuleni středomořští dávají přednost nepřístupným a nerušeným místům, která slouží pouze k odpočinku a vrhu mláďat. Mláďata se rodí v září a v říjnu a matka o ně pečuje tři roky. Když dospějí do věku 4 let, jsou již pohlavně zralí. Tulení\nmláďata jsou roztomilá, avšak i tito skoro bezbranní tvorové jsou zabíjeni lidmi pro jejich kožešinu.\n\n\n"}
{"id": "572661", "url": "https://cs.wikipedia.org/wiki?curid=572661", "title": "Martin Dvořák (senátor)", "text": "Martin Dvořák (senátor)\n\nMartin Dvořák (* 19. dubna 1948) je český politik a lékař, bývalý senátor za obvod č. 10 – Český Krumlov, zastupitel Českého Krumlova a člen ODS.\n\nVystudoval Fakultu dětského lékařství UK v Praze, kde získal titul MUDr. Má soukromou pediatrickou ordinaci. S manželkou Bělou vychoval dva syny.\n\nVe volbách 1998 se stal senátorem za části okresů Český Krumlov, Prachatice a České Budějovice. V prvním kole voleb získal 32,55 % hlasů oproti tehdejšímu senátorovi Karlu Vachtovi, který obdržel 25,58 % všech platných hlasů. Ve druhém kole se díky zisku 52,83 % hlasů stal Dvořák druhým senátorem za obvod č. 10. V horní komoře českého parlamentu zastával funkci člena Výboru pro vzdělávání, vědu, kulturu, lidská práva a petice. Ve volbách se rozhodl svůj mandát neobhajovat. V letech 2006 až 2012 zasedal v zastupitelstvu města Český Krumlov, kde působil již ve funkčních obdobích 1994–2002.\n\n"}
{"id": "572674", "url": "https://cs.wikipedia.org/wiki?curid=572674", "title": "Parc de la Villette", "text": "Parc de la Villette\n\nParc de la Villette je veřejný park, který se nachází v Paříži v 19. obvodu. Park byl vybudován na místě zrušených městských jatek a se svými 55 ha (z toho 33 ha zelených ploch) je nejrozsáhlejším městským parkem v Paříži. Středem parku protéká Canal de l'Ourcq, přes který vedou dva mosty pro pěší. Park se skládá z různých tematických zahrad a hřišť a je charakterizován červenými stavbami. Park se nazývá podle bývalé vesnice La Villette, která byla připojena k Paříži.\n\nV letech 1859-1867 zde na okraji Paříže byla z rozhodnutí Napoleona III. vybudována rozsáhlá městská jatka. Po necelých 100 letech jatka dosloužila. 25. října 1973 bylo rozhodnuto o zrušení jatek a v roce 1974 začala postupná demolice budov, až byly téměř všechny strženy. Jatka byla definitivně uzavřena 15. března 1976 a stát téhož roku vyhlásil soutěž na obnovení La Villette.\n\n13. července 1979 byla založena veřejnoprávní společnost pro park La Villette. Byl přijat návrh na vytvoření parku a muzea, jehož realizace však postupovala velmi pomalu. K Cité des sciences et de l'industrie (Muzeum vědy a techniky) přibyl ještě návrh na Cité de la musique (Muzeum hudby). Architektonická soutěž na definitivní realizaci byla zahájena 8. dubna 1982 a zadání zakazovalo vytvoření náměstí, lesa nebo sídliště. Konkursu se zúčastnilo 805 architektonických skupin z 41 zemí. Porota zahrnující architekty, krajináře, politiky, historiky, teoretiky umění, sochaře, sociology, malíře a biology vybrala do druhého kola devět projektů, z nichž vyšel 25. března 1983 vítězně francouzský architekt švýcarského původu Bernard Tschumi.\n\nPark nabízí po celý rok kulturní program jako jsou výstavy, divadelní představení, koncerty, cirkusy, letní kino aj. Park je spojen s parkem Buttes-Chaumont alejí \"Darius Milhaud\". Kanálem Ourcq je možné doplout trajektovou dopravou až na náměstí \"Place de Stalingrad\".\n\nV parku se nacházejí především tyto objekty:\n\n\n"}
{"id": "572682", "url": "https://cs.wikipedia.org/wiki?curid=572682", "title": "Leoš Šedo", "text": "Leoš Šedo\n\nLeoš Šedo (* 22. listopadu 1952 Vysoké Mýto) je český spisovatel.\n\nAbsolvoval gymnázium a v roce 1976 zakončil studium stomatologie na Fakultě všeobecného lékařství Univerzity Karlovy. Nyní pracuje jako zubař (privátní praxi si zřídil v roce 1993). V roce 2005 debutoval románem z lékařského prostředí \"Kleště\", ale již od roku 2001 spolupracuje s časopisem \"Xantypa\" a povídky, básně či písňové texty píše už od 70. let.\n\nOd roku 1977 žije v Sázavě. Je ženatý, má dvě dcery.\n\n"}
{"id": "572687", "url": "https://cs.wikipedia.org/wiki?curid=572687", "title": "Guntinas", "text": "Guntinas\n\nGuntinas (žemaitsky \"Gontėns\") je říčka na západě Litvy, v Žemaitsku, v Klajpedském kraji, pramení v městysu Ylakiai (okres Skuodas). Teče převážně směrem západním, protéká při jižním okraji městysu Aleksandrija. U vsi Truikinai protéká rybníkem Truikinų tvenkinys. Do řeky Luoba se vlévá 2,5 km na západ od okresního města Skuodas jako její pravý přítok 5,9 km od jejího ústí do Bartuvy.\n\nLevé:\nPravé:\n\nYlakiai, Stripiniai, Gintalaičiai, Gonaičiai, Klauseikiai, Truikinai, Aleksandrija, Guntinas, Didieji Rūšupiai\n"}
{"id": "572692", "url": "https://cs.wikipedia.org/wiki?curid=572692", "title": "Java Authentication and Authorization Service", "text": "Java Authentication and Authorization Service\n\nJava Authentication and Authorization Service (JAAS) představuje javovskou verzi standardního Pluggable Authentication Module (PAM) frameworku.\n\nJe využíván pro dvě činnosti:\n\n\nJAAS je standardní součástí Javy od JavaTM 2 SDK, Standard Edition (J2SDK), v 1.4. Ve verzi 1.3 byla součástí volitelnou. Byl přidán z důvodu nízké flexibility u původního systému zabezpečení, zejména pro provozování serverových aplikací. Jako součást Java 2 security se zabývá poskytováním povolení a bezpečnostní kontrolou těchto povolení. Toto vše je prováděno mimo kód aplikace, takže není nutné původní aplikaci upravovat. Samotná aplikace si není vědoma, že je na ní prováděna autentizace a autorizace.\n\n\n\n\nAplikace:\n\nKonfigurační soubor Policy:\n\nAplikace:\n\nLogin konfigurační soubor:\n\n\nKonfigurační soubor Policy:\n\nVýsledky spuštění aplikace:\n\n\"Stejné jméno a heslo\"\n\n\"Různé jméno a heslo\"\n\n\"Stejné jméno a heslo + spuštěn security manager\"\n\n\"Stejné jméno a heslo + spuštěn security manager + nstavena práva\"\n\n\n RanchLogin {\n\nJak je vidět z příkladu pod jedním jménem (RanchLogin) může být více než jeden LoginModule. Obsahují také své vlastní parametry, které jsou pak v jednotlivých modulech přístupné (debug pro FirstLoginModule, debug a email pro SecondLoginModule). Poslední položkou je konfigurace jednotlivých modulů. Ty mohou být podle klíčových slov:\n"}
{"id": "572697", "url": "https://cs.wikipedia.org/wiki?curid=572697", "title": "Kánon Sherlocka Holmese", "text": "Kánon Sherlocka Holmese\n\nKánon Sherlocka Holmese je soubor 4 románů a 56 povídek o Sherlocku Holmesovi, jejichž autorem je Arthur Conan Doyle.\n\nSkandál v Čechách (\"A Scandal in Bohemia\", 1891) •\nSpolek ryšavců (\"The Red-Headed League\", 1891) •\nPřípad totožnosti (\"A Case of Identity\", 1891) •\nZáhada Boscombského údolí (\"The Boscombe Valley Mystery\", 1891) •\nPět pomerančových jadérek (\"The Five Orange Pips\", 1891) •\nOhyzdný žebrák (\"The Man with the Twisted Lip\", 1891) •\nModrá karbunkule (\"The Adventure of the Blue Carbuncle\", 1892) •\nStrakatý pás (\"The Adventure of the Speckled Band\", 1892) •\nInženýrův palec (\"The Adventure of the Engineer´s Thumb\", 1892) •\nUrozený ženich (\"The Adventure of the Noble Bachelor\", 1892) •\nBerylová korunka (\"The Adventure of the Beryl Coronet\", 1892) •\nDům U měděných buků (\"The Adventure of the Copper Beeches\", 1892)\nStříbrný lysáček (\"Silver Blaze\", 1892) •\nLepenková krabice (\"The Cardboard Box\", 1893) •\nŽlutá tvář (\"The Yellow Face\", 1893) •\nMakléřův úředník (\"The Stockbroker´s Clerk\", 1893) •\nGloria Scottová (\"The Gloria Scott\", 1893) •\nMusgraveský rituál (\"The Musgrave Ritual\", 1893) •\nReigateské panstvo (\"The Reigate Squires\", 1893) •\nMrzák (\"The Crooked Man\", 1893) •\nDomácí pacient (\"The Resident Patient\", 1893) •\nŘecký tlumočník (\"The Greek Interpreter\", 1893) •\nNámořní smlouva (\"The Naval Treaty\", 1893) •\nPoslední případ (\"The Final Problem\", 1893)\nPrázdný dům (\"The Adventure of the Empty House\", 1903) •\nStavitel z Norwoodu (\"The Adventure of the Norwood Builder\", 1903) •\nTančící figurky (\"The Adventure of the Dancing Men\", 1903) •\nOsamělá cyklistka (\"The Adventure of the Solitary Cyclist\", 1903) •\nŠkola v Priory (\"The Adventure of the Priory School\", 1904) •\nČerný Petr (\"The Adventure of Black Peter\", 1904) •\nCharles Augustus Milverton (\"The Adventure of Charles Augustus Milverton\", 1904) •\nŠest Napoleonů (\"The Adventure of the Six Napoleons\", 1904) •\nTři studenti (\"The Adventure of the Three Students\", 1904) •\nZlatý skřipec (\"The Adventure of the Golden Pince-Nez\", 1904) •\nZmizelý hráč ragby (\"The Adventure of the Missing Three-Quarter\", 1904) •\nOpatské sídlo (\"The Adventure of the Abbey Grange\", 1904) •\nDruhá skvrna (\"The Adventure of the Second Stain\", 1905)\nVila Vistárie (\"The Adventure of the Wisteria Lodge\", 1908) •\nLepenková krabice (\"The Adventure of the Cardboard Box\", 1893) •\nBruce-Partingtonovy dokumenty (\"The Adventure of the Bruce-Partington Plans\", 1908) •\nĎáblovo kopyto (\"The Adventure of the Devil´s Foot\", 1910) •\nRudý kruh (\"The Adventure of the Red Circle\", 1911) •\nNezvěstná šlechtična (\"The Disappearance of Lady Frances Carfax\", 1911) •\nUmírající detektiv (\"The Adventure of the Dying Detective\", 1913) •\nPoslední poklona (\"His Last Bow: The War Service of Sherlock Holmes\", 1917)\nMazarinův drahokam (\"The Adventure of the Mazarin Stone\", 1921) •\nZáhada na Thorském mostě (\"The Problem of Thor Bridge\", 1922) •\nŠplhající muž (\"The Adventure of the Creeping Man\", 1923) •\nUpír v Sussexu (\"The Adventure of the Sussex Vampire\", 1924) •\nTři Garridebové (\"The Adventure of the Three Garridebs\", 1924) •\nVznešený klient (\"The Adventure of the Illustrious Client\", 1924) •\nDům U tří štítů (\"The Adventure of the Three Gables\", 1926) •\nVoják bílý jako stěna (\"The Adventure of the Blanched Soldier\", 1926) •\nLví hříva (\"The Adventure of the Lion´s Mane\", 1926) •\nBarvíř na penzi (\"The Adventure of the Retired Colourman\", 1926) •\nPodnájemnice v závoji (\"The Adventure of the Veiled Lodger\", 1927) •\nNa starém zámku v Shoscombe (\"The Adventure of the Shoscombe Old Place\", 1927)\n\n"}
{"id": "572698", "url": "https://cs.wikipedia.org/wiki?curid=572698", "title": "Prévôt des marchands", "text": "Prévôt des marchands\n\nPrévôt des marchands (česky doslova \"Představený cechu obchodníků\") je historický termín označující představitele města Paříže od středověku do roku 1789. Tento titul zhruba odpovídá v historii českých zemí purkmistrovi. Prévôt měl k ruce čtyři konšely, byl zodpovědný za zásobování města, veřejné práce, městské daně a měl pravomoc nad říčním obchodem. Étienne Marcel umístil svůj úřad v polovině 14. století na náměstí \"Place de Grève\", kde byla později postavena pařížská radnice. Název funkce byl odvozen od nejvýznamnějšího pařížského cechu obchodníků, kteří ovládali dovoz zboží po Seině. Vedle tohoto titulu existoval ještě úřad s velmi podobným názvem Prévôt de Paris (Představený Paříže), který naopak odpovídal rychtáři.\n\nVe středověku pařížští obchodníci vytvořili sdružení (cech) a dostali právo volit si svého představitele, který by prosazoval jejich zájmy. Z cechu se stala mocná korporace, která měla od roku 1170 monopol na dodávky zboží do města po řece, a postupně se prosadila ve správě pařížské obce. Král Ludvík IX. se rozhodl upravit správu města tak, že se přísežní cechu obchodníků stali radními a jejich vůdce získal titul \"prévôt des marchands\". V roce 1263 cech obchodníků poprvé zvolil představitele pařížské obec, kterým byl Évrard Valenciennes a jako jeho pomocníci byli jmenováni čtyři radní. Kompetence prévôta des marchands byla teoreticky omezena jen na dohled nad obchodem se zbožím, ale postupně získával ve městě politický vliv.\n\nVrchol moci tohoto úřadu je spojen se jménem Étienna Marcela (1354-1358), který vedl povstání proti králi. Po porážce povstání jacquerie byly pravomoci prévôta omezeny a roku 1383 po povstání maillotinů proti nové dani předchozího roku, kterou podporoval i pařížský prévôt, byl úřad na několik let rozpuštěn.\n\nV roce 1388 byl úřad obnoven, ale od roku 1412 byl prévôt podřízen králi. Funkce prévôta byla stále více obsazována královskými úředníky z oblasti práva či financí namísto pařížských měšťanů.\n\nPoslední prévôt Jacques Flesselles byl popraven 14. července 1789 před radnicí, kterou obsadili revolucionáři. Do čela města byl zvolen Jean Sylvain Bailly s titulem starosty. Titul \"prévôt des marchands de Paris\" se tak přestal používat.\n\n"}
{"id": "572700", "url": "https://cs.wikipedia.org/wiki?curid=572700", "title": "Tonka Šibenice", "text": "Tonka Šibenice\n\nTonka Šibenice je jeden z prvních českých zvukových filmů. V roce 1930 ho natočil podle povídky E. E. Kische režisér Karel Anton původně jako němý film.\n\nFilm byl ozvučen až dodatečně v ateliérech Gaumont u Paříže za použití dánské techniky vynálezců Petersena a Poulsena, a to současně v češtině, němčině a francouzštině. Premiéru měl 27. února 1930 v pražském kinu Alfa. V Německu byl uváděn pod původním názvem Kischovy předlohy jako \"Die Galgentoni\", ve Francii pod názvem \"Tonischka\". V úplné kopii se dochovala jen francouzská zvuková verze. Z české existuje pouze 15 úvodních minut, během nichž zpívá Karel Hašler písně Hradčany krásné a Když padá v Praze sníh.\n\nHlavní roli Tonky hrála Jugoslávka (Slovinka) Ita Rina, vlastním jménem Ida Kravanja. Byla vybrána v jugoslávské soutěži krásy a angažována německou společností. Svoji filmovou slávu započala legendárním Erotikonem režiséra Gustava Machatého z roku 1929.\n\nFilmový pás Tonky Šibenice měří 2312 metrů a trvá 79 minut.\n\n\n\n\n"}
{"id": "572702", "url": "https://cs.wikipedia.org/wiki?curid=572702", "title": "Dmitrij Cvetkov (lingvista)", "text": "Dmitrij Cvetkov (lingvista)\n\nDmitrij Cvetkov (30. srpna 1890, Krakolje – 1930, rus. \"Дмитрий Цветков\") byl votský učitel a lingvista. \n\nV letech 1914–1916 studoval střední školu v Petrohradě, a poté pracoval jako učitel ruštiny ve Venkyul. Následně vystudoval Univerzitu v Tartu a stal se tak jedním z mála Votů, kteří získali vyšší vzdělání. Vrátil se do své vesnice a začal zde vyučovat, mj. i votský jazyk. Během této doby vyvinul psanou podobu votštiny, sestavil pro ni abecedu v cyrilici, zpracoval votskou gramatiku a přeložil do votštiny povídku \"Vaňka\" od Antona Pavloviče Čechova. Sesbíral také různé etnografické materiály o votských zvycích a tradicích.\n"}
{"id": "572704", "url": "https://cs.wikipedia.org/wiki?curid=572704", "title": "Fotokomiks", "text": "Fotokomiks\n\nFotokomiks nebo fotografický komiks je chronologická řada fotografií podobná jednotlivým snímkům filmu, které jdoucí za sebou tvoří děj a obsahují případný doprovodný text v cílených sekvencích. Dohromady vytvářejí celek, nejčastěji příběh. Jednomu obrázku, který většinou zachycuje jeden okamžik, se v komiksové terminologii říká \"panel\".\n\nV komerční fotografii je dnes fotokomiks pravděpodobně umírajícím žánrem. První fotokomiksy se objevily poprvé v roce 1940 ve střední Itálii a stal se z nich dlouhodobý hromadný jev nesčetných projevů. Existovaly například literární fotokomiksy, které byly založeny na klasické světové literatuře, jako jsou \"Snoubenci\" od Alessandra Manzoniho nebo \"Bídníci\" Victora Huga. Zvláště v románských zemích se během sedmdesátých let italské fotokomiksy velmi rozšířily, obzvláště produkty firmy \"Lancio\" z Říma. Ta vyprodukovala téměř devět milionů kusů za měsíc pod různými názvy. Překlady – nebo lépe řečeno \"dabingy\" – do španělštiny, francouzštiny a do němčiny stejný příběhů vycházely s časovou prodlevou. Herečky jako Sofia Lorenová, Gina Lollobrigida, Silvana Mangano a mnoho dalších na začátku své kariéry pracovalo pro fotoromány.\n\nFotokomiks se objevoval v časopise \"Bravo\", obvykle v podobě sladkobolného příběhu z období dospívání mladých. Německý satirický časopis Titanic zveřejňuje obvykle fotokomiksy s portréty politických osobností.\n\nV době internetu fotokomiks znovu ožívá. Často ve formě prací studentů na internetových stránkách. Příležitostně také na osobních stránkách se všemi druhy fotografii spolu s obrázkovou knížkou. Profesionálně se fotorománům a komiksům věnuje na internetu jen velmi málo. U většiny fotokomiksů se objevují inscenace, kde jsou příběhy vyprávěné postavou hračky.\n\n"}
{"id": "572707", "url": "https://cs.wikipedia.org/wiki?curid=572707", "title": "Tramvajová doprava v Chotěbuzi", "text": "Tramvajová doprava v Chotěbuzi\n\nTramvajovou dopravu v Chotěbuzi (Německo) provozuje podnik Cottbusverkehr, jehož linky jsou začleněny v integrovaném dopravním systému Verkehrsverbund Berlin-Brandenburg (VBB).\n\nPrvní pokusy o zavedení veřejné dopravy v Chotěbuzi začaly roku 1893, tehdy lužickosrbský povozník Josew Klopzynsky začal provozovat pravidelné omnibusové spoje mezi nádražím a městskou částí Sandow. Poté, co byla roku 1900 postavena v Chotěbuzi elektrárna firmou Siemens-Halske, začala se prosazovat i stavba sítě elektrických tramvají. První dvoukilometrový úsek byl pro veřejný provoz otevřen 18. července 1903. Tramvaje se dále rozvíjely a přežily i obě světové války. Významným datem v dějinách chotěbuzských tramvají je z českého pohledu 22. prosinec 1978, tehdy do města dorazily první tramvaje KT4D české výroby, které postupně nahradily starší vozy východoněmecké výroby.\n\nPo znovusjednocení Německa chyběly v Chotěbuzi nízkopodlažní vozy. Dopravní podnik se rozhodl řešit situaci dosazením středního nízkopodlažního čtyřnápravového článku a náhradou původních trakčních motorů silnějšími. Pro vzniklé vozy se v Německu používá označení KTNF6 (v ČR také KT6NF). Podobným způsobem postupovaly následně dopravní podniky ve městě Brandenburg an der Havel a v estonské metropoli Tallinn. Chotěbuz by měla být pravděpodobně jediným městem v Německu, kde jezdí výhradně nízkopodlažní tramvaje, velmi blízko k tomu mají také Drážďany, kde starší tramvaje klasické stavby T4D jezdí pouze na posilové lince E3.\n\nV říjnu 2019 byly v provozu čtyři tramvajové linky:\n\n"}
{"id": "572708", "url": "https://cs.wikipedia.org/wiki?curid=572708", "title": "Garcia Jofre de Loaisa", "text": "Garcia Jofre de Loaisa\n\nGarcia Jofre de Loaisa (1485 Španělsko - 30. července 1526 Tichý oceán) také Loaysa, byl španělský mořeplavec. V červenci roku 1525 byl vyslán se sedmi loděmi, aby opakoval plavbu Fernanda Magellana.\n\nNa cestu se s ním vydal také Juan Sebastián Elcano, mořeplavec, který jako první v roce 1522 dokončil plavbu kolem světa. I tentokrát Elcano zastával funkci hlavního navigátora. Loaisa se vydal západním směrem. Po proplutí Magellanova průlivu bylo loďstvo v bouři rozptýleno, některé lodě ztroskotaly. Jedna loď plula na sever do Mexika podél Jihoamerického pobřeží, čímž byl určen rozsah tohoto kontinentu, o němž se domnívali, že se táhne mnohem víc na západ. Plavbu přes Tichý oceán dokončila jen Loaisova loď, která objevila ostrov Taona v Marshallových ostrovech a přes Mariany (Landrony) a Mindanao se 1. ledna 1527 dostala k ostrovu Tidore na Molukách. Sám Loaisa však už s nimi nebyl, zemřel krátce po překročení rovníku. Zbytek posádky byl na Tidore zajat Portugalci. Vysvobodil je až španělský mořeplavec a bratranec Hernána Cortése Álvaro de Saavedra Céron.\n\nGeografický přínos samotného Loaisy nebyl velký, významná byla plavba jedné z jeho lodí podél západního pobřeží Jižní Ameriky.\n\n\n"}
{"id": "572710", "url": "https://cs.wikipedia.org/wiki?curid=572710", "title": "Kim Källström", "text": "Kim Källström\n\nKim Källström (* 24. srpna 1982, Sandviken) je švédský fotbalový záložník a reprezentant, který v současné době hraje za švýcarský klub Grasshopper Curych.\n\nKällström ve své zemi oblékal dresy týmů BK Häcken a Djurgårdens IF. V sezóně 2003/2004 odešel do francouzského Stade Rennais FC, z něhož následně zamířil do Olympique Lyon. V roce 2012 se stal hráčem Spartaku Moskva. V posledním dnu přestupového období 31. ledna 2014 se dohodlo hostování hráče ze Spartaku Moskva do anglického Arsenalu. O sezónu později se vrátil do Ruska, aniž by se v Premier League výrazněji prosadil kvůli zraněním, a následně se po vypršení smlouvy v roce 2015 upsal curyšským \"kobylkám\", týmu Grasshopper Curych.\n\nZúčastnil se EURA 2004 v Portugalsku, mistrovství světa 2006 v Německu, EURA 2008 v Rakousku a Švýcarsku a EURA 2012 v Polsku a na Ukrajině.\n\n\n"}
{"id": "572711", "url": "https://cs.wikipedia.org/wiki?curid=572711", "title": "Josef Niklas", "text": "Josef Niklas\n\nJosef Niklas (11. březen 1817 Volyně – 10. říjen 1877 Praha) byl český architekt a stavitel období historismu, a pedagog.\n\nZákladní vzdělání získal v Českém Krumlově, odkud pak přešel na pražský Polytechnický ústav. Po jeho absolvování v roce 1836 pracoval určitou dobu u pražského stavitele Frenzla. V roce 1845 podnikl studijní cestu do Německa, Francie a Itálie. Po návratu do Prahy se oženil s Magdalénou Havlovou (1829–1908), s níž měl tři děti. Působil nejprve jako jako tvůrce technických výkresů, dále jako stavitel a architekt.\n\nVěnoval se i pedagogické činnosti: roku 1849 se stal asistentem Bernharda Gruebera na pražské technice, v roce 1850 byl učitelem kreslení na české reálce a od roku 1864 zkušebním komisařem pro civilní měřiče a profesorem pražské techniky v oboru pozemního stavitelství. V letech 1873–74 na této škole zastával funkci rektora.\n\nJeho žákem byl například Jan Koulaa letech 1871–73 byl jeho asistentem na České technice v Praze Antonín Wiehl,vůdčí osobnost české neorenesance.\n\n\n\n"}
{"id": "572712", "url": "https://cs.wikipedia.org/wiki?curid=572712", "title": "Henryk Szordykowski", "text": "Henryk Szordykowski\n\nHenryk Jan Szordykowski (* 3. června 1944, Iława, Varmijsko-mazurské vojvodství) je bývalý polský atlet, běžec, který se věnoval středním tratím.\n\nReprezentoval na letních olympijských hrách v mexickém Ciudad de México 1968 a na olympiádě v Mnichově 1972. Čtyřikrát se stal halovým mistrem Evropy v běhu na 1500 metrů.\n\n"}
{"id": "572713", "url": "https://cs.wikipedia.org/wiki?curid=572713", "title": "Za rodnou hroudu", "text": "Za rodnou hroudu\n\nFilm Za rodnou hroudu je válečný snímek režiséra Oldřicha Kmínka, v němž se dva bratři, Jan (Josef Rovenský) a Petr (Jan W. Speerger), po letech setkají v polním lazaretu.\n\nFilm byl původně němý, až dodatečně byl pro pražskou premiéru doplněn jednou dialogovou scénou a písní Kde domov můj.\nFilm však zcela propadl a publicisty byl špatně hodnocen.\n\n"}
{"id": "572714", "url": "https://cs.wikipedia.org/wiki?curid=572714", "title": "1988 v loďstvech", "text": "1988 v loďstvech\n\nTento článek obsahuje významné události v oblasti loďstev v roce 1988.\n\n\n\n\n\n\n\n\n\n\n\n\n\n\n\n\n\n\n"}
{"id": "572716", "url": "https://cs.wikipedia.org/wiki?curid=572716", "title": "1987 v loďstvech", "text": "1987 v loďstvech\n\nTento článek obsahuje významné události v oblasti loďstev v roce 1987.\n\n\n\n\n\n\n\n\n\n\n\n\n\n\n\n\n\n\n\n"}
{"id": "572717", "url": "https://cs.wikipedia.org/wiki?curid=572717", "title": "1986 v loďstvech", "text": "1986 v loďstvech\n\nTento článek obsahuje významné události v oblasti loďstev v roce 1986.\n\n\n\n\n\n\n\n\n\n\n\n\n\n\n\n\n\n\n"}
{"id": "572719", "url": "https://cs.wikipedia.org/wiki?curid=572719", "title": "1985 v loďstvech", "text": "1985 v loďstvech\n\nTento článek obsahuje významné události v oblasti loďstev v roce 1985.\n\n\n\n\n\n\n\n\n\n\n\n\n\n\n\n\n\n\n"}
{"id": "572721", "url": "https://cs.wikipedia.org/wiki?curid=572721", "title": "1984 v loďstvech", "text": "1984 v loďstvech\n\nTento článek obsahuje významné události v oblasti loďstev v roce 1984.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572723", "url": "https://cs.wikipedia.org/wiki?curid=572723", "title": "1983 v loďstvech", "text": "1983 v loďstvech\n\nTento článek obsahuje významné události v oblasti loďstev v roce 1983.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572724", "url": "https://cs.wikipedia.org/wiki?curid=572724", "title": "1982 v loďstvech", "text": "1982 v loďstvech\n\nTento článek obsahuje významné události v oblasti loďstev v roce 1982.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572725", "url": "https://cs.wikipedia.org/wiki?curid=572725", "title": "1981 v loďstvech", "text": "1981 v loďstvech\n\nTento článek obsahuje významné události v oblasti loďstev v roce 1981.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "572726", "url": "https://cs.wikipedia.org/wiki?curid=572726", "title": "Jan Jiří Heinsch", "text": "Jan Jiří Heinsch\n\nJan Jiří Heinsch, \"zapisován také jako\" Heintsch, \"něm.\" Johann Georg, (1647 v Kladsku – 9. září 1712 v Praze) byl českoněmecký malíř, představitel klasicistního proudu barokního malířství. Těžiště jeho díla tvoří náboženské obrazy od řádových objednavatelů. Jsou to oltářní obrazy, které se po josefínských reformách někdy dostaly do galerií, nebo také portréty řádových představených. Je známo okolo 150 obrazů jeho dílny, a vedle toho také obsáhlé grafické dílo. \n\nJan Jiří Heinsch se narodil v roce 1647 v rodině královského kancelisty Joachima Frantze Heinsche a jeho ženy Evy ve slezském Kladsku, které tehdy náleželo k zemím Koruny české. O Heinschově mládí a tvorbě do roku 1678, kdy se přestěhoval do Prahy, není nic známo. Zde také v této době vstoupil do malířského cechu. Není jisté, zda získal nějaké malířské vzdělání před příjezdem do Prahy. V Praze se učil malířskému umění u zakladatele české barokní malby Karla Škréty, objevily se u něj vlivy italské renesance, především Tiziana a Paola Veronese. Nejvíce zakázek dostával od jezuitů, augustiniánů a křižovníků s červenou hvězdou. Tematický a duchovní vliv členů řádů, především jezuitů Bohuslava Balbína a Matěje Tannera a křižovníka Jana Františka Beckovského je také v Heinschových dílech patrný. \nPo smrti své první ženy v roce 1702 Heinsch vstoupil do kláštera bosých augustiánů v Bělé pod Bedězem, ale ještě před koncem noviciátu z něj vystoupil, později pro tento klášter maloval několik obrazů. Roku 1704 se podruhé oženil a usadil se v domě \"U Salátů\" v Nových alejích (Národní třídě)na Novém Městě proti kostelu Panny Marie Sněžné.\nV roce 1710 vytvořil grafický návrh na sousoší sv. Františka Borgiáše pro Karlův most, které v trojrozměrné kompozici zpracoval Ferdinand Maxmilián Brokoff. Heinsch zemřel dva roky poté 9. září.\n\nHeinsch pracoval zejména pro pražské kostely, z mimopražských jsou pozoruhodné obrazy například u jezuitů v Klatovech, u augustiniánů v České Lípě, v Novém Bydžově nebo v Brně.\n\n\n\n"}
{"id": "572729", "url": "https://cs.wikipedia.org/wiki?curid=572729", "title": "Pinkava", "text": "Pinkava\n\nPříjmení Pinkava nosí více různých osobností:\n\n"}
{"id": "572733", "url": "https://cs.wikipedia.org/wiki?curid=572733", "title": "Half Japanese", "text": "Half Japanese\n\nHalf Japanese je americká hudební rocková skupina, kterou založili bratři Jad a David Fair. Vznikla v polovině sedmdesátých let a působí i v současnosti. Žánrově se řadí mezi hlučnější kapely, rámcově můžeme mluvit o experimentálním Noise rocku až Proto-punku. Jedinými dvěma stálými členy jsou bratři Jad a David Fairovi. (David kapelu opustil jen na velice krátkou dobu v raných osmdesátých letech, aby se více soustředil na rodinu.) I když začínali s naprosto stejnými rolemi, postupem času se stal frontmanem starší bratr Jad. Mezi nejzákladnější nástroje, používané v kapele, patří malý set bubnů a elektrická kytara.\n\nJednou ze zajímavostí je také používaný způsob nahrávání tzv. lo-fi (\"low fidelity\"), který se od běžně používaného \"hi-fi (high fidelity)\" velice liší. \"Hi-fi\" se totiž vyznačuje velice vysokou přenosností souboru a jeho velmi věrnou reprodukcí, používání \"lo-fi\" tedy znamená opak. \"Lo-fi\" je záležitostí velice levnou a v sedmdesátých a osmdesátých letech nezřídka užívanou. Relativní nekvalita nahrávek však působí velice autenticky a syrově a mnoho posluchačů ho považuje za velice upřímnou a originální prezentaci. K další autentičnosti už jen přispívá věčně rozladěná kytara, která se vlastně stala rozpoznávacím znakem kapely.\n\nAž do počátečních osmdesátých let nahrávalo duo bratrů skutečně jen ve dvojici, později už začalo nabírat nové členy. Marc Jickling se chopil kytary a vokálů a bratři Ricky a John Dreyfussové zase zastali saxofon a bubny.\n\nHalf Japanese měli i spoustu fanoušků mezi známými osobnostmi, mezi jejich obdivovatele patřil i např. Penn Jillette, známý americký iluzionista a všeuměl. Nejznámější je však bezpochyby Kurt Cobain. V roce 1993 si je přizval na turné a bavil se také tím, že chodil do velikých supermarketů se sluchátky na uších, poslouchal hudbu Half Japanese a pozoroval všechny ty lidi, ženoucí se za materiálním bohatstvím a chlebem ve slevě, kolem. A když v dubnu roku 1994 spáchal Kurt Cobain sebevraždu měl na sobě tričko právě tohoto zvláštního hudebního uskupení.\n\n\n\n\n\n\n"}
{"id": "572734", "url": "https://cs.wikipedia.org/wiki?curid=572734", "title": "Santos (rozcestník)", "text": "Santos (rozcestník)\n\nSantos a dos Santos může znamenat:\n\n\n\n"}
{"id": "572735", "url": "https://cs.wikipedia.org/wiki?curid=572735", "title": "Aimé Maillart", "text": "Aimé Maillart\n\nLouis-Aimé Maillart nebo též jen Aimé Maillart (24. března 1817 Montpellier - 26. května 1871 Moulins) byl francouzský hudební skladatel. Je známý svými operami, zejména operou \"Poustevníkův zvonek\" (\"Les Dragons de Villars\") z roku 1856.\n\nLouis-Aimé Maillart se narodil v roce 1817 v Montpellieru (departement Hérault). Jeho otec byl herec v provinčním divadle, který založil i vlastní hereckou agenturu. Roku 1833 Louis nastoupil na pařížskou konzervatoř, kde studoval hru na housle u Guérina a harmonii a skladbu u Aimé Leborna, Jacquese Fromentala Halévyho a Antoina Elwarta. V roce 1838 získal první cenu v oboru fuga a roku 1841 získal Římskou cenu (Prix de Rome) s kantátou \"Lionel Foscari\". Následující tři roky strávil v Itálii. Po návratu do Paříže se věnoval zejména skládání oper v žánru opéra comique.\n\nPrvní z nich byla \"Gastibelza aneb Šílenec z Toleda\", která měla premiéru dne 15. listopadu 1847 jako zahajovací inscenace nového operního divadla s názvem Národní opera (\"Opéra-National\"). To založil skladatel Adolphe Adam s úmyslem usnadnit přístup na jeviště novým autorům. Ačkoli libreto nebylo nijak původní ani dramaticky působivé a rovněž interpretace nebyla ideální, opera sklidila značný úspěch. Ovšem s bankrotem divadla o čtyři měsíce později zmizela ze scén i Maillartova prvotina. Další dvě jeho opery se hrály v Opéra-Comique (\"Lipový mlýn\" 1849, \"Mariin kříž\" 1852), nejslavnější opera jeho kariéry \"Villarsovi dragouni\" však měla premiéru v nedávno založeném Théâtre-Lyrique dne 19. září 1856. Tato opera byla brzy hrána v Evropě i v zámoří. Zvláštní popularitě se těšila v Německu pod názvem \"Das Glöckchen des Eremiten\" a rovněž v českém prostředí byla hrána pod názvem \"Poustevníkův zvonek\".\n\nPřestože \"Poustevníkův zvonek\" ukázal Maillartův talent pro melodii a byl nadšeně přijat publikem, jeho další dvě opery (\"Katánští rybáři\" 1860, \"Lara\" 1864) jej však nezopakovaly, přestože druhá z nich je nepochybně kvalitativním vrcholem jeho tvorby a měla - díky skutečnosti, že se zakládá na stejnojmenné Byronově básni - větší úspěch na anglosaských scénách. Po těchto neúspěších se věnoval zejména církevní hudbě. Roku 1870 odešel z Paříže před postupujícími pruskými vojsky a zemřel následujícího roku v Moulins (departement Allier) ve věku čtyřiapadesáti let. Je pohřben na hřbitově Père-Lachaise.\n\n\n\n\n"}
{"id": "572743", "url": "https://cs.wikipedia.org/wiki?curid=572743", "title": "Řád svatého Michala", "text": "Řád svatého Michala\n\nŘád svatého Michala (: \"Ordre de Saint-Michel\") byl rytířský řád a nejstarší francouzské vyznamenání. Založil jej roku 1469 francouzský král Ludvík XI. jako odpověď na burgundský Řád zlatého rouna. Cílem řádu bylo zvýšil loajalitu členů ke králi. Až do založení řádu Sv. Ducha byl nejvyšším francouzským řádem.\n\nPůvodně měl řád pouze 31 členů včetně krále, později byl počet zvýšen na 36. Členy byli zejména příslušníci královské rodiny, nejmocnější šlechtici a několik zahraničních princů. Nicméně postupem času byl řád méně výběrový a roku 1565 byl počet členů zvýšen na 50. Za Jindřicha III. dostoupila inflace vrcholu a řád měl 700 členů, úměrně čemuž poklesla prestiž řádu.\nŘád byl zasvěcen archandělovi Michaelovi a proto byl odznakem řádu archanděl bojující s drakem. Původně odznak visel na zlatém řetězu s mušlemi a dvojitými uzly, a později se nosil na černé stuze kolem krku. Řád měl jen jednu třídu.\n\nŘád byl zrušen roku 1830, ale zůstal dynastickým řádem španělských pretendentů na francouzský trůn a je zřídkavě udělován dodnes.\n\n"}
{"id": "572745", "url": "https://cs.wikipedia.org/wiki?curid=572745", "title": "Dion Phaneuf", "text": "Dion Phaneuf\n\nDion Phaneuf (* 10. dubna 1985, Edmonton, Alberta, Kanada) je kanadský hokejový obránce hrající v týmu Los Angeles Kings v severoamerické lize (NHL).\n\n\n\n"}
{"id": "572746", "url": "https://cs.wikipedia.org/wiki?curid=572746", "title": "Apache Ant", "text": "Apache Ant\n\nApache Ant (anglická výslovnost [əˈpæči ænt]) je nástroj pro sestavování softwarových aplikací. Umožňuje automatizovat řadu činností od kompilace, testování, až po vytvoření balíku pro distribuci. Princip Antu je shodný s unixovým nástrojem Make, avšak na rozdíl od něho se skripty píší v jazyce XML. Nástroj samotný je napsaný kompletně v jazyce Java. Z toho vyplývá jeho největší výhoda – platformní nezávislost.\n\nAnt je podporovaný řadou vývojových prostředí. Z nejznámějších lze jmenovat Eclipse a IntelliJ IDEA. NetBeans jej používá dokonce jako výchozí nástroj pro sestavování projektů.\n\nAnt je open source projektem organizace Apache Software Foundation. Podmínky jeho použití upravuje licence Apache License 2.0.\n\nAlternativu tvoří již zmíněný Make. Jeho nevýhodou oproti Antu je, že používá příkazy a programy hostitelského systému. Proto je přenositelnost jeho konfigurace mezi platformami velmi nízká. Druhou alternativou je komplexněji pojatý nástroj pro řízení celého životního cyklu programu – Apache Maven. Oproti Antu má řadu funkcí navíc, nicméně na některé specifické projekty ani to nemusí stačit. V takovém případě může být výhodnější použít Ant právě pro jeho snadnou rozšiřitelnost.\n\nAutorem Antu je James Duncan Davidson. Vytvořil jej pro sestavování servletového kontejneru Apache Tomcat nezávisle na cílové platformě. První samostatná verze 1.1 byla uvolněna v červenci roku 2000.\n\nPostupem času se Ant rozšířil do řady dalších open source projektů a dnes je prakticky jedním ze standardů pro sestavování aplikací psaných v jazyce Java. Velká popularita Antu vedla i ke vzniku verzí pro platformu .NET a jazyk PHP.\n\nK popsání sestavovacího procesu Antu pro zvolený projekt je třeba vytvořit konfigurační soubor ve formátu XML, zpravidla nese název codice_1. Velké projekty se často skládají z dalších podprojektů a proto Ant umožňuje definovat závislosti na dílčích konfiguračních souborech. Nejprve jsou v definované hierarchii sestaveny všechny podprojekty a až poté hlavní projekt. Sestavení se provede po zavolání následujícího příkazu v adresáři projektu.\nPředpokladem je správné nastavení proměnných prostředí codice_2 i codice_3 dle dokumentace a přítomnost konfiguračního souboru codice_1 v tomto adresáři. Není-li zadán parametr cíl, použije se výchozí.\nNásleduje příklad souboru codice_1:\nV konfiguračním souboru codice_1 jsou pomocí tagu codice_7 definovány cíle, kterých má být v rámci procesu sestavení dosaženo. Každý cíl má svůj název a kromě toho může mít definován v atributu codice_8 také seznam závislostí na dalších cílech, které musí být vykonány před ním. V kořenovém tagu codice_9 se v atributu codice_10 udává výchozí cíl, jenž bude zpracován v případě, že Antu explicitně neurčíme jiný.\n\nNa příkladu uvedeném výše jsou definovány cíle \"init\", \"compile\", \"archive\" a \"clean\". Jako výchozí je určen cíl \"archive\" a proto bude vykonán, neurčíme-li Antu jinak. Z definovaných závislostí vyplývá, že před ním musí proběhnout cíl \"compile\". Kompilace se ale nemůže spustit, dokud není vykonán cíl \"init\". Proto bude sestavování ukázkového projektu probíhat přesně v opačném pořadí. Nejprve se vykoná cíl \"init\", následně \"compile\" a nakonec \"archive\".\n\nAnt dokáže samostatně zpracovat libovolný z definovaných cílů, ale vždy předtím zpracuje i jeho závislosti. Zavoláme-li ho s parametrem \"compile\", zpracuje nejprve závislost \"init\" a poté zkompiluje třídy ukázkového projektu. Dalšími cíli se již zabývat nebude.\n\nPomocí tagu codice_11 lze nastavit konstanty a tím usnadnit parametrizaci nebo potenciální úpravy souboru konfigurace v codice_1. Takto je možné načítat i proměnné prostředí či externí soubory s definicí konstant. Vždy se jedná o konstanty v pravém slova smyslu. Jakmile se jednou nastaví, další pokusy změnu hodnoty jsou ignorovány. Této vlastnosti lze využít a nastavit některé konstanty pomocí parametrů při spouštění Antu – jejich další přenastavení v codice_1 bude ignorováno.\n\nPomocí definovaných konstant je možné také podmínit vykonání některého cíle. Do tagu codice_7 se přidá atribut codice_15 a nebo codice_16 s hodnotou odpovídající jménu konstanty. Takový cíl je poté vykonán pouze, pokud je a nebo není daná konstanta definovaná.\n\nV rámci jednotlivých cílů je možné používat řadu úkolů, v terminologii Antu označených výrazem codice_17. Úkoly jsou zodpovědné za vykonávání specifických činností sestavovacího procesu. Jsou vykonávány postupně podle jejich pořadí v rámci cíle. Je možné se setkat se třemi typy úkolů.\n\nPrvním z nich jsou úkoly vestavěné v Antu. Je jich celá řada a pokrývají všechny běžné funkce od vytvoření nebo smazání adresáře, kompilace, generování dokumentace, vytváření jar archivu, vytváření nebo validaci XML dokumentů, spouštění unit testů, spouštění programu, práce s FTP serverem, odesílání emailu, a tak dále.\n\nDalší skupinu tvoří úkoly třetích stran. Množství doplňujících úkolů do Antu vytvořili jeho uživatelé a dali veřejně k dispozici ostatním.\n\nPokud není požadovaná funkcionalita k dispozici ani v jedné z předchozích skupin, lze si naprogramovat úkoly vlastní, jelikož Ant obsahuje otevřené a dokumentované API. Stačí vytvořit potomka třídy codice_18, překrýt jeho metodu codice_19 a pro všechny atributy definovat set metody. Níže uvedený příklad ukazuje, jak lze vytvořit jednoduchý úkol. Jedinou jeho funkcí je vypsání zadaného parametru \"message\". Funguje obdobně jako vestavěný úkol codice_20.\nV konfiguračním souboru codice_1 je ještě nutné úkol definovat pomocí tagu codice_22. Následně již nic nebrání jeho používání.\nApache Ant má řadu využití. Je vhodné použít ho všude tam, kde projekt přerostl jednoho vývojáře a jeho sestavení včetně testování vyžaduje komplexní přístup. Nicméně i přes zřejmé výhody se k některým věcem úplně nehodí. Jeho ovládání přes příkazovou řádku a chybové hlášky ho předurčují k používání programátorům. Není vhodné nutit koncové uživatele spouštět nebo sestavovat projekty pomocí Antu. Pokud se vyskytne problém, sestavování projektu je zastaveno a Ant vypíše chybovou hlášku. Ta bude srozumitelná pouze programátorovi.\n\nAnt také není vhodný pro začátečníky. Vytvoření konfiguračního souboru codice_1 může být poměrně pracné a pokud je cílem pouze zkompilovat pár řádků kódu nebo spustit testy, bohatě postačí IDE.\n"}
{"id": "572754", "url": "https://cs.wikipedia.org/wiki?curid=572754", "title": "Eugène Cuvelier", "text": "Eugène Cuvelier\n\nEugène Cuvelier (6. dubna 1837 Arras v Nord-Pas-de-Calais – 31. října 1900 v Thomery, Francie) byl francouzský krajinářský fotograf.\n\nJeho otec, Adalbert Cuvelier (1812-1871), byl obchodník z Arrasu, malíř a amatérský fotograf, člen klubu Barbizon a přítel Corota a Delacroix.\n\nPráce Eugena Cuveliera byly znovuobjeveny na začátku 80. let 20. století. V roce 1991 byla některá jeho díla vystavena ve Francouzské národní knihovně. Ty byly následně vystaveny ve stuttgartském muzeu a také v Metropolitním muzeu umění v New Yorku a Muzeum Orsay vydalo k této výstavě katalog.\n\nV roce 1996 vyšla kniha Daniela Challeho s názvem \"\"Études photographiques\". Ve stejném roce vydalo Metropolitní muzeum umění brožuru \"Eugene Cuvelier\", kterou napsal Malcolm Daniel.\n\n\n"}
{"id": "572763", "url": "https://cs.wikipedia.org/wiki?curid=572763", "title": "Elektromagnetické vlny", "text": "Elektromagnetické vlny\n\nElektromagnetickým vlněním (viz též elektromagnetické záření) nazýváme děj, při němž se prostorem šíří příčné vlnění elektrického a magnetického pole.\nExistenci těchto vln předpověděl v roce 1832 anglický fyzik Michael Faraday a skotský fyzik James Clerk Maxwell je v roce 1865 teoreticky dokázal popsat pomocí svých matematicko-fyzikálních rovnic - nyní známých jako Maxwellovy rovnice. Prakticky je dokázal až v roce 1887 německý fyzik Heinrich Hertz.\n\nPrvním využitím uměle vytvořených elektromagnetických vln byl přenos informace (bezdrátový telegraf).\nPomocí elektromagnetických vln dnes například přenášíme televizní a rozhlasové vysílání, komunikujeme mobilními telefony, ovládáme např. hračky pomocí dálkového ovládání, elektroniku (pomocí ovladače), ohříváme stravu (mikrovlnná trouba), zjišťujeme přítomnost a pohyb předmětů (radary).\n\nV širším slova smyslu mezi elektromagnetické vlny patří i světlo.\n\nZdrojem elektromagnetických vln je náboj, který se pohybuje zrychleně. Může to být například elektrická jiskra - tedy i blesk.\n\nK popisu elektromagnetické vlny se používají veličiny:\na pokud se vlna šíří částečně vodivým prostředím, pak také:\n\nVlastnosti prostředí, které ovlivňují šíření elektromagnetické vlny, jsou tyto: permitivita, permeabilita a konduktivita.\nV tomto hesle se nadále zabýváme pouze (zjednodušeným, ale častým) případem šíření vlny homogenním lineárním izotropním stacionárním prostředím.\n\nfyz. vel., popisující vztah mezi vektory intenzity elektrického pole a elektrické indukce v materiálu nebo vakuu. Značí se písmenem formula_8, v lineárním homogenním izotropním prostředí platí formula_9\n\nfyz. vel., popisující vztah mezi vektory intenzity magnetického pole a magnetické indukce.\nZnačí se písmenem formula_10, v lineárním homogenním izotropním prostředí platí formula_11\n\nfyz.vel., popisující vztah mezi vektory intenzity elektrického pole a proudové hustoty.\nZnačí se písmenem formula_12, v lineárním homogenním izotropním prostředí platí formula_13\nZ Maxwellových rovnic lze odvodit obecný tvar vlnové rovnice \ndál pro lineární, homogenní, stacionární a izotropní prostředí lze také odvodit tzv. telegrafní rovnici, která má mimo oblast zdrojů pole tvar\nkde formula_16 je Laplaceův operátor. Tento zápis je odvozen pro oblast, v níž neleží zdroje elektromagnetické vlny - popisuje tedy její šíření, nikoli však vznik.\n\nRovnice má naprosto stejný tvar pro kteroukoli z veličin formula_17.\n\nPokud mají veličiny pole harmonický časový průběh, lze časové derivace vyjádřit pomocí úhlové frekvence formula_18, takže vlnová rovnice pak přejde na tvar\nkde formula_20 je (komplexní) konstanta šíření, formula_21 permeabilita, permitivita a konduktivita prostředí a formula_22 je imaginární jednotka.\n\nVlnová rovnice je parciální diferenciální rovnice druhého řádu. Její řešení dnes provádíme povětšinou numericky. Analytické řešení je známo jen pro jednoduchá uspořádání pole, nicméně je důležité pro základní orientaci v problematice.\n\nPokud předpokládáme šíření harmonické vlny a otočíme souřadnou soustavu tak, aby se vlna šířila ve směru osy z, zjednoduší se původně parciální diferenciální rovnice na rovnici obyčejnou:\n\nformula_23.\n\nTato rovnice má pro fázor intenzity elektrického pole řešení\n\nformula_24.\n\nŘešení popisuje dvě vlny, z nichž jedna, se šíří ve směru osy formula_25, druhá v protisměru.formula_26 a formula_27 jsou fázory postupné a zpětné vlny v počátku (formula_28).\n\nPro vlnu postupující ve směru osy formula_25 tedy platí\n\nformula_30.\n\nPokud označíme reálnou a imaginární část konstanty šíření k = (α+jβ), můžeme dále psát\n\nformula_31.\n\nTento vztah ukazuje fyzikální význam konstant formula_32 a formula_33. Prvá z nich udává, jak rychle se vlna tlumí, druhá udává rychlost změny fáze vlny ve směru šíření. Rozměr obou konstant je 1/m. Pro okamžitou hodnotu lze pak psát\n\nformula_34, nebo alternativně\n\nformula_35,\n\nkde formula_36 je amplituda vlny v počátku souřadnic formula_37 a formula_38 fáze vlny v čase formula_39 tamtéž. Vyjádření pomocí funkce sinus se častěji používá v české literatuře, zahraniční díla obvykle preferují kosinus.\nReálnou i imaginární část konstanty šíření můžeme určit výpočtem:\n\nVýše uvedené vztahy jsou poněkud komplikované a lze je v některých případech zjednodušit.\n\n\nZ uvedeného plyne, že tatáž látka se může vůči elektromagnetické vlně chovat jako vodič i dielektrikum. S rostoucí frekvencí roste jmenovatel zlomku formula_47. Látky tedy nelze na vodiče a dielektrika rozdělit fixně, ale je k tomu třeba ještě znát frekvenci.\n\nDélka vlny formula_48 je vzdáleností mezi dvěma vlnoplochami, jejíchž fáze se liší právě o formula_49 radiánů (neboli 360°). Tak lze pro délku vlny nalézt\n\nformula_50\n\nSpeciálně pro dielektrika platí\n\nformula_51\n\nVysokofrekvenční elektromagnetické pole se ve vodivých materiálech rychle tlumí. Hloubkou vniku rozumíme vzdálenost, na které se v daném materiálu amplituda veličin pole (formula_52)\nutlumí formula_53-krát, kde formula_53 je Eulerovo číslo (základ přirozených logaritmů). Tato hloubka se označuje formula_55 a je dána jako\n\nformula_56\n\nSpeciálně pro vodiče platí\n\nformula_57\nIntenzita elektrického pole formula_58 je kolmá k intenzitě pole magnetického formula_59. Jejich vzájemný poměr určuje veličina, zvaná vlnová impedance prostředí. Je-li intenzita elektrického pole orientována ve směru x, pak platí\n\nformula_60\n\nPro většinu materiálů přitom platí\n\nformula_61\n\nSpeciálně pro vakuum formula_62.\n\nElektromagnetická vlna může přenášet energii. Tato její vlastnost je nejsnadněji popsána Poyntingovým vektorem. Jeho určení pro obecný časový průběh je uvedeno v hesle Poyntingův vektor. Pro harmonický průběh lze pak pro jeho časovou střední hodnotu psát\n\nformula_63,\n\nkde formula_64 značí vektorový součin a formula_65 komplexně sdruženou hodnotu.\n"}
{"id": "572775", "url": "https://cs.wikipedia.org/wiki?curid=572775", "title": "Hotel Budweis", "text": "Hotel Budweis\n\nHotel Budweis je čtyřhvězdičkový hotel v Mlýnské ulici v Českých Budějovicích. Budova, jež je nekuřácká, má pět pater a poskytuje ubytování v 60 pokojích. V přízemí se nachází restaurace, v budově je mj. konferenční sál, salonek a parkoviště.\n\nPůvodní budova byla vystavěna českobudějovickými krupaři jako nový Přední mlýn, jehož základní kámen byl položen 17. dubna 1872; mlýn s názvem Dvorní však na místě stál již ve století čtrnáctém. Od roku 1915 zde šest let hospodařili bratří Zátkové, v roce 1926 byl zakoupen Jihočeskými elektrárnami a majitelé se dále měnili. Regulace říčního toku v 19. století způsobila, že mlýnem pak již protékalo jen slepé rameno Malše.\n\nV době socialismu byl využíván jako skladiště Domácích potřeb, roku 2002 pak byly v budově objeveny základy hradební bašty, procházela tudy parkánová hradba. V přízemí budovy dnešního hotelu je dodnes k vidění středověká studna a původní trámoví mlýna. Přestavba na Hotel Budweis začala v lednu 2009 a hotel byl pro veřejnost otevřen v říjnu téhož roku.\n\nHotel Budweis získal v Czech Hotel Awards titul Hotel roku 2012 - Absolutní vítěz V České republice v kategorii čtyřhvězdičkových hotelů.\n\n"}
{"id": "572779", "url": "https://cs.wikipedia.org/wiki?curid=572779", "title": "Kostel svatého Benedikta", "text": "Kostel svatého Benedikta\n\nKostelů zasvěcených svatému Benediktu je více:\n\n"}
{"id": "572782", "url": "https://cs.wikipedia.org/wiki?curid=572782", "title": "Meliorační a zpevňující dřeviny", "text": "Meliorační a zpevňující dřeviny\n\nMeliorační a zpevňující dřeviny (zkratka MZD) definuje lesní zákon (Zákon 289/1995 Sb., viz článek Lesnická legislativa) s ohledem na cílový hospodářský soubor. Zákon stanovuje druhovou skladbu porostů ve členění na \"dřeviny základní\", \"dřeviny meliorační a zpevňující\" a \"dřeviny přimíšené a vtroušené\", kterou je nutné dodržet při obnově lesa.\n\nVyhláška č. 83 MZe ze dne 18. března 1996 o zpracování oblastních plánů rozvoje lesů a o vymezení hospodářských souborů problematiku MZD přímo řeší na legislativní úrovni (viz zmiňovaný článek Lesnická legislativa). Podle vyhlášky č. 83/1996 Sb jsou stanoveny zkratky jednotlivých hospodářských dřevin, např. SM pro smrk ztepilý, DB pro dub zimní i dub letní, JD pro jedli bělokorou a tak dále. Vyhláškou je také stanoveno, že pokud některá dřevina základní plní zároveň i funkci meliorační, pak je uvedena i jako MZD. \nMinimální výši MZD při zalesňování stanoví lesní hospodářský plán (LHP) či lesní hospodářské osnovy (LHO) jako závaznou povinnost vlastníkovi lesa.\nProcento MZD se odvozuje v základních hospodářských doporučeních dle hospodářských souborů. Obsahem těchto doporučení jsou i ustanovení, podle kterých se určí maximální výše těžeb, obmýtí a obnovní doba (více viz Vyhláška o plánech rozvoje lesů). Výše procenta (od 1 do 95 %) je závislá na tom, \n\n\nPodle všech těchto faktorů pak vyhláška 83/1996 Sb. v rámcovém vymezení hospodářských souborů určuje podíl taxativně vyjmenovaných dřevin základních, MZD a dřevin přimíšených a vtroušených.\n\nV praxi nejpoužívanější a nejosvědčenější MZD jsou:\n\nK MZD se řadí také dub pýřitý, javor babyka (polní), jilm habrolistý a jilm horský, bříza pýřitá, ale také borovice kleč, jeřáb ptačí, jeřáb břek, topol osika, vrba bílá a vrba křehká a třešeň ptačí.\n\nMeliorační a zpevňující dřeviny plní svou existencí hned několik důležitých funkcí: \n\nJe důležité mít na paměti, že MZD jsou sice odolnější, stabilitě významně pomáhají, ale působení škodlivých činitelů nemohou zcela zabránit. Extrémní vichřice nebo mokrý sníh pochopitelně poškozují i přimíšené MZD. Nelze proto rezignovat na ostatní zásady lesnického hospodaření (zpevňování porostů včasnou výchovou, monitoring a likvidace hmyzích škůdců atp.). Výhodou je, pokud použitá meliorační a zpevňující dřevina dokáže poskytnout zároveň ekonomicky zajímavý výnos (ceněné dřevo, vysoká produkce). To je například případ třešně, buku, dubů, jilmů nebo olše.\n\nS ohledem na náročnost (ekonomickou i časovou) obnovy lesa je běžnou a doporučovanou praxí ochrana MZD před poškozováním zvěří. K poškozování dochází převážně okusem, ohryzem nebo při vytloukání. Vlastní ochrana se provádí několika způsoby: buď jako celoplošná ochrana pletivem nebo oplůtky – v případě výsadby MZD do skupiny pohromadě (do tzv. oplocenek) – nebo jako jednotlivá ochrana, převážně do plastových, různě tvarovaných a různě velkých rour. Používají se však i nátěry různými repelenty proti okusu nebo netradiční (a nepříliš účinné) způsoby, jako například stříhané lidské vlasy zavěšené v pytlíku na sazenici.\n"}
{"id": "572783", "url": "https://cs.wikipedia.org/wiki?curid=572783", "title": "Hawker Siddeley Trident", "text": "Hawker Siddeley Trident\n\nHawker Siddeley HS 121 Trident (původně de Havilland D.H.121 a Airco DH 121) byl britský třímotorový dopravní letoun pro krátké a střední tratě, který vznikl během 50. let ve společnosti de Havilland a vyráběn byl v 60. letech firmou Hawker Siddeley Aviation. Letoun byl navržen podle požadavků letecké společnosti British European Airways.\n\nNásledník společnost BEA, British Airways, se na začátku 80. let rozhodla vyměnit flotilu za letouny Boeing 737 a Boeing 757. Společnosti Air China s Tridenty létala ještě v polovině 90. let.\n\n\n\n\n"}
{"id": "572792", "url": "https://cs.wikipedia.org/wiki?curid=572792", "title": "Macliach", "text": "Macliach\n\nMacliach ( מַצְלִיחַ, v oficiálním přepisu do angličtiny Mazliah, přepisováno též Matzliah) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 86 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 17 kilometrů od břehu Středozemního moře, cca 20 kilometrů jihovýchodně od centra Tel Avivu, cca 37 kilometrů severozápadně od historického jádra Jeruzalému a 1 kilometr od jižního okraje města Ramla. Macliach obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severně odtud žije cca dvacetiprocentní menšina izraelských Arabů.\n\nMacliach je na dopravní síť napojen pomocí silnice dálničního typu číslo 431, která byla dokončena počátkem 21. století a míjí vesnici na severní straně. Ta se západně od mošavu kříží s dálnicí číslo 40. Další dálnice číslo 6 míjí vesnici na východní straně. Paralelně s ní také mošav na východě míjí železniční trať z Lodu na jih, do Beerševy.\n\nMacliach byl založen v roce 1950. Zakladateli vesnice byla skupina stoupenců karaitského judaismu z Egypta. Mošav byl nazván podle středověkého karaitského učence Sahla ben Macliacha (\"maclijach\" také znamená \"úspěšný\"). Zakladatelská osadnická skupina se před zřízením nynější vesnice připravovala v provizorním přistěhovaleckém táboře v Pardes Chana. Většina z prvních obyvatel mošavu neměla předchozí zkušenost se zemědělskou obživou a v původní vlasti se zabývali šperkařstvím. V roce 1955 Židovská agentura posílila obyvatelstvo vesnice o další skupinu, tentokrát Židů z Maroka a později i z dalších zemí. Z poloviny vesnice zároveň odešli původní karaitští obyvatelé.\n\nMošav patří k nejlidnatějším v Izraeli. Správní území obce dosahuje cca 2000 dunamů (2 kilometry čtvereční). Místní ekonomika je stále zčásti založena na zemědělství. Funguje tu 101 rodinných farem. Od poloviny 90. let 20. století tu proběhla výstavba nových obytných distriktů určených pro čistě rezidenční účely, bez vazby na zemědělské hospodaření.\n\nPodle údajů z roku 2014 tvořili naprostou většinu obyvatel v Macliachu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1284 lidí. Během roku 2014 populace stoupla o 0,8 %.\n\n\n"}
{"id": "572795", "url": "https://cs.wikipedia.org/wiki?curid=572795", "title": "Sitrija", "text": "Sitrija\n\nSitrija ( סתריה, v oficiálním přepisu do angličtiny Sitriyya, přepisováno též Sitria) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 81 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 15 kilometrů od břehu Středozemního moře, cca 21 kilometrů jihovýchodně od centra Tel Avivu, cca 39 kilometrů severozápadně od historického jádra Jeruzalému a 1 kilometr od východního okraje města Rechovot. Sitriji obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severovýchodně odtud žije cca dvacetiprocentní menšina izraelských Arabů.\n\nSitrija je na dopravní síť napojena pomocí dálnice číslo 40.\n\nSitrija byla založena v roce 1949 na místě vysídlené arabské vesnice Tal al-Batejch, jež tu stávala až do války za nezávislost roku 1948. Nacházela se cca 1,5 kilometru severovýchodně od nynějšího mošavu.\n\nK zřízení mošavu Sitrija došlo 5. července 1949 během svátku Lag ba-omer. Zakladateli byla skupina Židů z Rumunska, Polska a Maďarska, kteří přežili holokaust a kteří se před příchodem do státu Izrael shromažďovali v uprchlických táborech na Kypru, kde také prošli zemědělským výcvikem.\n\nZhruba polovina rodin obývajících mošav se stále zabývá zemědělstvím (pěstování květin, citrusů a oliv nebo chov drůbeže), ostatní obývají nový ryze rezidenční okrsek, jehož výstavba začala v roce 1990 a který byl roku 1994 dále rozšířen.\n\nPodle údajů z roku 2014 tvořili naprostou většinu obyvatel v Sitriji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1027 lidí. Během roku 2014 populace stoupla o 1,7 %.\n\n\n"}
{"id": "572801", "url": "https://cs.wikipedia.org/wiki?curid=572801", "title": "Scharfeneck (zřícenina hradu)", "text": "Scharfeneck (zřícenina hradu)\n\nZřícenina hradu Scharfeneck leží jako zřícenina hradu Rauhenstein u řeky Schwechat, v obci Baden (Dolní Rakousy) u Vídně. \n\nPodle výsledků archeologických výzkumů bylo zjištěno, že hrad byl kolem roku 1100 obydlený a později, ve 13. století byl zase opuštěný. Je pochybnost, zda hrad v té době byl nazýván \"Veste Wolfsberg\" (pevnost vlčí hora). Jisté ale je, že hradu chyběl hospodářský základ proti mohutnému sousedovi Rauhenecku, který se udržel. Scharfeneck leží na rozdíl od Rauhenecku jen několik set metrů nad dříve běžnou komunikací probíhající údolím \"Helenentalu\". Jen několik metrů široký průlom na úbočí naznačuje, že hrad byl odstraněn. \n\nNynější název hradu vznikl teprve kolem roku 1470 kdy nějaký Ulrich Kamper pozvedl tehdejší ruinu Rauhensteinu a jako \"Ulrich Kamper ze Scharfeneck\" se dostal mezi stavovskou šlechtu. \n\nI když zřícenina hradu nebyla obydlena, v roce 1517 se opět pozvedla a název hradu Scharfeneck zůstal. \n\n\n"}
{"id": "572808", "url": "https://cs.wikipedia.org/wiki?curid=572808", "title": "Petr Bukovský", "text": "Petr Bukovský\n\nPetr Bukovský (* 1. dubna 1947 v Praze) je textař populárních písní, podílel se na přípravě prvního Intertalentu. Spolupracoval s Československou televizí a rozhlasem. Hudbu k jeho textům složili např. Daniel Dobiáš, Vlastimil Hála, Pavel Zedník, Zdeněk Barták ml., Jaroslav Uhlíř, Miroslav Kunst, Jaromír Klempíř, Mojmír Smékal, Jan Smolka aj.\n\nJe autorem více než 300 písňových textů, účastník mnoha festivalů populární hudby, řada písní byla oceněna a je také přeložena a provozována v zahraničí.\n\nJeho texty zpívali např. Naďa Urbánková, Jitka Zelenková, Jiří Helekal, Miluše Voborníková, Viktor Sodoma, Karel Bláha, Josef Zíma, Hana Talpová, Zlata Adamovská. V oblasti dechové hudby spolupracoval s předními kapelami:Pražská kapela Petra Finka, Elektroband Pavla Zedníka, Zlatá muzika, Veselka Ladislava Kubeše a mnoha dalšími.Je absolutním vítězem celého ročníku soutěže Sedm mikrofonů s písní Pomlázkový had.Dnes vám budem polku hrát-nejlepší píseň vydavatelství Panton, 1974. Jeho písně zpívali také přední zpěváci dechové a lidové hudby: Josef Oplt, Ivana Brožová, Josef Zíma, Svatava Černá, Pavel Heidinger, Karel Hegner, Richard Adam aj.\n\n\nSe Z.Bartákem autorský podíl v TV seriálu Hříchy pro pátera Knoxe,\nautor textů písní ve hře francouzských autorů Lhářka (Jean-Jackues Bricaire a Maurice Lassayques),\nnapsal muzikál Planeta Spireon.\n\n\n"}
{"id": "572812", "url": "https://cs.wikipedia.org/wiki?curid=572812", "title": "Na'an", "text": "Na'an\n\nNa'an ( נַעַן, v oficiálním přepisu do angličtiny Na'an) je vesnice typu kibuc v Izraeli, v Centrálním distriktu, v Oblastní radě Gezer.\n\nLeží v nadmořské výšce 90 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 16 kilometrů od břehu Středozemního moře, cca 22 kilometrů jihovýchodně od centra Tel Avivu, cca 37 kilometrů severozápadně od historického jádra Jeruzalému a 3 kilometry od východního okraje města Rechovot. Na'an obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severně odtud žije cca dvacetiprocentní menšina izraelských Arabů.\n\nNa'an je na dopravní síť napojen pomocí dálnice číslo 40. Východně od kibucu zároveň probíhá dálnice číslo 6, podél níž vede i železniční trať z Lodu do Beerševy.\n\nNa'an byl založen v roce 1930. Zakladateli kibucu byla skupina židovské mládeže z organizace ha-Noar ha-Oved ve-ha-Lomed. 42 členů této skupiny se nejprve živilo prací v sadech u nedalekého města Rechovot, pak odkoupili od Židovského národního fondu prvních 42 hektarů pozemků pro novou vesnici. Zpočátku obývali tři provizorní příbytky. Před vznikem státu Izrael sloužila vesnice jako jeden z opěrných bodů židovských jednotek Palmach včetně ilegálních dílen na výrobu zbraní. Během války za nezávislost v roce 1948 pak tvořil Na'an jeden z nástupních prostorů židovských sil při opakovaných bojích o strategický Latrun. 23. května 1948 byla právě zde soustředěna Brigáda Ecioni.\n\nPo roce 1948 získal kibuc i část pozemků vysídlené arabské vesnice al-Na'ani, jež stávala až do války za nezávislost cca 1,5 kilometru východně od Na'an. Stávaly v ní dvě mešity a chlapecká základní škola založená roku 1923. Poblíž vesnice se rozkládala lokalita Chirbet Tal Malat, se stavebními pozůstatky identifikovanými jako biblický Gibton (nezaměňovat s nynější židovskou vesnicí Gibton cca 7 kilometrů západně odtud). Roku 1931 měla al-Na'ani 1142 obyvatel a 300 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla 10. června 1948 zbořena s výjimkou objektu železniční stanice a několika domů.\n\nKoncem 40. let 20. století měl kibuc rozlohu 1582 dunamů (1,582 kilometru čtverečního). Místní ekonomika je založena na zemědělství a průmyslu (výroba zavlažovacích zařízení). V obci funguje plavecký bazén, mateřská škola, muzeum židovského osidlování a společná jídelna. Správní území obce měří v současnosti 7500 dunamů (7,5 kilometrů čtverečních), z toho je 6500 dunamů využíváno pro zemědělství.\n\nNarodil se zde politik Gadi Jaciv.\n\nPodle údajů z roku 2014 tvořili naprostou většinu obyvatel v Na'an Židé osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1484 lidí. Během roku 2014 populace stoupla o 1,6 %.\n\n"}
{"id": "572813", "url": "https://cs.wikipedia.org/wiki?curid=572813", "title": "Naan", "text": "Naan\n\nNaan (dévanágarí: नान, nān; //: ; v turkických jazycích: \"Nan\" nebo \"Non\") je kvasnicový plochý chléb pečený v peci, například v tandúru. K výrobě chleba se používá pšeničná mouka. Je typický pro kuchyně jihozápadní, střední a jižní Asie.\n\nV Indii je populární hlavně v kašmírské kuchyni. Podává se např. jako česnekový, sezamový, s cibulí, zeleninou, jehněčím, sýrem nebo sušeným ovocem. Dále je v indické kuchyni populární varianta s přepuštěným máslem ghí. Naan je podáván k mnoha pokrmům indické kuchyně.\n\nIngrediencemi naanu jsou pšeničná mouka, droždí, jogurt, máslo, česnek nakrájený na proužky, černucha, cukr a sůl.\n\n"}
{"id": "572815", "url": "https://cs.wikipedia.org/wiki?curid=572815", "title": "Rak kamenáč", "text": "Rak kamenáč\n\nRak kamenáč (\"Austropotamobius torrentium\") je druh raka, jeden ze dvou původních českých raků. Obývá především chladné a čisté vody horních úseků toků, jež mají kamenité či štěrkové dno, kde se ukrývá pod kameny a v jeskyňkách. Je velice citlivý na čistotu vody.\n\nKamenáč se podobá raku říčnímu (\"Astacus astacus\"), má však jinak utvářený nosec (\"rostrum\") a jen jeden pár hrbolků na pancíři (\"karapax\") za očními výkroji. Dorůstá průměrně délky 60–90 mm a hmotnosti 100 g. Krunýř má hladký, široký, postorbitální lišta, která se nachází na karapaxu za očima, je jen jedna, rostrum je krátké. Klepeta jsou mohutná, s množstvím hrbolků a trnů, na spodní straně jsou světlá, stejně jako nohy. Při sevření klepet se jejich prsty nedovírají. Na hlavě jsou dva páry tykadel a dvě oči. Zadeček je článkovaný, zakončený pětidílnou ploutvičkou. Zbarvení se řídí podle příslušné lokality, často bývá do šedomodra.\n\nMožná záměna s dalšími českými raky a to zejména s rakem bahenním (\"Pontastacus leptodactylus\"), který je jen o něco větší (velikost dospělců asi 120–150 mm). Rak bahenní má obvykle krunýř pokrytý výraznými hrbolky a postorbitální lišty jsou dvě. Klepeta má úzká a drobná. Od raka říčního ho odlišíme snadno podle červeného zbarvení na spodní straně klepet.\n\nOsou rozšíření druhu je Dunaj. Od rumunské řeky Olt pak pokračuje vhůru proti proudu do Německa a Švýcarska a do částí rýnské a labské pánve. Je rozšířen v jižním německu a Švýcarsku Rakousku, Maďarsku, Slovinsku a Chorvatsku .\n\nV současné době se kamenáči vyskytují lokálně v malých a středních tocích. V České republice je rozšířen v západních (hlavně povodí Úhlavy, Úslavy, Bradavy a Klabavy) a středních Čechách (v CHKO Křivoklátsko a okolí v povodí Stroupínského potoka a některých přítocích Berounky) a v izolovaných lokalitách v CHKO České středohoří a Podkrkonoší (PP Luční potok v Podkrkonoší). Na Moravě jeho výskyt není v současné době prokázán. O značný úbytek kamenáčů se zasloužilo onemocnění způsobené řasovkou (dříve Oomycetou) Aphanomyces astaci především v letech 1876–1885, jež bývá běžně označována jako račí mor. Na Slovensku se kamenáč vyskytuje hojněji v Malých Karpatech.\n\nRak kamenáč se vyskytuje především v horních úsecích meandrujících toků s kamenitým či štěrkovitým dnem. Své úkryty vyhledává převážně pod kameny v celém korytě potoků a řek v klidných zónách vody.\n\nK páření dochází na podzim.Samci nalepují samicím bílé trubičkovité spermatofory do blízkosti párovitých pohlavních otvorů na kyčlích třetího páru hrudních noh. V říjnu a listopadu kladou samice vajíčka velikost asi 3 mm v průměru, černohnědé barvy, v počtu asi 50–100kusů. Jsou lepkavá a ulpívající na zadečkových nožkách (samice při kladení podkládá zadeček pod tělo). Samice opatruje vajíčka pod zadečkem až do jara, kdy se z nich líhnou malí ráčci, kteří se zde ještě nějakou dobu aktivně přidržují. Malí ráčci se po vykulení živí planktonem. Ráčci se několikrát svlékají a do zimy dosahují délky asi 4 cm. Pak už rostou pomaleji, ale i v dospělosti se dále pravidelně svlékají.\n\nSamci se liší od samic větší velikostí, širším karapaxem (u samic naopak) a tím, že mají prvé dny dva páry zadečkových nožek přeměněny v kopulační orgán.\n\nRaci loví v noci různé vodní živočichy. Žere také mrtvá těla živočichů nebo rostliny.\n\nExistence raka kamenáče je ohrožena několika negativními vlivy, zejména znečišťováním toků odpadními vodami z průmyslu, odpadem a chemikáliemi používanými v zemědělství, lesním hospodářství, ale také komunálními odpadními splašky. Silné usazeniny sedimentů v důsledku přísunu ze zemědělství vedou pro stálé vyplňování dutých prostorů k vyhynutí obsádek nebo zabraňují novému osídlení. Dalším velmi závažným faktorem jsou vodohospodářské zásahy. Jedná se o regulační úpravy na tocích, které většinou znamenají sníženou diverzitu mikrohabitatů koryta. S regulacemi je spojeno často i čištění a prohlubování koryta, při kterém dochází v dotčených úsecích k likvidaci většiny organismů. Příčinou ohrožení tohoto druhu bývá rovněž narušení biologické rovnováhy v tocích vysazením nadměrného množství pstruhů likvidujících mladé jedince či predace přemnoženým nepůvodním druhem – norkem americkým. Velmi významným negativním vlivem působícím na původní druhy raků je onemocnění zvané račí mor, jehož původcem je plíseň Aphanomyces astaci.\n\nV rámci péče o druh je nutné zejména zachovat čistotu vody a přirozený charakter koryta toků i jejich okolí, ve kterých se ještě rak kamenáč vyskytuje. Z opatření směřujících ke zlepšení stavu populací druhu je podstatné odstraňování nevhodných vodohospodářských zásahů, zamezení možnému znečištění vody a zanášení koryta sedimenty. V určitých oblastech lze doporučit provedení monitoringu populace norka amerického a v případě zjištění výskytu významnější populace přistoupit k její eliminaci. V souvislosti s hrozícím onemocněním račího moru je nutná maximální opatrnost při záchranných transferech, výzkumech, souvisí s upozorněním rybářů na problematiku možného výskytu račího moru, dezinfekcí společně se sledováním výskytu nepůvodních druhů raků, kteří jsou přenašeči onemocnění a snahou zamezit jejich dalšímu šíření.\n\nVšichni raci jsou velmi citliví na změny chemického složení vody. I slabé a jednorázové znečištění potoka vyhubí směrem po proudu celou račí populaci. Znovuosídlení vytrávené vodoteče probíhá pomalu za předpokladu, že již k dalším otravám nedojde. Je možno klást rovnítko mezi ochranou raků a ochranou přirozeného stavu a čistoty vod. Raky lze používat též pro bioindikaci čistoty řek a potoků. Z potoků, které nejsou zastíněny břehovými porosty, raci též mizí. Vydlážděné betonové stoky jsou pro ně zcela neobyvatelné.\n\n\n"}
{"id": "572823", "url": "https://cs.wikipedia.org/wiki?curid=572823", "title": "Malý Trostinec", "text": "Malý Trostinec\n\nMalý Trostinec (, ) byl nacistický vyhlazovací tábor založený Němci u stejnojmenné vsi asi 12 km jihovýchodně od Minsku.\n\nTábor byl založen v listopadu 1941 na území bývalého kolchozu Karla Marxe jako internační tábor pro sovětské válečné zajatce. Od května 1942 začal fungovat jako vyhlazovací tábor. Byli sem přiváženi Židé z Německa, Rakouska, protektorátu Čechy a Morava a také z ghetta v Minsku a okolí.\n\nV letech 1942–1943 byla většina obětí zastřelena přímo do masových hrobů na popravčím místě v lese u Blagovčiny, v bezprostřední blízkosti bývalého kolchozu.\n\nOd října 1943 se nacisté v rámci akce 1005 snažili zastřít stopy po masových vraždách. Bylo sestaveno zvláštní komando, které mělo za úkol exhumovat masové hroby a pálit mrtvoly.\n\nPřed příchodem Rudé armády v roce 1944 byli zbývající vězni tábora zavražděni a spáleni. Sovětská vojska přijela do tábora 4. července 1944.\n\nPočet obětí tohoto tábora bývá uváděn v rozmezí 40 000–200 000. Jad Vašem na svých stránkách uvádí počet 65 000.\n\n"}
{"id": "572832", "url": "https://cs.wikipedia.org/wiki?curid=572832", "title": "Všeobecné volby v Belgii 1919", "text": "Všeobecné volby v Belgii 1919\n\nPrvní všeobecné volby do Sněmovny reprezentantů a Senátu v Belgii po 1. světové válce se konaly 16. listopadu 1919. \n"}
{"id": "572833", "url": "https://cs.wikipedia.org/wiki?curid=572833", "title": "Canonical", "text": "Canonical\n\nCanonical Ltd. je soukromá firma, založená Jihoafričanem Markem Shuttleworthem. Podílí se především na vývoji linuxové distribuce Ubuntu, která vychází původně z distribuce Debian. Canonical je zaregistrován v Londýně a zaměstnává stovky lidí po celém světě. Kanceláře firmy Canonical se nacházejí v několika městech po celém světě - Hlavní kancelář v Londýně, o podporu se stará tým v Montrealu, dále OEM tým v Lexingtonu v Massachusetts v USA a v Taipei na Taiwanu.[8] Firma nabízí placenou podporu při instalaci a konfiguraci pro Ubuntu a jeho oficiální deriváty a také podporu pro správu serverů i desktopů. Pro Ubuntu však existuje i rozsáhlá komunitní podpora, která je na rozdíl od profesionální zdarma. Užitečné stránky jako Ubuntu Manual Project - kde lze nalézt mnoho zajímavých informací o Ubuntu nebo askubuntu.com slouží především začátečníkům, kteří nechtějí platit za podporu, ale nevědí si se systémem rady.\n\nK nejznámějším projektům firmy Canonical patří software Bazaar pro správu verzí open source kódu, dále webová aplikace Launchpad, sloužící k podpoře vývoje svobodného software, a software jménem Landscape, který používají IT odborníci při systémové administraci. Pod názvem Ubuntu One provozoval Canonical webové úložiště. V neposlední řadě existuje také OpenCD-Project, který shromažďuje svobodný software pro operační systém Windows a v malém měřítku ho můžeme najít na instalačních médiích Ubuntu nebo také na samostatném nosiči jménem OpenDisc. Asi nejnovějším projektem Canonicalu jsou Centrum softwaru pro Ubuntu, které přináší možnost snadné správy a instalace softwaru, a Unity, což je poměrně nové desktopové prostředí, obsahující množství grafických efektů a jednoduché ovládání.\n\nFirma Canonical patří jihoafrickému podnikateli Marku Shuttleworthovi a má sídlo na Ostrově Man a pobočku v 27. patře Millbank Tower v Londýně. V létě 2006 otevřel Canonical kancelář v Montrealu zajišťující celosvětovou uživatelskou podporu.\n\nCanonical uvádí na trh serverovou verzi Ubuntu s několikaletou podporou (tzv. \"Long Term Support\", verze označeny zkratkou \"LTS\"). Zákazník zaplatí za podporu, nikoli za software. Avšak u programu Landscape musí zákazník zaplatit i za přístup k software.\n\nFirma také podporuje celosvětový Software Freedom Day, kde se potkávají rozdílné regionální skupiny uživatelů a vývojářů svobodného software.\n\n\n"}
{"id": "572838", "url": "https://cs.wikipedia.org/wiki?curid=572838", "title": "Všeobecné volby v Belgii 1921", "text": "Všeobecné volby v Belgii 1921\n\nBelgické všeobecné volby z roku 1921 se konaly 20. listopadu 1921. Vyhrála katolická strana, která sestavila vládu v čele s Georgesem Theunsem.\n"}
{"id": "572840", "url": "https://cs.wikipedia.org/wiki?curid=572840", "title": "Weikersdorf (zámek)", "text": "Weikersdorf (zámek)\n\nZámek Weikersdorf je původně hrad, dnes přestavěný na zámecký hotel v Badenu v Dolních Rakousích.\n\nDatum, kdy byl hrad postaven, není známo. Páni z Weikersdorfu byli poprvé uvedení v dokumentech v roce 1233. Roku 1450 byl zmiňován jistý \"Hans Hager\", jako pán na \"Weikersdorfu am Anger\".\n\nHrad vlastnil také Matyáš Korvín (1443-1490). Po obou tureckých vpádech v roce 1529 a 1683 se vlastnictví hradu víckrát změnilo. Po prvním tureckém vpádu byl zámek přestavěn v renesančním slohu.\n\nPři druhém tureckém obléhání byla zničena veškerá dokumentace panství. Proto Franz Quarient založil v roce 1705 nové pozemkové knihy, které jsou dnes důležitými historickými prameny.\n\nZámek zůstal do pozdního 20. století vlastnictvím rodiny von Doblhoffů. V roce 1945 postihla zámek návštěva sovětské armády. Pomocí minohledačky se našel kostelní poklad, který mohl být uschován v roce 1683.\n\nPo poválečném obsazení Rakouska hrozil zánik zámku, takže jej i s parkem koupilo město Baden, které jej pak dále prodalo manželům Papstovým. Ti zámek opravili a rozšířili na zámecký hotel, který byl otevřen v roce 1976.\n\n\n"}
{"id": "572841", "url": "https://cs.wikipedia.org/wiki?curid=572841", "title": "Petr Žaluda", "text": "Petr Žaluda\n\nIng. Petr Žaluda (* 5. února 1966 Brno) je český manažer, od února 2008 do července 2013 generální ředitel a předseda představenstva Českých drah. Je předsedou dozorčí rady české akciové společnosti Olife Corporation.\n\nV letech 1984–1989 studoval na Vysokém učení technickém v Brně. Později absolvoval studijní programy na univerzitě v nizozemském Utrechtu a na britské Sheffield Business School.\n\nKariéru začal v roce 1989 jako asistent v brněnské továrně Zetor. Poté pracoval v nizozemské poradenské společnosti Stork Demtec. V letech 1993 až 1996 pracoval ve společnosti Ernst & Young. Od roku 1996 byl generálním ředitelem a předsedou představenstva penzijního fondu pojišťovny Winterthur a od roku 2002 vedl celou skupinu této společnosti v České republice a na Slovensku. Od února 2008 byl předsedou představenstva a generálním ředitelem Českých drah. Po nástupu Zdeňka Žáka na post ministra dopravy byl Žaluda dne 30. července 2013 odvolán dozorčí radou z funkce předsedy představenstva. Bylo to několik dní po personálních změnách v dozorčí radě. Bylo mu vyplaceno odstupné ve výši 12 milionů Kč. \n"}
{"id": "572842", "url": "https://cs.wikipedia.org/wiki?curid=572842", "title": "GNU binutils", "text": "GNU binutils\n\nGNU binutils (GNU Binary Utilities) je v informatice soubor nástrojů používaných při programování (vývoji software), který slouží pro manipulaci s objektovým kódem v různých formátech. Typicky jsou používány společně s GCC, make a GDB (tj. například v Linuxu). Nástroje byly původně vyvinuty firmou Cygnus Solutions.\n\nBinutils původně obsahovaly pouze jednoduché nástroje, avšak později byly rozšířeny o GNU Assembler a GNU linker, protože jich funkce byly ostatním nástrojům blízké. Většina nástrojů v Binutils jsou však jednoduché programy, protože společné části jsou umístěny do komplexních knihoven Binary File Descriptor library (libbfd) a libopcodes. Původní BFD-verzi napsal Davidem Henkel-Wallace a Steve Chamberlain. Později se na vývoji podíleli také Ken Raeburn a Ian Lance Taylor. Současným správcem je od roku 2005 Nick Clifton. Linuxovou verzi spravuje H.J. Lu.\n\nBinutils obsahují následující nástroje (programy, utility):\n\n\n"}
{"id": "572852", "url": "https://cs.wikipedia.org/wiki?curid=572852", "title": "Bohuslav Kouba", "text": "Bohuslav Kouba\n\nBohuslav Kouba (7. července 1911, Újezd pod Kladnem (dnes Kladno) – 3. května 1942, Kutná Hora) byl československý voják a příslušník výsadku Bioscop.\n\nNarodil se 7. července 1911 v Újezdu pod Kladnem (dnes Kladno). Otec Josef pracoval v kladenských hutích, matka Anna, rozená Štěpánková byla v domácnosti (kromě Bohuslava měli ještě syny Karla a Josefa). Absolvoval obecnou a měšťanskou školu na Kladně a zde poté nastoupil na Státní průmyslové škole. Tu ukončil ve druhém ročníku a poté se vyučil soustružníkem.\n\n1. října 1932 nastoupil základní vojenskou službu u 5. pěšího pluku TGM v Praze. Absolvoval poddůstojnickou školu a 1. března 1933 byl povýšen na svobodníka. 29. března 1934 byl propuštěn na trvalou dovolenou z důvodu vady zraku. 24. září 1938 byl povolán na vojenské cvičení následně prodloužené v důsledku mobilizace do poloviny října 1938, kdy odešel zpět do civilu.\n\nOd podzimu 1938 do léta 1939 pracoval jako obchodní zástupce a poté jako technik. Poté odjel do Essenu, kde nastoupil na místo technika v ocelárnách. Při dovolené na jaře 1940 opustil protektorát a přes Slovensko, Maďarsko, Jugoslávii a Bejrút se dostal do Francie. V řadách 2. pěšího pluku se zúčastnil bojů o Francii a po její porážce (koncem června 1940) odjel 13. prosince 1940 do Velké Británie. Byl zařazen k 2. pěšímu praporu Čs. samostatné brigády.\n\nZačátkem roku 1941 byl vybrán do výcviku pro plnění zvláštních úkolů a 26. ledna 1941 byl jmenován velitelem skupiny Bioscop. 7. března byl povýšen na četaře. Od 15. srpna do 7. listopadu 1941 v rámci výcviku absolvoval základní sabotážní kurz, parašutistický výcvik a kurz průmyslové sabotáže. 28. října 1941 byl povýšen na rotného.\n\n28. dubna 1942 byl společně s čet. abs. Bublíkem a čet. Hrubým vysazeni u obce Požáry na Křivoklátsku. Společně s parašutistou Arnoštem Mikšem, se kterým navázal kontakt v Praze, se pokusil o vyzvednutí materiálu v místě doskoku 30. dubna. Pokus byl neúspěšný a došlo k přestřelce s českými četníky, kteří na příkaz Gestapa hlídali nalezenou vysílačku. Mikš byl zraněn a ukončil svůj život. Kouba byl zatčen a měl být předán gestapu. Proto na kutnohorské četnické stanici požil jed a zemřel na následky otravy. Pohřben byl do hromadného hrobu na hřbitově v Praze-Ďáblicích.\n\nIn memoriam byl 1. prosince 1945 jmenován podporučíkem pěchoty a povýšen na poručíka pěchoty. 17. července 1948 byl in memoriam povýšen na nadporučíka pěchoty. Nad vchodem do kladenských hutí byla umístěna pamětní deska s jeho jménem.\n\n\n"}
{"id": "572862", "url": "https://cs.wikipedia.org/wiki?curid=572862", "title": "P-15 Termit", "text": "P-15 Termit\n\nP-15 Termit (: П-15 \"Термит\", kód NATO: SS-N-2 Styx, index GRAU: 4K40) byl druh protilodní střely vyvinuté v druhé polovině 50. let sovětskou strojírenskou konstrukční kanceláří MKB Raduga. Hlavním konstruktérem střely byl A. Ja. Berezňak. Do operační služby byla střela zavedena roku 1960. Mohlo je nést široké spektrum válečných lodí od raketových člunů, korvet, fregat až po torpédoborce. Vyrobeny byly tisíce střel tohoto typu, které byly exportovány do mnoha spřátelených zemí a několikrát též operačně nasazeny. Čínská lidová republika navíc vyráběla několik typů protilodních střel založených na modelu P-15.\n\nStřela P-15 měla tvar letounku s oválným trupem, malým deltakřídlem a trojicí ocasních ploch. Start střely zajišťoval přídavný raketový motor na tuhé pohonné látky, zatímco v letové fázi střelu poháněl raketový motor na kapalné pohonné látky (ty byly chemicky vysoce toxické a proto byly nádrže střel plněny těsně před jejich startem). Původní verze střel měla pevné křídlo, což znamenalo nutnost skladovat je v rozměrných vypouštěcích kontejnerech. Bojová hlavice měla hmotnost 480 kg. Základní verze střely měla aktivní radiolokační systém navádění, verze vybavená pasivním infračerveným systémem samonavádění měla v označení přidáno ještě písmeno T.\n\nV roce 1964 byla zavedena verze P-15U(T) mající po startu automaticky rozkládatelné křídlo, takže bylo možné použít menší válcové vypouštěcí kontejnery. V roce 1972 pak byla zavedena verze P-15M(T) s dosahem prodlouženým až na 80 kilometrů, operační výškou letu 25 metrů a lepší odolností proti rušení. Její exportní označení bylo P-21 či P-22.\n\nJako první do dějin vstoupily dva egyptské raketové čluny „504“ a „501“ sovětské výroby projektu 183R (NATO: \"Komar\"), které odpoledne 21. října 1967 střelami P-15 zasáhly a potopily izraelský torpédoborec \"Ejlat\". Bylo to první potopení nepřátelského plavidla řízenou střelou a zároveň bojový křest raketových člunů. V dalších střetech už ale nasazení střel značně komplikovalo izraelské rušení jejich navádění.\n\nIndie před indicko-pákistánskou válkou z roku 1971 koupila ze Sovětského svazu osm člunů projektu \"205\" (NATO: \"Osa\", v Indii označovaných jako třída \"Vidyut\"). Čtyři z nich pak jen pár hodin po vypuknutí války v noci ze 4. na 5. prosince 1971 podnikly operaci Trident – útok na pákistánský přístav Karáčí. Během útoku byly raketami P-15 potopeny minolovka PNS \"Muhafiz\" a torpédoborec PNS \"Khyber\". Jen o čtyři noci později (8.-9. prosince) uskutečnili Indové operaci Python – další útok na Karáčí, na kterém se podílel rovněž jeden raketový člun projektu \"205\" nesoucí střely P-15.\n\n"}
{"id": "572866", "url": "https://cs.wikipedia.org/wiki?curid=572866", "title": "Všeobecné volby v Belgii 1925", "text": "Všeobecné volby v Belgii 1925\n\nBelgické všeobecné volby z roku 1925 se konaly 15. dubna 1925. Volby sice vyhráli socialisté, ale vládu sestavili katolíci v čele s Georgesem Theunisem, Aloysem Vandem Viverem, Prosperem Poulletem a Henrim Jasparem.\n"}
{"id": "572868", "url": "https://cs.wikipedia.org/wiki?curid=572868", "title": "Dial House", "text": "Dial House\n\nDial House je farmářským sídlem z šestnáctého století umístěným hluboko na venkově v anglickém Essexu, na okraji lesa Epping Forest. Dial House je mezinárodní komunita a domov anarchopunkové skupiny Crass. Od roku 1967 se toto místo stalo otevřeným domem anarchopacifistů, základnou mnoha kulturních, uměleckých a politických projektů od avantgardního jazzu až k poskytování pomoci při zakládání hnutí nezávislých festivalů. O desetiletí později zakoupili tento dům v aukci zakladatelé kapely Crass Penny Rimbaud a Gee Vaucher. Tímto se dostali do dluhu 100 000 liber, ale zároveň zajistili budoucnost pro \"Centre For Dynamic Cultural Change\" („Centrum dynamické kulturní změny“).\n\n"}
{"id": "572887", "url": "https://cs.wikipedia.org/wiki?curid=572887", "title": "Duncan Keith", "text": "Duncan Keith\n\nDuncan Keith (* 16. července 1983, Winnipeg, Manitoba, Kanada) je kanadský hokejový obránce hrající v týmu Chicago Blackhawks v severoamerické lize (NHL), se kterým vyhrál třikrát Stanley Cup v letech 2010, 2013 a 2015. Také je dvojnásobným olympijským vítězem z let 2010 a 2014. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nV sezoně 2000-2001 v dresu Pentictonu získal cenu pro nejlepšího obránce ligy BCHL a zúčastnil se All-Star Game BCHL. Další sezonu nastoupil na univerzitu a hrál za Michigan State v CCHA. Na konci sezóny byl nominován do All-Star týmu nováčků CCHA.\n\nSezonu 2002-2003 zahájil v Michigan State, kde do Vánoc odehrál 15 zápasů. Během vánoční přestávky podepsal smlouvu s týmem WHL Kelowna Rockets. Vzhledem k tomu, že to pravidla neumožňují, aby student univerzity měl podepsanou smlouvu s profesionálním týmem, byl Keith vyloučen ze školy. Zbytek sezóny dohrál tedy za Kelownu, kde byl s 46 body nejlepším nováčkem. V playoff vybojoval s Kelownou titul WHL a účast na Memorial Cupu. Na Memorial Cup odehrál 4 zápasy, ve kterých vstřelil gól a připsal si 4 TM. Jeho tým byl vyřazen v semifinále.\n\nChicago Blackhawks ho draftovali v roce 2002 ve 2. kole jako 54. hráče celkově. Před sezonou 2003-2004 absolvoval svůj první přípravný kemp Blackhawks a den před prvním zápasem s ním Blackhawks 7. října 2003 podepsali smlouvu. Nezačal ovšem v Chicagu, ale v Norfolku v AHL, kde strávil celou nováčkovskou sezonu.\n\nV sezoně 2004-05 kvůli výluce v NHL pokračoval v AHL a chyběl pouze v jediném zápase Norfolku.\n\nSezona 2005–2006 jeho první v NHL. První zápas odehrál 5. října 2005 proti Anaheimu a první gól a bod v NHL zaznamenal 23. října proti Minnesotě. Kromě jediného zápasu odehrál všechna utkání Blackhawks v sezoně, ve kterých zaznamenal 21 bodů (9+12) a 79 TM. Po sezoně, 13. července 2006, prodloužil o 4 roky smlouvu s Blackhawks.\n\nV sezoně 2006-2007 odehrál všech 82 utkání a vylepšil si své statistiky z nováčkovské sezony, když nasbíral 31 bodů (2+29) a byl nejproduktivnějším obráncem týmu.\n\nV další sezoně také odehrál všech 82 utkání a o bod se zlepšil na 32 bodů. Vedl klubovou statistiku +/-, když nasbíral 30 kladných bodů, v celé NHL to stačilo na 6. místo, mezi obránci byl 2. za Lidströmem. Jeho spolehlivé výkony mu vynesly nominaci na utkání hvězd NHL.\n\nI v sezoně 2008-2009 si vylepšil své statistiky, když nasbíral 44 bodů (8+36) a +33 +/- bodů. V +/- byl nejlepším v týmu a také mezi všemi obránci NHL, v celé NHL pak byl čtvrtý. V playoff pomohl 6 asistencemi týmu do finále Západní konference.\n\nSezona 2009-2010 byla jeho životní sezona. Odehrál v 82 utkáních celkem 2180 minut a 34 sekund a nikdo z hráčů NHL v této sezoně neodehrál více. Značně se zlepšil v produktivitě, když nasbíral 69 bodů (14+55), čímž si vytvořil nová osobní maxima a byl 2. nejproduktivnější hráč týmu a 2. nejproduktivnější obránce NHL. V playoff přidal 17 bodů (2+15) a byl nejproduktivnějším obráncem týmu a 2. mezi obránci NHL. Po zisku Stanley Cupu ještě převzal Norris Trophy pro nejlepšího obránce ligy a byl nominován do 1. All-Star týmu NHL. Již v průběhu sezony, 3. prosince 2009, se dohodl na prodloužení smlouvy s Blackhawks o 13 let celkem za 72 milionu dolarů.\n\nI v sezoně 2010-11 odehrál všech 82 zápasů základní části. Po 6. v řadě byl nejvytěžovanějším hráčem Blackhawks s průměrným časem 26:53 na zápas, což byl zároveň nejlepší výkon v celé NHL. V lednu byl zvolen do zahajovací sestavy pro NHL All-Star Game. V playoff byl se 4 góly nejlepším střelcem Blackhawks a s 6 body se dělil o čelo kanadského bodování týmu.\n\nV sezoně 2011-12 nasbíral nejméně bodů (40) od roku 2008 a také odehrál nejméně zápasů ve své kariéře (74). Na konci března byl suspendován na 5 zápasů za faul loktem v zápase s Vancouverem na Daniela Sedina, kterým mu způsobil otřes mozku. V playoff v 6 zápasech nasbíral jen 1 asistenci a Blackhawks vypadli v 1. kole podruhé v řadě.\n\nVe zkrácené sezoně 2012-13 výlukou v 47 zápasech nasbíral 27 bodů (3+24). I v playoff byl nejproduktivnějším obráncem Blackhawks a nejvytěžovanějším hráčem. Ve 22 zápasech nasbíral 13 bodů (2+11) a významně tak přispěl ke zisku Stanley Cupu.\n\nSezona 2013-14 se mu velmi vydařila, když nasbíral 61 bodů (6+55) v 79 zápasech a byl druhým nejproduktivnějším obráncem celé NHL. Mezi obránci NHL nasbíral nejvíce asistencí, celkem v NHL skončil na 6. místě a vyrovnal si své osobní maximum ze sezony 2009-10. V playoff přidal 11 bodů (4+7) v 19 zápasech při cestě Blackhawks do finále konference. Po sezoně získal svou druhou Norris Trophy pro nejlepšího obránce ligy a rovněž byl zařazen do 1. All-Star týmu NHL.\n\nV sezoně 2014-15 nasbíral 45 bodů (10+35) v 80 zápasech a s průměrným časem 25:33 za zápas byl 7. nejlepším hráčem v NHL. Po desáté v řadě strávil nejvíc času na ledě z týmu. V lednu 2015 se potřetí zúčastnil NHL All-Star Game. V playoff 2015 se potkal s výjimečnou formou a měl zásadní podíl na zisku třetího Stanley Cupu v posledních 6 letech, za což získal po finále Conn Smyth Trophy pro nejužitečnějšího hráče playoff (první obránce od roku 2007 - S. Neidermayer). Ve 23 zápasech si připsal 21 bodů (3+18) a také +16 +/- bodů (nejlepší výkon v playoff). Byl nejproduktivněším obráncem playoff a společně s Getzlafem zaznamenal nejvíce asistencí mezi všemi hráči. V 6. finálovém zápase proti Tampě Bay zaznamenal vítězný gól, který Blackhawks zajistil Stanley Cup a první oslavu vítězství poháru na domácím ledě od roku 1938.\n\nV sezoně 2015-16 odehrál jen 67 zápasů se 43 body (9+34). O deset zápasů přišel kvůli zranění kolena a o dalších 5 kvůli trestu za faul holí na Charlieho Coyla z Minnesoty (celkem by suspendován na 6 utkání, nesměl tak nastoupit do 1. utkání playoff proti St. Louis). V šesti zápasech playoff prvního kola nasbíral 5 bodů (3+2) a byl nejproduktivněším obráncem klubu. K postupu do dalšího kola to ovšem nestačilo a Blackhawks vypadli v 7 zápasech.\n\nV sezoně 2016-17 byl 5. nejproduktivnějším obráncem NHL s 53 body (6+47). Za zápas v průměru odehrál 25:37 (6. místo v NHL). Vedl tým Blackhawks s +22 +/- body. V prosinci překonal Pierra Pilota v historickém bodování klubu s 477 body a v lednu Chrise Cheliose s 487 body a dostal se tak na 3. místo žebříčku obránců Blackhawks. V lednu se zúčastnil své 4. NHL All-Star Game. V zápase proti St. Louis 26. února 2017 zaznamenal 500. bod v NHL. Po sezoně byl zařazen do druhého All-Star týmu NHL. V playoff si ve 4 utkáních připsal jednu asistenci a Blackhawks hladce vypadli s Nashvillem v 1. kole.\n\nSezona 2017-18 ho nezastihla v dobré formě, jako celý tým Blackhawks, a tak Chicago po 10 letech nepostoupilo do playoff. Odehrál všech 82 zápasů, ve kterých vstřelil 2 góly a přidal 30 asistencí. Byl nejhorším hráčem v týmu v hodnocení +/- s -29 body (9. nejhorší v celé NHL). V zápase 18. října 2017 v St. Louis získal 515. bod v NHL a posunul se na 2. místo v historickém bodování obránců Blackhawks za Douga Wilsona (779).\n\n\n\n"}
{"id": "572888", "url": "https://cs.wikipedia.org/wiki?curid=572888", "title": "Všeobecné volby v Belgii 1932", "text": "Všeobecné volby v Belgii 1932\n\nBelgické všeobecné volby z roku 1932 se konaly 27. listopadu 1932. Vládu sestavili katolíci v čele s Charlesem de Broqueville (1932–1934), Georges Theunis (1934–1935) a Paul Van Zeeland.\n"}
{"id": "572892", "url": "https://cs.wikipedia.org/wiki?curid=572892", "title": "Juan Diaz de Solís", "text": "Juan Diaz de Solís\n\nJuan Diaz de Solís (1470 – 20. ledna 1515 pobřeží řeky Paraná) byl portugalský mořeplavec, objevitel a kartograf ve španělských službách, objevitel ústí Río de la Plata. Do roku 1505 pracoval ve službách portugalského krále Manuela I. Portugalského jako kartograf v \"Casa da India\".\n\nV roce 1506 se účastnil cesty na Yucatán a v roce 1508 do Brazílie jako navigátor. V roce 1509 se plavil s Vincentem Pinzónem podél pobřeží Hondurasu až k Dariénskému zálivu, hledaje průjezd na západ do Jižního moře (Tichého oceánu). Po smrti Ameriga Vespucciho v roce 1512 získal hodnost \"piloto mayor\" (nejvyšší kormidelník královské obchodní společnosti pro Ameriku) a stál se hlavním navigátorem Kastilie. Roku 1514 byl znovu pověřen hledáním cesty z Atlantského oceánu do Jižního moře, toto moře z pevniny objevil rok předtím Vasco Núñez de Balboa. V říjnu 1515 vyplul se třemi loděmi ze Španělska přímo k brazilskému pobřeží, které sledoval od mysu San Roque na jih a v únoru 1516 dosáhl širokého ústí Río de la Platy (Paraná – Uruguay), které pokládal za hledaný průjezd. Vydal se proti proudu, avšak při přistání byl napaden Indiány a padl. Jeho loďstvo se ještě téhož roku vrátilo do Španělska. Námořní cestu do Tichého oceánu nalezl až Fernão de Magalhães, který nazval ústí obou řek \"Rio de Solís\".\n\n\n"}
{"id": "572895", "url": "https://cs.wikipedia.org/wiki?curid=572895", "title": "Žlutá karta", "text": "Žlutá karta\n\nŽlutá karta se používá v kolektivních sportech, například ve fotbale, házené, či ragby k signalizaci napomenutí hráče rozhodčím za některý méně závažný, ne však zanedbatelný prohřešek. Kartu vymyslel anglický fotbalový rozhodčí Ken Aston.\n\nŽlutá karta se uděluje zpravidla za vážnější faul (za surovou hru se uděluje červená karta), nesportovní chování, ve fotbale též za hraní rukou mimo pokutové území (ne však vždy; někdy se přestupek obejde bez karty, jindy zas hráč dostane rovnou červenou kartu a je vyloučen). Žlutou kartu je rovněž možné udělit za protesty proti rozhodnutí rozhodčího. V případě, že jeden hráč dostane během utkání dvě žluté karty, je mu udělena bezprostředně po druhé žluté také červená karta. V mnoha soutěžích je hráčům udělován za určitý počet nasbíraných žlutých karet trest v podobě peněžité pokuty anebo častěji trest na jeden či více příštích zápasů, do kterých nesmí hráč nastoupit.\n"}
{"id": "572898", "url": "https://cs.wikipedia.org/wiki?curid=572898", "title": "PikeOS", "text": "PikeOS\n\nPikeOS je operační systém pracující v reálném čase pro bezpečnostně kritické aplikace, založený na mikrojádře. PikeOS je používaný převážně v embedded systémech s vyššími nároky na spolehlivost, funkční bezpečnost či ochranu dat. PikeOS poskytuje naprosto nezávislé \"přihrádky\" systémových zdrojů. V těch mohou pracovat na jediném procesoru aplikace či celé operační systémy s různými úkoly, požadavky na bezpečnost či časovou odezvu, aniž by se vzájemně ovlivňovaly.\n\nMají-li na jednom procesoru společně koexistovat programy s různými požadavky na spolehlivost, musí pod nimi běžící operační systém zajistit, aby zůstaly zcela nezávislé. Rozdělení systémových zdrojů (resource partitioning) je široce akceptovaná technika, jak toho docílit. PikeOS kombinuje rozdělení systémových zdrojů s virtualizací. Jeho virtuální procesory (přihrádky) mohou hostit od jednoduchých programů, přes prostředí pro běh proveditelného kódu (runtime environment) až po celé operační systémy. Hostující operační systémy, jako např. Linux musí být přizpůsobeny rozhraní PikeOS. Aplikační software však zůstává nezměněn.\n\nKaždá přihrádka má svou oddělenou sadu systémových prostředků, tudíž v ní běžící programy jsou nezávislé na ostatních aplikacích. Tak je umožněna koexistence neznámého kódu s bezpečnostně kritickými programy na jednom počítači. Na rozdíl od jiných populárních virtuálních strojů (virtual machine, VM) PikeOS rozděluje nejen prostorové zdroje, ale také striktně odděluje časové prostředky jednotlivých hostujících systémů. Virtualizovat tedy lze i programy s vysokými požadavky na práci v reálném čase při zachování jejich vlastností. PikeOS má patentovaný plánovač.\n\nČasové a paměťové prostředky jsou staticky alokovány jednotlivým přihrádkám přes systémový software PikeOS. Tento software společně s mikrokernelem tvoří důvěryhodný kód.\nDíky malému množství důvěryhodného kódu a modulárnímu designu lze PikeOS využít zejména v bezpečnostně kritických projektech vyžadujících certifikaci podle některého z průmyslových standardů. Známým příkladem je Airbus A350 Integrated Modular Avionics jednotka či výklopný zavazadlový prostor Airbus A400M.\n\nPikeOS je certifikován podle následujících norem:\nPro PikeOS jsou k dispozici následující prostředí, API a operační systémy\n\nPikeOS běží na procesorech architektur PowerPC, x86, ARM, MIPS, SPARC a SuperH. Pro striktní rozdělení systémových zdrojů používá PikeOS Memory Management Unit nebo Memory Protection Unit. Procesory bez těchto jednotek nelze v PikeOS podporovat.\n\nOd verze 3.1 podporuje PikeOS vícejádrové procesory.\n\n"}
{"id": "572899", "url": "https://cs.wikipedia.org/wiki?curid=572899", "title": "Hypselospinus", "text": "Hypselospinus\n\nHypselospinus (\"vysoká páteř\") byl rod iguanodontního ornitopodního dinosaura, žijícího v období spodní křídy (stupeň valangin) na území dnešní Velké Británie. Původně byl popsán jako \"Iguanodon fittoni\" Richardem Lydekkerem již v roce 1889. Tento ornitopod dosahoval délky asi 6 až 7 metrů a hmotnosti kolem 2500 kilogramů. Podobal se poněkud mohutnějšímu příbuznému z rodu \"Barilium\", žijícímu ve stejné době. Oba tyto rody popsal paleontolog David Norman v roce 2010, původně byly řazeny do rodu \"Iguanodon\".\n\n\n"}
{"id": "572902", "url": "https://cs.wikipedia.org/wiki?curid=572902", "title": "Všeobecné volby v Belgii 1939", "text": "Všeobecné volby v Belgii 1939\n\nBelgické všeobecné volby z roku 1939 se konaly 12. dubna 1939. Vládu sestavili katolíci v čele s Hubertem Pierlotem.\n"}
{"id": "572904", "url": "https://cs.wikipedia.org/wiki?curid=572904", "title": "Tatankaceratops", "text": "Tatankaceratops\n\nTatankaceratops (\"bizoní rohatá tvář\") byl rod velmi malého rohatého dinosaura (ceratopsida), žijícího v období pozdní svrchní křídy (geologický stupeň maastricht, asi před 68 až 66 miliony let) na území dnešního státu Jižní Dakota v USA. Fosilie tohoto býložravého dinosaura byly objeveny v sedimentech souvrství Hell Creek. Objevují se však domněnky, že jde spíše o mladý exemplář rodu \"Triceratops\", nikoliv o samostatný rod. Odhadovaná velikost tohoto malého ceratopsida činí pouze asi 1 metr, šlo by tedy o trpasličí rod ceratopsida. Typový a dosud jediný známý druh \"T. sacrisonorum\" byl popsán v roce 2010.\n\n\n"}
{"id": "572907", "url": "https://cs.wikipedia.org/wiki?curid=572907", "title": "Všeobecné volby v Belgii 1936", "text": "Všeobecné volby v Belgii 1936\n\nBelgické všeobecné volby z roku 1936 se konaly 12. dubna 1936. Vládu sestavili katolíci v čele s Hubertem Pierlotem.\n"}
{"id": "572911", "url": "https://cs.wikipedia.org/wiki?curid=572911", "title": "Anežka Hrůzová", "text": "Anežka Hrůzová\n\nAnežka Hrůzová (16. dubna 1879 Malá Věžnice – 29. března 1899 Polná) byla devatenáctiletá švadlena, křesťanská panna, oběť vraždy, za kterou byl odsouzen Žid Leopold Hilsner. Aféra spojená s pověrou o rituální vraždě a vlnou antisemitismu se nazývá hilsneriáda.\n\nAnežka Hrůzová byla dívka římskokatolického vyznání z vesnice Malá Věžnice nedaleko od Polné. Pracovala v Polné jako švadlena. Ve středu 29. března 1899 odešla jako každý den z práce, vracela se po pěšině do Věžničky okolo lesa Březina, domů však již nedošla. Její tělo bylo nalezeno po třech dnech v sobotu 1. dubna v lese Březina. Vrah ji nejprve uhodil zezadu do hlavy holí a kameny, potom přiškrtil provazem a nakonec jí rozřízl hrdlo ostrým nožem, tělo ukryl do mlází a zmizel. Měla roztrhané oblečení, ale nebyly shledány známky znásilnění – neměla protrženou panenskou blánu. Příčinou smrti bylo vykrvácení. Poblíž místa nalezení těla byly stopy krve. Řada stop ovšem byla zničena davem při objevení.\n\nV den nálezu byla provedena pitva a ve čtvrtek 5. dubna 1899 byla Anežka Hrůzová pohřbena u kostela svaté Barbory v Polné. Místo vraždy a hrob Anežky Hrůzové jsou oblíbeným místem připomínkových akcí antisemitů a neonacistů.\n\n"}
{"id": "572916", "url": "https://cs.wikipedia.org/wiki?curid=572916", "title": "Jiří Kavan", "text": "Jiří Kavan\n\nJiří Kavan (11. prosince 1943 – 14. června 2010, Olomouc) byl český házenkář, bývalý československý reprezentant.\n\nByl členem českého reprezentačního týmu, který se zúčastnil Letních olympijských her v letech 1972 v Mnichově a 1976 v Montrealu. Z Mnichova si odvezl stříbrnou olympijskou medaili, když hrál všech 6 zápasech československého týmu a vstřelil 15 branek.\n\n"}
{"id": "572918", "url": "https://cs.wikipedia.org/wiki?curid=572918", "title": "Dálnice a rychlostní silnice v Polsku", "text": "Dálnice a rychlostní silnice v Polsku\n\nDálnice a rychlostní silnice v Polsku jsou součástí národní silniční sítě. K 24. prosinci 2019 zde bylo 1693,9 km dálnic a 2476,9 km rychlostních silnic (dohromady 4170,8 km). Po ukončení všech plánovaných úseků bude v Polsku asi 2100 km dálnic a asi 6077 km rychlostních silnic (dohromady asi 8177 km). Polské dálnice se značí písmenem A jako Autostrada, rychlostní silnice se značí písmenem S.\n\nNa polských dálnicích smějí osobní automobily jezdit rychlostí až 140 km/h (stejně jako na bulharských).\n\nPro vozidla do 3,5 tuny jsou všechny rychlostní silnice a asi 60 % úseků dálnic bez poplatku, zatímco na 40 % dálnic se platí dálniční poplatky v mýtných branách podle ujetých kilometrů.. Pro vozidla nad 3,5 tuny platí elektronické mýto viaTOLL.\n"}
{"id": "572923", "url": "https://cs.wikipedia.org/wiki?curid=572923", "title": "The Pot", "text": "The Pot\n\nThe Pot je píseň americké skupiny Tool vydaná jako druhý singl z jejich čtvrtého alba 10,000 Days. Píseň dosáhla prvního místa v hitparádě \"Hot Mainstream Rock Tracks\". V roce 2008 obdržela píseň nominaci na Grammy v kategorii Best Hard Rock Performance.\n\n\n"}
{"id": "572930", "url": "https://cs.wikipedia.org/wiki?curid=572930", "title": "Kiiči Šintani", "text": "Kiiči Šintani\n\nKiiči Šintani (: 新谷喜一, \"Šintani Kiiči\"; ? – pravděpodobně 7. dubna 1945) byl důstojníkem japonského císařského námořnictva za druhé světové války. Přihlásil se do japonské císařské námořní akademie (海軍兵学校, \"Kaigun Heigakkó\"), kterou ukončil v roce 1922. Během své kariéry u císařského námořnictva dosáhl hodnosti \"daisa\" (大佐 ~ námořní kapitán).\n\nPostupně velel torpédoborcům \"Kuretake\" (jako \"tai'i\" [大尉 ~ poručík]), \"Mucuki\" (jako \"šósa\" [少佐 ~ korvetní kapitán]), \"Nenohi\" a \"Usugumo\". Během služby na \"Usugumo\" (10. října 1939 – 10. prosince 1940) byl povýšen na \"čúsa\" (中佐 ~ fregatní kapitán). Dne 21. listopadu 1944 se stal – již jako \"daisa\" (大佐 ~ námořní kapitán) – velitelem 17. \"kučikutai\" (駆逐隊 ~ divize torpédoborců) a za svoji vlajkovou loď si zvolil torpédoborec \"Isokaze\". Dne 29. listopadu 1944 se na něm stal svědkem zániku letadlové lodě \"Šinano\", kterou měla jeho 17. \"kučikutai\" chránit. Počátkem dubna se jako velitel 17. \"kučikutai\" na \"Isokaze\" zúčastnil operace \"Ten-gó\" – sebevražedného výpadu bitevní lodě \"Jamato\" proti spojeneckým jednotkám u Okinawy.\n\nPřed vyplutím se 5. dubna 1945 zúčastnil konference na palubě lehkého křižníku \"Jahagi\", na které si velitel 2. \"suirai sentai\" (水雷戦隊 ~ eskadra torpédoborců) \"šóšó\" (少将 ~ kontradmirál) Keizó Komura přál vyslechnout názory svých podřízených na plánovanou operaci. Téměř všichni přítomní byli proti a Tameiči Hara (tehdejší velitel \"Jahagi\") později vzpomíná na argumenty, které přednesl Šintani:\nNásledující den Šintani vyplul spolu s ostatními k Okinawě. Dne 7. dubna byl svaz kolem bitevní lodě \"Jamato\" napaden americkými palubními letouny. Torpédoborec \"Isokaze\", na kterém byl i Šintani, byl těžce poškozen a následně doražen torpédoborcem \"Jukikaze\", který též převzal přeživší členy posádky. Podle Nevitta měl být Šintani tou dobou ještě naživu a měl se přesunout na \"Jukikaze\". Podle Hary ale Šintani operaci \"Ten-Gó\" nepřežil.\n"}
{"id": "572934", "url": "https://cs.wikipedia.org/wiki?curid=572934", "title": "Seznam toků povodí Šešuvisu 4. řádu", "text": "Seznam toků povodí Šešuvisu 4. řádu\n\nToto je dílčí Seznam toků povodí Šešuvisu (přítok Jūry, která spadá do povodí Němenu) na úrovni 4. řádu přítoků Němenu v Litvě. Seznam ostatních toků sledujte v článku Seznam toků povodí Šešuvisu, seznam dalších toků v nadřazeném povodí Jūry sledujte v článku Seznam toků povodí Jūry, seznam dalších toků v nadřazeném povodí Němenu sledujte v článku Seznam toků povodí Němenu. \n\n(Přítoky Němenu 5. řádu v povodí Šešuvisu sledujte v článku Seznam toků povodí Šešuvisu 5. řádu)\n\nTabulka přítoků Němenu 4. řádu v povodí Šešuvisu s méně než pěti přítoky:\n\nPřímé přítoky Trišiūkštė jsou přítoky Němenu 4. řádu.\n(v závorce řád)\n\nPřímé přítoky Anči jsou přítoky Němenu 4. řádu.\n(v závorce řád)\nPřímé přítoky Šaltuony jsou přítoky Němenu 4. řádu.\n(v závorce řád)\n"}
{"id": "572942", "url": "https://cs.wikipedia.org/wiki?curid=572942", "title": "Synergida", "text": "Synergida\n\nSynergida (česky někdy pomocná nebo podpůrná buňka) je typ buněk přítomných uvnitř zralého zárodečného vaku krytosemenných rostlin. Vznikají obvykle dvě na každý zárodečný vak, ale často přechodně a jedna často degeneruje. Funkcí synergid je pravděpodobně usnadňovat růst pylové láčky (aby našel vaječnou buňku): dělají to tak, že vylučují určité chemotropické látky. K tomuto vyměšování je na vnitřní straně synergid vyvinut tzv. filiformní aparát.\n\n"}
{"id": "572948", "url": "https://cs.wikipedia.org/wiki?curid=572948", "title": "Ladislav Marek", "text": "Ladislav Marek\n\nLadislav Marek (* 24. září 1967 Prachatice) je český podnikatel.\n\nV roce 1990 založil firmu Libra, která sestavovala počítače z dílů dovezených z Asie. V roce 1992 založil holding AAC. V roce 1993 založil s Petrem Vladykou z Prahy firmu ProCa, která společně s Librou vytvořila základ, na němž stál celý AAC holding, který postupně skupoval konkurenty na českém trhu: Vikomt, Xanadu, i-Systems nebo Tesco Trading. Významným okamžikem byl vstup tchajwanského výrobce počítačových komponentů First International Computer (FIC) do AAC. Ladislav Marek se zároveň stal zástupcem FIC pro Evropu a zařídil pro tuto firmu továrnu na počítače v Rudné u Prahy. V roce 2003 bylo AAC největší počítačovou firmou na českém trhu s ročními tržbami přes sedm miliard korun, působila i na Slovensku a v Rumunsku, největšími akcionáři byli Ladislav Marek a FIC (po 20%). V roce 2005 se však firma ocitla v krizové situaci a skončila v konkurzu.\n\nDalší podnikatelskou aktivitou Ladislava Marka je jeho účast na projektu Léčebného centra svaté Markéty. Do stejnojmenné akciové společnosti kapitálově vstoupil v roce 2004 a stal se předsedou představenstva. Projektu se účastní i město Prachatice, které do společnosti vložilo osmihektarový pozemek. Protože se nepodařilo dodržet zamýšlený termín realizace, je projekt vystaven kritice opozičních zastupitelů na prachatické radnici i některých nevládních organizací. Případem se zabývala i média a poukázala na to, že Ladislav Marek je známým prachatického starosty Jana Bauera, který byl předsedou představenstva společnosti do Markova vstupu. Markův mluvčí Martin Doležal k tomu uvedl, že Marek a Bauer spolu chodili v Prachaticích do jedné školy, ale blíže se seznámili až při přípravě projektu lázní. V roce 2009 přivedl Marek do společnosti Léčebné centrum sv. Markéty jako nového akcionáře firmu Rilon, patřící do portfolia lichtenštejnského občana Markuse Haslera, který sehrál významnou roli v tzv. toskánské aféře.\n"}
{"id": "572957", "url": "https://cs.wikipedia.org/wiki?curid=572957", "title": "Radim Chytka", "text": "Radim Chytka\n\nRadim Chytka (* 6. září 1959 Brno) je český politik a stavební inženýr, koncem 90. let 20. století a v první dekádě 21. století poslanec Poslanecké sněmovny za Moravskoslezský kraj a člen ODS.\n\nOdmaturoval na gymnáziu v Ostravě-Hrabůvce, poté nastoupil na Stavební fakultu ČVUT v Praze. Po absolvování vysoké školy pracoval jako samostatný projektant ve VOKD. Mezi lety 1994-1995 zasedal v dozorčí radě Ostravské obchodní společnosti, a.s. V letech 1995-1998 vykonával funkci generálního ředitele Sdružení pro obnovu a rozvoj severní Moravy a Slezska, na tuto funkci rezignoval po zvolení do PSP ČR.\nOd roku 2014 je členem správní rady MOST Pro Tibet.\n\nS manželkou Evou vychoval syna Davida.\n\nByl členem Občanského fóra, poté vstoupil do ODS. V roce 1990 byl kooptován na funkci místopředsedy Obvodního národního výboru Ostravy I. V letech 1990-1994 zastával post starosty obvodu Moravská Ostrava a Přívoz. V komunálních volbách roku 1994 byl do zastupitelstva tohoto obvodu zvolen opětovně, za ODS.\n\nV období 20. června 1998 - 3. června 2010 působil jako člen dolní komory českého parlamentu. Ve volbách 1998 se stal členem dolní komory českého parlamentu za tehdejší Severomoravský kraj, kde se angažoval v Rozpočtovém výboru a jako místopředseda Podvýboru pro kapitálové a finanční trhy. Ve volbách 2002 svůj mandát obhájil a věnoval se činnosti v Ústavně právním výboru. I ve volbách 2006 uspěl a opět působil v Ústavněprávním výboru a předsedal Finančnímu podvýboru. Ve volbách 2010 již znovu nekandidoval.\n\n"}
{"id": "572965", "url": "https://cs.wikipedia.org/wiki?curid=572965", "title": "Koporje", "text": "Koporje\n\nKoporje (rus. \"Копорье\", vot. \"Kabrio\", fin. \"Kaprio\") je vesnice nacházející se v Lomonosovském rajónu Leningradské oblasti v Rusku a zároveň jedna z farností Ingrie. Leží na horním toku řeky Kaprio, asi 100 km na západ od Petrohradu a 12 km jižně od Koporského zálivu. Žije zde přibližně 1 700 obyvatel. Je to původní území Ižorů, Votů a Ingrijských Finů.\n\nPrvní dřevěná pevnost na pobřeží Koporského zálivu byla postavena Řádem německých rytířů v roce 1240 a o rok později zbořena Alexandrem Něvským, který ji dobyl. Druhá byla postavena Alexandrovým synem Dmitrijem Alexandrovičem v roce 1280, jež byla opět o dva roky zbořena Novgorodem. Kvůli Švédům, jež začali okupovat břehy řeky Narvy, museli v roce 1297 pevnost obnovit. Koporje se stala nejodolnějším hradem v regionu a přežila několikanásobné útoky během Švédsko-novgorodských válek.\n"}
{"id": "572971", "url": "https://cs.wikipedia.org/wiki?curid=572971", "title": "Richard Sulík", "text": "Richard Sulík\n\nRichard Sulík (* 12. leden 1968, Bratislava, Československo) je slovenský ekonom, podnikatel, politik a zakladatel pravicově-liberální politické strany Sloboda a Solidarita (SaS). Od 9. července 2010 působil jako předseda NR SR až do krize způsobené neshodami při rozhodování o navýšení eurovalu. Dva dny po vzniklé krizi 13. října 2011 byl odvolán a nahrazen Pavolem Hrušovským.\n\nMá dvě mladší sestry. Ve dvanácti letech emigroval spolu s rodiči do Západního Německa, kde studoval fyziku a později ekonomii na Ludwig Maximilian Universität v Mnichově, avšak ani jedno zdejší studium úspěšně nedokončil. V roce 1991 se vrátil na Slovensko, kde založil firmu \"FaxCOPY\" a řídil ji 10 let. Ve firmě již nepůsobí a nemá v ní po prodeji žádný majetkový podíl.\n\nV roce 2003 promoval na Ekonomické univerzitě v Bratislavě, na její Národohospodářské fakultě. Jeho diplomová práce byla základem slovenské daňové reformy z roku 2003. Tato daňová reforma zavedla rovnou daň 19 % ze všech druhů příjmů a sjednotila daň z přidané hodnoty na základní sazbu 19 % (v roce 2008 došlo opět k její novele).\n\nPůsobil jako poradce ministrů financí Ivana Mikloše (2002–2003 ve vládě Mikuláše Dzurindy) a Jána Počiatka (2006–2007 v první vládě Roberta Fica). Od roku 2004 dva roky vedl společnost \"Odvoz a likvidácia odpadu\", působící v Bratislavě.\n\nPo úspěchu strany SaS v parlamentních volbách 12. června 2010 (12,14%) byl zvolen předsedou Národní rady Slovenské republiky.\n\nSulíkova strana SaS v říjnu 2011 odmítla podpořit vládní návrh slovenské účasti na tzv. eurovalu. Otázka hlasování o eurovalu byla následně spojena s důvěrou vládě Ivety Radičové. Poslanci SaS svůj názor nezměnili, euroval nebyl schválen a vláda ztratila důvěru parlamentu. 13. října 2011 byl Richard Sulík odvolán z postu předsedy NR SR. Předsedou byl následně zvolen Pavol Hrušovský.\n\nRichardovi Sulíkovi stoupla podle průzkumu Institutu pro veřejné otázky důvěryhodnost ze 3% v únoru 2011 na 7% o rok později. Sulík byl spolu s Danielem Lipšicem šestým nejdůvěryhodnějším politikem Slovenska.\n\nDne 24. května 2014 získal poslanecký mandát ve volbách do Evropského parlamentu.\n\n"}
{"id": "572972", "url": "https://cs.wikipedia.org/wiki?curid=572972", "title": "Šlomo ben Aderet", "text": "Šlomo ben Aderet\n\nŠlomo ben Aderet ( ) (1235–1310) byl středověký rabín a učenec, zaměřující se zejména na studium halachy a Talmudu. Všeobecně je znám a citován pod akronymem Rašba ( ).\n\nRašba se narodil v Barceloně v r. 1235. Stal se úspěšným bankéřem a vůdčí osobností španělského židovstva. Působil jako rabín hlavní synagogy v Barceloně po dobu 50 let. Jeho učiteli byli Ramban and Rabejnu Jona. Mezi jeho četné žáky patří Ritva, Rabejnu Bechaje, a Ra'ah.\n\nRašba byl považován za výjimečnou rabínskou autoritu a jeho \"responsa\" - \"judikáty\" k halachickým otázkám, které mu byly adresovány ze Španělska, Portugalská, Itálie, Francie, Německa a dokonce i z Malé Asie, a kterých je známo více než 3000, pokrývají celou šíři židovského života a jsou často citována pozdějšími halachickými autoritami. Rašbovo responsum na Moravu představuje první doklad židovského osídlení ve Slavkově u Brna a v Třešti.\n\nRašbova responsa také dokládají jeho odpor vůči mesianismu a obecně principu nárokování si prorockých kvalit, s konkrétními výtkami vůči Nisimu ben Avrahamovi a Avrahamu Abulafiovi.\n\nRašba bránil Rambama (Maimonida) v debatách se svými současníky o jeho díle a autorizoval překlad Rambamova komentáře k Mišně z arabštiny do hebrejštiny.\n\nPřesto však byl Rašba oponentem filosoficko-racionalistického přístupu k židovství, který byl s Rambamem často spojován, a byl členem rabínského soudu v Barceloně, který zakázal mužům mladším než 25 let studovat světskou filosofii nebo přírodní vědy (s výjimkou lékařství).\n\nRašba napsal několik dalších děl:\n"}
{"id": "572974", "url": "https://cs.wikipedia.org/wiki?curid=572974", "title": "Square", "text": "Square\n\nSquare (původně z anglického \"náměstí\") je ve frankofonních zemích označení pro malé náměstí, často čtvercového půdorysu, které je vždy doplněno veřejnou zelení. Tato squares tak doplňují městské parky, zahrady nebo aleje. Byla, případně jsou projektována, aby narušovala monotónnost městské obytné zástavby.\n\nProstor věnovaný automobilové dopravě je omezen pouze na silnice vedoucí po okrajích náměstí a jeho střed je určen pěším. Náměstí však může být také celé vyhrazeno parku s pěší zónou. Zelená plocha uprostřed square je obvykle obehnána mříží, která se na noc uzamyká. V tomto prostoru je také zakázáno venčit psy.\nTermín \"square\" (v angličtině \"náměstí\") přišel do Francie v 19. století z Velké Británie, kde se jím od 18. století označovalo náměstí uprostřed obytných budov v rozšiřující se městské zástavbě.\n\nVe Spojeném království měla tato squares svou společenskou funkci. Mohl to být společný prostor nebo dvůr (obvykle čtvercový), který ovšem mohli používat pouze obyvatelé okolních domů. Zpočátku sloužily k sušení prádla, klepání koberců a podobným praktickým činnostem, ovšem postupně je majitelé domů přetvářeli na zahrady a parky.\n\nTermín \"square\" byl ve Francii zaveden během druhého císařství, kdy byl baron Haussmann pověřen rozsáhlou přestavbou Paříže. Inženýr Jean-Charles Alphand, zahradník Jean-Pierre Barillet-Deschamps a architekt Gabriel Davioud při této příležitosti vytvořili ve městě síť parků a zahrad a 24 squares spojených bulváry osázenými stromy.\n\n"}
{"id": "572979", "url": "https://cs.wikipedia.org/wiki?curid=572979", "title": "Mechatrolink", "text": "Mechatrolink\n\nMechatrolink je otevřená průmyslová digitální komunikační sběrnice pohybových signálů. Navržena byla pro přenos dat mezi jednotkami řízení polohy. Tato sběrnice a příslušný protokol představují standard pro pohony strojů pro obrábění dřeva a plastu.\n\nKonektor je čtyřpólový a je odvozený z plochého USB konektoru. Vlastní sběrnice používá tři vodiče (S a /S představují signál v diferenciálním zapojení a SH je zem/stínění). V jednotlivých zařízeních je použit oddělovací transformátor. Sběrnice je na koncích ukončena rezistorem na odpor 120 ohmů mezi signálovými vodiči. Celková délka sběrnice musí být do 50 m. Předpokládá se max. 15 zařízení na sběrnici.\n\n\nProtokol je spravován konsorciem Mechatrolink.org.\n\n"}
{"id": "572980", "url": "https://cs.wikipedia.org/wiki?curid=572980", "title": "Anton von Arco auf Valley", "text": "Anton von Arco auf Valley\n\nAnton Padua Alfred Emil Hubert Georg von Arco auf Valley (5. února 1897, Sankt Martin im Innkreis, Rakousko-Uhersko – 29. června 1945, Salzburg, Rakousko), znám také jako Anton Arco-Valley, byl německý politický aktivista, vrah bavorského premiéra Kurta Eisnera.\n\nNarodil se v Sankt Martin im Innkreis v Horním Rakousku. Jeho otec byl obchodník, zatímco jeho matka Emilie pocházela z bohaté židovské rodiny bankéřů von Oppenheim.\n\nNa začátku první světové války nastoupil do armády, v posledním roce války byl demobilizován a studoval na Mnichovské univerzitě, kde začal propadat nacionalismu. Jako šlechticovi, monarchistovi a antisemitovi, navzdory jeho vlastnímu zčásti židovskému původu, se mu protivil Kurt Eisner, židovský vůdce bavorských socialistů a ministerský předseda Bavorska po svržení bavorské monarchie.\n\nDne 21. února 1919 střelil Kurta Eisnera do zad. Ten byl na místě mrtev. Tento čin spustil krvavé represálie komunistů a anarchistů. Při nastalém teroru byl zabit např. Gustav von Thurn-Taxis. Boj vyvrcholil ve vytvoření Bavorské republiky rad. Jeho čin okouzlil budoucího ministra propagandy Josepha Goebbelse, který tehdy v Mnichově pobýval.\n\nPřed soudem stanul v roce 1920. Byl odsouzen k trestu smrti, ale konzervativní soudce, měl pro jeho zločin pochopení a rozsudek nakonec změnil na pět let vězení. Trest si odpykával ve vězení Stadelheim, v roce 1924 musel věznici opustit, aby udělal místo Adolfu Hitlerovi, který zde šel pykat za pivní puč. Omilostněn byl roku 1927.\n\nV německé politice již ale nesehrál žádnou další roli, ačkoli byl nacisty zprvu oslavován jako hrdina, pak však kvůli svému po matce židovskému původu pronásledován. V roce 1934 se oženil se svou vzdálenou sestřenicí Marií Gabriellou von Arco-Zinneberg.\n\nV roce 1945 zemřel při dopravní nehodě, když se jeho auto střetlo s vozidlem americké armády.\n"}
{"id": "572986", "url": "https://cs.wikipedia.org/wiki?curid=572986", "title": "Veľká Svišťovka", "text": "Veľká Svišťovka\n\nVeľká Svišťovka je hora ve Vysokých Tatrách na Slovensku, nadmořská výška činí 2038 m.\n\nJde o poslední vrchol na východní straně červeně značené Tatranské magistrály, která při cestě ze Skalnatého plesa na Zelené pleso vede jen několik desítek metrů od vrcholu. Cesta ze Skalnatého plesa trvá cca 1 h a 15 minut a ze Zeleného plesa 2 hodiny.\n\n"}
{"id": "572991", "url": "https://cs.wikipedia.org/wiki?curid=572991", "title": "Expedice 34", "text": "Expedice 34\n\nExpedice 34 byla třicátou čtvrtou expedicí na Mezinárodní vesmírnou stanici (ISS). Expedice trvala od listopadu 2012 do března 2013. Byla šestičlenná, tři členové posádky přešli z Expedice 33, zbývající trojice na ISS přilétla v Sojuzu TMA-07M.\n\nSojuz TMA-06M a Sojuz TMA-07M expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n"}
{"id": "572996", "url": "https://cs.wikipedia.org/wiki?curid=572996", "title": "Protein teplotního šoku", "text": "Protein teplotního šoku\n\nProtein teplotního šoku (hsp - heat shock protein) je označení pro skupinu proteinů, které zajišťují univerzální stresovou odpověď buněk, například při vystavení buňky vysoké teplotě, extrémnímu pH nebo třeba těžkým kovům. Váží se na nesbalené proteiny, chrání je či pomáhají jejich sbalení (chaperonová aktivita).\n\nHsp se vyskytují jak u prokaryot, tak u eukaryot (včetně člověka). U eukaryot se obvykle dělí do tří skupin, Hsp60, Hsp70 a Hsp90, a to podle jejich velikosti. V ER se vyskytuje třeba BiP, v mitochondriích je Grp75 a v cytosolu bakterií DnaK.\n\nVýznam HSP pro imunitní systém je založen na jejich schopnosti vázat nejen proteiny, ale také peptidy. Mohou tak přenášet peptidy určené k antigenní prezentaci. Vazba peptidu na HSP je typicky nízkoafinní a s nízkou specifitou . Vazebné místo pro peptidy bylo detekováno u hsp70, hsp90, gp96 a kalretikulinu.\n\nHSP dále stimulují receptory imunitního systému a podílejí se na správném sbalení celé řady imunologicky významných proteinů. Například gp96 se podílí na sbalování TLR a integrinů.\n\nHSP jsou nedílnou součástí procesu antigenní prezentace - ať už klasické MHCI či MHCII dráhy, zkřížené prezentace, nebo autofagie.\n\nVe zkratce klasická MHCI prezentace je dráha, kdy antigenní peptidy vzniklé v proteazomu jsou transportovány skrz TAP protein do endoplasmatického retikula a zde naloženy na MHCI molekuly. Ty následně putují i s peptidy sekreční drahou na plasmatickou membránu. Při takto zjednodušeném popisu klasické MHCI prezentace jsou HSP obvykle zanedbávány, hrají ale významnou roli v účinnosti celého procesu.\n\nHSP vážou poškozené buněčné proteiny a navádí je do proteasomu. Následně vážou vzniklé peptidy a přenáší je k membráně endoplasmatického retikula k TAP transportéru. Hsp90 a hsp70 si peptidy pravděpodobně předávají, kdy hsp90 asociuje s proteazomem a čeká na vzniklý peptid, hsp70 asociuje s TAP transportérem a navzájem mohou hsp90 a hsp70 interagovat spolu navzájem. Uvnitř ER jsou pak další chaperony, tvoří společně s TAP a MHCI takzvaný \"peptide loading complex\" (v překladu komplex nakládající peptidy na MHCI). Peptidy v ER váže hlavně kalretikulin, gp96 více napomáhá nasednutí vysokoafinního peptidu do žlábku MHCI molekuly.\n\nFunkce HSP při antigenní prezentaci má své opodstatnění. Vznikající peptidy mohou obsahovat hydrofobní aminokyseliny, které je třeba ve vodném prostředí cytosolu skrýt. Zároveň pouhá difuze peptidů by byla velmi neefektivní a snižovala by účinnost celé prezentace.\n\nTéž v rámci dráhy MHCII prezentace se HSP uplatňují. Podílejí se na průběhu klatrinové endocytózy a maturaci váčků. Pokud se HSP dostanou do extracelulárního prostředí, mohou při pohlcení antigen-prezentující buňkou navádět vázané peptidy do MHCII dráhy. Zde však není vůbec zřejmé, jakým způsobem je voleno mezi dráhou MHCII a zkříženou prezentací (viz. níže).\n\nAutofagická dráha umožňuje prezentaci intracelulárních antigenních peptidů na MHCII molekule. HSP se podílejí na klasické makroautofagii, kdy proteinové agregáty či celé organely jsou obklopeny dvojitou membránou a následně degradovány při fůzi s lyzozomem. Dále se HSP účastní speciálního typu autofagie, bývá označován jako chaperony mediovaná autofagie (CMA), kdy HSP napomáhá transportu cytosolických proteinů přímo do lyzozomů.\n\nZkřížená prezentace je dráha umožňující prezentaci extracelulárních antigenů na MHCI. Pokud se HSP dostanou do extracelulárního prostředí, mohou se vázat na povrchové receptory dendritických buněk a indukovat pohlcení a zkříženou prezentaci nesených peptidů. Pro nasměrování do zkřížené prezentace jsou zásadní scavengerové receptory LOX-1 a SRECI. Dříve byl za hlavní HSP receptor považován CD91, jeho úloha však byla v poslední době zpochybněna, neboť není výrazně exprimován na většině dendritických buněk a u řady HSP se nepodařilo prokázat vazbu.\n\nLOX-1 váže hlavně hsp60 a hsp70, SRECI váže prakticky všechny imunitně významné HSP.\n\nUplatnění HSP ve zkřížené prezentaci významně zvyšuje její účinnost. HSP chrání navázané peptidy při transportu buněčnými kompartmenty před degradací. Zároveň jsou peptidy v komplexu s HSP efektivněji pohlcovány, než kdyby byly solubilní. Vysoká účinnost zkřížené prezentace je důležitá zejména při protinádorové imunitě. Množství nádorových antigenů, vůči nimž může být namířena imunitní odpověď je totiž omezené. Pokud má být imunitní systém dostatečně aktivován, dendritické buňky musí prezentovat co největší množství peptidů. Samozřejmě je třeba aktivovat nejen cytotoxické T lymfocyty, ale také pomocné Th1 lymfocyty a extracelulární HSP mohou navádět vázané peptidy jak na MHCI, tak na MHCII. Jakým způsobem však dochází k rozhodnutí mezi těmito dvěma drahami není zatím jasné.\n\nHSP hrají roli i intracelulárně při zkřížené prezentaci. Cytosolická cesta zkřížené prezentace zahrnuje transport antigenních peptidů z endosomu do cytosolu skrze membránový pór. Na tomto transportu se podílí i hsp70 a hsp90.\n\nPokud se HSP octnou v extracelulárním protstředí, mohou být naším imunitním systémem vnímany jako tzv. danger associated molecular patterns (DAMP). Jedná se o struktury, které stimulují PRR podobně jako různé bakteriální produkty, ale DAMP jsou odvozené z našich vlastních, endogenních struktur.\n\nHSP mohou interagovat s TLR2 a TLR4 a aktivovat tak antigen prezentující buňky, tzn. indukovat u nich expresi kostimulačních molekul, prozánětlivých a polarizačních cytokinů a MHC molekul.\n\nHSP mohou signalizovat také přes scavenger receptory. Některé asociují s TLR, jiné přímo spouští prozánětivé dráhy v buňce (MAPK, NF-kB). Výjimkou je v tomto případě scavenger receptor SRA, který po stimulaci působí imunosupresivně.\n\nHSP mohou být sekretovány z nádorových a imunitních buněk za stresových podmínek skrze nekanonické sekreční dráhy, podobně jako IL1, neboť nemají signální peptid, který by je naváděl do klasické sekreční dráhy.\n\nDalší možností je vylití HSP při buněčné nekróze, nebo sekrece prostřednictvím exosomů. Také při některých speciálních typech apoptotické smrti (např. indukované chemoterapeutiky) dochází k vystavení HSP na extracelulární straně plasmatické membrány.\n\nJak dlouhou dokážou HSP asociovat s peptidy v extracelulárním prostředí je terčem debat. Alespoň v případě hsp70 se zdá, že vazba peptidu by měla být dostatečně stabilní, aby HSP mohl peptid přenést až k antigen prezentující buňce.\n\nPůsobení extracelulárních HSP na imunitní systém je rozmanité. Mohou podporovat antigenní prezentaci a stimulovat řadu receptorů denritických buněk. Výsledný imunostimulační (Th1, Th17, Th2) či imunosupresivní (Treg) efekt je výrazně závislý na kontextu tkáně. HSP dovedou v principu indukovat obojí prostřednictvím tolerogeních či imunogeních dendritických buněk.\n\nV důsledku klinické využití HSP zahrnuje jak protinádorovou terapii tak i terapii autoimunitních onemocnění, jako je revmatoidní artritida, či diabetes 1. typu.\n"}
{"id": "573006", "url": "https://cs.wikipedia.org/wiki?curid=573006", "title": "Volby do Evropského parlamentu v Belgii 2004", "text": "Volby do Evropského parlamentu v Belgii 2004\n\nVolby do Evropského parlamentu se konaly v Belgii 13. června 2004. \n\n\n"}
{"id": "573008", "url": "https://cs.wikipedia.org/wiki?curid=573008", "title": "Pedro da Covilhã", "text": "Pedro da Covilhã\n\nPêro či Pedro da Covilhã (1447? Covilhã, Portugalsko – 1526? Etiopie) byl portugalský rozvědčík a cestovatel v Asii a Africe. Dne 7. května 1487 byl vyslán portugalským králem Janem II., aby spolu s Alfonsem de Paivou prozkoumal cestu do Indie přes východní Středomoří a navázal styk se zemi Kněze Jana.\n\nPedro da Covilhã se vydal na cestu přes Středomoří do Indie. Současně tam měl Bartolomeu Dias doplout kolem Afriky. Převlečeni za kupce, opatřeni doporučujícími dopisy pro Kněze Jana a mapou \"Fra Maurovou\", zobrazující tehdejší zeměpisné znalosti, dostali se s Alfonsem de Paiva přes Káhiru, Rudé moře a Suakin do Adenu, kde se rozdělili. Paiva měl na místě případně v Etiopii, shromažďovat další zprávy a pak počkat na Covilhu v Káhiře. Ten na arabské lodi doplul do Indie, kde navštívil přístavy Góu, Kalikat a Kannanúr, kde získal cenné informace o rozsahu arabského obchodu. Z Kalikatu se dostal na východoafrické pobřeží. Dospěl až do Sofaly dnes ve středním Mosambiku, nejjižnějšího bodu arabských plaveb a vrátil se do Káhiry, kde však mezitím Paiva zemřel. Odtud v roce 1490 poslal zprávu o dosavadních výsledcích do Lisabonu, načež obdržel od krále příkaz odebrat se do Etiopie.\n\nV roce 1491 navštívil Covilhã ještě Aden a Hormuz v Perském zálivu. V roce 1492 přistál v Zajle (Somálsko), odkud dorazil 1493 do Gondaru, sídla etiopského císaře. Byl zahrnut přízní, ale nesměl se ze země vzdálit, neboť Etiopané tehdy cizince do země pouštěli, avšak zakazovali jim odejít. Covilhã zůstal až do smrti v Etiopii a setkal se zde v roce 1520 s portugalským poselstvem, jehož členem byl i Francisco Alvarez, kterému Covilhã podal výborné a přesné zprávy o zemi a obyvatelích, jež Alvarez vtělil do své knihy.\n\nCovilhã náleží k velkým cestovatelům pozdního středověku, neboť jako první Portugalec nalezl cestu do Indie, byl jedním z mála Evropanů, kteří poznali východní Afriku daleko na jihu a stanovil, že lze Afriku obeplout a podal obšírné informace o Etiopii. Jeho zprávy jsou zachovány též ve spisech João de Barrose.\n\n\n"}
{"id": "573009", "url": "https://cs.wikipedia.org/wiki?curid=573009", "title": "Jeruzalémská nadace", "text": "Jeruzalémská nadace\n\nJeruzalémská nadace (: הקרן לירושלים, \"ha-Keren le-Jerušalajim\"; : \"Jerusalem Foundation\") je mezinárodní nezisková organizace, jejímž cílem je zlepšení kvality života všech obyvatel Jeruzaléma a zachování jeho multináboženského dědictví. Nadace byla založena v roce 1966 tehdejším jeruzalémským starostou Teddy Kollekem. Je politicky nestranná a její sídlo je v Jeruzalémě.\n\nNadace čerpá své inspirace z židovských tradic ve snaze vytvoření spravedlivé společnosti pro všechny obyvatele Jeruzaléma. Podporuje snahy o ochranu zájmů všech minorit, bez ohledu na vyznání či socio-ekonomické pozadí. Konkrétně se agenda Jeruzalémské nadace zaměřuje na tyto tři oblasti:\n\nOd svého založení v roce 1966 nadace uskutečnila po celém městě na 2000 projektů, mezi něž patří vytvoření řady městských parků, zahrad, lesů.\n\n"}
{"id": "573023", "url": "https://cs.wikipedia.org/wiki?curid=573023", "title": "Daniel Papebroch", "text": "Daniel Papebroch\n\nDaniel Papebroch, též Papenbroeck, Papebroc, (17. března 1628 – 28. června 1714) byl belgický jezuitský historik, tvůrce hagiografií. \n\nJakožto jeden z bollandistů, tedy jezuitů organizovaných okolo Jeana Bollanda, se zaměřoval na kritiku pramenů. V roce 1675 v druhém dílu hagiografické edice \"Acta sanctorum\" publikoval hyperkritickou stať \"Propylaenum antiquarium circa veri ac falsi discrimen in vetustis memmbranis\", v které zpochybnil pravost nejstarších listin benediktinského kláštera Saint-Denis. V reakci na toto zpochybnění vydal benediktin Jean Mabillon dílo \"De re diplomatica libri sex\" (1681), v kterém naopak s největší pravděpodobností prokázal pravost těchto listin. Tento spor vešel do dějin jako \"bella diplomatica litteraria\" a dal vzniknout moderní diplomatice.\n\n"}
{"id": "573025", "url": "https://cs.wikipedia.org/wiki?curid=573025", "title": "Kevin Ford", "text": "Kevin Ford\n\nKevin Anthony Ford (* 7. července 1960 ve městě Portland, Indiana, USA) byl původně pilot amerického vojenského letectva, od července 2000 je astronautem oddílu astronautů NASA. Do vesmíru se dostal na dva týdny jako člen posádky raketoplánu Discovery při letu STS-128 na Mezinárodní vesmírnou stanici (ISS) v srpnu – září 2009. Podruhé na ISS pracoval jako člen Expedice 33 a 34 od října 2012 do března 2013.\n\nKevin Anthony Ford se narodil v Portlandu v Indianě, dětství a mládí prožil v Montpelier ve stejném státě. Na University of Notre Dame roku 1982 získal bakalářský titul v oboru leteckého a kosmického strojírenství. Téhož roku nastoupil k vojenskému letectvu, během dvou let absolvoval letecký výcvik. V letech 1984–1987 sloužil v Německu, poté na Islandu. \n\nOd roku 1989 byl přeložen do Spojených států, zprvu studoval na \"Troy State University\" mezinárodní vztahy (magistr 1989) a ve škole zkušebních pilotů na Edwardsově letecké základně, v letech 1991–1994 sloužil ve 3247. zkušební peruti (\"3247th Test Squadron\") na základně Eglinově letecké základně, současně získal titul magistra leteckého a kosmického strojírenství na \"University of Florida\". Poté studoval v Technologickém institutu letectva (\"Air Force Institute of Technology\"), tříletou výuku završil roku 1997 ziskem titulu doktora věd (\"Ph.D.\"). Do vojenské služby se vrátil na post ředitele pro plánování a program školy zkušebních pilotů na Edwardsově základně.\n\nPřihlásil se 15. náboru astronautů NASA roku 1994, propracoval se pouze mezi 122 finalistů, v 16. náboru o dva roky později skončil se stejným výsledkem, jen finalistů bylo 121. Až v 18. náboru zaznamenal úspěch a 26. července 2000 byl zařazen mezi americké astronauty. Zahájil roční kosmonautický výcvik a získal kvalifikaci „pilot“ raketoplánu. \n\nV červenci 2008 NASA zveřejnila Fordovo jmenování do posádky letu STS-128 plánovaného na následující rok. Do vesmíru odstartoval 29. srpna 2009 na palubě raketoplánu Discovery. Cílem mise byla doprava zásob a vybavení na Mezinárodní vesmírnou stanici (ISS). Let trval 13 dní, 20 hodin a 54 minut. \n\nV únoru 2010 byl zařazen do posádky Expedic 33 a 34 na ISS s plánovaným startem 30. září 2012. K druhému letu vzlétl 23. října 2012 jako palubní inženýr Sojuzu TMA-06M společně s Olegem Novickým a Jevgenijem Tarelkinem. S Mezinárodní vesmírnou stanicí (ISS) se loď spojila 25. října 2012 v 12:29:34 UTC. Poté se trojice kosmonautů zapojila do práce Expedice 33, resp. od prosince 2012 Expedice 34, které byl Ford velitel. Dne 15. března 2012 v 23:43 UTC se Ford a jeho ruští kolegové se svým Sojuzem TMA-06M odpojili od stanice a druhý den v 03:06 UTC přistáli v kazašské stepi severovýchodně od Arkalyku. Ve vesmíru strávil 143 dní, 16 hodin a 15 minut. \n\nKevin Ford je ženatý, má dvě děti.\n"}
{"id": "573034", "url": "https://cs.wikipedia.org/wiki?curid=573034", "title": "Oscar Slater", "text": "Oscar Slater\n\nOscar Joseph Slater (8. ledna 1872, Opole, Horní Slezsko, Německé císařství – 31. ledna 1948, Ayr, Skotsko), rodným jménem Oscar Leschziner, byl obětí justičního omylu.\n\nV roce 1908 byl zatčen a následujícího roku odsouzen za vraždu Marion Gilchristové, spáchanou v Glasgowě 21. prosince 1908. I přes důkazy o jeho nevině, které byly zveřejněny (např. sirem Arthurem Conanen Doylem v roce 1912), byl propuštěn z vězení až v roce 1928.\n\n\n"}
{"id": "573035", "url": "https://cs.wikipedia.org/wiki?curid=573035", "title": "Charlottenlund", "text": "Charlottenlund\n\nCharlottenlund (dánsky \"Charlottenlund Slot\") je malý zámek blízko Kodaně v Dánsku, na území obce Gentofte na největším dánském ostrově Seeland na východě země.\n\nV roce 1663 převedl Frederik III. místo, známé jako \"Deer Park at Ibstrup\", na svého komorníka Jacoba Petersena, jenž z něj udělal místo zábavy. Gyldenlund pak několikrát změnil vlastníka, až zde v roce 1690 královská rodina vybudovala své venkovské sídlo.\n\nV roce 1671 získal Gyldenlund Ulrik Frederik Gyldenløve, syn Frederika III. a jeho milenky Markéty Pape. Kolem roku 1715 přešel do rukou korunního prince Kristiána (pozdější král Kristián VI.), který ho v roce 1730 dal jako dar své sestře princezně Šarlotě Amálii, dceři dánského krále Frederika IV.; ta zde v letech 1731 - 1733 vystavěla barokní zámek a nazvala ho Charlottenlund. Neprovdaná princezna užívala zámek jako letní sídlo až do své smrti v roce 1782.\n\nV období kolem roku 1815 byl Charlottenlund a jeho zahrady oblíbeným módním místem pro nedělní výlety kodaňských obyvatel. V letní sezóně se zde pod stany provozovala hudba a zpěv.\n\nV 19. století zde řadu let žila princezna Luisa Šarlota Dánská a její manžel lankrabě Vilém Hesensko-Kasselský.\n\nV roce 1869 se zde usadili korunní princ Frederik (pozdější král Frederik VII.) se svou ženou Luisou Švédskou. Narodili se zde jejich dva synové, princové Kristián a Karl (pozdější dánský král Kristián X. a norský král Haakon VII.). V letech 1880-1881 nechali zámek radikálně přestavět - byl rozšířen o postranní křídla a kopuli s tzv. lucernou. Tato přestavba ve stylu francouzské renesance, jejímž autorem je architekt Ferdinand Meldahl, charakterizuje jeho architekturu dodnes. \nKrálovští manželé zde žili až do své smrti - Frederikovy v roce 1912 a Luisiny v roce 1926. \n\nKrálovská rodina přestala zámek užívat v roce 1935 a přenechala ho \"Dánskému institutu rybářství a výzkumu oceánu\", který zde sídlí dodnes. Na západním konci zámeckých zahrad se nachází \"Dánské akvárium\".\n\nZámek je ve vlastnictví státu a jeho správa je v gesci \"Správy královských paláců a majetků\". V roce 1938 byl za zámkem vztyčen obelisk na památku jeho posledních dvou královských obyvatel.\n\nZámek je obklopen rozlehlým parkem a zahradami založenými v anglickém stylu, s množstvím stromů a umělých jezírek, část zahrady je charakterizována francouzským stylem.\n\nZámecké zahrady prošly několika fázemi změn podle módních stylů té které doby. \n\nV roce 1670 nechal Ulrik Frederik Gyldenløve v areálu vybudovat příkopy, rybníky a cesty. Koncem 17. století se v zámeckých zahradách vyskytovalo tak velké množství druhů rostlin, že královský botanik Peder Kylling v roce 1684 mohl publikovat katalog obsahující 404 rostlin, jež všechny byly nalezeny v těchto zahradách.\n\nV 18. století, když princezna Šarlota Amálie žila v zámku, bylo několik malých pravoúhlých barokních zahrad rozšířeno do dnešní rozlohy. V té době byl Šarlotin zámek obklopen malou zahradou v barokním stylu s pravoúhlými květinovými záhony úzkostlivě ozdobenými zimostrázovými ornamenty a tisy tvarovanými do tvaru pyramid. Dlouhé eleganntní stromořadí, které nyní vede z Strandvejen do Charlottenlundu, že živou připomínkou geometrického zahradnictví tohoto období. \n\nV roce 1990, kdy proběhla renovace zámeckého areálu, byly podle kresebných podkladů z barokního období rekonstruovány zimostrázové záhony, pyramidovitě zformované túje a paralelní řady tisů.\n\nV roce 1826 se v Charlottenlundu usadila sestra Kristiána VIII., princezna Luisa Šarlota, se svým manželem Vilémem Hessenským. Luisa Šarlota založila užitkovou zahradu, v níž se pěstovaly byliny, koření, zelenina a ovoce. V roce 1909, po uzavření skleníků v zahradách zámku Rosenborg, poskytoval Charlottenlund své výpěstky pro potřeby královského domu.\n\nV letech 1880-1881 byly zámecké zahrady Charlottenlundu přetvořeny z barokní podoby do podoby romantické krajiny inspirované přírodou a byla k nim připojena část charlottenlundského lesa. V téže době byl do současné podoby přestavěn i zámek. Správcové zahrad R. Rothe a H.A. Flindt jsou autory jejich současného vzhledu. Za panování Frederika VIII. byly pravidelně vysazovány nové rostliny a instalovány postřikovače trávníků.\n\nNa západním konci zámeckých zahrad se nachází \"Dánské akvárium\".\n\n"}
{"id": "573038", "url": "https://cs.wikipedia.org/wiki?curid=573038", "title": "USS Lake Champlain (CV-39)", "text": "USS Lake Champlain (CV-39)\n\nUSS \"Lake Champlain\" (CV-39) byla letadlová loď Námořnictva Spojených států, která působila ve službě v letech 1945–1966. Jednalo se 21. postavenou jednotku třídy \"Essex\" (jedenáctou ve verzi s dlouhým trupem). Postavena byla v průběhu druhé světové války, poprvé bojově nasazena byla za korejské války. Účastnila se též kubánské krize a asistovala při některých letech americké NASA.\n\nByla pojmenována podle bitvy na jezeře Champlain za britsko-americké války. Stavěla ji loděnice Norfolk Naval Shipyard ve Virginii. Kýl lodi byl založen 15. března 1943, spuštění na vodu proběhlo 2. listopadu 1944. Do služby byla zařazena 3. června 1945, do druhoválečných bojových operací se proto již nestihla zapojit. Byla však nasazena při operaci Magic Carpet – dopravě amerických vojáků z Evropy zpět do USA.\n\nOd února 1947 až do vypuknutí korejské války se \"Lake Champlain\" nacházela v rezervě. Před reaktivací byla modernizována v rámci programu SCB-27A a služby znovu zařazena v září 1952. Poté odplula do Asie, kde se v rámci operačního svazu TF 77 zapojila do závěrečných bojů korejské války. V roce 1952 byla překlasifikována na útočnou letadlovou loď s označením CVA-39.\n\nOd roku 1957 byla \"Lake Champlain\" využívána jako protiponorková letadlová loď (CVS-39) a jako taková se roku 1962 zapojila do blokády Kuby za kubánské krize. Jelikož \"Lake Champlain\" nebyla zařazena do modernizačního programu SCB-27C, stala se v 60. letech poslední americkou aktivní letadlovou lodí s průběžnou letovou palubou, zatímco ostatní plavidla měla mnohem výhodnější palubu úhlovou.\n\n\"Lake Champlain\" se též podílela na americkém vesmírném programu. V roce 1961 z moře vyzvedla kabinu Freedom 7 mise Mercury-Redstone 3, což byla první pilotovaná kosmická loď a zároveň třetí start v rámci programu Mercury. V kabině byl americký astronaut Alan Shepard. V roce 1965 vyzvedla přistávací kabinu mise Gemini 5 s dvojicí astronautů.\n\nZe služby byla vyřazena 2. května 1966 a v roce 1972 byla prodána k sešrotování.\n\n\n"}
{"id": "573039", "url": "https://cs.wikipedia.org/wiki?curid=573039", "title": "Kavan", "text": "Kavan\n\nPříjmení Kavan nebo Kaván nosí více různých osobností:\n\n"}
{"id": "573044", "url": "https://cs.wikipedia.org/wiki?curid=573044", "title": "1980 v loďstvech", "text": "1980 v loďstvech\n\nTento článek obsahuje významné události v oblasti loďstev v roce 1980.\n\n\n\n\n\n\n\n\n\n\n\n\n\n\n"}
{"id": "573045", "url": "https://cs.wikipedia.org/wiki?curid=573045", "title": "Kostel svatého Bartoloměje (Kočí)", "text": "Kostel svatého Bartoloměje (Kočí)\n\nŘímskokatolický kostel svatého Bartoloměje je původně gotický kostel stojící v obci Kočí v okrese Chrudim v Pardubickém kraji. Součástí památkově chráněného areálu je dřevěná polygonální zvonice a krytý dřevěný most.\n\nKostel byl založen 28. února 1397 Žofií Bavorskou, druhou manželkou Václava IV.. Zakládací listina se nedochovala, ale díky Antonínu Rybičkovi existuje alespoň opis její části, uložený v SOA Chrudim. Stavitelé kostela nejsou písemně doloženi, avšak sekundární literatura často uvádí družinu bratří Lútků - kameníků z Nového Města pražského. V 19. století byl kostel upravován podle projektu Františka Schmoranze.\n\nOd samého počátku byl kočský kostel sv. Bartoloměje filiální k hlavnímu chrudimskému chrámu Nanebevzetí Panny Marie, nikdy neměl svého faráře a faru. Obec Kočí spadala pod správu někdejšího litomyšlského biskupství, které bylo zřízeno v roce 1344, zároveň s pražským arcibiskupstvím. Hranice nové diecéze, po Praze druhé v Čechách, zahrnovaly okolí Chrudimi, Vysokého Mýta, Litomyšle, Lanškrouna, Poličky a Šumperka. V roce 1421 se husitská vojska obrátila i proti Litomyšli. Přestože se město vzdalo dobrovolně, biskupství fakticky zaniklo o čtyři roky později v době, kdy město zabralo radikálnější husitské křídlo „sirotků“.\n\nV rámci Programu záchrany architektonického dědictví bylo v roce 2014 na opravu památky čerpáno 400 000 Kč.\n\nKostelík zaujímá důstojné místo na rozsáhlém, lehce vyvýšeném prostranství, obklopeném příkopem. Ke kostelu bezprostředně přiléhal hřbitov, který je obehnán dřevěným roubeným plotem se stříškou a pískovcovou podezdívkou. Možná i z tohoto důvodu může exteriér kostela působit dojmem „opevněné stavby“.\n\nKe kostelu se přichází po dřevěném barokním mostě, krytým sedlovou střechou, který vede přes mokřiny terénu. Most ústí do mohutné dřevěné zvonice, tvořící předsíň, ze které se do kostela vchází.\n\nPolygonální zvonici, končící osmihranným pravidelným jehlanem, nazval Václav Mencl „monumentálně gotickou“. Na jedné ze severních vzpěr je vyryt letopočet 1666, který souvisí s přestavbou poničeného kostela po třicetileté válce. Nicméně gotický charakter jí nelze upřít. Zvonice je až k zemi pokryta šindelem.\n\nBudova samotného zděného (opuka) kostela je přísně orientovaná a velice jednoduše koncipovaná – presbytář o jednom obdélném poli a pětibokém závěru, s lehce obdélnou sakristií po severní straně, se připojuje k širší nedlouhé lodi bez klenby. Kněžiště i loď (uprostřed podélných stran a v západních rozích) člení jednou odstupněné opěráky, prostřídané lomenými okny (okna v lodi jsou jen dvě – obě na jižní stěně s novogotickými kružbami, stejnými jako v presbytáři). Jednotné omítky, vymezené okenními špaletami a kamenným armováním opěrných pilířů, jsou evidentně výsledkem novodobé úpravy.\n\nV koruně zdiva presbytáře obíhá podsebití, podepřené dřevěnými krakorci, díky kterému je zachován shodný průběžný hřeben i přes to, že zděná část presbytáře je výrazně nižší než loď kostela. Dřevěné krakorce byly uplatněny i pod patou střechy lodi. Do západní průčelní zdi kostela pod zvonicí byl proražen gotický lomený jednoduše profilovaný portálek, nad jehož vrcholem je vytesán letopočet 1397. Záklenek portálu obíhá červená klikatice, odsazená od vnějšího profilu ostění. Červenou linkou jsou vyvedeny dekorativní, geometrizující (trojúhelník) motivy ve výrazném širokém pásu (26 cm), které ve vrcholu navazují na lineární kresbu lilie.\n\nLomený triumfální oblouk odděluje od lodi presbytář, který je zaklenut jedním polem křížové klenby s meziklenebním pasem a závěrem s pěti stranami pravidelného osmiúhelníka. Klínová, po stranách vyžlabená žebra vybíhají na jehlancových konzolách a stýkají se ve svornících (svorník závěru: na červeném poli beránek s praporem). Na severní stěně presbytáře je tradičně umístěn sanktuář, který lemuje lomený oblouk, vrcholící kytkou s fiálami po stranách. Plochu tympanonu člení kružbové panelování (trojlist). Protějšek mu tvoří sedile s plochým segmentem, vyhloubené v jižní stěně presbytáře.\n\nSedlový polychromovaný portál vede do nízké sakristie, zaklenuté jedním travé křížové klenby. Světlo je do ní přiváděno pouze úzkým východním oknem s vloženým železným kovaným prutem, zakončeným v reliéfu vyvedeným trojlaločným listem.\n\nLoď, na rozdíl od presbytáře, sklenuta není. Dodnes není jasné, zdali loď klenbu původně měla, ale přišla o ni v průběhu válečných nepokojů, nebo zdali její realizace byla pouze zamýšlena a nebo byla záměrně plochostropá už od počátku. Plochý, prkenný strop zdobí malby ze 17. století, které zachycují třináct starozákonních proroků; zbylé části stropu zdobí ornamentální dekor, který se ani v jednom poli neopakuje. Čtveřice polygonálních jehlancových konzol na stěnách (ve třetinách délky lodi) naznačuje možné původní zaklenutí lodi. Ze 17. století pochází také dvoupatrová malovaná kruchta.\n\nInteriérové omítky dekoruje bohatá výmalba, která vznikala v různých fázích. Autorství všech maleb je anonymní. Pojednány budou pouze malby z doby blízké založení kostela, mezi které nepochybně patří výjev, zdobící stěnu sedile. Někteří badatelé (Novotný, Mikan) se domnívají, že se s největší pravděpodobností jedná o symbolické znázornění založení kostela; nalevo zřejmě klečí ženská postava se sepjatýma rukama, oděná v honosném šatu s pokrývkou hlavy. Před ní stojí muž s plnovousem, jenž má na sobě hábit (lineárně vyvedený) a pokrývku hlavy. O tom, že by se mohlo jednat o církevního hodnostáře, svědčí hůl, zdobená spirálou a lilií ve vrcholu. Pozoruhodný je jeho postoj a gesto, kterým by se jakoby od královny odvracel.\nVysoce kvalitní elegantní malby, zdobící vnitřní stranu triumfálního oblouku, svou křehkostí a jemností provedení odkazují k dvorskému okruhu. Zachycují poprsí lidských postav s mluvícími páskami (text na páskách se nedochoval, nebo zůstává téměř nečitelný) na červeném a zeleném pozadí. Zcela ve vrcholu oblouku jsou vyobrazeny dvě postavy s liliovými korunami na hlavě. Mohlo by se snad jednat o královský pár – Václava IV. (původně asi s červeným pláštěm s hermelínovým límcem) a Žofii Bavorskou (dodnes patrný narůžovělý inkarnát). Zbylá poprsí s velkou pravděpodobností znázorňují starozákonní proroky – na mluvící pásce jedné z postav je torzovitě zachovaný nápis gotickou minuskulou: (JE) REM (IAS) (?). Tomáš Knoflíček upozorňuje na vysokou kvalitu malíře, který zobrazil „široké spektrum obličejových typů a který vycházel z díla Mistra Třeboňského oltáře“ (oválná tvář královny Žofie s vysokým čelem a jemnými ústy). Rozpoznává zde i starší slohovou vrstvu (prorok s krátce zastřiženým vousem a čapkou s ohrnutými okraji), která je blízká obličeji sv. Josefa z výjevu Narození Krista z hradní kaple v Moravském Šternberku – její výmalbu prováděl následovník Mistra emauzského cyklu.\n\nV prostoru lodi patří mezi nejstarší malby výjev martyria sv. Bartoloměje na severní stěně lodi. Malba svým zlidovělým charakterem provedení působí až komickým dojmem. V centru výjevu je zachycen sv. Bartoloměj, ležící na obdélném stole, kterého stahuje z kůže šestice mužů. Na první pohled zaujme neobvyklá klikatá linie v dolní části výjevu, která vytváří nelogický prostor a je zde zřejmě uplatněna z dekorativních účelů. Důležitost postavy světce – mučedníka je podpořena jeho velkými a protáhlými proporcemi, které jsou téměř dvojnásobné oproti zbylým postavám trýznitelů. Výjev je pojat velice naturalisticky – mučedníkův kůže zbavený hrudník dává vidět žebra; kůže na nohách je „slupována“ včetně chodidel s prsty.\nHagiografická legenda pokračuje znázorněním ukřižování sv. Bartoloměje, taktéž na severní stěně. Výjev rámuje antikizující architektura zdobená štítem s akroterii, který dosedá na kladí, členěné metopami. Orámování společně s mužem v renesančním oděvu prozrazuje, že se jedná o práci pozdější, pravděpodobně z poloviny 16. století.\n\nZcela nahoře, těsně pod stropem, zůstaly čitelné fragmenty malby, připomínající skrumáž nahých lidských nohou, blíže se jimi doposud nikdo nezabýval. Mohlo by se snad jednat o výjev Posledního soudu, či Umučení deseti tisíc rytířů. Podle stylu jejich provedení lze soudit, že se jedná o mladší práci z poloviny 16. století.\n\nZáhadný obrazec, vyvedený jen letmo červenou linií, který se nachází v úrovni očí v pravé polovině severní zdi lodi, by snad mohl být zběžný nákres půdorysu kočského kostela, který ale nezobrazuje presbytář a sakristii - tedy části již stávající, které pro kreslíře (stavitele?) v daný moment nebyly podstatné. Chtěl pouze schematicky znázornit zaklenutí. Nákres odpovídá orientaci kostela. Prostor lodi je v kresbě rozdělen na třetiny, což odpovídá i dnešnímu umístění konzol. V západních dvou třetinách je načrtnuta šestičlenná klenba, jejíž vrchol je vodorovnou linkou spojen s vrcholem vítězného oblouku, jenž je znázorněn dvojitou čarou. Vně obrazce v západních rozích jsou nakoso načrtnuty dvě klikatice, značící umístění západních opěráků.\n\nOtevřený iluzivní oltář, napravo od triumfálního oblouku, lze pokládat za vrcholně gotický (cca první polovina 15. století). Na hlavní desce je znázorněna Kalvárie s Pannou Marií a sv. Janem. Ke Kristovu kříži, u jehož paty leží Adamova lebka, se zleva přiklání kříž s „hodným lotrem“, zatímco „zlý lotr“ zůstává od Krista odvrácen. Nástavec zobrazuje Imago Pietatis s rozepjatýma rukama a dvěma kalichy přímo pod dlaněmi. Křídla oltáře vertikálně člení arkády, pod nimiž nalevo stojí sv. Kateřina Alexandrijská a sv. Barbora; napravo sv. Apolonie a sv. Markéta (?). V nástavcích křídel jsou zpodobněna poprsí mužů – vlevo s korunou pravděpodobně král Šalamoun; napravo s čapkou snad starozákonní prorok. Zbylé malby jsou pracemi novějšími.\n\nVzhledem k tomu, že kostel leží v údolí, uprostřed vesnice, bylo nutno se pro přístup ke kostelu vyrovnat s bažinatým terénem. Tento problém byl vyřešen vybudováním barokního přístupového mostu. Jedná se o jeden z nejstarších zastřešených mostů v Evropě. Na samotný kostel je v přímé návaznosti u mostu postavena zvonice.\n\n\n\n"}
{"id": "573046", "url": "https://cs.wikipedia.org/wiki?curid=573046", "title": "1979 v loďstvech", "text": "1979 v loďstvech\n\nTento článek obsahuje významné události v oblasti loďstev v roce 1979.\n\n\n\n\n\n\n\n\n\n\n\n\n\n\n"}
{"id": "573049", "url": "https://cs.wikipedia.org/wiki?curid=573049", "title": "1978 v loďstvech", "text": "1978 v loďstvech\n\nTento článek obsahuje významné události v oblasti loďstev v roce 1978.\n\n\n\n\n\n\n\n\n\n\n\n\n\n\n\n\n\n\n\n"}
{"id": "573054", "url": "https://cs.wikipedia.org/wiki?curid=573054", "title": "Volby do Evropského parlamentu v Německu 2004", "text": "Volby do Evropského parlamentu v Německu 2004\n\nVolby do Evropského parlamentu v roce 2004 v Německu se konaly 13. června 2004. \n\n\n"}
{"id": "573055", "url": "https://cs.wikipedia.org/wiki?curid=573055", "title": "Jean Bolland", "text": "Jean Bolland\n\nJean Bolland (13. srpna 1596 v Julémontu – 13. září 1665 v Antverpách) byl nizozemský historik, hagiograf a jezuitský kněz. Založil novou kritickou edici určenou k vydávání hagiografických textů nazvanou Acta sanctorum. Bollandovi následovníci si začali říkat bollandisté.\n\nV roce 1612 vstoupil do jezuitského řádu. Studoval v Löwenu a Antverpách. Vyučoval na kolejích v Roermondu, Mechelenu, Bruselu a Antverpách. V roce 1625 byl vysvěcen na kněze a působil jako vedoucí studií v Mechelenu.\n\nMezitím se vyhranil jako historik, a tak ho v roce 1630 provinciál Jakob von Straten pověřil vydáváním edice \"Acta sanctorum\". Edice měla zpřístupňovat hagiografické texty ze všech zemí v historicko-kritické formě. Tato myšlenka pocházela od jezuity Heriberta Rosweyda. Projekt se ale záhy ukázal jako příliš náročný pro jediného člověka, proto se Bolland postupně obklopoval spolupracovníky. Během svého života připravil díly edice do konce měsíce ledna (šlo o hagiografie řazené podle dnů, v nichž se světí svátek příslušného světce) a jeho spolupracovníci vydávali od roku 1658 až do jeho smrti díly pro únor. Práce na edici od té doby s přestávkami pokračuje a ani dnes není edice dovedena ke konci roku.\n\n"}
{"id": "573060", "url": "https://cs.wikipedia.org/wiki?curid=573060", "title": "Případ Enterprise", "text": "Případ Enterprise\n\n„Případ Enterprise“ (v originále „The Enterprise Incident“) je čtvrtý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 27. září 1968, v České republice 25. dubna 2003.\n\nHvězdného data 5027.3 vrchní lékař hvězdné lodi USS Enterprise NCC-1701 Dr. Leonard McCoy zaznamenává v deníku zprávu, že kapitán James Tiberius Kirk se poslední dobou chová velmi podivně, je velmi emotivní a popudlivý vůči své posádce. Na kapitánovi rozkazy se loď ubírá do neutrální zóny u Romulanského impéria, kde je obklíčena trojicí klingonských plavidel, které ovšem využívají romulané.\n\nNa palubě vlajkové lodi romulanů se Kirk a první důstojník Spock setkávají s romulanskou komandérkou, která vyžaduje vysvětlení, proč \"Enterprise vnikla\" do romulanského území. Kirk jako důvod udává selhání přístrojů, ale Spock přiznává, že se kapitán poslední dobou chová nanejvýš podivně a patrně jednal na vlastní pěst bez oprávnění ze strany Federace. Kirk Spocka nazývá zrádcem, vyhrožuje mu smrtí a tak je uvězněn. V cele se zraní o silové pole. Komandérka romulanů neskrývá svou náklonnost k panu Spockovi, jako vulkánci. Nabízí mu vysoké funkce a uplatnění na Romulu v případě, že zajistí získání \"Enterprise\" v neporušeném stavu. Na romulanskou loď je přizván Dr. McCoy, aby potvrdil Spockovu výpověď, že kapitán Kirk patrně jednal z nepříčetnosti. Kirk opět zaútočí na Spocka a ten jej vulkánským hmatem smrti umlčí. Na \"Enterprise\" Kirk přichází k sobě a McCoy vysvětluje sestře Chapelové, že Spock a Kirk jednají na rozkaz Hvězdné flotily a Kirkova nemoc je jenom zástěrka, aby v případě selhání neupadla do konfliktu s romulany sama Federace. Jejich úkolem je v první řadě potvrdit, že romulanské lodě disponují také maskovacím zařízením a to případně i získat. Z můstku je přizván prozatímní velitel Montgomery Scott. Sám nechce uvěřit, když vidí kapitána Kirka nejen živého, ale především také v dokonalém přestrojení za romulanského setníka.\n\nSpock mezitím při společném večeru zdržuje romulanskou komandérku. To však trvá pouze do doby, než romulané odhalí Kirkovo vysílání z komunikátoru. Romulanům je zřejmé, že jde v první řadě o maskovací zařízení, ale než dorazí do strojovny, Kirk se stihne se zařízením transportovat zpět na \"Enterprise\" a předává jej Scottymu, aby maskování ihned nainstaloval. Když se Scotty ptá na pana Spocka, Kirk poznamenává, že je třeba doufat, aby Spock získal dostatek času, než zařízení nainstalují. Spock je znalý romulanských zvyků a tak žádá o možnost výpovědi ještě před jeho popravou za zradu. Pavel Čechov zaměřuje na romulanské lodi pana Spocka a transportuje jej zpět na \"Enterprise\", ale na poslední moment jej obejme i romulanská komandérka a přenese se s ním. Kirk dává rozkaz opustit pozici warp rychlostí 9. Romulané loď pronásledují a jsou připraveni k palbě. Scottymu se na poslední chvíli podaří zprovoznit maskovací zařízení a \"Enterprise\" se daří uniknout nejen s novou technologií, ale také s romulanskou komandérkou. Kirk nechává z můstku odvést komandérku panem Spockem s tím, že bude vysazena na nejbližší stanici Federace. Komandérka Spocka upozorňuje, že stejně Romulus brzy rozluští jak proniknout maskováním. Spock jí odvětí, že vojenská tajemství jsou velmi pomíjivá, ale věří, že to co si vyměnili oni dva je trvalejšího charakteru.\n\nDr. McCoy ještě volá na můstek Kirka, že se má hlásit na operaci, aby z něj udělali opět člověka. Když jej Spock pobízí, protože špičaté uši člověku moc nesluší, popohání McCoy kapitána výhrůžkou, že jinak bude do konce života vypadat jako jeho první důstojník.\n\n\n"}
{"id": "573061", "url": "https://cs.wikipedia.org/wiki?curid=573061", "title": "Olga Zajcevová (atletka)", "text": "Olga Zajcevová (atletka)\n\nOlga Igorevna Zajcevová ( , * 10. listopadu 1984) je ruská atletka, sprinterka, jejíž specializací je běh na 400 metrů.\n\nV roce 2005 získala v německém Erfurtu na mistrovství Evropy do 23 let dvě zlaté medaile (400 m, 4×400 m).\n\n28. ledna 2006 ve skotském Glasgow byla členkou štafety na 4×400 metrů, která zaběhla nový halový světový rekord, jehož hodnota je 3:23,37. Na rekordu se dále podílely Julija Guščinová, Olga Kotljarovová a Olesja Forševová.\n\nV roce 2006 získala na mistrovství Evropy v Göteborgu zlatou medaili ve štafetě na 4×400 metrů. Ruské kvarteto, za které dále běžely Světlana Pospelovová, Natalja Ivanovová a Taťána Veškurovová zde zaběhlo trať v čase 3:25,12. Druhé doběhly Bělorusky, které byly o více než dvě sekundy pomalejší. Na témže šampionátu zaznamenala také svůj největší individuální úspěch, když na hladké čtvrtce vybojovala bronzovou medaili.\n\nV roce 2009 na mistrovství světa v Berlíně skončila v závodě na 200 metrů v semifinále na celkovém 15. místě.\n\n"}
{"id": "573064", "url": "https://cs.wikipedia.org/wiki?curid=573064", "title": "Trophée des champions", "text": "Trophée des champions\n\nTrophée des champions je francouzský fotbalový superpohár, o který se od roku 1949 utkávají vítěz francouzské ligy a francouzského poháru. Zápas konaný vždy před začátkem fotbalové sezony ve Francii pořádá Francouzská fotbalová federace. Od roku 2009 se hraje mimo území Francie pro zpopularizování francouzské kopané.\n\nNejčastějším vítězem této soutěže je Olympique Lyon s osmi trofejemi. Úřadujícím držitelem trofeje je Paris Saint-Germain, který si v srpnu 2016 poradil s Olympique Lyon výsledkem 4:1.\n\nZdroje:\n\nPozn.: * - dělený titul\n\n"}
{"id": "573066", "url": "https://cs.wikipedia.org/wiki?curid=573066", "title": "DjVu", "text": "DjVu\n\nDjVu (zamýšlená výslovnost [dẹžavü], stejná jako u francouzského \"déjà vu\") je otevřený souborový formát vyvinutý pro ukládání naskenovaných dokumentů a to zejména takových, které obsahují text, fotografie i perokresby.\n\nDosahuje vysokého stupně komprese díky tomu, že umí rozdělit obrázky do různých vrstev a ty pak komprimovat metodami pro daná data nejvhodnějšími. Používá mj. vlnkovou kompresi IW44, kompresi JB2 (podobnou JBIG2) a aritmetické kódování. Byl vyvinut v AT&T s první verzí v roce 1996 a v oblasti ukládání skenovaných dokumentů je hlavním konkurentem formátu PDF. Stejně jako PDF může obsahovat kromě obrázku samotného i textové informace získané pomocí OCR.\n\nOd verze 1.8 je DjVu podporován enginem MediaWiki.\n\n"}
{"id": "573067", "url": "https://cs.wikipedia.org/wiki?curid=573067", "title": "Provincie Burgos", "text": "Provincie Burgos\n\nProvincie Burgos ( ) je jednou z provincií Španělska. Leží na severu poloostrova, na severovýchodě autonomního společenství Kastilie a León, na horních tocích významných řek Ebro a Duero. K provincii náleží také malá exkláva, jež je zcela obklopená baskickou provincií Álava. Dalšími sousedy jsou (podle směru ručiček) La Rioja, kastilské provincie Soria, Segovia, Valladolid a Palencia, Kantábrie a baskická Bizkaia.\n\nÚzemí okolo Burgosu bývá nazýváno \"Hlava Kastilie\", neboť právě zde vzniklo mocenské centrum Kastilského království a pocházel odtud i El Cid. Strategická poloha oblasti se dnes projevuje spíše v dopravě, neboť se zde protínají silnice a železnice spojující Madrid s Baskickem a Francií a Katalánsko se severem země.\n\nOsídlení je řídké (žije zde asi 375 000 obyvatel), avšak provincie má v celém Španělsku prvenství co do počtu obcí (371), neboť mimo hlavní město Burgos (179 000 obyv.) a větší sídla Miranda de Ebro (39 000, železniční uzel) a Aranda de Duero (33 000) je zde velké množství malých roztroušených sídel.\n\n\"Escudo partido, 1º en campo de plata, medio cuerpo de rey coronado de oro con corona abierta, rostro de carnación y con dalmática de gules cargada con tres castillos de oro; bordura de gules con dieciséis castillos de oro; y 2º de gules, un castillo de oro, mazonado de sable, con puerta y ventanas abiertas. Al timbre, corona real de España. El escudo va sobre una cartela blanca.\n\"Timbre: Corona real abierta.\" \n\nPřeklad: Polceno, 1) ve stříbře polopostava zlatě korunovaného krále v červené dalmatice se třemi zlatými kastely (hrady). Na červeném lemu pole 16 hradů. 2) v červeném zlatý hrad černě spárovaný s otevřenou branou a okny. Klenot – španělská královská koruna a naloženo na bílou kartuš. Provinční vlajka má barvu morušovou (\"morada)\" a nese ve středu listu úplný znak provincie.\n\nZnak byl schválen provinční deputací na plenárním zasedání 9. listopadu 1877. Navrhl je král heroldů D. Luis Villar Pascual. V současné podobě byly symboly potvrzeny 8. 10. 2008, zveřejněny v \"Boletín Oficial de la Provincia de Burgos\" 17. 10. 2008.\n"}
{"id": "573072", "url": "https://cs.wikipedia.org/wiki?curid=573072", "title": "Banket (hudební skupina)", "text": "Banket (hudební skupina)\n\nBanket byla slovenská hudební skupina působící v letech 1984–1991. Její hlavní osobností byl zpěvák Richard Müller. Patřila mezi průkopníky syntetizátorové elektronické hudby v Československu.\n\nPrvní veřejné vystoupení Banket absolvoval v roce 1984 na Bratislavské lyře s písní „Nespoznaný“, kterou spolu (v tedy ještě v nestabilní sestavě skupiny) s Müllerem nahráli Martin Karvaš a Laco Lučenič. V roce 1989 tuto soutěž vyhráli se skladbou „Aj ty!“. Se skupinou Banket spolupracoval i bubeník Dušan Hájek (Prúdy, Collegium Musicum, Modus, Limit), kytarista Andrej Šeban i Vašo Patejdl (autor skladby „Po schodoch“, jednoho z největších hitů skupiny).\n\nMnohé nejznámější a typicky „elektronické“ hity Banketu vznikly v letech 1984–1985 a nebyly zařazeny na konvenčnější album \"Bioelektrovízia\" (1986). Poprvé vyšly až na výběrovém albu \"Banket ’84–’91\" z roku 1991, ale stále ne všechny.\n\n\n\n"}
{"id": "573074", "url": "https://cs.wikipedia.org/wiki?curid=573074", "title": "Pavel Dacjuk", "text": "Pavel Dacjuk\n\nPavel Valerjevič Dacjuk (; * 20. července 1978, Jekatěrinburg, Rusko) je ruský hokejový útočník, který hraje za tým Avtomobilist Jekatěrinburg v KHL. Jeho kontrakt v NHL vlastní tým Arizona Coyotes. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Je zatím předposledním členem Triple Gold Clubu.\nDacjuk byl draftován v roce 1998 týmem Detroit Red Wings, který si jej zvolil až v šestém kole draftu. V té době bylo Dacjukovi už dvacet let, protože na dvou předchozích draftech si jej nikdo nevybral. Do NHL vstoupil v sezóně 2001–2002 a jeho výkony byly výborné. Dacjuk získal hned ve své 1. sezóně v NHL Stanley Cup. V dalších letech se z něj stala hvězda NHL. Své doposud největší úspěchy zažil v letech 2008, kdy vyhrál druhý Stanley Cup a nasbíral 97 bodů, a 2009, kdy se s Detroitem dostal do finále Stanley Cupu a nasbíral stejný počet bodů. V letech 2008, 2009 a 2010 získal Selke Trophy pro nejlépe bránícího útočníka a v roce 2011 získal Charlamovovu trofej pro nejlepšího Rusa v NHL.\n\nV létě roku 2016 se rozhodl NHL i přes platný kontrakt opustit, aby se mohl vrátit do Ruska a trávit více času se svou dcerou. Red Wings následně jeho kontrakt vyměnili do týmu Arizona Coyotes, aby si ušetřili místo pod platovým stropem. Dacjuk nakonec přijal nabídku dvouleté smlouvy od SKA Petrohrad.\n\nDacjuk reprezentoval na 6 seniorských mistrovství světa, ze kterých si přivezl zlato, stříbro a dvakrát bronz. Jeho zatím největší reprezentační úspěch je zlato ze ZOH 2018. \n\n\n\n"}
{"id": "573076", "url": "https://cs.wikipedia.org/wiki?curid=573076", "title": "Lázně svaté Markéty", "text": "Lázně svaté Markéty\n\nLázně svaté Markéty je základní sídelní jednotka města Prachatice v Jihočeském kraji. Nachází se na jihu města při prameni vyvěrajícím z lesnatého masívu hory Libín v nadmořské výšce 635 m. \n\nLéčebný účinek pramene Sv. Markéty byl využíván již v 17. století. Založení lázní se datuje k roku 1783. V lázních se provádělo léčení studenou vodou a využívaly se všechny metody moderní vodoléčby (Priessnitzovy a Kneippovy léčebné metody). Lázně byly zaměřeny na léčbu nervové soustavy a pohybového ústrojí. Největšího věhlasu dosáhly na počátku 20. století. V letech před první světovou válkou zde ročně pobývalo kolem 4000 hostů. Klientelu lázní tvořili hlavně Rakušané a Němci. Časté byly i nedělní návštěvy lázní obyvateli Prachatic a okolí. Lázeňský provoz skončil v roce 1935 a budovy k němu určené se nadále využívaly jako rekreační letovisko a později pro potřeby školství. Po vysídlení německého obyvatelstva jak města Prachatic tak samotných Lázní svaté Markéty toto území hodně zchátralo. Po roce 1989 však dochází k určitému zlepšení stavu a obnově některých objektů.\n\nV září 2001 město Prachatice některé nemovitosti v oblasti lázní, které byly dříve využívány pro ubytování zahraničních studentů, vložilo do akciové společnosti Léčebné centrum sv. Markéty. Společnost si jako cíl vytyčila obnovení lázeňského provozu, ke kterému do roku 2019 nedošlo.\n\n"}
{"id": "573080", "url": "https://cs.wikipedia.org/wiki?curid=573080", "title": "Havárie plošiny Deepwater Horizon", "text": "Havárie plošiny Deepwater Horizon\n\nHavárie ropné plošiny Deepwater Horizon byla havárie plovoucí vrtné plošiny postavené v roce 2001 firmy BP. Dne 22. dubna 2010 se plošina potopila při vrtání v Mexickém zálivu v důsledku exploze, ke které došlo o dva dny dříve. Samotný vrt však zůstal otevřen a začalo z něj unikat velké množství ropy. Havárie způsobila největší zamoření pobřežních vod ropnou skvrnou v historii Spojených států.\n\nV dubnu 2010 plošina pracovala na vrtu v hloubce asi 1650 metrů (5000 stop), 80 km jihovýchodně od pobřeží Louisiany. Byla v závěrečné fázi práce na vrtu, když probíhalo jeho zpevňování betonem. 20. dubna došlo z důvodu podcenění rizik při cementování vrtu a špatného vyhodnocení tlakové zkoušky u ústí vrtu k explozi. Pracovníci byli evakuování, 11 jich zůstalo nezvěstných (zřejmě zahynuli při explozi). Po explozi následoval požár, který se nepodařilo uhasit. 22. dubna se celá plošina potopila.\n\nUzávěr, který měl v takovém případě vrt ihned uzavřít, však selhal a ropa z vrtu začala vytékat přímo do moře. Následně se vytvořila ropná skvrna, která 25. dubna 2010 pokrývala již 1500 km². 30. dubna 2010 pokrývala již téměř 10 000 km² a její okraj se blížil k pobřeží.\n19. května ropa ze skvrny v Mexickém zálivu zasáhla pobřežní mokřady státu Louisiana, což je považováno za první vážný zásah amerických břehů od potopení ropné plošiny. Louisianské mokřady jsou ekologicky citlivou oblastí, která patří mezi líhně mnoha mořských živočichů, například krevet, ústřic či krabů a kde žije řada ohrožených ptáků, např. pelikán hnědý.\n\nAmerická vláda 27. května 2010 zveřejnila zprávu americké geologické služby, podle které z poškozeného vrtu uniká několikanásobně více ropy, než tvrdila ropná firma BP. Dva vědecké týmy s různou metodologií došly k závěru, že z vrtu vytéká 1,9 až 3 miliony litrů ropy denně. Firma přitom původně tvrdila, že uniká asi 800 tisíc litrů denně, ale později firma přiznala, že uniká 15 až 16 milionů litrů denně. Celkem tak podle expertů do Mexického zálivu uniklo 71 až 147 milionů litrů ropy, což je několikanásobně více, než při předchozím největším podobném neštěstí. Při havárii tankeru Exxon Valdez mělo dojít k úniku 41 milionů litrů ropy.\n\n28. května 2010 oznámil velitel americké pobřežní stráže Thad Allen, že se u poškozeného vrtu podařilo zastavit unikání ropy díky ucpání vrtu speciálním bahnem.\n\n30. května 2010 však společnost BP přiznala, že bahno nepomáhá a ropa dál uniká. Dalším pokusem prý bude nasazení speciálního ventilu na vrt.\nV noci z 1. na 2. června ropná skvrna zasáhla ostrovy při pobřeží amerických států Alabama a Mississippi a přiblížila se na 15 kilometrů k pobřeží Floridy. Ropa zasáhla ostrov Dauphin Island, kde musely být vyklízeny ústřicové sádky a bylo zakázáno koupání.\n\n4. června společnost BP oznámila první částečný úspěch, a sice že se daří pomocí speciálního trychtýře usazeného ponorkami odčerpávat cca 1 tis. barelů ropy denně z celkového unikajícího množství odhadovaného na 12–19 tis. barelů denně. Účinnost tohoto řešení se měla ukázat do 48 hodin.\n\nAmerický prezident Barack Obama 14. června před svou návštěvou státu Mississippi na pobřeží Mexického zálivu zasaženého katastrofálním únikem ropy prohlásil, že dopad havárie na myšlení Američanů bude podobný jako šok z teroristických útoků z 11. září 2001.\n\nÚnik ropy se podařilo zastavit 15. července 2010 nasazením 40tunového zařízení na ústí vrtu a uzavřením jeho ventilů. Definitivní řešení v podobě zabetonování havarovaného vrtu bude následovat.\n\nAmeričtí novináři si koncem května stěžovali, že jim úřady společně s firmou BP brání v přístupu do míst nejhůře postižených únikem ropy. Úřady obvinění popřely s tím, že pokud přístup omezily, tak z bezpečnostních důvodů. Časopis \"Newsweek\" ale uvedl, že je omezen přístup na pláže pokryté ropou a místa přípravy likvidace následků havárie. Povolení nebylo vydáno ani k přeletům nad zasaženými oblastmi.\nTeleviznímu štábu CBS News úřady vyhrožovaly zatčením při snaze natočit záběry zasažených pláží.\n\nOd počátku havárie do konce května vznikly firmě BP náklady v souvislosti s likvidací škod ve výši asi 990 milionů dolarů. Ve stejné době klesla cena akcií firmy BP zhruba o třetinu a celková hodnota firmy o 67 miliard dolarů. Firma BP uvedla 11. června, že náklady na vyčištění následků havárie patrně dosáhnou na 3 až 6 miliard dolarů.\n\nPřed půlkou června se akcie firmy BP propadly na nejnižší cenu za 14 let a ztratily více než polovinu své tržní hodnoty. Ačkoli mluvčí firmy uvedl, že BP platí každou sedmou libru, které dostávají penzijní fondy od 100 firem zařazených do indexu londýnské burzy FTSE, prohlášení britské asociace penzijních fondů tvrdí, že by situace neměla mít bezprostřední dopad ani na ty, kteří si u nich na důchod šetří, ani na ty, kteří důchod pobírají.\n\nMezinárodní ratingová agentura Fitch Ratings 15. června ropné firmě BP dramaticky snížila rating o celých šest stupňů z AA na BBB.\n\nCarl-Henric Svanberg, předseda správní rady firmy BP, po setkání americkým prezidentem Barackem Obamou 16. června oznámil, že koncern zrušil po zbytek roku 2010 výplatu dividend, aby nejprve zaplatil škody způsobené havárií. BP také vyhověla výzvě prezidenta Obamy a přislíbila převedení 20 miliard dolarů na vázaný účet, ze kterého budou hrazeny náklady na čištění pobřeží i škody způsobené místním rybářům a dalším firmám. Suma má být převedena ve čtyřech splátkách, ale pokud by byly náklady vyšší, BP by musela zaplatit více.\n\n14. května 2011 Obama změnil své původní rozhodnutí zákazu těžby v této oblasti a jak v Mexickém zálivu tak na pobřeží Aljašky povolil větší těžebné projekty.\n\nNa základě skutečných událostí havárie vrtné plošiny Deepwater Horizon byl natočen i film režiséra Petera Berga .\n\n\n"}
{"id": "573088", "url": "https://cs.wikipedia.org/wiki?curid=573088", "title": "Seznam rektorů Českého vysokého učení technického", "text": "Seznam rektorů Českého vysokého učení technického\n\nToto je seznam rektorů Českého vysokého učení technického v Praze:\n\n\n"}
{"id": "573094", "url": "https://cs.wikipedia.org/wiki?curid=573094", "title": "1977 v loďstvech", "text": "1977 v loďstvech\n\nTento článek obsahuje významné události v oblasti loďstev v roce 1977.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "573095", "url": "https://cs.wikipedia.org/wiki?curid=573095", "title": "1976 v loďstvech", "text": "1976 v loďstvech\n\nTento článek obsahuje významné události v oblasti loďstev v roce 1976.\n\n\n\n\n\n\n\n\n\n\n\n\n\n\n\n\n\n\n\n"}
{"id": "573097", "url": "https://cs.wikipedia.org/wiki?curid=573097", "title": "Johann Elias Schlegel", "text": "Johann Elias Schlegel\n\nJohann Elias Schlegel (17. ledna 1719 – 13. srpna 1749) byl německý dramatik a literární historik. \nStudoval právo v Lipsku, v roce 1743 se stal tajemníkem svého příbuzného, který byl saským velvyslancem v Dánsku. Poté se stal profesorem na universitě v Sorø, kde působil celý život. Přispíval do časopisu \"Bremer Beiträge\", v Dánsku vydával týdeník\" Der Fremde\". Brzy začal psát veršovaná dramata, známá pro svou dramatickou výstavbu a dobře zpracované alexandríny. Patří k nim zejména dodnes hraná tragédie \"Canut\" (1746), čerpající z dánské historie, a rovněž veršovaná konverzační komedie die \"Die stumme Schönheit\" (1748). Významným dílem je rovněž literárně historická práce\" Vergleichung Shakespears und Andreas Gryphs\" (1741), která stojí na počátku moderní literární komparatistiky.\n\n"}
{"id": "573108", "url": "https://cs.wikipedia.org/wiki?curid=573108", "title": "Národní park Great Smoky Mountains", "text": "Národní park Great Smoky Mountains\n\nNárodní park Great Smoky Mountains (: \"Great Smoky Mountains National Park\") je národní park o rozloze 2110 km² v Appalačském pohoří na území Spojených států amerických, ve spolkových státech Severní Karolína a Tennessee. Byl založen 15. června 1934 a od roku 1983 patří ke světovému dědictví UNESCO. Les, který se nachází v národním parku, patří k nejstarším lesům na Zemi a je největším pralesem na východě USA.\n\nNárodní park navštíví ročně osm až deset milionů návštěvníků a je nejnavštěvovanějším národním parkem v USA, přičemž se provoz většinou omezuje na hlavní silnice. 450 kilometrů silnic mimo hlavní silnici a 1400 turistických cest je málo frekventovaných.\n\n\n\n"}
{"id": "573111", "url": "https://cs.wikipedia.org/wiki?curid=573111", "title": "Juanito Oiarzabal", "text": "Juanito Oiarzabal\n\nJuanito Oirzabal (* 30. března 1956) je španělský horolezec, který se stal v roce 1999 sedmým mužem jemuž se podařilo dobýt všech 14 osmitisícových vrcholů. Zároveň drží rekord s 26 úspěšnými výstupy na osmitisícové vrcholy.\n\nOirzabal vystoupil celkem čtyřikrát na Čo Oju, dvakrát byl na Gašerbrumu II, Gašerbrumu I, K2, Makalu, Kančendženze, Mount Everestu, Annapurně, Lhoce a Manáslu . Všechny výstupy s výjimkou prvního výstupu na Mount Everest uskutečnil bez použití umělého kyslíku. Po Josefu Rakoncajovi se stal teprve druhým člověkem, který dvakrát vylezl na obávanou K2, druhou nejvyšší horu světa a nejtěžší osmitisícovku. Při druhém výstupu na tuto horu v roce 2004 však přišel kvůli omrzlinám o všechny prsty. V roce 2008 při druhém úspěšném dobytí Makalu překonal rekord Eda Viesturse, který měl na svém kontě 21 úspěšných výstupů na osmitisícové vrcholy, tento byl Oirzabalův dvacátý druhý úspěšný. V roce 2009 se stal ve věku 53 let nejstarším člověkem, který vystoupil na Kančendžengu, třetí nejvyšší horu světa. Současně se tímto výstupem stal prvním člověkem, který dosáhl vrcholů třech nejvyšších hor světa Mount Everestu, K2 a Kančendžengy dvakrát. V roce 2010 vystoupil podruhé na Annapurnu. Pro sestup však tentokrát použil helikoptéru. V roce 2011 vystoupil znovu na Lhoce a Manáslu. Svůj počet úspěšných výstupů na osmitisícovky tak rozšířil na 26. Oznámil, že chce být prvním člověkem, který vystoupí na všech 14 osmitisícovek dvakrát.\n\n\n\n\n\n"}
{"id": "573136", "url": "https://cs.wikipedia.org/wiki?curid=573136", "title": "UNICEF Open 2010 – muži", "text": "UNICEF Open 2010 – muži\n\nTenisový turnaj ATP UNICEF Open 2010 se konal ve dnech 13. - 19. června v nizozemském 's-Hertogenboschi venku na travnatých dvorcích. Odměny činily 450 000 EUR.\n\n\n\n"}
{"id": "573146", "url": "https://cs.wikipedia.org/wiki?curid=573146", "title": "Ganej Hadar", "text": "Ganej Hadar\n\nGanej Hadar ( גַּנֵּי הָדָר, v oficiálním přepisu do angličtiny Ganne Hadar, přepisováno též Ganei Hadar) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Gezer.\n\nLeží v nadmořské výšce 77 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 16 kilometrů od břehu Středozemního moře, cca 22 kilometrů jihovýchodně od centra Tel Avivu, cca 37 kilometrů severozápadně od historického jádra Jeruzalému a 2 kilometry od východního okraje města Rechovot. Ganej Hadar obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severně odtud žije cca dvacetiprocentní menšina izraelských Arabů.\n\nGanej Hadar je na dopravní síť napojen pomocí lokální silnice číslo 4233, která ústí do dálnice číslo 40. Východně od obce zároveň probíhá dálnice číslo 6, podél níž vede i železniční trať z Lodu do Beerševy.\n\nGanej Hadar byl založen v roce 1958. Podle jiných zdrojů ale k založení došlo již v roce 1928 a mělo jít o první židovskou osadu v hranicích nynější Oblastní rady Gezer. Zakladatelská skupina zpočátku žila v provizorních příbytcích. Místní ekonomika byla založena na pěstování citrusů.\n\nVýhledově se počítá s navýšením populace z nynějších cca 60 na 120 rodin. Místní ekonomika je stále zčásti orientována na zemědělství, většina obyvatel ale pracuje ve službách a jako zaměstnanci v okolních obcích.\n\nPodle údajů z roku 2014 tvořili naprostou většinu obyvatel v Ganej Hadar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 287 lidí. Během roku 2014 populace stoupla o 7,1 %.\n\n\n"}
{"id": "573153", "url": "https://cs.wikipedia.org/wiki?curid=573153", "title": "Blue Ridge", "text": "Blue Ridge\n\nBlue Ridge může být:\n\n"}
{"id": "573157", "url": "https://cs.wikipedia.org/wiki?curid=573157", "title": "BAC 111", "text": "BAC 111\n\nBritish Aircraft Corporation One-Eleven (někdy také BAC-111 nebo BAC-1-11) byl britský dvoumotorový proudový dopravní letoun s ocasními plochami do T z 60. a 70. let určený pro krátké tratě. Šlo o druhé letadlo na krátké vzdálenosti, které vstoupilo do služby po francouzské Sud Aviation Caravelle. Jeho výroba probíhala na základě licence během 80. let i v Rumunsku jako Rombac One-Eleven.\n\nLetoun One-Eleven vznikl ve společnosti Hunting Aircraft a dokončen byl společností British Aircraft Corporation, jejíž součástí se Hunting Aircraft v roce 1960 spolu s dalšími britskými výrobci letadel stala. One-Eleven byl určen k nahrazení turbovrtulových letounů Vickers Viscount na kratších tratích. Na trh BAC-1-11 vstoupil před soupeři jako Douglas DC-9-10, čímž měl na trhu dočasnou výhodu.\n\nLetadlo se u domácích leteckých společností a různých mezinárodních provozovatelů osvědčilo. Více než polovina prodeje směřovala do USA. BAC-1-11 bylo jedním z nejúspěšnějších dopravních letadel britské konstrukce a sloužilo až do 90. let, kdy začalo být ve velkém vyřazováno, což bylo částečně způsobeno zavedením hlukových omezení v mnoha evropských zemích. Svůj poslední letoun ze služby vyřadila společnost Northrop Grumman a od května 2019 tak už žádný z letounů BAC-1-11 není v provozu. \n\nProjekt letounu zahájila společnost Hunting Percival Aircraft Ltd. V květnu 1956 uveřejnila informace o svém projektu lehkého dopravního letounu H-107 pro 48 cestujících s doletem 1600 km. Při realizaci konstrukčních podkladů bylo pro firmu Hunting důležitou skutečností, že od ledna 1958 společně s firmami De Havilland Aircraft Company a Fairey Aviation spolupracovala ve sdružení Airco při realizaci třímotorového letounu Hawker Siddeley Trident. Hunting získal od společnosti De Havilland četné praktické poznatky, které uplatnil při práci na H-107.\n\nBěhem reorganizace britského leteckého průmyslu koncem 50. let 20. století vstoupil Hunting v roce 1960 do koncernu British Aircraft Corporation. V této nové organizaci byl projektem H-107 pověřen další člen koncernu Vickers. Při zpracování podkladů nového BAC-107 Vickers vycházel ze zkušeností s konstrukcí turbovrtulových letounů Viscount, které měl nový letoun nahradit v provozu. Projektovaný letoun byl zvětšen pro 59 až 69 pasažérů a za pohonné jednotky byla vybrána dvojice dvouproudových Rolls-Royce Spey umístěných na zádi trupu.\n\nPrototyp nového letounu označený BAC-111 (G-ASGH) poprvé vzlétl 20. srpna 1963, avšak již v říjnu havaroval a jeho sedmičlenná posádka zahynula. Letoun se dostal do silně přetažené polohy se sklonem osy trupu 35°, v níž byly vodorovné ocasní plochy v úplavu křídla a motorových gondol, přičemž kormidla přestala reagovat.\n\nUpravené sériové provedení \"BAC-111-200\" poháněly dva motory Rolls-Royce Spey 506-14 po 47,1 kN. Oproti prototypu byla rekonstruována náběžná hrana křídla, zvětšila se jeho hloubka u trupu a dodatečně byly namontovány aerodynamické plůtky. Současně byla do řízení zavedena automatika, zabraňující přetažení. Na každé polovině křídla byl umístěn detektor úhlu náběhu, který po překročení stanovené meze ve spolupráci s pneumatickým pracovním válcem automaticky sklonil knipl, aby se podélná osa letounu navrátila do normálu. Vstup do kabiny cestujících byl sklopnými dveřmi se schodištěm pod zádí trupu a dveřmi na levém boku přídě trupu, v nichž mohly být na přání zákazníka instalovány sklopné schůdky. Křídlo bylo vybaveno velkými Fowlerovými vztlakovými klapkami. Posádka byla obvykle dvoučlenná plus palubní průvodčí.\n\nNa produkci „dvoustovky“ navázala verze \"BAC-111-300\" se zvýšenou vzletovou hmotností a větším doletem, které se však prodalo jen 9 kusů (British Eagle, Channel Airways a Laker).\n\nAmerikanizované obměně \"BAC-111-400\", jejíž prototyp (G-ASYD) poprvé vzlétl 13. července 1965, se na trhu dařilo lépe. Do nové verze bylo zabudováno nucené vypouštění palivových nádrží za letu, nouzové kyslíkové dýchací přístroje pro cestující a černá skříňka. Třicet kusů odebrala společnost American Airlines, která s nimi začala létat od března 1966. Letouny poháněly motory Spey 510-14, nebo 511-14 se statickým tahem po 51 kN. Celkem bylo prodáno 69 strojů -400.\n\nVýroba pokračovala sérií \"BAC-111-500\" pro 119 cestujících, jejíž prototyp (G-ASYD) byl zalétán 30. června 1967. Trup byl prodloužen o 2,54 m před a 1,57 m za křídlem, jehož plocha byla zvětšena. Motory Spey 512 DW se statickým tahem 55,8 kN každý dokázaly zvládnout vzletovou hmotnost až 47 400 kg. První sériový stroj -500 (G-AVMH) absolvoval první let 7. února 1968.\n\n\"BAC-111-475\" byl určen pro provoz na vysoko položených letištích a v horkých klimatických zónách. Pohyb na nezpevněné VPD usnadňovaly pneumatiky se širší dosedací plochou. Jako prototyp opět posloužil 27. srpna 1970 letoun imatrikulace G-ASYD upravený na nový standard. Ten spočíval v instalaci křídla verze -500 v kombinaci s kratším trupem a motory Spey 512DW. Následujícího roku v dubnu vzlétl první sériový stroj, v červenci přišla první dodávka dvou kusů peruánské společnosti Fawcett.\n\nV květnu 1977 uzavřela britská strana s rumunským podnikem IAR dohodu o licenční výrobě dvaaosmdesáti letounů BAC-111-475 a -500. První trup BAC-111-500 byl do RSR dodán letecky strojem Super Guppy na jaře 1980, který následoval druhý trup varianty -500 a jeden -457. Rumunská výroba licenčních letounů \"Rombac-111\" byla ukončena v roce 1989.\n\nV létě 1978 poprvé vzlétla specializovaná varianta \"BAC-111-670\" (opět přepracovaný G-ASYD) s upraveným křídlem, které umožňovalo stroji vzlétat z dráhy dlouhé 1220 m.\n\nPrvních devět sériových letounů odebral britský svaz dopravních společností British United Airways, dále irský Aer Lingus, Central African Airways, Bavaria a Kuwait Airways. Velkým obchodním úspěchem byl prodej šesti, pozdeji pak dalších osmi letounů letecké společnosti Braniff v říjnu 1961. O rok později odebral přepravce Mohawk 4 stroje.\n\nBraniff uvedl dodané BAC-111-200 na své linky v dubnu 1965 a Mohawk v březnu příštího roku. Jeho letouny dopravovaly cestující z menších měst v okolí do New Yorku. Celkem se prodalo 56 exemplářů verze 200.\n\nPrvním zákazníkem BAC-111-500 se stala společnost British Airways, která první kus převzala v srpnu roku 1968. Následoval přepravce Caledonian (4 kusy), TAROM (5) a dva stroje putovaly k Cyprus Airways.\n\n\n"}
{"id": "573159", "url": "https://cs.wikipedia.org/wiki?curid=573159", "title": "Ivo Bretaňský", "text": "Ivo Bretaňský\n\nIvo Bretaňský, také Ivo Hélory ( nebo \"Yves de Tréguier\"; 17. října 1253, Minihy-Tréguier – 19. května 1303 tamtéž) byl církevní soudce a obhájce. Ve 14. století byl prohlášen za svatého papežem Klementem VI.\n\nStudoval na proslulých teologických školách v Orleánsu i v Paříži. Díky svým znalostem se stal církevním soudcem již ve velmi mladém věku. Své povolání však vykonával svědomitě. Byl velmi pokorný a oplýval křesťanskou láskou. Brzy si jeho kvalit všiml biskup z Tréguier a chtěl ho do svých služeb. Ivo tedy přijal kněžské svěcení a stal se biskupovým právníkem. Obhajoval hlavně chudé, protože ti si právníka nemohli dovolit. Ve svém panském domě brzy vybudoval sirotčinec, nemocnici, útulek a jídelnu pro chudé. Sám světec spával na zemi. Při tomto velkém vypětí brzy onemocněl a byl upoután na lůžko. Když už tedy nemohl pomáhat chudým hmotně, pomáhal jim duchovně a 19. května 1303 zemřel.\n\nJe patronem Bretaně a právníků (soudců, advokátů, notářů), také farářů, soustružníků, chudých, sirotků a opuštěných dětí. Pomocník při soudních sporech. Zobrazován bývá v soudcovském taláru se svitky v ruce a provazem, obklopen chudými.\n\nTento světec má svoji sochu i na pražském Karlově mostě, jejímž autorem je Matyáš Bernard Braun. Socha byla vytvořena roku 1708 na zakázku právnické fakulty, jejímž je Ivo Bretaňský patronem.\n"}
{"id": "573161", "url": "https://cs.wikipedia.org/wiki?curid=573161", "title": "Ramot Me'ir", "text": "Ramot Me'ir\n\nRamot Me'ir ( רָמוֹת מֵאִיר, doslova „\"Me'irovy výšiny\"“, v oficiálním přepisu do angličtiny Ramot Me'ir) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 82 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 16 kilometrů od břehu Středozemního moře, cca 23 kilometrů jihovýchodně od centra Tel Avivu, cca 37 kilometrů severozápadně od historického jádra Jeruzalému a 3 kilometry od jihovýchodního okraje města Rechovot. Spolu se sousedními vesnicemi Ganej Hadar a Na'an vytváří souvislé zastavěné území. Ramot Me'ir obývají Židé, přičemž osídlení v tomto regionu je etnicky převážně židovské. Pouze ve městech Lod a Ramla severně odtud žije cca dvacetiprocentní menšina izraelských Arabů.\n\nRamot Me'ir je na dopravní síť napojena pomocí lokální silnice číslo 4233, která západně od mošavu ústí do dálnicí číslo 40. Další dálnice číslo 6 míjí vesnici na východní straně. Paralelně s ní také mošav na východě míjí železniční trať z Lodu na jih, do Beerševy.\n\nRamot Me'ir byl založen v roce 1949 na pozemcích vysídlené arabské vesnice al-Na'ani, jež tu stávala až do války za nezávislost roku 1948. Nacházela se na cca 1,5 kilometru východně od nynějšího Ramot Me'ir. Stávaly tu dvě mešity a chlapecká základní škola založená roku 1923. Poblíž vesnice se rozkládala lokalita Chirbet Tal Malat, se stavebními pozůstatky identifikovanými jako biblický Gibton (nezaměňovat s nynější židovskou vesnicí Gibton cca 7 kilometrů západně odtud). Roku 1931 měla al-Na'ani 1142 obyvatel a 300 domů. Počátkem války byla tato oblast v květnu 1948 ovládnuta židovskými silami a arabské osídlení zde skončilo. Zástavba vesnice pak byla 10. června 1948 zbořena s výjimkou objektu železniční stanice a několika domů.\n\nRamot Me'ir je pojmenován podle Meyera Rosoffa, sionistického aktivisty z USA, který přispěl na výkup pozemků pro zřízení tohoto mošavu. Zakladateli vesnice byla skupina demobilizovaných vojáků izraelské armády. Po 15 letech se ovšem mošav prakticky rozpadl, většina obyvatel odešla a na místě zůstaly jen tři až čtyři rodiny. V roce 1968 se v Paříži utvořila skupina francouzských Židů, která se roku 1969 přestěhovala do Izraele a usadila se v Ramot Me'ir.\n\nMístní ekonomika je orientována na zemědělství (zejména skleníkové hospodářství, produkce květin a chov drůbeže).\n\nPodle údajů z roku 2014 tvořili naprostou většinu obyvatel v Ramot Me'ir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 767 lidí. Během roku 2014 populace klesla o 0,9 %.\n\n\n"}
{"id": "573165", "url": "https://cs.wikipedia.org/wiki?curid=573165", "title": "UNICEF Open 2010 – ženy", "text": "UNICEF Open 2010 – ženy\n\nTenisový turnaj WTA UNICEF Open 2010 se konal ve dnech 13. - 19. června v nizozemském ' s - Hertogenboschi na travnatých kurtech. Odměny činily 220 000 USD.\n\n"}
{"id": "573169", "url": "https://cs.wikipedia.org/wiki?curid=573169", "title": "Jacic", "text": "Jacic\n\nJacic ( יָצִיץ, v oficiálním přepisu do angličtiny Yaziz, přepisováno též Yatzitz) je vesnice typu mošav v Izraeli, v Centrálním distriktu, v Oblastní radě Gezer.\n\nLeží v nadmořské výšce 69 metrů na pomezí hustě osídlené a zemědělsky intenzivně využívané pobřežní nížiny a regionu Šefela, na jihovýchodním okraji aglomerace Tel Avivu.\n\nObec se nachází 17 kilometrů od břehu Středozemního moře, cca 24 kilometrů jihovýchodně od centra Tel Avivu, cca 36 kilometrů severozápadně od historického jádra Jeruzalému a 3 kilometry od východního okraje města Kirjat Ekron. Jacic obývají Židé, přičemž osídlení v tomto regionu je etnicky převážně židovské.\n\nJacic je na dopravní síť napojena pomocí místní silnice číslo 4233. Východně od vesnice probíhá dálnice číslo 6. Paralelně s ní také mošav na východě míjí železniční trať z Lodu na jih, do Beerševy.\n\nJacic byl založen v roce 1950. Zakladateli byla skupina Židů z Libye.\n\nJméno obce je odvozeno od biblického citátu z knihy Izajáš 27,6: „\"Přijdou dny, kdy Jákob zapustí kořeny, kdy bude pučet a rozkvete Izrael a naplní tvář světa svými plody\"“\n\nPodle údajů z roku 2014 tvořili naprostou většinu obyvatel v Jacic Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 770 lidí. Během roku 2014 populace klesla o 3,4 %.\n\n\n"}
{"id": "573174", "url": "https://cs.wikipedia.org/wiki?curid=573174", "title": "FC Radlice", "text": "FC Radlice\n\nFC Radlice je pražský fotbalový klub založený roku 1903 sportovními nadšenci z Radlic. Jeho původním sídlem bylo škvárové hřiště ve starých Radlicích - zhruba v místech, kde je dnes křižovatka ulic K Vodojemu a Radlická (Restaurace u sv. Anny - Radlická restaurace). Největšími mecenáši klubu byli radlický hostinský a řezník, jejichž jména se nepodařilo ověřit, neboť každý z pamětníků, kteří o tom něco vědí, uvádí jiná jména.\n\nV období po 2. sv. válce byl klub nucen změnit sídlo hřiště na místo u vysokého komínu na Radlické ulici (naproti automobilovým opravnám MV ČR)\n\nV 50. letech 20. století klub přesídlil na Císařskou louku, kde pokračoval v tradici fotbalu na tomto pražském ostrově založené již 29. března 1896 prvním derby slavných pražských \"S\", tedy Sparty a Slavie.\n\nV současné době klub účinkuje se střídavými úspěchy v pražských fotbalových soutěžích.\n\nNejvětšími úspěchy klubu je předválečné účinkování ve Středočeském župním přeboru (obdoba dnešní ČFL). Mezi nejslavnější odchovance patří Ota Hemele, pozdější hráč Slavie Praha a československé reprezentace.\n\n\nFotbalový klub je již zrušen, díky tomu, že klub přišel o hřiště na Císařské louce, zařadil se tak k jiným již zrušeným pražským fotbalovým klubům..."}
{"id": "573176", "url": "https://cs.wikipedia.org/wiki?curid=573176", "title": "AEGON International 2010 – muži", "text": "AEGON International 2010 – muži\n\nTenisový turnaj ATP AEGON International 2010 se konal ve dnech 12. až 19. června 2010 v anglickém Eastbourne venku na travnatých dvorcích. Odměny činily 450 000 EUR.\n\n"}
{"id": "573181", "url": "https://cs.wikipedia.org/wiki?curid=573181", "title": "Jean-Pierre Barillet-Deschamps", "text": "Jean-Pierre Barillet-Deschamps\n\nJean-Pierre Barillet-Deschamps (7. června 1824 – 12. září 1873) byl francouzský zahradní architekt, který se podílel na tvorbě mnoha pařížských parků.\n\nSyn zahradníka se stal v roce 1841 učitelem zahradničení v zemědělské kolonii sloužící jako výchovný ústav pro mladistvé delikventy, kterou v červnu 1839 založili vikomt de Bretignières de Courteilles a Fráderic-Auguste Demetz. Později Barillet-Deschamps založil zahradnický podnik v Bordeaux.\n\nPrefekt Haussmann jej povolal do Paříže, aby se podílel na rozsáhlé urbanistické přestavbě hlavního města. Byl jmenován hlavním zahradníkem parků a zahrad města Paříže. Podílel se na tvorbě a úpravě nejvýznamnějších pařížských parků jako jsou Boulogneský a Vincenneský lesík, jardin du Luxembourg, parc Monceau, parc des Buttes-Chaumont a parc Montsouris.\n\nV roce 1865 vytvořil anglickou zahradu pro botanickou zahradu v Le Mans. V Lille navrhl park \"jardin Vauban\" a v Roubaix \"parc Barbieux\".\n\nZaložil \"Maison d'Architecte Paysagiste\" (Dům krajinářské architektury), zahradnickou školku a zahradu u pařížského zámku La Muette a působil i v zahraničí. Nejprve byl povolán do Marseille a Hyères a poté působil v Itálii (Milán a Turín), Belgii, Rakousku, Prusku a dokud odejel do Egypta, kde byl chedivem povolán do Káhiry. Zde působil od roku 1870 až do své smrti v roce 1875, kdy zemřel na plicní onemocnění.\n\nVytvářel parky, které byly inspirovány anglickou zahradou, a které se vyznačují zvlněnými travnatými plochami, klikatícími se cestami i jezery bohatě doplněné exotickými rostlinami. Tento styl byl někdy kritizován jako eklektický nedbající pravidel anglického parku. Nicméně jeho dílo v 19. století sloužilo jako model nejen pro zahrady ve Francii, ale i v zahraničí.\n\n"}
{"id": "573184", "url": "https://cs.wikipedia.org/wiki?curid=573184", "title": "Jiří Roll", "text": "Jiří Roll\n\nJiří Roll (18. května 1914, Tábor – 18. srpna 2000, Praha) byl český režisér, herec a scenárista.\n\n\n\n\n"}
{"id": "573186", "url": "https://cs.wikipedia.org/wiki?curid=573186", "title": "Miroslav Singer", "text": "Miroslav Singer\n\nMiroslav Singer (* 14. května 1968 Praha) je český ekonom, v letech 2010–2016 byl guvernérem České národní banky. Od roku 2017 působí jako ředitel institucionálních vztahů a hlavní ekonom společnosti Generali CEE Holding.\n\nVystudoval pražské gymnázium Arabská a Vysokou školu ekonomickou v Praze – obor matematické metody v ekonomii, doktorské studium absolvoval na University of Pittsburgh, kde získal titul Ph.D. Před sametovou revolucí působil v Prognostickém ústavu Československé akademie věd jako studentská pomocná vědecká síla.\nPůvodně působil jako ředitel společnosti Expandia a v poradenské firmě PricewaterhouseCoopers ČR. Přednášel v CERGE-EI a přednáší na VŠE. S platností od 13. února 2005 byl Miroslav Singer jmenován členem bankovní rady České národní banky a jejím viceguvernérem. 18. června 2010 byl prezidentem Václavem Klausem (s účinností od 1. července 2010) jmenován guvernérem banky po odstupujícím Zdeňku Tůmovi. Singer se tehdy stavěl zdrženlivě k zavedení eura v Česku. Od července 2016 jej na tomto postu vystřídal Jiří Rusnok. Dne 24. dubna 2017 byl spolu s Marií Luisou Cicognani jmenován členem dozorčí rady Moneta Money Bank. Dne 23. května 2017 byl zvolen místopředsedou dozorčí rady Moneta Money Bank.\n\n"}
{"id": "573190", "url": "https://cs.wikipedia.org/wiki?curid=573190", "title": "AEGON International 2010 – ženy", "text": "AEGON International 2010 – ženy\n\nTenisový turnaj WTA AEGON International 2010 se konal ve dnech 12. až 19. června 2010 v anglickém Eastbourne na otevřených travnatých dvorcích. Odměny činily 600 000 USD.\n\n"}
{"id": "573194", "url": "https://cs.wikipedia.org/wiki?curid=573194", "title": "Konverzace", "text": "Konverzace\n\nKonverzace je mezilidská komunikace, která může probíhat jak „tváří tvář“ tak prostřednictvím elektronických medií. Mezilidská komunikace je tedy komunikace mezi dvěma osobami. Představuje tedy to, co se odehrává například mezi synem a otcem, číšníkem a hostem, ale také to, když se někdo zeptá na cestu v úplně cizím prostředí. Toto se může vztahovat i na malé skupiny lidí jako je rodina, přátelé, kolegové v zaměstnání atd.\nKonverzace má pět základních fází: úvod, předběžnou informaci, vlastní záležitost, zpětná vazba a závěr.\n\nKaždá konverzace nejčastěji začíná nějakým pozdravem, jako např. „Dobrý den“, „Ahoj“ atd. Při osobní komunikaci se využívá pozdrav verbální, ale i neverbální např. úsměv, zamávání. Nejčastěji se však používají oba druhy dohromady. V elektronické komunikaci se pozdrav může doplnit smajlíkem.\nPozdrav na začátku konverzace napovídá přístupnost, to znamená, na jaké vlně jsou oba naladění. Dále také může podávat informace o vztahu mezi komunikujícími lidmi. Pomocí pozdravu také tyto vztahy udržujeme, např. kolegové na pracovišti se pozdraví, i když spolu dále nehovoří a tím mezi sebou udržují dobrý přátelský vztah.\n\nPředběžná informace slouží k otevření komunikačních kanálů. Je to sdělení nějaké informace, která nemá pro danou konverzaci velký význam, například „Dnes máme ale hezké počasí, že?“.\nPředběžná informace také slouží ke stručnému popisu sdělení, které bude následovat, například „Řeknu vám následující postup.“ Může také přidělovat role adresátovi, například „Co si jako vedoucí pracovník výroby myslíš o současných technologiích?“\n\nToto je vlastní podstata konverzace. Pro tuto část je charakteristické, že je nejdelší z celé komunikace a střídaní rolí mluvčího a posluchače. Při osobní konverzaci se role střídají v mnohem kratších úsecích než například v e-mailové komunikaci. Odesílatel zde zprávu posílá bez jakéhokoli přerušení. Po odeslání čeká na odpověď. Ta může následovat až za několik hodin či dní. V osobní komunikaci oba účastníci sdělení přijímají současně. Nyní několik rad jak vysílat a přijímat sdělení v osobní ale i elektronické konverzaci.\nV komunikaci je potřebné pokládat vyjasňující a rozvíjející otázky, tím naznačuje adresát, že poslouchá se zájmem. Zatažení ostatních do konverzace se provede zeptáním se na jejich názor. Adresát by se měl ujišťovat, zda rozumí myšlenkám mluvčího a dát mu možnost parafrázi opravit. Například „Znamená to, že se chystáte odejít ze zaměstnání?“. Velký pozor si také musí dát hovořící na odbíhání od tématu, kdy začne rozvíjet nějakou vedlejší myšlenku a konverzace tím ztrácí svoji hloubku. Důležité je tedy držet se hlavního předmětu konverzace. Při konverzaci je dobré si dát velký pozor na přerušování, což znemožňuje mluvčímu říci, co říci chtěl. Proto zpětnou vazbou, která je vysílána k mluvčímu, nijak nenarušujeme řeč mluvčího a nebereme mu slovo. Zpětnou vazbu můžeme naznačit gesty, přikývnutím, zamračením nebo krátkými poznámkami, například „dobře“ nebo „to tedy ne“ atd. Také zaujetí nebo nuda může být naznačena postojem, nakloněním vpřed nebo opřením se o opěradlo židle. Gesty lze také naznačit zpomalení tempa řeči přiložením ruky k uchu a nakloněním se. Zmateným výrazem může být naznačena žádost o vyjasnění.\nDíky absenci gestikulace a mimiky v elektronické konverzaci vzniká velké riziko nedorozumění. Tomu se dá předejít použitím smajlíků, které naznačují žert, sarkasmus atd.\n\nV této fázi reaguje adresát na vysílané sdělení. Zpětná vazba má pět dimenzí: pozitivní – negativní, soustředěná na osobu – soustředěná na sdělení, okamžitá – zpožděná, málo monitorovaná – vysoce monitorovaná a kritická – podporující.\nPozitivní zpětná vazba (potlesk, úsměv, přikyvování) dává najevo, že sdělení proběhlo v pořádku a komunikace může probíhat ve stejném stylu. Naopak negativní zpětná vazba (pískání, zmatené pohledy, zamračení) naznačuje, že není něco v pořádku. Při zpětné vazbě na obsah sdělení je důležité dát dostatečně najevo, že například kritika byla směřována na obsah a ne na osobu mluvčího. Zpětná vazba může být také okamžitá, následuje hned po sdělení nebo zpožděná, to je s nějakým časovým odstupem, například při přijímacím pohovoru. Při málo monitorované zpětné vazbě jsou reakce adresáta zcela spontánní a nekontrolované. Při vysoce monitorované zpětné vazbě si obsah následného sdělení adresát kontroluje a zvažuje, co řekne. Kritická zpětná vazba je hodnotící, naopak podporující někoho utěšuje nebo povzbuzuje.\n\nZávěr neboli rozloučení je poslední fáze konverzace. Rozloučení v sobě nese prvky verbální i neverbální komunikace stejně jako úvod. V závěru dáváme najevo, že komunikaci chceme ukončit.\n\n\n"}
{"id": "573200", "url": "https://cs.wikipedia.org/wiki?curid=573200", "title": "Vibrace", "text": "Vibrace\n\nPojem vibrace může označovat:\n"}
{"id": "573205", "url": "https://cs.wikipedia.org/wiki?curid=573205", "title": "Sponzor projektu", "text": "Sponzor projektu\n\nSponzor projektu (angl. \"Project sponsor\") je jedna z projektových rolí při projektovém řízení. Sponzorem projektu je výše postavená osoba organizace, často člen představenstva. Je-li projekt zajišťován dodavatelským způsobem externí organizací, je sponzor zastoupen stranou zákazníka (nebo má na zákazníka významný vliv). Hlavním cílem a úkolem sponzora je zastřešovat a obhajovat projekt, sponzor je ale taktéž odpovědný za úspěch projektu.\n\nNa menších projektech může být sponzor současně projektový manažer. Většinou je však sponzor nadřízený projektového manažera (přímo nebo projektově). Čím rozsáhlejší je projekt a čím větší má dopad na organizaci, tím je důležitější vliv a postavení sponzora.\n\nSponzor nebývá zahrnut do detailů projektu; důležitá je schopnost komunikovat s výše postavenými osobami organizace jejich jazykem s důrazem na přínosy projektu.\n\nKaždý sponzor je schopen ovlivňovat více či méně jen určitou část organizace. Proto projekt mívá často i více než jednoho sponzora, nezřídka dochází k výměnám osob v rolích sponzorů. \n\n\nProjektové řízení\n"}
{"id": "573207", "url": "https://cs.wikipedia.org/wiki?curid=573207", "title": "Sokolovská pánev", "text": "Sokolovská pánev\n\nSokolovská pánev je český geomorfologický celek nacházející se v severozápadní části Podkrušnohorské oblasti, na území okresů Sokolov a Karlovy Vary. Nejvyšším bodem je Zelený vrch (569,7 m n. m.). Na starších mapách ještě nalezneme bývalý nejvyšší vrch v Sokolovské pánvi, a to Dvorský vrch (původně 573 m n. m.). Jeho vrcholová partie však byla odtěžena lomem na kámen a tak se nejvyšší bodem stal Zelený vrch.\n\nSokolovská pánev je terciérní pánev s vrásově zlomovou stavbou. Je to oboustranně tektonicky ohraničený, stupňovitý, příčně asymetrický příkop, protažený ve směru západ – východ. Pánev má délku 36 km, šířku 9 km a rozlohu 312  km. Na jihu je omezena oherským okrajovým zlomem, který ji odděluje od Slavkovského lesa. Na severu je pánev ohraničena stupňovitým zlomovým krušnohorským pásmem. Na západě je oddělena od chebské pánve krystalinickým hřbetem u Chlumu sv. Maří. Východní okraj tvoří krystalinický hřbet oherského krystalinika, překrytý vulkanity Doupovských hor. Na území se z větších sídel nacházejí města Sokolov, Chodov, Nové Sedlo a Habartov.\n\nSokolovská pánev nemá z hlediska českého geomorfologického členění žádný podcelek, dělí se na čtyři okrsky, kterými jsou:\n\nPodloží západní části pánve je tvořen krystalinikem, zastoupeným metamorfovanými horninami, zejména rulami a svory, východní část pánve žulami karlovarského plutonu. Pánev je vyplněna třetihorními (kenozoickými) jezerními sedimenty.\n\nJedná se o příkopovou propadlinu vzniklou v ose podkrušnohorského prolomu. Je omezena vysokými a příkrými svahy Krušných hor a Slavkovského lesa a její reliéf má mírně zvlněný charakter a je vyplněna jezerními sedimenty. Je prostorově a geneticky úzce svázána s vulkanismem, vulkanogenní horniny se na složení terciérní výplně pánve podílejí asi 55 %. Hlavním zdrojem vulkanického materiálu byly vulkanické systémy v západní části Doupovských hor a izolovaná vulkanická centra na území sokolovské pánve a přilehlé části Krušných hor a Slavkovského lesa.\n\nZa poznáním stratigrafie sokolovské pánve stojí zkušenost mnoha generací odborníků. Poslední stratigrafické členění na základě vrstevního sledu bylo schváleno Českou stratigrafickou komisí v roce 2004.\n\nLitostratigraficky se sokolovská pánev člení na 4 základní jednotky – souvrství.\n\nStarosedelské souvrství obsahuje nejstarší terciérní sedimenty a nemá úzký vztah k tektonické struktuře sokolovské pánve, která vznikla až později. K uložení sedimentů došlo před koncem eocénu. Souvrství je tvořeno kaolinitickými jíly, písky, štěrky, pískovci, slepenci a křemenci, mocnost dosahuje až 40 m. V sedimentech starosedelského souvrství se se hojně objevuje fosilní flóra. Tyto fosilní pozůstatky třetihorní flóry je možno vidět zejména v evropsky významné lokalitě Pískovna Erika a přírodní památce Údolí Ohře, kde se vyskytují i zajímavé pseudokrasové útvary.\n\nJe převážně oligocenního stáří a ukládání sedimentů probíhalo již za tektonické činnosti. Mocnost dosahuje až 85 m. V souvrství se nacházejí uhelné lávky sloje Josef, jejichž sedimentaci provázela stupňující se vulkanická činnost, což dokládají vložky tufů a tufitů i složení popelovin v uhlí.\nOdráží období intenzivní extenze pánve, spojené s vulkanismem. Ukládání vrstev již probíhalo v tektonických hranicích sokolovské pánve. Stáří sokolovského souvrství je přibližně 22,8–21,3 Ma. Společným znakem sokolovského souvrství je mnohonásobné opakování hornin vulkanického původu a sedimentů ukládaných v podmínkách tektonicky vyvolané subsidence. Souvrství dosahuje mocnosti až 300 m a zahrnuje i hlavní uhelné sloje Anežka a Antonín, které jsou od sebe odděleny habartovskými nebo těšovickými vrstvami.\n\nTéměř celé cyprisové souvrství je tvořeno bitumenními jílovci, většinou světle hnědé barvy, často s lístkovitou odlučností. Omezeně, ve východní části pánve, se vyskytují písky, pískovce a slepence. Pro cyprisové souvrství je charakteristická jemně rozptýlená příměs karbonátů. Obsah organického uhlíku je zpravidla v rozmezí několik procent, výjimečně až 18 %. Mocnost souvrství dosahuje až 180 m.\n\nNejvýznamnějším vodním tokem řeka Ohře, pramenící ve Smrčinách v Německu, která protéká územím přibližně od západu k východu. Do nejzápadnějšího úseku Ohře v pánvi zasahuje evropsky významná lokalita Ramena Ohře. Před Sokolovem byla řeka svedena do uměle upravených a přeložených říčních koryt. Mezi význačnější přítoky patří řeka Svatava, která pramení v Krušných horách a Lobezský potok, pramenící ve Slavkovském lese. V rámci rekultivací a revitalizací území zasaženého povrchovou těžbou uhlí bylo vytvořeno několik významných nových vodních ploch. V prostoru vytěženého lomu Medard a lomu Libík vzniklo jezero Medard, v prostoru bývalého lomu Michal pak jezero Michal.\n\nPrvní písemné zmínky o těžbě uhlí v Sokolovské pánvi jsou z roku 1760. Zpočátku probíhala menší těžby na okraji pánve, kde byly vázány na výchozy sloje. K většímu rozsahu dobývání uhlí došlo až po roce 1870, kdy došlo k prodloužení páteřní železnice – buštěhradské dráhy z Chomutova do Chebu. S opravdovými začátky těžby uhlí byl spjat Johann David Starck. V roce 1945 bylo v provozu celkem 39 hlubinných dolů a 15 malolomů. Postupně však těžba přešla k povrchovému dobývání, které nabylo největšího rozmachu v druhé polovině 20. století. Západní část uhelného ložiska je již vytěžena, těžba po roce 2000 se uskutečňuje lomem Jiří a lomem Družba. Lom Družba však 31. srpna 2011 dočasně ukončil těžbu z důvodu sesuvu vnitřní výsypky lomu Jiří, po roce 2025 by měla těžba uhlí pokračovat až do vyuhlení zásob.\n\n\n"}
{"id": "573208", "url": "https://cs.wikipedia.org/wiki?curid=573208", "title": "Jan Kolář", "text": "Jan Kolář\n\nJméno a příjmení Jan Kolář neslo nebo nese více osobností:\n\n"}
{"id": "573209", "url": "https://cs.wikipedia.org/wiki?curid=573209", "title": "GNU Multi-Precision Arithmetic Library", "text": "GNU Multi-Precision Arithmetic Library\n\nGNU Multi-Precision Arithmetic Library (česky \"knihovna projektu GNU pro výpočty s libovolnou přesností\", zkracováno GMP) je svobodná knihovna umožňující výpočty s libovolnou přesností pro celá čísla, racionální čísla i reálná čísla s pohyblivou řádovou čárkou. Jediným praktickým omezením přesnosti je velikost virtuální paměti na počítači, který provádí výpočet (teoretické omezení velikosti operandu je 2³¹ bitů pro dvaatřicetibitové počítače respektive 2³⁷ pro čtyřiašedesátibitové počítače).\n\nKnihovna je primárně psána pro jazyk C, ale existují rozhraní pro mnoho dalších jazyků včetně C++, C Sharpu, Perlu, PHP, Pythonu a Javy.\n\nKnihovna je užívána zejména v oblasti počítačových algebraických systémů a kryptografie.\n\n"}
{"id": "573211", "url": "https://cs.wikipedia.org/wiki?curid=573211", "title": "Henri Coandă", "text": "Henri Coandă\n\nHenri Marie Coandă (7. června 1886 – 25. listopadu 1972) byl rumunský vynálezce, průkopník aerodynamiky a stavitel prvního tryskového modelu pro letadla – Coandă-1910. Mimo to objevil Coandův efekt.\n\n"}
{"id": "573213", "url": "https://cs.wikipedia.org/wiki?curid=573213", "title": "Oňatova smlouva", "text": "Oňatova smlouva\n\nOňatova smlouva (něm. \"Oñate-Vertrag\") je smlouva pojmenovaná po španělském velvyslanci ve Vídni hraběti Oñate, sepsaná po tajných dohodách v roce 1617. Upravovala následnictví po Matyášovi Habsburském (on i jeho zbývající dva bratři byli bezdětní), v úvahu přicházela španělská nebo štýrská větev Habsburků.\nOňatovou smlouvou se španělská větev zříká všech nároků na středoevropskou monarchii (zejména české země, rakouské země a Uhersko). Touto dohodou přešlo následnictví na Ferdinanda Štýrského, který u nás nastoupí jako Ferdinand II. Naopak rakouští Habsburkové přenechali Španělům moc nad Alsaskem, což bylo území důležité pro zásobování bojů v Nizozemsku (viz osmdesátiletá válka). \n\n\n"}
