{"id": "683634", "url": "https://cs.wikipedia.org/wiki?curid=683634", "title": "Jílovka (přírodní rezervace)", "text": "Jílovka (přírodní rezervace)\n\nPřírodní rezervace Jílovka je přírodní rezervací vyhlášenou s účinností od ledna 2011 Krajským úřadem Libereckého kraje v jižní části okresu Česká Lípa, v oblasti Holanských rybníků. Chráněna je fauna a flora u dvou z rybníků, Jílovky a Kravského.\n\nCelá rybniční soustava v jižní části Českolipska zahrnovala původně 23 rybníků, založených kvůli chovu ryb. Poblíž silnice spojující obec Zahrádky a městys Holany jsou dva z nich, větší Jílovka a menší Kravský. Oba jsou rybolovné a průtočné, napájené hlavně Bobřím potokem a systémem vzájemných kanálů, v nadmořské výšce 260 m. Rezervace zahrnuje celý Kravský rybník, jižní břeh rybníka Jílovka a louky a mokřady mezi nimi. Z jihovýchodní strany chráněné území končí u silnice. Rozloha rezervace je 8,31 ha. Část je na katastru Zahrádek, část na katastru Holan.\n\nZa chráněné jsou považovány zdejší louky, mokřady, smíšený listnatý les a nižší porosty s výskytem cenné mykoflóry, u Kravského rybníka je také ceněna makrofytní vegetace a rozmanitá zoocenóza. Vyhlášení rezervace předcházely podrobné průzkumy území v letech 2008 a 2009.\n\nLesní porosty jsou tvořeny střemchovou jaseninou, mokřadní olšinou a vlhkou doubravou. Na toto prostředí jsou vázány některé vzácné druhy hub, jako je například mecháček síťnatý, který byl již považován na území ČR za vyhynulý, nebo hřib rubínový.\n\nKravský rybník jako jeden z mála v Holanské rybniční soustavě není využíván pro intenzivní chov ryb. To zde vytváří podmínky pro rozvoj populace obojživelníků, jako je například rosnička zelená, skokan štíhlý nebo skokan skřehotavý. V pobřežních rákosinách hnízdí vodní ptactvo, mezi jehož představitele zde patří rákosník velký, chřástal vodní a moták pochop.\n\nKolem rybníků vede silnice z Holan do Zahrádek. Není zda žádná cyklotrasa, ani turisticky značená cesta pro pěší turisty.\n\nNejbližší železniční zastávka Zahrádky je zhruba 3 km na sever, jedná se o Trať 087 z Lovosic do České Lípy. Do obcí Zahrádky i Holany zajíždí pravidelná autobusová doprava z České Lípy.\n\n"}
{"id": "683636", "url": "https://cs.wikipedia.org/wiki?curid=683636", "title": "Imrich Stacho", "text": "Imrich Stacho\n\nImrich Stacho (4. listopadu 1931 Trnava – 10. ledna 2006 Piešťany) byl slovenský fotbalista, československý reprezentant, držitel bronzové medaile z mistrovství Evropy 1960 a účastník dvou mistrovství světa, roku 1954 ve Švýcarsku a roku 1958 ve Švédsku (na tom však nenastoupil k žádnému zápasu). Stal se legendou trnavského fotbalu, u fanoušků měl přezdívku \"Capan\". Je pohřben v Malženicích.\n\nByl fotbalovým brankářem, přesto má na svém kontě jeden reprezentační gól – vstřelil ho z penalty v zápase s Irskem. Jinak nastoupil ve 23 reprezentačních utkáních za Československo. Téměř celou kariéru strávil v dresu Spartaku Trnava – odchytal za ni 211 ligových utkání a z penalt vstřelil 10 gólů. \n\n"}
{"id": "683645", "url": "https://cs.wikipedia.org/wiki?curid=683645", "title": "Sparta Prague Open 2010", "text": "Sparta Prague Open 2010\n\nTenisový turnaj ITF Sparta Prague Open 2010 se konal ve dnech 10. – 16. května v českém hlavním městě Praze venku na antukových dvorcích TK Sparty Praha. Turnaj patřil do kategorie ITF Women's Circuit 2010.\n\n\n"}
{"id": "683647", "url": "https://cs.wikipedia.org/wiki?curid=683647", "title": "Justín Javorek", "text": "Justín Javorek\n\nJustín Javorek (* 14. září 1936 Voderady) je bývalý slovenský fotbalový brankář. Byl členem kádru reprezentačního týmu Československa, který získal bronzové medaile na mistrovství Evropy 1960, start za reprezentační A-mužstvo si však nikdy nepřipsal.\n\nByl fotbalovým brankářem, v československé lize chytal za Tatran Prešov a ČH Bratislava. Poté odešel do Turecka, kde se stal prvním profesionálním hráčem v historii.\n\nPo skončení hráčské kariéry se stal fotbalovým trenérem, trénoval mimo jiné turecké kluby Galatasaray Istanbul a Altay SK.\n\n\n"}
{"id": "683648", "url": "https://cs.wikipedia.org/wiki?curid=683648", "title": "Marocká královská rodina", "text": "Marocká královská rodina\n\nMarocká královská rodina z alawitské dynastie panuje v marockém království od roku 1666.\n\nMezi současné členy rodiny patří:\n\n"}
{"id": "683652", "url": "https://cs.wikipedia.org/wiki?curid=683652", "title": "Jaroslav Netolička", "text": "Jaroslav Netolička\n\nJaroslav Netolička (* 3. března 1954, Opava) je bývalý český fotbalový brankář, držitel bronzové medaile z mistrovství Evropy 1980 a zlaté medaile z letních olympijských her 1980 v Moskvě. Po skončení aktivní kariéry působí jako trenér.\n\nJeho manželkou je Taťána Kocembová-Netoličková.\n\nV československé reprezentaci nastoupil v 15 utkáních. Rozhodl o bronzu na ME 1980, když v penaltovém rozstřelu utkání o třetí místo chytil v pořadí devátou penaltu Italu Collovatimu. V letech 1973–1982 byl hráčem Dukly Praha, s níž získal tři mistrovské tituly (1977, 1979, 1982) a jeden Československý pohár (1981). Dále v československé lize chytal za TJ Vítkovice. Nastoupil ve 152 ligových utkáních. Za reprezentaci do 21 let nastoupil v 6 utkáních, za reprezentační B-tým nastoupil ve 2 utkáních a za olympijskou reprezentaci nastoupil v 1 utkání. V Poháru mistrů evropských zemí nastoupil v 6 utkáních, v Poháru vítězů pohárů ve 4 utkáních a v Poháru vítězů pohárů ve 2 utkáních.\n\n\n\n"}
{"id": "683658", "url": "https://cs.wikipedia.org/wiki?curid=683658", "title": "Anenské údolí (přírodní památka)", "text": "Anenské údolí (přírodní památka)\n\nAnenské údolí je přírodní památka ev. č. 922 nacházející se v katastru obce Harrachov v okrese Semily. Oblast spravuje Správa Krkonošského národního parku.\n\nDůvodem ochrany je louka s bohatou populací šafránu bělokvětého (\"Crocus albiflorus\").\n\nLouka se nachází v ploché údolní nivě říčky Mumlavy mezi samotnou řekou a místní silnicí. Na začátku jara tu rozkvétají tisíce květů šafránu bělokvětého, který není v přírodě Krkonoš původním druhem. Na lokalitu se pravděpodobně rozšířil ze zahrad v okolí, původně pochází z Alp, kde je zastoupen hojně. V současné době je populace stabilní a zcela zdomácnělá, čemuž napomáhá i každoroční kosení louky, které zajišťuje správa NP. \n\n"}
{"id": "683662", "url": "https://cs.wikipedia.org/wiki?curid=683662", "title": "Anežka Babenberská", "text": "Anežka Babenberská\n\nNositelky jména Anežka Babenberská:\n"}
{"id": "683664", "url": "https://cs.wikipedia.org/wiki?curid=683664", "title": "Petr Němec", "text": "Petr Němec\n\nPetr Němec (* 7. června 1957) je český trenér a bývalý fotbalista, držitel bronzové medaile z mistrovství Evropy 1980 (byť na šampionátu do bojů přímo nezasáhl) a zlaté medaile z letních olympijských her 1980 v Moskvě. V československé reprezentaci odehrál 5 utkání. V letech 1977–1986 byl hráčem Baníku Ostrava, s nímž získal dva mistrovské tituly (1980, 1981) a jeden Československý pohár (1978). Kariéru ukončil ve Sklounionu Teplice. V československé lize odehrál 189 zápasů a vstřelil 33 branek.\n\n"}
{"id": "683667", "url": "https://cs.wikipedia.org/wiki?curid=683667", "title": "Seda", "text": "Seda\n\nSeda může znamenat:\n\n"}
{"id": "683668", "url": "https://cs.wikipedia.org/wiki?curid=683668", "title": "Libuňka (přírodní památka)", "text": "Libuňka (přírodní památka)\n\nPřírodní památka Libuňka (ev. číslo 1674), na informačních tabulích označená Libuňka pod Troskami, se nachází na meandrujícím toku řeky Libuňky od 8 do 10,6 km v katastrálních územích obcí Hrubá Skála, Hnanice a Ktová v okrese Semily v Libereckém kraji. Byla vyhlášena roku 1998. Důvodem ke zřízení přírodní památky je ochrana meandrujícího toku s břehovými porosty jako významný krajinotvorný prvek, Jankova tůň a regulace případných terénních zásahů. Oblast spravuje Agentura ochrany přírody a krajiny ČR - regionální pracoviště Liberecko.\n\nPřírodní památka Libuňka se nachází v katastrálním území obcí Hrubá Skála, Hnanice a Ktová. Úsek dlouhý asi 2,5 km je obzvláště ceněn jako přírodní památka. Nachází se mezi obcemi Ktová a Borkem pod Troskami. Přírodní památka Libuňka je nejzachovalejším úsekem vodního toku na celé oblasti CHKO Český ráj. Nachází se v zemědělsky intenzivně využívané krajině Libuňské brázdy. Celková plocha přírodní památky je 3,7983 hektaru a nachází se v nadmořské výšce 264 až 276 metrů.\n\nPřírodní památka byla vyhlášena dne 22. dubna 1998 podle zákona č. 114/1992 Sb. o ochraně přírody a krajiny 21. března 1998 vyhláškou číslo 6/1998 Správy CHKO Český ráj. Ochranné pásmo nebylo pro přírodní památku Libuňka vyhlášeno, proto platí ochranné pásmo dle zákona 114/1992 Sb. a to je 50 m od hranic území přírodní památky. Území zvládlo odolat melioračním zásahům v padesátých letech 20. století, což svědčí o výjimečnosti a druhové bohatosti oblasti. V minulosti byla na panství Hrubá Skála rozsáhlá rybníkářská činnost. Pozůstatky této činnosti jsou zachovalé hráze a vodní soustavy, z nichž je největší v údolí toku Libuňky od Ktové do Turnova, částečně spadající do dnešní přírodní památky. Rybníky se časem zanášely, což dalo vzniknout dnešním loukám. Hráze musely vzniknout v době, kdy se podél Libuňky šířilo osídlení a stavěly se hrady např. Valdštejn. Tok řeky Libuňky byl regulován i kvůli lázním Sedmihorky. Stal se rovným bez meandrů a tůní, proto je ta část, co je přírodní památkou tak unikátní.\n\nTok řeky Libuňky meandruje v údolní nivě, která je tvořená kvartérními sedimenty. V paleolitu tekla opačným směrem. Nalézá se zde pískovcové podloží podobně jako na území celé chráněné krajinné oblasti Český ráj. Protéká Libuňskou brázdou, která od sebe odděluje Turnovskou a Vyskeřskou vrchovinu. Koryto toku je obklopeno přilehlými nivními loukami, které se pravidelně zaplavují při záplavách. Tok řeky Libuňky ohraničuje fluvizem typická, na kterou na svazích navazuje luvizem pseudoglejová. V náplavech při soutoku Veselky s Libuňkou lze nalézt krystaly českých granátů nebo jiných drahých kamenů.\n\nPřírodní památku řadíme do úmoří Seveního moře a do povodí řeky Labe. Řeka Libuňka pramení na západním svahu vrchu Kozlov (606 metrů) nad obcemi Kněžnice a Libuň na Jičínsku. Řeka odvodňuje více než 100 km² území Českého ráje. Délka toku je 21,4 km. Průměrný průtok Libuňky u ústí činí 0,79 m³/s. Protéká Chráněnou krajinnou oblastí Český ráj od Libunce k Pelešanům. Jde o levostranný přítok řeky Jizery, do které se vlévá v Turnově. V obci Libunec se do ní vlévá říčka Javorka. Pod obcí Ktová se do Libuňky od Rovenska pod Troskami vlévá zprava říčka Veselka. Řeka meandruje pouze na části toku dlouhém 2,6 km na území přírodní památky. Zbytek toku byl v padesátých letech 20. století upraven a došlo k melioraci luk kolem toku. Dnes se zpracovává studie Revitalizace Libuňky. Zoologicky je nejcennější kromě vlastní přírodní památky rozsáhlý mokřad na dolním toku řeky Libuňky u Sedmihorek. Nalézají se zde tůně a rozsáhlé rákosiny, orobinec a stromová vegetace.\n\nDle geobotanické rekonstrukce se na území dříve nalézaly luhy a olšiny.\nSoučasnou vegetaci tvoří stromové břehové porosty. Údolní jasanovo-olšové luhy, které zde nejsou původní, ale byly v minulosti uměle dosazované. Druhové složení vegetace je ovlivněno těsnou blízkostí polí a kompostováním odpadů ze zahrádek. Na území se můžeme setkat s 131 druhy vyšších rostlin, např. olšemi (\"Alnus\"), jasany (\"Fraxinus\"), druhy zplanělými ze zahrádek a druhy ruderálními. Za zmínku určitě stojí i jilm horský (\"Ulmus glabra\"), jilm vaz (\"Ulmus laevis\") a jilm habrolistý (\"Ulmus minor\"). Rostou zde i některé druhy invazních rostlin, které jsou likvidovány. Jde o populaci netýkavky žláznaté (\"Impatiens glandulifera\") a celíku kanadského (\"Solidago canadensis\").\n\nNa území přírodní památky se vyskytuje více než 150 druhů živočichů, z toho je většina druhů brouků a ptáků. Zatím nebyly prozkoumány druhy motýlů, mnohonožek a měkkýšů. Výskyt populací je tak veliký i díky mnohým přechodným zónám (ekoton) např. voda - břehový porost. Mezi nejvíce zastoupené druhy patří ledňáček říční (\"Alcedo atthis\"), skorec vodní (\"Cinclus cinclus\"), střízlík obecný (\"Troglodytes toglodytes\"), cvrčilka říční (\"Locustella fluviatilis\"), konipas horský (\"Motacilla cinerea\"), čáp černý (\"Ciconia nigra\"), a vydra říční (\"Lutra lutra\"). Území díky své druhové bohatosti přesahuje regionální význam.\n\nPopulace ptáků zde mají velký regionální význam a jsou unikátní díky břehovým porostům se starými stromy. Koryto řeky má vysoké hlinité břehy a tok meandruje, což je také významné. Libuňka je tak unikátní na celém území CHKO Český ráj. Na území je velké množství hnízdících ptáků (27 druhů) a další druhy (19) ho navštěvují příležitostně. Setkávají se zde populace žijící ve vodě s populacemi obývajícími břehové porosty a s druhy z lesa, zahrad a otevřené krajiny. Ze zástupců můžeme uvést např. ledňáčka říčního (\"Alcedo atthis\"), skorce vodního (\"Cinclus cinclus\"), střízlíka obecného (\"Troglodytes toglodytes\"), cvrčilku říční (\"Locustella fluviatilis\"), konipasa horského (\"Motacilla cinerea\"), čápa černého (\"Ciconia nigra\"), slavíka obecného (\"Luscinia megarhynchos\"), žlunu zelenou (\"Picus viridis\"), holuba hřivnáče (\"Columba palumbus\"), kosa černého (\"Turdus merula\"), bažanta obecného (\"Phasianus colchicus\") a sojku obecnou (\"Garrulus glandarius\"). Hlavním druhem ochrany je ledňáček říční, cílem je zachovat jeho stávající podmínky k životu na tomto území. Jde především o břehové podmínky, které nemají obdobu na celém území CHKO Český ráj, jsou totiž ideální pro budování nor.\n\nDosavadním výzkumem bylo zjištěno 99 druhů brouků. Nejvýznamnějším broukem, co zde žije je vzácný druh střevlíka (\"Dyschirius digitatus\"). Tento střevlík se vyskytuje na štěrkovitých, hlinitých až jílovitých březích vod, kde je žádné až malé zastínění. Jde zřejmě o jedinou lokalitu s výskytem tohoto brouka v Libereckém kraji.\n\nŽije zde slepýš křehký (\"Anguis fragilis\"), užovka obojková (\"Natrix natrix\"), skokan hnědý (\"Rana temporaria\") a ropucha obecná (\"Bufo bufo\").\n\nZe savců se zde může objevit vydra říční (\"Lutra lutra\") a z hmyzu je zde asi nejvýznamnějším zástupcem motýlice obecná (\"Calopteryx virgo\").\n\nPředmětem ochrany přírodní památky je ochrana přirozeně meandrujícího toku a také zrevitalizované Jankovy tůně a okolních břehových porostů. Dlouhodobým cílem péče je zachování současného stavu přírodní památky kvůli významným biologickým a geomorfologickým hodnotám území.\n\nJe doporučeno ponechat keřové patro. Za žádoucí zásah lze považovat odstranění spadlých stromů do řeky, případně stromů, co by mohly způsobit škody na sousedních pozemcích. Při obnově porostů se doporučuje vysadit místo olše lepkavé (\"Alnus glutinosa\") olši šedou (\"Alnus incana\").\n\nJe důležité ponechat vodní tok bez zásadních lidských zásahů. Je potřeba čistit koryto od komunálního odpadu.\n\nLouky, které spadají pod přírodní památku, je třeba udržovat kosením 1× ročně. Okolní louky dále udržovat jako dosud. Ornou půdu výhledově nahradit dřevinami odpovídajícími údolním lužním lesům nebo obnovit původní druhově bohaté louky. Opatření by měla být v budoucnosti realizována v rámci revitalizace Libuňky.\n\nI nadále by mělo docházet k likvidaci invazivních druhů rostlin jako např. netýkavky žláznaté (\"Impatiens glandulifera\") nebo celíku kanadského (\"Solidago canadensis\").\n\nPonechat současný stav území přirozenému vývoji, neboť tento stav je pro bezobratlé živočichy i obratlovce vyhovující. Likvidaci spadlých stromů a větví provádět pouze v období od listopadu do února. Staré stromy nechat na místě, poslouží ptákům, hmyzu i dalším organismům.\n\nÚzemí přírodní památky je v rámci CHKO Českého ráje velmi cenné, a proto je důležité pokračovat v jeho dalším sledování. Jde např. o monitorování stavu populace ledňáčka říčního (\"Alcedo atthis\") a dalších druhů. Současně by bylo třeba věnovat více pozornosti dalším druhům jako např. motýlům, mnohonožkám, měkkýšům atd.\n\nPřírodní památka Libuňka se nachází na území obcí Hrubá Skála a Ktová. Začíná u mostu místní komunikace Ktová – Dlouhá Ves a končí u mostu silnice Borek pod Troskami – Rokytnice. Jednou z možností, jak se dostat k přírodní památce Libuňka je procházka z vlakové zastávky Borek pod Troskami po modré turistické značce směrem ke Trosky. Přírodní památka není v současnosti turisticky atraktivní.\n\n\n"}
{"id": "683669", "url": "https://cs.wikipedia.org/wiki?curid=683669", "title": "Dimitrije Ljotić", "text": "Dimitrije Ljotić\n\nDimitrije Ljotić, (srbsky Димитрије Љотић; 12. srpna 1891, Bělehrad - 23. dubna 1945, Ajdovščina) byl srbský profašistický politik aktivní v době meziválečné a během druhé světové války. Také byl ministrem jugoslávské vlády, zastával rezort ministra spravedlnosti.\n\nJiž před válkou se zařadil do skupiny znepokojenců, kteří považovali politické zřízení státu za nefunkční. Byl sice členem radikálů, ale budoval i svoji vlastní organizaci - ZBOR, která stála víceméně na ideových základech tehdejších fašistických organizací západní Evropy. Její členové byli za integrální jugoslávství, proti sionismu, proti komunismu a vyznávali pravoslavné hodnoty. Několikrát kandidovalo uskupení ve volbách, avšak vždy utrpělo drtivou porážku.\n\nKdyž došlo v dubnu 1941 k rychlému vojenskému obsazení Jugoslávie Německem, začal spolupracovat s okupační silou. Bylo mu nabídnuto místo v tzv. Radu komisařů, což byl zárodek kolaborantské vlády, ale odmítl jej. Později naopak stanul v čele tzv. srbských dobrovolnických sborů, které kolaborovaly s nacistickými okupačními vojsky. Ljotićovým cílem bylo tyto jednotky povýšit ke statutu SS divizí. Ljotić si držel v okupovaném srbsku významnou pozici a ovlivňoval celou Nedićovu vládu.\n\nLjotić se stejně jako řada dalších osob bojujících proti komunistům pokoušel na závěr války hledat útočiště ve Slovinsku. V dubnu 1945 zahynul při dopravní nehodě poblíž města Ajdovščina.\n"}
{"id": "683672", "url": "https://cs.wikipedia.org/wiki?curid=683672", "title": "Anežka Hodinová-Spurná", "text": "Anežka Hodinová-Spurná\n\nAnežka Hodinová-Spurná, rozená Zavadilová (12. ledna 1895 Doubravice – 1. dubna 1963 Praha) byla česká politička, funkcionářka Komunistické strany Československa a bojovnice za práva žen.\n\nPocházela z velmi chudé rodiny; její otec František Zavadil pracoval jako bednář (výroba a opravy beček a sudů).\n\nPo sňatku s Josefem Hodinou v roce 1922 přesídlila do Prahy, kde nejprve pracovala jako služebná, krátce na to pak jako dělnice ve zbrojní továrně. Členkou Československé strany sociálně demokratické dělnické byla již od roku 1918, v roce 1921 pak aktivně pomáhala spoluzakládat Komunistickou stranu Československa, která se v důsledku ruské Říjnové revoluce odštěpila od československé sociální demokracie. Angažovala se v organizaci Mezinárodní rudá pomoc. V roce 1927 se stala zastupitelkou pražského městského zastupitelstva za KSČ, v listopadu téhož roku byla zvolena i do pražské městské rady, stala se tedy městskou radní.\n\nV roce 1929, kdy se v KSČ výrazně radikalizovalo Gottwaldovo křídlo, se stala jeho členkou a v témže roce pak úspěšně kandidovala v parlamentních volbách v roce 1929 do Národního shromáždění a stala se poslankyní za KSČ. Mandát obhájila v parlamentních volbách v roce 1935 a v parlamentu setrvala až do prosince 1938, kdy byla zbavena mandátu v důsledku rozpuštění KSČ.\n\nV roce 1932 se s Josefem Hodinou rozvedla a zakrátko nato se podruhé provdala za o 11 let mladšího komunistického novináře Jindřicha Spurného, od té doby pak používala obě svá příjmení.\n\nKromě své politické práce v dělnickém hnutí se také angažovala v hnutích za práva žen a v tehdejším mírovém hnutí. V roce 1934 poprvé navštívila Sovětský svaz. V roce 1938 jí vedení KSČ uložilo emigrovat před Hitlerem přes Polsko do Velké Británie, kde, mimo jiné, také v Londýně předsedala Klubu československých žen, později se stala i členkou exilové Státní rady Československé.\n\nDo vlasti zpět se vrátila na jaře 1945 a opět se zapojila do politiky. Byla členkou Ústředního výboru KSČ. V letech 1945-1946 byla poslankyní Prozatímního Národního shromáždění za komunisty (byla místopředsedkyní parlamentu). Po parlamentních volbách v roce 1946 se stala poslankyní Ústavodárného Národního shromáždění za KSČ a opět byla místopředsedkyní parlamentu. Mandát poslankyně získala i ve volbách do Národního shromáždění roku 1948, kdy se stala členkou Národního shromáždění a jeho místopředsedkyní. Poslanecký i místopředsednický post opětovně získala ve volbách v roce 1954. V parlamentních volbách roku 1960 byla zvolena do Národního shromáždění ČSSR, nyní již jen jako řadová poslankyně. Zde setrvala až do své smrti roku 1963.\n\nV roce 1948 se aktivně zapojila do organizace únorového státního převratu, kde pracovala zejména na půdě Národního shromáždění. V parlamentu vytvořila nový zasedací pořádek a pomocí zastrašování dokázala přesvědčit velkou většinu poslanců, aby hlasovali pro program poúnorové druhé vlády Klementa Gottwalda. Vzhledem ke svému válečnému působení v Londýně však byla ona sama v roce 1949 dočasně řazena mezi lidi podezřelé z protistátní činnosti.\n\nStala se posléze i členkou Ústředního výboru Národní fronty, od roku 1952 pak až do své smrti byla také předsedkyní Výboru československých žen a působila i jako předsedkyně Československého výboru obránců míru.\n\n\n"}
{"id": "683673", "url": "https://cs.wikipedia.org/wiki?curid=683673", "title": "Lalla Salma", "text": "Lalla Salma\n\nPrincezna \"Lalla\" Salma Marocká (arabsky الأميرة للا سلمى), rozená \"Salma Bennani\" (* 10. května 1978), je princezna-manželka krále Mohammeda VI. Marockého a první manželka marockého panovníka, která byla představena veřejně a jíž byl udělen královský titul.\n\nNarodila se ve Fesu Hajj Abdelhamid Bennani, učiteli z Fesu. Její matka Naïma, rozená Bensouda, zemřela, když jí byly tři roky. Od té doby ji a její sestru vychovávala babička z matčiny strany, Hajja Fatma Abdellaoui Maâne. Žila v Rabatu se svou sestřenkou Sairou, kde spolu byly často viděny na veřejnosti.\n\nSvé vzdělání získala v Rabatu, kde navštěvovala soukromé školy - Lyceum Hassana II., Lyceum Moulay Youssef, a l'École Nationale Supérieure d'Informatique et d'Analyse de Systèmes. Svého budoucího manžela poznala na soukromé oslavě v roce 1999. Po dokončení inženýrského studia pracovala několik let jako technik informačních služeb v ONA Group, největší soukromé holdingové firmě v zemi (která je rovněž řízená marockou královskou rodinou).\n\nZ titulu Její Výsosti podporuje nadaci proti rakovině a Fezský festival duchovní hudby (Fez Sacred Music Festival). Setkala se s mnoha zahraničními královskými protějšky během oficiálních návštěv v Maroku, kde se ujala role jejich hostitelky, nebo též během královských setkání, například s královnou Raniou Jordánskou, Paolou Belgickou, královnou Sofií, šejchou Mozou Katarskou, norským korunním princem Haakonem Norským a korunní princeznou Mette-Marit Norskou, princeznou Maximou Nizozemskou, princeznou Mathildou Belgickou, infantkou Kristýnou Španělskou nebo princeznou Tamakado Japonskou.\n\nV dubnu 2011 to byla právě ona, kdo reprezentoval Marocké království na svatbě prince Williama z Walesu a Catherine Middletonové. Marockého panovníka a zemi zastupovala na setkáních v Thajsku, Japonsku nebo Francii. V Maroku založila asociaci prevence rakoviny a byla aktivní v programu prevence HIV/AIDS v Africe.\n\nAbsolvovala mnoho zahraničních návštěv, zúčastnila se mnoha konferencí a symposií s tématem nemoci (HIV-AIDS, rakovina) nebo ženské emancipace. Nedávno navštívila Tunisko a Saúdskou Arábii jako zvláštní vyslanec, kde diskutovala právě tyto otázky.\n\nZa krále Mohammeda VI. se provdala 12. října 2001 (nikah) a 21. března 2002 (zifaf) v Dar al-Machzin v Rabatu, a při sňatku jí byl udělen osobní titul princezny s oslovením Její královská Výsost. Společně mají dvě děti:\n\n\n"}
{"id": "683676", "url": "https://cs.wikipedia.org/wiki?curid=683676", "title": "Trosky (přírodní památka)", "text": "Trosky (přírodní památka)\n\nTrosky jsou přírodní památka ev. č. 1932 nacházející se v katastru obce Troskovice v okrese Semily v Libereckém kraji. Oblast spravuje AOPK ČR - regionální pracoviště Liberecko. Území přírodní památky leží na vrcholu stejnojmenného vrchu Trosky, který je nejvyšším vrchem Vyskeřské vrchoviny. Je součástí CHKO Český ráj a geoparku Český ráj.\n\nPředmětem ochrany jsou zde dva suky nefelinického čediče, tvořící dominantu stejnojmenného vrchu Trosky, symbolu celého Českého ráje. Uvedené suky olivínického nefelinitu vznikly odvětráním struskového kužele a obnažením přívodních drah vystupujícího magmatu z třetihorního období. \n\nLokalita leží v oblasti České křídové pánve, okolí vyhaslé sopky tvoří křídové usazeniny. Stáří útvaru bylo datováno metodou K/Ar na 16,5 Ma. Nejprve se vytvořil struskový kužel Baby, který byl doprovázen výtokem lávy. Poté se centrum aktivity posunulo lehce k východu a vznikl kužel Panny. Relikt lávového proudu spojující oba kužele byl přetnut přívodovým lávovým proudem Panny a překryt struskami Panny. Eroze následně odnesla převážnou část pyroklastik a odhalila erozi odolnější věže tvořené kompaktním bazanitem. Hlavními minerály zdejšího bazanitu jsou olivín, augit, živec, nefelin, magnetit, ve velmi malém množství apatit. Mezi relikty pyroklastických usazenin se objevují i vřetenovité bomby.\n\nPodloží přírodní památky je velmi bohaté na živiny, což tvoří vhodné prostředí pro růst rostlin, z nichž některé nerostou nikde jinde. Jde především o strdivku sedmihradskou (\"Melica transsilvanica\"), skalník celokrajný a trýzel škardolistý (\"Erysimum crepidifolium\"). Na svazích jsou lokálně zachovány původní háje s dubem a habrem. Vrch je zalesněn také smrkem, bukem, břízami a borovicí.\n\nDo poloviny 20.století zde hnízdil sokol stěhovavý, dnes se zde vyskytuje pouze poštolka obecná a některé druhy netopýrů (netopýr velký a netopýr řasnatý). Z chráněných druhů hmyzu se zde vyskytuje otakárek fenyklový.\n\n"}
{"id": "683688", "url": "https://cs.wikipedia.org/wiki?curid=683688", "title": "Kamenná hůra (přírodní rezervace, okres Děčín)", "text": "Kamenná hůra (přírodní rezervace, okres Děčín)\n\nKamenná hůra je přírodní rezervace ev. č. 1655 mezi vesnicemi Merboltice, Malý Šachov a Valkeřice v okrese Děčín v Ústeckém kraji. Chráněné území spravuje AOPK ČR - regionální pracoviště Správa Chráněné krajinné oblasti České středohoří.\n\nPřírodní rezervace, jejímž nejvyšším bodem je vrch Kamenec (519 m n. m.), se nachází v severovýchodním výběžku Českého středohoří. Předmětem ochrany jsou místní čedičových sutě a trvalé ledové jámy, kde jsou specifické mikroklimatické podmínky, na které jsou vázány vzácné a ohrožené druhy mechorostů. Chráněná jsou také rostlinná a živočišná společenstva sutí a suťových lesů.\n\n"}
{"id": "683691", "url": "https://cs.wikipedia.org/wiki?curid=683691", "title": "19 ztracených písní Wabiho Ryvoly", "text": "19 ztracených písní Wabiho Ryvoly\n\n19 ztracených písní Wabiho Ryvoly je kompilační album brněnské skupiny Kamelot a Romana Horkého. Album obsahuje devatenáct skladeb písničkáře Wabiho Ryvoly v úpravě Kamelotu. Jako hosté byli přizváni zpěvačka Blanka Šrůmová a bývalý ministr dopravy a středočeský hejtman Petr Bendl. Desku vydala společnost EMI v roce 2010.\n\nČasopis \"Folk\" uvedl, že název je nepravdivý, protože z daných písní se ztratily tři, maximálně čtyři, zbylé jsou známé a byly nahrány v mnoha podobách různými interprety. Všechny kytarové party nahrál Roman Horký na originální Ryvolovu gibsonku.\n\nAutorem všech textů a hudby je Wabi Ryvola.\n\n\n\n\n\n"}
{"id": "683695", "url": "https://cs.wikipedia.org/wiki?curid=683695", "title": "Eurovision Song Contest 2011", "text": "Eurovision Song Contest 2011\n\nEurovision Song Contest 2011 byl 56. ročník Eurovision Song Contest, který vyhrála Ázerbájdžánská píseň \"Running Scared\" od dua Eldar & Nigar. Soutěž se konala v Esprit Aréně v německém Düsseldorfu, neboť Německo vyhrálo předchozí ročník soutěže. Dvě semifinálová kola se konala 10. a 12. května, zatímco finále se uskutečnilo 14. května 2011.\n\nV tomto roce se soutěže zúčastnilo 43 členských zemí EBU. Po delší době se do soutěže vrátilo Rakousko, které se naposledy účastnilo roku 2007; Maďarsko, které se naposledy účastnilo roku 2009; San Marino (naposledy v roce 2008); a Itálie po nejdelší pauze (od roku 1997).\n\nDo tendru na výběr se přihlásilo 23 měst. Osm z nich v tomto úmyslu pokračovalo – Berlín, Hamburk, Hanover, Gelsenkirchen, Düsseldorf, Kolín nad Rýnem, Frankfurt nad Mohanem a Mnichov. 21. srpna bylo oznámeno, že se do soutěže ve skutečnosti přihlásila 4 města – Berlin, Hamburg, Hannover, a Düsseldorf. Města plánovala konání události v následujících prostorách:\n\nTo, že se v roce 2011 bude soutěžit v Düsseldorfské Esprit Areně bylo oznámeno německým vysílatelem NDR 12. října 2010. Tento ročník Eurovize byl prvním, který se konal v Německu od jeho znovusjednocení. Západní Německo hostilo soutěž v letech 1957 a 1983. Německo je zároveň prvním členem \"Velké pětky\" (Big Five), který hostí soutěž od jejího založení v roce 2000.\nČtyři země, které jsou součástí \"Velké čtverky\" automaticky postupují do finále a zároveň s nimi i stát, který v posledním ročníku vyhrál. V tomto ročníku Eurovize však bylo Německo jak vítězem posledního ročníku Eurovize, tak i členem \"Velké čtverky\". Na meetingu EBU v Bělohradu bylo rozhodnuto, že stávající pravidla zůstanou zachována, a do finále postoupí místo 25 účastníků jen 24. 31. prosince 2010 však bylo oznámeno, že se tohoto ročníku Eurovize zúčastní i Itálie, která se stala oficiálním členem nově vzniklé \"Velké pětky\", a počet účastníků ve finále tak byl rozšířen zpět na 25.\n\nNDR oznámila jména moderátorů 16. prosince 2010 – Anke Engelke, Judith Rakers, a Stefan Raab. Bylo to tak potřetí, kdy soutěž moderovali 3 lidé (také se tak stalo v letech 1999 a 2010.\n\n31. prosince 2010 potvrdila EBU, že bude v tomto ročníku soutěže soutěžit 43 zemí. V roce 2011 se do soutěže vrátilo Rakousko, které naposledy soutěžilo v roce 2007, Itálie (naposledy 1997), San Marino (pouze v roce 2008) a Maďarsko (naposledy 2009). 4. prosince se přihlásila Černá Hora, ta však svou přihlášku 23. prosince stáhla. (2 dny před uzávěrkou přihlášek)\n\nSlovensko se původně soutěže zúčastnit nechtělo kvůli financím, rozhodlo se však uspořádat referendum na svých internetových stránkách. Pro účast zde hlasovalo 87.5%, STV se však rozhodlo zúčastnit se až v příštím kole. Slovensko však zapomnělo svou přihlášku stáhnout. V lednu STV oznámila, že ze soutěže vystupuje kvůli finančním potížím a organizačním změnám v televizi. Protože však bylo zapsané na listu účastníků, STV v soutěži zůstalo kvůli potenciálním vysokým sankcím.\n\nNa meetingu v Bělohradu 28. srpna 2010 rozhodla EBU, že si musí každá země vybrat svou píseň do 14. března 2011.\n\n\n\n\nHlasy ve finále byly odkryty v tomto pořadí:\n\nNíže je uveden přehled udělení maximálního počtu bodů ve finále (12 bodů):\n\nStefan Raab, který reprezentoval Německo v roce 2000 se vrátil jako moderátor celé akce.\n\n"}
{"id": "683702", "url": "https://cs.wikipedia.org/wiki?curid=683702", "title": "Jan Fiala (fotbalista)", "text": "Jan Fiala (fotbalista)\n\nJan Fiala (* 19. května 1956 Slatinice) je bývalý český fotbalista, obránce, držitel bronzové medaile z mistrovství Evropy 1980 (byť na šampionátu nenastoupil), účastník mistrovství světa 1982, vítěz ankety Fotbalista roku za rok 1982.\n\nV československé reprezentaci odehrál 58 utkání a vstřelil jeden gól (v přátelském utkání s Dánskem roku 1982). V československé lize hrál jen za Duklu Praha, hrál v ní v letech 1975–1987, nastoupil k 305 ligovým utkáním a dal v nich dvě branky. Třikrát se s Duklou stal mistrem republiky (1977, 1979, 1982) a třikrát získal Československý pohár (1981, 1983, 1985). Ke konci kariéry odešel do Francie, hrál za Le Havre a FC Bourges.\nLigovými fotbalisty byli i jeho bratři Jaromír Fiala a Jiří Fiala, kteří hráli za Olomouc.\n\n\n"}
{"id": "683708", "url": "https://cs.wikipedia.org/wiki?curid=683708", "title": "Rock Art", "text": "Rock Art\n\nRock Art je jedenácté studiové album britské progresivní rockové skupiny Magnum, vydané v roce 1994 u EMI.\n\nVšechny skladby napsal Tony Clarkin.\n\n\n"}
{"id": "683709", "url": "https://cs.wikipedia.org/wiki?curid=683709", "title": "Dušan Keketi", "text": "Dušan Keketi\n\nDušan Keketi (* 24. března 1951 Bratislava) je bývalý slovenský fotbalista-brankář, československý reprezentant, držitel bronzové medaile z mistrovství Evropy roku 1980 (byť na šampionátu nenastoupil), mistr Evropy do 23 let z roku 1972.\n\nV československé reprezentaci odehrál 7 zápasů. Takřka celou svou ligovou kariéru prožil ve Spartaku Trnava, odskočil si pouze vykonat vojenskou službu do Dukly Banská Bystrica a na závěr kariéry odešel do rakouského klubu Austria Klagenfurt. V československé lize nastoupil ve 309 utkáních. V Poháru mistrů evropských zemí nastoupil v 10 utkáních a v Poháru vítězů pohárů nastoupil ve 2 utkáních.\n\n\n"}
{"id": "683714", "url": "https://cs.wikipedia.org/wiki?curid=683714", "title": "Barvy všecky", "text": "Barvy všecky\n\nBarvy všecky (2001) je třetí album Zuzany Navarové se skupinou Koa, první po odchodu Ivána Gutiérreze. Obsahuje 14 písniček, tři z nich složil Mário Bihári.\n\nPísnička \"Lišaji\" již vyšla před tím na koncertním \"Zeleném albu\" (2000), \"Kamínek\" vyšel i na prvním, eponymním albu skupiny Mária Biháriho Bachtale Apsa (2011).\n\nAlbum se umístilo na druhém místě v anketě a nejlepší album prvních třiceti let vydavatelství Indies.\n\n\n"}
{"id": "683716", "url": "https://cs.wikipedia.org/wiki?curid=683716", "title": "Boris Michajlov", "text": "Boris Michajlov\n\nBoris Petrovič Michajlov (rusky Борис Петрович Михайлов) (* 6. října 1944, Moskva) je bývalý ruský hokejový útočník, který reprezentoval Sovětský svaz. Později působil jako hokejový trenér.\n\nHrál v sovětské lize za týmy Kristall Saratov, HC Lokomotiv Moskva a od roku 1967 za prominentní sovětský armádní klub CSKA Moskva. Za CSKA odehrál čtrnáct sezón. Po většinu této doby nastupoval na pravém křídle elitní formace, v níž hrál s Valerijem Charlamovem a Vladimirem Petrovem. Tento útok spolu nastupoval také v národním týmu. S výjimkou let 1969, 1974 a 1976 pokaždé s klubem vybojoval sovětský titul a dominoval také na evropské scéně, když za dobu Michajlovova působení jedenáctkrát zvítězil v Poháru evropských mistrů. Celkem Boris Michajlov odehrál v sovětské lize 572 utkání, v nichž vstřelil 429 gólů. Třikrát se stal nejlepším střelcem ligy.\n\nV sovětské reprezentaci působil čtrnáct sezón, většinu z této doby jako kapitán. Historicky je s 207 góly druhým nejlepším sovětským střelcem (po Alexandru Malcevovi). Stal se osmkrát mistrem světa, za dobu jeho působení jen třikrát sovětská reprezentace na mistrovství světa nezvítězila - v letech 1972, 1976 a 1977 se hvězdný tým umístil až za Československem. Je také dvojnásobným olympijským vítězem. Poslední utkání v dresu SSSR odehrál v Paláci sportu Lužniki před čtrnácti tisíci lidmi, po skončení utkání jej spoluhráči za velkého aplauzu nosili na ramenou kolem kluziště.\n\nPo skončení aktivní kariéry začal pracovat jako trenér, působil mimo jiné v sovětském SKA Leningrad, na asistentském postu v CSKA Moskva či jako hlavní trenér ve švýcarském klubu Rapperswil-Jona Lakers. V roce 1993 převzal ruskou reprezentaci a vybojoval s ní první ruský titul mistra světa. U ruského národního týmu působil v různých trenérských pozicích s přestávkami až do roku 2006, svůj prvotní úspěch již nezopakoval.\n\nTýmové\n\nIndividuální\n\nG - góly \nA - asistence \nB - kanadské body \nTM - trestné minuty\n\n"}
{"id": "683724", "url": "https://cs.wikipedia.org/wiki?curid=683724", "title": "Pěvecké sdružení pražských učitelek", "text": "Pěvecké sdružení pražských učitelek\n\nPěvecké sdružení pražských učitelek (PSPU) vzniklo výnosem Císařského královského místodržitelství v království Českém dne 17. 12. 1912 v Praze. Je nejstarším samostatným ženským sborem v Praze a nejstarším ženským sborem v Čechách, který pracuje nepřetržitě od svého založení. Podnět k založení sboru dal František Spilka, spoluzakladatel mužského sboru Pěvecké sdružení pražských učitelů založeného v roce 1908. \n\nPrvním sbormistrem PSPU se stal profesor Metod Doležil, který vtiskl sboru vysoce umělecký charakter. V roce 1923 převzal vedení sboru Antonín Bednář, po něm Pavel Dědeček, v roce 1928 ho vystřídal Metod Vymetal. Éra Metoda Vymetala patří v dějinách sboru k nejslavnějším. Sbor koncertoval nejen doma, ale i v zahraničí, poprvé v roce 1928 ve Vídni.\n\nV období 1923-43 sdružení účinkovalo v Německu, Francii, Polsku, Holandsku, Rumunsku, Jugoslávii, Bulharsku. PSPU se účastnilo mezinárodních soutěží, na kterých získalo světová ocenění. Řada českých i zahraničních skladatelů psala pro sdružení nové skladby. Vzestup a růst PSPU zpomalila okupace. V roce 1943 byl Metod Vymetal zatčen gestapem a později zemřel ve vězení při bombardování Drážďan.\n\nPoté se v čele sboru se vystřídalo několik dirigentů (B. Havlík, J. Kasal, B. Kadlasová, J. Kofroň, J. K. Fürst a R. Fikrle). V roce 1954 se uměleckým vedoucím sboru stal Rudolf Zeman a sbor získal první ceny v Holandsku a Švýcarsku. Po něm v roce 1972 nastoupil PhDr. Jiří Vyskočil. Za jeho působení si PSPU výrazně rozšířilo repertoár a dosáhlo významných úspěchů doma i v zahraničí. V roce 1989 sbor získal první cenu na Festivalu v Montreaux ve Švýcarsku.\n\nOd roku 1993 je dirigentem PSPU Ivan Zelenka. Své skladatelské úsilí zaměřuje také na skladby pro ženský sbor, úpravy lidových písní a muzikálových melodií. Díky jeho zajímavému pojetí hudby se rozšiřují řady členek o nové mladé tváře.\n\nVe své dlouholeté historii spolupracovalo s řadou význačných hostujících osobností, mimo jiné Martou Krásovou, Beno Blachutem, Českou filharmonií, Symfonickým orchestrem hlavního města Prahy FOK a dalšími. Sbor často premiéruje skladby soudobých autorů - Vadim Petrov, Otmar Mácha, Olga Ježková, Jiří Teml, Milan Dvořák, Ivan Zelenka, Zdeněk Šesták, Zdeněk Pololáník a další. V roce 2003 uvedl premiéru vybraných Moravských dvojzpěvů Antonína Dvořáka v úpravě Jiřího Berkovce.\n\nTělesu byly v minulosti věnovány skladby Josefa Bohuslava Foerstera, Vítězslavy Kaprálové, Arthura Honeggera, Jaroslava Křičky a k 90. výročí založení sboru skladby Otmara Máchy (Fortuna), Olgy Ježkové (Korálek), Vadima Petrova (Devadesát letokruhů), Jiřího Temla (Vivat Gaudeamus), Milana Dvořáka (Jubileum na bosso) či sbormistra Ivana Zelenky (Učitelky mají bál; Ave Maria, My Lord, Kyrie, Cantate Domino, humorný cyklus Uleželé želé).\n\nKromě koncertů ve vlastní režii je PSPU zváno ke spoluúčastem na významných kulturních akcích, domácích i zahraničních soutěžích a festivalech (Musica Sacra Praga, Festival de Choeurs, Mezinárodní festival hudebního romantismu, Praga Cantat). Do repertoáru Sdružení patří skladby od gregoriánských chorálů až po současnost, české i moravské národní písně, cizí skladby v originálních jazycích, s doprovodem i a capella. Důraz je kladen i na hudbu současnou. Sbor dosud zpíval v dvaceti různých jazycích. Sbor dosud zpíval v dvaceti různých jazycích. \n\nVe vedení sboru se v minulosti vystřídala řada významných osobností, současný dirigent Ivan Zelenka již dvanáctým v nepřerušené řadě. \n\nMetod Doležil (1912−23) \n\nAntonín Bednář (1923−24) \n\nPavel Dědeček (1924−28) \n\nMetod Vymetal (1928−42) \n\nMetod Doležil (1943-1946)\n\nBedřich Havlík (1946-1948)\n\nJan Kasal (1948-1949)\n\nBlažena Kadlasová (1949-1950)\n\nJar. Karel Fürst (1950-1954)\n\nRudolf Zeman (1954–1972) \n\nJiří Vyskočil (1972–1993)\n\nIvan Zelenka (od roku 1993)\n1932 - Mezinárodní pěvecké závody v Amsterdamu, Holandsko - 1. cena\n\n1937 - Grand Prix ve sborovém zpěvu na Světové výstavě v Paříži - 1.cena\n\n1938 - Mezinárodní folkloristické závody v Mentonu, Francie - 1.cena\n\n1964 - Mezinárodní soutěž sborového zpěvu v Montreux ve Švýcarsku - 1.cena\n\n1967 - Mezinárodní soutěž v Haagu-Scheveningen, Holandsko - 1.cena\n\n1986 - Pěvecký festival v Atalantě, Řecko - čestný diplom\n\n1989 - Pěvecký festival v Montreaux, Švýcarsko) - 1.cena\n\n2002 – Soutěž v interpretaci lidových písní (CZ): stříbrné pásmo\n\n2003 – Mezinárodní festival hudebního romantismu (Vlachovo Březí, CZ): zvláštní cena poroty za interpretaci skladby Jiřího Temla\n\n2008 - Festival de Choeurs (Saumur, FRA)\n\n2008 - Praga Cantat (Praha, CZ): stříbrné pásmo (B - ženské sbory)\n\n2009 - Canti Veris Praga (Praha, CZ: stříbrné pásmo\nCantate Domino (Music Vars, 1998)\n\nKoncert k 75. narozeninám V. Petrova, Jethro Recording, PSPUk, live CD 2007\n\nVánoční koncert 2010, Jethro Recording Studio, CD 2010\n\n"}
{"id": "683725", "url": "https://cs.wikipedia.org/wiki?curid=683725", "title": "Nollywood", "text": "Nollywood\n\nNollywood je označení pro nigerijskou kinematografii, která je počtem natočených filmů za rok 2. na světě.\n\nV produkci nigerijských filmů převládají nízkorozpočtové filmy určené pro domácí video, které se dostávají na trh v podobě DVD či CD disků. Ve filmech převládají rodinná témata oslovující většinové obyvatelstvo. Centrum veškerého filmařského dění sídlí v největším nigerijském městě Lagosu, ve čtvrti Surulere, za druhé centrum je považováno město Enugu. Neexistují zde žádná velká studia – filmy se většinou natáčejí v terénu během několik málo dnů či týdnů a stříhají na koleni po dvorcích nebo malých zapadlých studií. \n\nNigérie produkuje filmy od 60. let 20. století, ale zásadní zlom nastal v roce 1992, kdy Kenneth Nnebue natočil film \"Living in Bondage\", který se stal inspirací pro další filmaře.\n"}
{"id": "683728", "url": "https://cs.wikipedia.org/wiki?curid=683728", "title": "Anežka Babenberská (1157)", "text": "Anežka Babenberská (1157)\n\nAnežka Babenberská, ( \"Agnes von Babenberg\", \"Agnieszka Babenberg\", 1108/1113 – 24. ledna/25. ledna 1157/1160/1163 Altenburg) byla slezská a krakovská kněžna z dynastie Babenberků.\n\nNarodila se jako jedno z mnoha dětí rakouského markraběte Leopolda III. a jeho druhé choti Anežky, dcery císaře Jindřicha IV. V rozmezí let 1125 a 1127 byla provdána za slezského knížete Vladislava. Svého muže přežila, zemřela 24. či 25. ledna blíže neurčeného roku a byla pohřbena v saském cisterciáckém klášteře Pforta.\n"}
{"id": "683729", "url": "https://cs.wikipedia.org/wiki?curid=683729", "title": "Lorca", "text": "Lorca\n\nLorca [\"lorka\"] může znamenat:\n\n\n"}
{"id": "683732", "url": "https://cs.wikipedia.org/wiki?curid=683732", "title": "Nacionálněsocialistický black metal", "text": "Nacionálněsocialistický black metal\n\nNacionálně socialistický black metal (zkratka NSBM) je black metal, který podporuje nacistické názory prostřednictvím svých textů. Tyto názory často propagují: rasový separatismus, antisemitismus a nacistické interpretace pohanství nebo satanismu (nacistický mysticismus). Podle Mattias Gardell, NSBM hudebníci viz \"národní socialismus jako logické rozšíření politického a duchovního nesouhlasu tkvící v black metalu\".\n\n"}
{"id": "683741", "url": "https://cs.wikipedia.org/wiki?curid=683741", "title": "Kratón", "text": "Kratón\n\nKratóny (z řeckého κράτος \"kratos\" „síla“) či štíty jsou staré a stabilní části litosféry. Kratóny obvykle tvoří jádro tektonických desek a mnohé z nich přežily opakované spojování a dělení kontinentů. Typicky jsou tvořeny velmi starými krystalickými horninami, které mohou být pokryty mladšími sedimenty. Mají tlustou kůru a hluboké litosférické kořeny, které sahají až několik set kilometrů do zemského pláště.\n\nPojem kratón se používá k odlišení stabilní části pevninské zemské kůry od geologicky aktivnějších a nestabilnějších oblastí. Kratóny lze chápat jako štíty, ve kterých se krystalická hornina dostává na povrch, a platformy, ve kterých jsou krystalické horniny překryty sedimenty.\n\nPojem poprvé použil německý geolog Leopold Kober v roce 1921 jako \"kratogén,\" označující stabilní pevninské platformy, v protikladu k \"orogénu,\" označujícímu horská neboli vrásná pásma. Pozdější autoři ho zkrátili na \"kratón.\"\n\nPříklady kratónů jsou Otročí kratón v Kanadě, Wyomingský kratón ve Spojených státech, Amazonský kratón v Jižní Americe a kratón Kaapvaal v Jižní Africe.\n\nKratóny se geograficky člení na geologické provincie. Geologická provincie je prostorová jednotka se společnými geologickými vlastnostmi. Provincii může tvořit jediný dominantní strukturní prvek jako třeba kotlina, nebo několik souvislých příbuzných prvků. Sousední provincie mohou mít podobnou strukturu, ale přesto mohou být považovány za samostatné provincie s ohledem na odlišný vývoj.\n\n"}
{"id": "683742", "url": "https://cs.wikipedia.org/wiki?curid=683742", "title": "Vosa útočná", "text": "Vosa útočná\n\nVosa útočná (\"Vespula germanica\") je zástupce společenského blanokřídlého hmyzu z čeledi sršňovitých. Své žihadlo může použít opakovaně, neboť není opatřeno zpětnými háčky.\n\nSvé hnízdo si buduje v zemi nebo též na půdách či trámech různých staveb.\n\nOd podobných vos obecných je snadno odlišíme podle tří oddělených teček na čelním štítku. Oproti dalšímu častému druhu vos z čeledi sršňovitých, vosíkům francouzským, nemají žlutá, ale černá tykadla a černé baze končetin.\n\nPůvodní areál najdeme stejně jako u vosy obecné v Eurasii, vlivem člověka se ovšem dostala do končin nových. S vosou obecnou se setkala v Austrálii (je zde však úspěšnější), na Novém Zélandu (tady je naopak vosou obecnou vytlačována) a v Jižní Americe, samostatně pak kolonizovala Jihoafrickou republiku a Severní Ameriku. Ilustrační mapka rozšíření, zde i na anglické verzi, je chybná - v Jihoafrické republice vosy útočné nalazneme pouze v Západním Kapsku na jihozápadě země. Naopak areál v Severní Americe je podstatně větší. Na Novém Zélandu rovněž občas hnízda na podzim nezanikají a mohou tedy dorůst v dalších letech podstatně větší velikosti než v původním areálu - rekordmanem bylo hnízdo vysoké zhruba 4 m, které obsahovalo asi 4 miliony komůrek.\n"}
{"id": "683746", "url": "https://cs.wikipedia.org/wiki?curid=683746", "title": "Jolicoeur (stanice metra v Montréalu)", "text": "Jolicoeur (stanice metra v Montréalu)\n\nJolicoeur je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Variantní pravopis je Jolicœur (tedy \"o\" a \"e\" spojené do jednoho znaku), ale dnes se již příliš neužívá. Ve směru z jihu na sever je tato stanice v pořadí třetí, v opačném směru dvacátá pátá. Stanice se nachází v hloubce 4,6 m. Její vzdálenost od předchozí stanice Monk činí 1 062,85 metrů a od následující stanice Verdun 761,39 metrů.\n\nStanice se nachází v západní části montrealského městského obvodu (francouzsky \"arrondissement\") Le Sud-Ouest.\n\nStanice Jolicoeur byla otevřena 3. září 1978. Projektoval ji architekt Claude Boucher. Jméno této stanici dal kněz Jean-Moïse Jolicoeur, který v této městské části založil v roce 1906 faru (farní úřad) Panny Marie Věčné spásy (francouzsky \"la paroisse de Notre-Dame du Perpétuel Secours\").\n\nPrvních osm stanic směrem od stanice Angrignon včetně stanice Verdun bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "683748", "url": "https://cs.wikipedia.org/wiki?curid=683748", "title": "Milan Luhový", "text": "Milan Luhový\n\nMilan Luhový (* 1. ledna 1963, Ružomberok) je bývalý slovenský fotbalový útočník, československý reprezentant, účastník Mistrovství světa 1990 v Itálii, kde vstřelil i jeden gól (v zápase základní skupiny s USA ). Jeho bratrem je Ľubomír Luhový.\n\nSvou kariéru začal v Púchově, jako osmnáctiletý v roce 1981 přestoupil do Slovanu Bratislava a odtud o tři roky později zamířil do Dukly Praha, kam odešel plnit svou tehdejší základní vojenskou službu, poté sem přestoupil a v armádním klubu zůstal do roku 1990. V lize odehrál 221 utkání a vstřelil 101 branek.\n\nPoté na pět let zamířil do zahraničí, hrál ve Španělsku (Gijón), Francii (St. Étienne), Řecku (PAOK Soluň) a Belgii (St. Truiden), kde také v roce 1995 ukončil kariéru.\n\nPremiéru v reprezentačním dresu si odbyl v zápase proti Švédsku 6. října 1982 (kvalifikace na ME 1984). Posledním zápasem bylo přátelské utkání proti Norsku 25. září 1991. V československé reprezentaci odehrál celkem 31 zápasů a vstřelil 7 branek.\n\n\n"}
{"id": "683750", "url": "https://cs.wikipedia.org/wiki?curid=683750", "title": "Mikkel Bødker", "text": "Mikkel Bødker\n\nMikkel Bødker (* 16. prosince 1989, Brønby, Dánsko) je dánský hokejový křídelní útočník hrající v týmu Ottawa Senators v severoamerické lize NHL.\n\nBødker byl hokejově vychováván v mládežnických celcích v dánského klubu Rødovre Mighty Bulls. Ve svých 15 letech se přestěhoval do Švédska, kde začal nastupovat za tým Frölunda Indians za který nastoupil v sezóně 2006-07 ve dvou zápasech Elitserien. Po sezóně byl vybrán Kitchenerem Rangers v Import draftu CHL a k Rangers se pro sezónu 2007-08 také připojil. Jeho první sezóna v OHL byla úspěšná, když vstřelil 29 gólů a připsal si 44 asistencí. V playoff se mu dařilo ještě více, když si připsal 35 bodů ve 20 zápasech a s Kitchenerem vyhráli J. Ross Robertson Cup pro mistra ligy OHL. V Memorial Cupu byli poraženi ve finále týmem Spokane Chiefs. V roce 2008 byl vybrán už na 8. místě vstupního draftu NHL týmem Phoenix Coyotes a hned v sezóně 2008-09 nastupoval v NHL za Phoenix Coyotes. Svůj první gól v NHL vstřelil 12. října 2008 brankáři Jeanu-Sébastienu Giguèrovi z Anaheimu Ducks. Později hrál také v NHL YoungStars Game 2009 v Montrealu, v Kanadě. Bødker byl přirovnáván k Henriku Zetterbergovi a nebo Mariánu Gáboríkovi.\n\nStarší bratr Mikkela Bødkera - Mads je obráncem týmu Rögle BK v druhé švédské nejvyšší lize HockeyAllsvenskan a je pravidelným členem sestavy dánského národního týmu. Oba bratři spolu hráli už v reprezentaci do 20 let na MS juniorů 2007 (Divize I.) a pomohly týmu postoupit do elitní skupiny MS juniorů. A ačkoliv hrál Mikkel Bødker se soupeři až o dva roky staršími, tak si vedl dobře a vsítil jeden gól v pěti zápasech. Po roce hrál na MS juniorů 2008, kde byl druhý v kanadském bodování za Larsem Edlerem. Za reprezentaci dospělých nastupoval na Mistrovství světa v letech 2009 a 2011.\n\n\n\n"}
{"id": "683751", "url": "https://cs.wikipedia.org/wiki?curid=683751", "title": "Verdun (stanice metra v Montréalu)", "text": "Verdun (stanice metra v Montréalu)\n\nVerdun je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí čtvrtá, v opačném směru dvacátá čtvrtá. Stanice se nachází v hloubce 21,9 m. Její vzdálenost od předchozí stanice Jolicoeur činí 761,39 metrů a od následující stanice De l'Église 563,86 metrů.\n\nStanice se nachází v severní části montrealského městského obvodu (francouzsky \"arrondissement\") Verdun.\n\nStanice Verdun byla otevřena 3. září 1978. Projektoval ji architekt Jean-Maurice Dubé. \n\nPrvních osm stanic směrem od stanice Angrignon včetně stanice Verdun bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "683752", "url": "https://cs.wikipedia.org/wiki?curid=683752", "title": "Mika Kohonen", "text": "Mika Kohonen\n\nMika Kohonen (* 10. května 1977 Jyväskylä) je finský florbalista. V současné době hraje za Storvreta IBK, klub švédské Superligy. Má svou vlastní řadu florbalových holí, tzv. MK29, který byl povolený florbalovou společnosti Karhu.\n\nNa podkladě průzkumu prováděném švédským časopisem Innebandymagazinet, novináři a trenéři národního týmu jej vyhlásili nejlepším světovým florbalistou v letech 2005, 2009 a 2010.\n\n\n\n"}
{"id": "683761", "url": "https://cs.wikipedia.org/wiki?curid=683761", "title": "Karibové", "text": "Karibové\n\nKaribové je společný název pro skupinu indiánských etnik, hovořících příbuznými jazyky. Do obecného povědomí se dostali zejména díky kanibalismu, který byl rozšířen u některých karibských kmenů.\n\nŽijí na Antilách a jinde v karibské oblasti, na pobřeží Střední Ameriky a v severní části Jižní Ameriky, zde především v povodí Orinoka a přilehlé oblasti savan severně od toku Amazonky. Karibové tvoří celou řadu samostatných etnických skupin, hovořících vzájemně příbuznými jazyky, patřícími do karibské jazykové rodiny. Jsou to např. Taulipangové (Pemon), Makušiové, Makiritariové, Akawojové, Wajanové, vlastní Karibové a další. V současnosti dosahuje počet osob, hovořících karibskými jazyky, asi 200 000 lidí.\n\nKaribové obývali především pobřeží, oblast savan a Guyanskou vysočinu, tedy oblasti, kde se příliš nedařilo tropickému zemědělství. Živili se proto hlavně rybolovem a sběrem planě rostoucích rostlin; zemědělství a lov měly menší význam. Byli zruční košíkáři a tkalci, u některých skupin se rozvinulo také hrnčířství. Prosluli i jako výrobci lodí. Kromě dlabaných pirog zhotovovali také kánoe z kůry, podobně jako severoameričtí indiáni. Muži i ženy nosili většinou pouze bederní zástěrky, později často zdobené korálky. Typické pro ně byly pásky z lýka a rostlinných vláken, které nosili pevně utažené na lýtkách a pažích. Vlasy nosila obě pohlaví dlouhé, nad čelem zastřižené do ofiny. Příslušníci některých skupin nosili na čele chumáč peří z krku kondora královského, nebo čelenku zdobenou jeho peřím. Tento pták byl pro ně posvátný.\n\nSpolečnost Karibů byla obvykle málo hierarchizovaná. Náčelníci měli svou moc propůjčenou zpravidla pouze po dobu válečných výprav. Byli obávanými válečníky, po moři i řekách podnikali nájezdy na sousední skupiny, hlavně Aravaky a Warray. Muže nepřátel usmrtili a často i snědli, ženy odvedli do otroctví. Jejich oblíbenou zbraní byly palice z tvrdého dřeva, které měly často po obvodu ostrá žebra. Kanibalismus byl doložen u mnoha karibských skupin. Samo slovo kanibal vzniklo z názvu jedné ze skupin ostrovních Karibů, \"Calino\", případně z obecného pojmenování \"Karibales\", a z toho následně dnešní slovo kanibal.\n\nPůvod Karibů lze vystopovat v oblasti Guyanské vysočiny a savan (llanos) severovýchodní Brazílie a jižní Venezuely, odkud někdy v 1. tisíciletí n. l. postupovali severním směrem na pobřeží, odkud pak osídlili i Malé Antily. Na ostrovech většinou vymřeli již v 16. až 17. století – dílem byli vybiti conquistadory, ale většinou vyhynuli na zavlečené choroby. Zčásti se také smísili s černochy, čímž vznikli míšenci (zambové), označovaní jako Garifové. Ti dodnes žijí na mnohých antilských ostrovech i na pobřeží Střední Ameriky (Kostarika, Panama). Malé zbytky antilských Karibů přežily pouze na ostrově Dominika. Větší počet karibských skupin dosud přežívá ve Venezuele, Kolumbii, Surinamu, Francouzské Guyaně a Brazílii. Někteří splynuli s ostatním obyvatelstvem, ale jiní si uchovávají svůj tradiční způsob života.\nZ karibských jazyků pronikla do evropských jazyků včetně češtiny např. slova kanibal nebo tamarín.\n"}
{"id": "683764", "url": "https://cs.wikipedia.org/wiki?curid=683764", "title": "Derivační strom", "text": "Derivační strom\n\nDerivační strom je v informatice (orientovaný, kořenový) strom, který reprezentuje syntaktickou strukturu slovního řetězce podle formální gramatiky. V derivačním stromě jsou vnitřní uzly označeny jako neterminály gramatiky, zatímco koncové uzly jsou označeny jako terminály. Derivační stromy mohou být využity pro generování nebo analýzu vět v přirozeném jazyce (viz zpracování přirozeného jazyka), stejně tak jako během zpracování počítačových jazyků (programovací jazyky). Derivační stromy jsou odlišné od abstraktních syntaktických stromů (někdy zkráceně označovaných jen jako syntaktické stromy) v tom, že jejich struktura a jednotlivé prvky konkrétněji odrážejí syntaxi vstupního jazyka.\n\nPokud je formální gramatika víceznačná, může existovat více derivačních stromů pro daný řetězec (tedy syntaktická dvojsmyslnost).\n\nDerivační strom se skládá z uzlů a větví. Obrázek níže popisuje lingvistický derivační strom reprezentující Českou větu „Honza kopl do míče“. Derivační strom je v tomto případě celá struktura, počínající kořenem stromu (V) a končící v koncových uzlech (listech), tj. \"Honza\", \"kopl\", \"do\" a \"míče\" (viz obrázek vpravo). Ve stromu jsou použity následující zkratky:\n\n\nV derivačním stromě je každý uzel buďto uzlem kořenovým, uzlem větve nebo koncovým uzlem (listem). V tomto příkladu je V uzel kořenový, JF a SF jsou uzly větve a jednotlivá slova, tedy \"Honza\", \"kopl\", \"do\" a \"míče\" jsou uzly koncové.\n\nUzel může být také definován jako \"rodič\" nebo \"potomek\". \"Rodič\" je takový uzel, který je větví spojen alespoň s jedním svým \"potomkem\". V tomto příkladu je uzel V rodičem uzlů JF a SF. \"Potomek\" je potom takový uzel, který je přímo spojen alespoň s jedním uzlem na vyšší úrovni, tedy blíže ke kořenu.\n\nDerivační strom derivace podle gramatiky G je orientovaný acyklický souvislý graf, který má jediný kořen, do všech ostatních uzlů vstupuje právě jedna hrana, a dále má tyto vlastnosti: \n\n\n\nViz také syntaktická analýza shora dolů a syntaktická analýza zdola nahoru.\n\n"}
{"id": "683766", "url": "https://cs.wikipedia.org/wiki?curid=683766", "title": "Streptospondylus", "text": "Streptospondylus\n\nStreptospondylus („obrácený obratel“) je zástupcem dravých teropodních dinosaurů z čeledi Megalosauridae. Žil v období střední až pozdní jury (asi před 165 až 156 miliony let) na území dnešní Francie. Tento asi 6 metrů dlouhý a 500 kilogramů vážící teropodní dravec patří stejně jako příbuzný rod \"Megalosaurus\" k vůbec prvním objeveným dinosaurům. Jeho fosílie byly poprvé odkryty amatérskými sběrateli v podobě katolických duchovních již po roce 1770. Pozdější historie popisů a výzkumu tohoto teropoda je poměrně komplikovaná (materiál byl zpočátku považován za pozůstatky pravěkého krokodýla) a byla poměrně uspokojivě vyřešena až studiemi z posledních let.\n\n\n"}
{"id": "683768", "url": "https://cs.wikipedia.org/wiki?curid=683768", "title": "Musée Delacroix", "text": "Musée Delacroix\n\nMusée Delacroix, plným názvem Musée national Eugène-Delacroix (česky \"Národní muzeum Eugèna Delacroixe\") je muzeum v Paříži, které je věnováno francouzskému malíři Eugènu Delacroixovi. Nachází se v 6. obvodu v ulici \"Rue de Furstenberg\" č. 6. Muzeum je ve správě muzea Louvre. Muzeum bylo otevřeno v roce 1971 v domě, kde malíř žil a měl svůj výtvarný ateliér. Delacroix zde bydlel od 28. prosince 1857 až do své smrti 13. srpna 1863. Muzeum zpřístupňuje malířovy obrazy, skici, předměty ze severní Afriky, osobní předměty a rukopisy.\n"}
{"id": "683771", "url": "https://cs.wikipedia.org/wiki?curid=683771", "title": "Ivan Zelenka", "text": "Ivan Zelenka\n\nIvan Zelenka (* 7. března 1941 Praha) je český hudebník, dirigent a hudební skladatel. \n\nIvan Zelenka je absolventem Pražské konzervatoře v oborech pozoun a bicí nástroje (absolvoval v roce 1965). Současně soukromě studoval skladbu nejprve u Jana Truhláře, později u Jana Rychlíka. Po studiích se stal členem orchestru v Divadle ABC v Praze (1963–68), dále hrál v různých špičkových orchestrech ((1968 - 1977 v Orchestru Karla Vlacha, dále, do roku 1993, v Orchestru Československé televize), s nimiž koncertoval v mnoha zemích Evropy. Jako aktivní trombonista je Ivan Zelenka stále sólistou Swing Bandu Ferdinanda Havlíka a členem Pražského filmového orchestru.\n\nPo ukončení existence Orchestru ČsT pracoval 5 let v Českém rozhlase, pak 14 let v Music Library Radia Svobodná Evropa. Byl také 7 let profesorem Konzervatoře Jaroslava Ježka, kde vyučoval orchestrální hru. Komponuje a aranžuje skladby z oboru populární a filmové hudby, muzikálu i jazzu, řídil a aranžoval orchestrální i sborové nahrávky k televizním pořadům, filmům, inscenacím (např. \"Hotel Herbich\"\", Zdivočelá země, Slavné souboje, Pěsti ve tmě\" od Zdeňka Bartáka\").\" Jako aranžér spolupracoval na několika Bartákových muzikálech pro jihokorejský Soul:\n\n\"The Tempest\" (Bouře), který získal dva asijské Oscary, \"Romeo a Julie, A Christmas Carol\" (Vánoční koleda).\n\nJako aranžér a dirigent spolupracoval také na muzikálu \"Mefisto\" Daniela Bartáka.\n\nV posledních letech se Ivan Zelenka více věnuje dirigování. Nahrál i aranžoval například hudbu k Bartákovým muzikálům \"Baron Prášil a Sněhová královna\", nahrává CD pro různé zpěváky. V letech 2009 a 2011 dirigoval \"Soulský symfonický orchestr\" a \"Český národní symfonický orchestr\" na koncertech v jihokorejských městech Pusan a Soul.\n\nPravidelně spolupracuje s Českou obcí sokolskou při realizacích hudeb pro skladby k sletovým cvičením.\n\nOd roku 1993 je dirigentem \"Pěveckého sdružení pražských učitelek\". Od té doby vznikají i jeho sborová díla. Těžiště Zelenkovy skladatelské práce je hlavně ve vážné hudbě.\n\nV roce 2016 obdržel Ivan Zelenka od Mezinárodního sborového festivalu hudebního romantismu Vlachovo Březí Ocenění za celoživotní sbormistrovskou práci.\n\nV roce 2018 obdržel Ivan Zelenka Ocenění Trombonové asociace za skladatelský přínos do světa hry na trombon.\n\nKomorní skladby \n\n\"Cyklikon pro kytaru a smyčcové kvarteto\" (získal čestné uznání v soutěži o Cenu města Piešťan)\n\n\"Tři preludia pro harfu\" (nahráno v Československém rozhlasu)\n\n\"Imagination pro dvě kytary\" (nahráno v Československém rozhlasu)\n\n\"Saxofonový kvartet\" (nahráno v Českém rozhlasu)\n\n\"Pošetilosti pro bastrombon a smyčcové kvarteto\" (nahráno v Českém rozhlasu)\n\n\"Meditace vánoční\" pro flétnu, perkuse a klavír\n\n\"Pět fejetonů pro hluboké žestě\" (nahráno v Českém rozhlasu)\n\n\"Elegie a rondo\" \"pro flétnu a kytaru\"\n\n\"Preludio, Fuga e Toccata\" pro dvě kytary (také verze pro violoncello a akordeon)\n\n\"Hudba k filmům, které nebyly nikdy natočeny\" pro flétnu, basklarinet a klavír\n\n\"Trombon je snadný (když se to umí)\" pro 2 tenorové trombony\n\n\"Hravé kousky\" pro anglický roh a harfu\n\n\"Basstrombonissimo\" pro bastrombon a marimbu\n\n\"Paleta – dechový kvintet\"\n\nKoncerty\n\n\"Koncertino pro hoboj a smyčce\"\n\n\"Koncert pro kytaru a komorní orchestr\" (nahráno v Československém rozhlasu)\n\n\"Koncert pro dvě kytary a komorní orchestr\"\n\n\"Koncert pro trombon a symfonický orchestr\"\n\n\"Koncert pro bastrombon a symfonický orchestr\"\nVokálně-orchestrální díla\n\n\"Stabat Mater\" pro 4 sóla SATB, smíšený sbor SATB a symfonický orchestr\nSkladby pro ženský sbor\n\n\"Ave Maria\"\n\n\"Alleluia\"\n\n\"Kyrie\"\n\n\"My Lord\"\n\n\"Učitelky mají bál\" (na vlastní verše s doprovodem jazzového tria)\n\n\"Uleželé želé\" (žertovný cyklus na verše Jiřího Dědečka)\n\n\"Cantate Domino\" (pro sólový soprán, ženský sbor a klavír nebo španělskou kytaru)\n\n\"Píseň o rodné zemi\" (na verše Jaroslava Seiferta)\n\n\"Na horách\" (na vlastní verše)\nÚpravy lidových písní pro ženský sbor\n\n\"Teče voda, teče\"\n\n\"Okolo Třeboně\"\n\n\"Červená růžičko, rozvíjej se\"\n\n\"Kdyby mně to Pán Bůh dal\"\n\n\"Ach synku, synku\"\n\n\n"}
{"id": "683773", "url": "https://cs.wikipedia.org/wiki?curid=683773", "title": "Seznam slibů v českém právu", "text": "Seznam slibů v českém právu\n\nToto je seznam slibů v českém právu, jejichž složení je požadováno pro výkon některých funkcí a profesí. Rozdělen je podle jednotlivých oblastí, ve kterých působí ti, kteří slib skládají.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "683774", "url": "https://cs.wikipedia.org/wiki?curid=683774", "title": "Olympique Lillois", "text": "Olympique Lillois\n\nOlympique Lillois byl francouzský fotbalový klub z města Lille. Byl založen v roce 1902 a zanikl v roce 1944, když se sloučil s klubem SC Fives a vznikl nový klub Lille OSC.\n\n"}
{"id": "683780", "url": "https://cs.wikipedia.org/wiki?curid=683780", "title": "Július Bielik", "text": "Július Bielik\n\nJúlius Bielik (* 8. března 1962, Vyškov) je bývalý slovenský fotbalista, československý reprezentant, účastník mistrovství světa 1990 v Itálii. Nejčastěji hrál na postu pravého obránce.\n\nV československé reprezentaci odehrál v letech 1983–1990 celkem 18 zápasů s bilancí 9 výher, 3 remízy a 6 proher, gól nevstřelil. V československé lize odehrál 304 utkání a vstřelil 9 branek, v samostatné české lize pak 54 zápasů a 3 góly, v japonské lize 20 zápasů a jeden gól. Začínal ve Spartaku Trnava (1979–1982). V letech 1982–1991 hrál za Spartu Praha, která v té době výrazně dominovala domácí fotbalové scéně. Poté působil dva roky v japonské Hirošimě. Po návratu z Japonska hrál za FK Švarc Benešov, FC Union Cheb a SKP Hradec Králové. Po skončení hráčské kariéry se dal na trenérskou dráhu, působil ve Viktorii Žižkov a Jablonci. Od prosince 2001 je hráčským agentem\nFAČR s licencí FIFA.\n\n\n"}
{"id": "683781", "url": "https://cs.wikipedia.org/wiki?curid=683781", "title": "Severočínský horský systém", "text": "Severočínský horský systém\n\nSeveročínský horský systém nebo též Centrální orogén Severočínského kratónu je pásmo starých pohoří na pomezí Vnitřního Mongolska a severočínských provincií, které odděluje západní a východní blok severočínského kratónu. Vzniklo pravděpodobně srážkou těchto bloků ve starohorách.\n\nSeveročínská horská pásma mají převážně severovýchodně-jihozápadní nebo východo-západní směr. Navazují na Velký Chingan v Mandžusku, ze severu lemují čínské hlavní město Peking a pokračují ke Sprašové plošině \"(Huangtu Gaoyuan)\" na jih od Velkého ohybu Žluté řeky. Na jihu na ně navazuje pohoří Čchin-ling, na západě Čchi-lien-šan. Významným severojižním pásmem, které na západě ohraničuje Severočínskou nížinu, je Tchaj-chang; za ním dále na západ se pak souběžně táhne pohoří Lü-liang. Vrcholy běžně překračují 2000 m n. m. ale jen zřídka se blíží nebo dokonce překračují 3000 m.\n\nPodnebí je drsné, kontinentální, s horkými léty a mrazivými zimami. Severní svahy jsou suché, obrácené k mongolským stepím a pouštím. Celá oblast leží v povodí Žluté řeky \"(Huang He),\" jen některé části jsou bez odtoku do moře.\n\nSeveročínské hory po tisíciletí tvořily přirozenou hradbu mezi čínskou civilizací a územím „barbarů ze severu“; ochranu před nájezdy severních kmenů měla ještě posílit stavba Velké čínské zdi, jejíž zbytky se v horách dochovaly dodnes.\n"}
{"id": "683786", "url": "https://cs.wikipedia.org/wiki?curid=683786", "title": "SC Fives", "text": "SC Fives\n\nSC Fives byl francouzský fotbalový klub z předměstí Lille. Byl založen v roce 1901 a zanikl v roce 1944, když se sloučil s klubem Olympique Lillois a vznikl nový klub Lille OSC.\n\n"}
{"id": "683788", "url": "https://cs.wikipedia.org/wiki?curid=683788", "title": "European Trophy 2011", "text": "European Trophy 2011\n\nEuropean Trophy 2011 byl druhý ročník evropského hokejového klubového turnaje European Trophy, který byl hrán od 11. srpna do 18. prosince 2011. Základní část v divizích byla hrána od 11. srpna do 4. září 2011 a finálový turnaj postoupivších osmi týmů se konal od 16. do 18. prosince 2011. Finálový turnaj měl název Red Bulls Salute a byl hrán v Rakousku, ve Vídni a v Salcburku.\n\nTurnaje se zúčastnilo 24 týmů z šesti evropských zemí. Celkově přibylo 10 nových týmů a poprvé se zúčastnily kluby ze Slovenska. Naopak kluby ze Švýcarska a Norska se soutěže nezúčastní.\n\nV základní části mezi 11. srpnem až 4. zářím 2011 hrálo 24 týmů ve čtyřech divizích po šesti týmech. V rámci skupiny hrál každý s každým jeden zápas a každý tým sehrál tři zápasy se soupeři z jiných divizí. Do finálové části postoupili vítězové skupin a 3 týmy z druhých míst (mezi týmy umístěnými na druhém místě rozhodl počet získaných bodů). Poslední osmé postupové místo měl bez ohledu na výsledky tým Red Bull Salzburg.\n\nPlayoff bylo hráno pod názvem Red Bulls Salute a bylo hráno v Salcburku a ve Vídni, v Rakousku od 16. do 18. prosince 2011 a zápasy byly hrány v halách Eisarena Salzburg a Albert Schultz Eishalle. Týmy, které vypadli ve čtvrtfinále hráli dále klasifikační kolo a podle výsledků hráli následně duely o 5. a 7. místo.\n\nOficiální stránky turnaje\n"}
{"id": "683792", "url": "https://cs.wikipedia.org/wiki?curid=683792", "title": "Walt Disney Pictures", "text": "Walt Disney Pictures\n\nWalt Disney Pictures je americké filmové studio vlastněné \"The Walt Disney Company\". Jedná se o pobočku divize \"The Walt Disney Studios\" a hlavní produkční společnost pro hrané celovečerní filmy ve Walt Disney Studios.\n\nAnimované celovečerní filmy produkované studii \"Walt Disney Animation Studios\", \"Pixar Animation Studios\", \"DisneyToon Studios\", \"Studiem Ghibli\", \"Marvel Studios\" a \"Lucasfilm\" jsou obvykle distribuovány společností \"Walt Disney Studios Motion Pictures\" pod značkou \"Walt Disney Pictures\".\n\nNa začátku roku 2011 bylo logo \"Walt Disney Pictures\" ve znělkách a závěrečných titulcích zkráceno na \"Disney\".\n\n"}
{"id": "683794", "url": "https://cs.wikipedia.org/wiki?curid=683794", "title": "Seznam patriarchů Církve československé husitské", "text": "Seznam patriarchů Církve československé husitské\n\n\n\n"}
{"id": "683800", "url": "https://cs.wikipedia.org/wiki?curid=683800", "title": "Bodový systém v Česku", "text": "Bodový systém v Česku\n\nBodový systém v Česku slouží ke sledování opakovaného páchání přestupků nebo trestných činů.Současný systém bodového hodnocení byl v ČR zaveden 1. července 2006 na základě zákonů č. 411/2005 Sb. a 226/2006 Sb., kterými byl novelizován zákon č. 361/2000 Sb., o provozu na pozemních komunikacích (zákon o silničním provozu). \n\n„Trestné“ body zaznamenává v registru řidičů obecní úřad obce s rozšířenou působností do 5 pracovních dnů ode dne, kdy je mu doručeno patřičné rozhodnutí nebo oznámení o pravomocné sankci za porušení vybraných povinností v provozu na pozemních komunikacích řidičem motorového vozidla. Dopustí-li se řidič jedním činem více přestupků nebo trestných činů, zaznamenají se body pouze za nejzávažnější z nich. Body se zaznamenávají jen do celkového počtu dvanácti, po dosažení tohoto počtu úřad neprodleně vyzve řidiče k odevzdání řidičského průkazu do 5 dnů po doručení výzvy. Uplynutím této lhůty zaniká řidičské oprávnění i v případě, že řidičský průkaz není odevzdán. Řidičský průkaz vydaný jiným státem nebo řidičský průkaz Evropských společenství se neodevzdává, ale jeho držitel po dosažení 12 bodů pozbývá na dobu jednoho roku oprávnění řídit motorové vozidlo na území České republiky a ministerstvo sdělí tuto skutečnost orgánu, který řidičský průkaz vydal. \n\nO vrácení řidičského oprávnění je řidič oprávněn požádat po jednom roce ode dne, kdy nabylo právní moci uložení sankce za přestupek nebo trestný čin, pokud netrvá trest zákazu činnosti řízení uložený v trestním nebo přestupkovém řízení. Podmínkou vrácení řidičského oprávnění je přezkoušení z odborné způsobilosti, absolvování lékařské prohlídky a dopravně psychologického vyšetření. Dnem vrácení podléhá řidič novému bodovému hodnocení; původních 12 bodů se odečte a body se počítají znovu od nuly. \n\nPokud řidiči 12 kalendářních měsíců po vzniku naposledy zaznamenaných bodů není uložena další pravomocná sankce, kvůli níž jsou zaznamenány body, odečtou se 4 body z celkového počtu dosažených bodů. Lhůty pro odečtení bodů neběží po dobu trestu zákazu řízení motorových vozidel uděleného v trestním nebo přestupkovém řízení. Odečtení bodů úřad zaznamená do 3 pracovních dnů po vzniku nároku. \n\nOd 1. září 2008 se řidiči odečtou 3 zaznamenané body také v případě, kdy příslušnému obecní úřadu obce s rozšířenou působností doloží, že se podrobil školení bezpečné jízdy ve středisku bezpečné jízdy. Takto však lze odečíst body nejvýše jedenkrát za kalendářní rok. Školení bezpečné jízdy se však nemohou podrobit řidiči, kteří mají zaznamenáno více než 10 bodů nebo se dopustili jednání hodnoceného více než 5 body.\n\nŘidič může proti záznamu uplatnit námitky, ale o udělených bodech je informován až po dosažení 12 bodů. Podání námitek však má odkladný účinek, pokud je řidič stihne uplatnit ve lhůtě 5 dnů od doručení výzvy k odevzdání řidičského průkazu. Informace o změně a aktuálním stavu bodů nejsou řidiči oznamovány a nejsou mu dostupné ani prostřednictvím on-line informačního systému. Aktuální stav bodového konta lze zjistit buď z výpisu bodového hodnocení řidiče, který lze získat na kterémkoliv pracovišti Czech POINT, nebo z výpisu z evidenční karty řidiče vydávaným příslušným obecním úřadem obce s rozšířenou působností.\n\nPřehled jednání spočívajícího v porušení vybraných povinností stanovených předpisy o provozu na pozemních komunikacích a počet bodů za tato jednání: \n\n7 bodů\n\n5 bodů\n\n4 body\n\n3 body\n\n2 body\n\nHlavním předmětem kritiky bodového systému, zejména ze strany opoziční ODS a účastníků veřejných diskusí a komentářů, byly například:\n\nNěkteré nedostatky byly odstraněny nebo zmírněny při projednávání zákona, jiné při něm naopak vznikly.\n\nOd 1. září 2008 umožňuje zákon č. 374/2007 Sb. a vyhláška č. 156/2008 Sb. absolvovat školení, po jehož absolvování za zákonem stanovených podmínek lze odečíst 3 trestné body. Tato právní úprava čelila mohutné kritice a obviněním ze střetu zájmů, protože požadavky na akreditaci školení byly stanoveny tak, že jim vyhověla pouze společnost HCT.CZ a. s., dodavatel výukové metodiky užívané na Polygonu Most, a média odhalila četné vazby mezi osobami spojenými s tímto výcvikovým centrem a osobami, které ovlivnily dotace z veřejných prostředků i znění zákona a vyhlášky. Školení lze absolvovat v akreditovaných střediscích v Mostu, Jihlavě, Sosnové a Ostravě. Cena za školení se pohybuje kolem 3500,- Kč bez DPH.\n\n"}
{"id": "683802", "url": "https://cs.wikipedia.org/wiki?curid=683802", "title": "Nantucket Sleighride (album)", "text": "Nantucket Sleighride (album)\n\nNantucket Sleighride je druhé studiové album americké hard rockové skupiny Mountain.\n\n\n"}
{"id": "683803", "url": "https://cs.wikipedia.org/wiki?curid=683803", "title": "Desireless", "text": "Desireless\n\nDesireless, celým jménem Claudie Fritsch-Mentrop (* 25. prosince 1952, Paříž, Francie), je francouzská zpěvačka. Mezi její nejznámější hity patří písnička \"Voyage, Voyage\".\n\n\n"}
{"id": "683814", "url": "https://cs.wikipedia.org/wiki?curid=683814", "title": "European Trophy 2010", "text": "European Trophy 2010\n\nEuropean Trophy 2010 byl první ročník evropského klubového turnaje European Trophy. Turnaj byl hrán od 11. srpna do 5. září 2010. Finálové kolo bylo hráno od 3. do 5. září 2011 pod názvem Red Bulls Salute v rakouském Salcburku a Zell am See.\n\nTurnaje se účastnilo 18 celků ze sedmi evropských zemí.\n\nV základní části mezi 11. a 28. srpnem 2010 hrálo 18 týmů ve dvou divizích po devíti. V rámci divize hrál každý s každým po jednom zápase. Každý tým tak sehrál 4 zápasy doma. Z každé divize postoupily 4 týmy, pouze bodově slabší tým na 4. místě jedné z divizí byl nahrazen automaticky postupujícím týmem Red Bull Salzburg.\n\nFinálová část hraná mezi osmi týmy byla hrána mezi 3. a 5. zářím 2010 pod názvem Red Bulls Salute, hraném v rakouském Salcburku a Zell am See. Týmy nejprve hráli čtvrtfinále jejichž vítězové postoupili do semifinále. Poražené týmy hráli systémem play-off o umístění na 5. až 8. místě. Vítězové semifinále hráli finále o vítězství v turnaji.\n\nLegenda: Z = Zápasy, G = Góly, A = Asistence, B = Body, +/− = Plus/Mínus bodování, TM = Trestné minuty; Tučně: Nejlepší\nLegenda: Z = Zápasy, MIN = Odchytané minuty, OG = Obdržené góly, ČK = Čistá konta, %ChS = Chycené střely v procentech, POG = Průměr obdržených gólů; Tučně: Nejlepší\nV každém z 84 zápasů byli vyhlášeni tři nejlepší hráči utkání. První obdržel 3 body, druhý 2 body a třetí 1 bod. Ten kdo obdržel nejvíce bodů, tak získal tuto trofej.\n"}
{"id": "683815", "url": "https://cs.wikipedia.org/wiki?curid=683815", "title": "Mistrovství světa v ledním hokeji 2012 (Divize I)", "text": "Mistrovství světa v ledním hokeji 2012 (Divize I)\n\nMistrovství světa v ledním hokeji 2012 (Divize I) se hrála od 15. do 21. dubna 2012 v Lublani ve Slovinsku (skupina A) a v Krynici v Polsku (skupina B). Hrálo se podle nového herního systému. Skupiny A a B nebyly rovnocenné, nově se mezi nimi postupovalo a sestupovalo.\n\n\n"}
{"id": "683816", "url": "https://cs.wikipedia.org/wiki?curid=683816", "title": "Here We Go Again", "text": "Here We Go Again\n\nHere We Go Again je druhé studiové album od americké pop-rockové zpěvačky Demi Lovato. Album vyšlo 21. července 2009 pod společností Hollywood. Na americkém žebříčku Billboard 200 píseň debutovala na prvním místě. Během prvního týdne se prodalo 108 000 kopií.\nDemi uvedla, že nové album \"bude mít jiný zvuk.\" Na rozdíl od rockových vlivů jejího debutového alba \"Don't Forget\", bude toto album obsahovat více typů písní od Johna Mayera. Vyjádřila, že její předchozí album obsahovalo více zvuku od Jonas Brothers, kteří ho pomohli napsat.\nPři psaní alba pracovala se svou hudební inspirací, s Johnem Mayerem, Jonem McLaughlinem, a Williamem Beckettem. Demi vystupovala se svou novou hudbou na svém letním turné v roce 2009.\n\nAlbum dostalo skóre 65/100 od Metacritic.\nVe smíšené recenzi, PopMatters dal albu 5 hvězdiček z 10. V prosinci 2009, Allmusic zařadil Here We Go Again mezi nejlepší popová alba roku 2009.\nV roce 2010 byla píseň \"Catch Me\" nominována na Teen Choice Awards pro Výběr milostné písně.\n\n\"Here We Go Again\" je první singl z alba. Dne 23. června 2009 byl vydán jako singl volně ke stáhnutí na internetu. Píseň se umístila na 15. místě v žebříčku Billboard Charts. O písni kolovaly fámy, že je to druhý singl z alba Here We Go Again ve Velké Británii.\n\n\"Gift of a Friend\" je promo singl z alba, který byl vydán dne 8. září 2009 na podporu filmu Zvonilka a ztracený poklad, stejně jako soundtrack filmu. Hudební video uvádí Zvonilku a další různé postavy z filmu.\n\n\"Remember December\" je druhý oficiální singl z alba, který byl vydán 17. listopadu 2009. Hudební video bylo natočeno 26. října 2009 a bylo vydáno 12. listopadu 2009. Tamar Anitai z MTV Buzzworthy zařadil píseň na páté místo do seznamu Top pět písní roku 2009. Píseň dosáhla 38. místa na americké hitparádě Hot Dance Club Play, ale selhal v hitparádě Billboard Hot 100. Ve Velké Británii vyšel tento song 15. února 2010, kdy píseň dosáhla 80. místa.\n\nRádio Disney uvádělo písně z alba denně od 16. července. To vedlo k tomu, že album mělo premiéru až v sobotu, 18. července s retranslací následujícího dne. Píseň Remember December byla podporována ve Velké Británii v show \"The Alan Titchmarch Show\", \"Blue Peter\" a \"Freshly Squeezed\" během ledna a února 2010.\n\nPouze v Brazílii a Kolumbii byla vydána edice z turné k podpoře jihoamerického turné v roce 2010.\n"}
{"id": "683823", "url": "https://cs.wikipedia.org/wiki?curid=683823", "title": "Roll cloud", "text": "Roll cloud\n\nRoll cloud je oblak připomínající vír v horizontální poloze, který souvisí s základnou cumulonimbu. Nemá oficiální latinský název a proto pochází jeho název z angličtiny (Roll cloud). Jeho vznik souvisí s rychlým pohybem základny oblaku (Cb) která tře o vzduch pod ní a okusuje její horní části, které potom táhne před sebou. Rotaci přispívají vzestupné a sestupné proudy vzduchu v cumulonimbu. Tento oblak se objevuje většinou u rychle postupujících bouřkových front.\n"}
{"id": "683828", "url": "https://cs.wikipedia.org/wiki?curid=683828", "title": "Bezejmenná skupina", "text": "Bezejmenná skupina\n\nBezejmenná skupina (také známá pod zkratkou BS) je umělecká skupina sdružující několik mladých tvůrců z Ostravska. Původně s přídomkem 'literární', vznikla roku 2008 a jejím cílem je poskytnout začínajícím tvůrcům prostor k umělecké exhibici v klubech, kavárnách a podobných prostorech po celé České republice. Tvorba členů skupiny je primárně orientována na prózu a poezii, nevyhýbá se však ani hudbě či divadlu. Autorské večery mají zpravidla jednotící téma, kterému se podřizuje organizace prostoru nebo i podoba samotných výstupů. V rámci skupiny vznikla v roce 2009 kapela Klub Přátel Smíšených Lesů, dlouhodobě spolupracuje s kapelou Komparz. Členská základna není stálá a má podobu spíše volného sdružení než přísné organizace. Na některých vystoupeních se podíleli i regionální autoři, např. frontman kapely KOFE-IN Jan Kunze, David Bátor nebo Ondřej Hložek.\n\n\nZakládající členové:\n\"Kmotr\" nebo též \"duchovní otec\" Bezejmenné skupiny:\nDalší členové:\nKapely:\n\n"}
{"id": "683833", "url": "https://cs.wikipedia.org/wiki?curid=683833", "title": "Josef Leander Beneš", "text": "Josef Leander Beneš\n\nJosef Leander Beneš (27. února 1830 Vysoké Mýto – 8. května 1887 Praha) byl český právník a učitel. Působil jako advokát. Vyučoval na pražské technice a na českoslovanské obchodní akademii. Přispíval do Riegrova Slovníku naučného a byl autorem odborných publikací v oblasti obchodu.\n\nPocházel z průmyslnické rodiny. Navštěvoval obecnou školu v rodném městě a v Lanškrouně, poté absolvoval piaristické gymnázium v Moravské Třebové a filosofii v Hradci Králové. Po maturitě byl přijat na právnickou fakultu v Praze. Během studií zápasil s finančními problémy a musel si přivydělávat soukromým vyučováním. Přednášel také v Hauserově ústavu a na obchodním učilišti Antonína Skřivana.\n\nPo promoci r. 1865 pracoval nejprve jako advokátní koncipient v Praze a Slaném, poté si otevřel vlastní advokátní kancelář. Brzy se stal také členem disciplinární rady a zkušební komise.\n\nVedle právnické činnosti byl rovněž známým pedagogem. Vyučoval na vysoké škole technické, na lihovarnické a kupecké škole. Od roku 1882 byl ředitelem odborné školy sladovnické a jedním z prvních profesorů Českoslovanské obchodní akademie.\n\nZemřel na chronické onemocnění ledvin. Současníci ho uznávali jako oddaného, ochotného, skromného a svědomitého právníka a učitele.\n\nByl dvakrát ženat. První ženu Andělu Klarerovou (1850-1873) si vzal roku 1868 v jejích 17 letech; prvorozený syn Karel (*1868) zemřel ve 22 letech, druhorozený Rudolf (*1870) se stal správcem panství Sachsenberg v Českém Těšíně. S druhou manželkou Josefou měl tři děti, z nichž dvě zemřely v dětském věku. \n\n\n\n"}
{"id": "683838", "url": "https://cs.wikipedia.org/wiki?curid=683838", "title": "Ryan Nelsen", "text": "Ryan Nelsen\n\nRyan Nelsen (* 18. listopadu 1977) je novozélandský fotbalista, hrající za anglický klub Tottenham Hotspur na postu středního obránce. Je kapitánem reprezentace Nového Zélandu. Většinu své kariéry strávil v Blackburnu, kde podepsal smlouvu v roce 2001 jako volný hráč z DC United. V únoru 2012 přestoupil jako volný hráč do Tottenham Hotspur.\n\nV roce 2010 byl členem novozélandského výběru na Mistrovství světa v JAR, kde reprezentace vypadla již v základní skupině a nastoupil do všech tří utkání.\n"}
{"id": "683839", "url": "https://cs.wikipedia.org/wiki?curid=683839", "title": "Walter Bagehot", "text": "Walter Bagehot\n\nWalter Bagehot [voltr bejdžet] (3. února 1826 Langport, Somerset - 24. března 1877 Londýn) byl anglický bankéř, novinář a politolog, dlouholetý šéfredaktor týdeníku \"The Economist.\"\n\nNarodil se v rodině bankéře, studoval matematiku a filosofii na \"University College London\", kde získal roku 1848 titul magistra. Uvažoval o dráze advokáta, ale roku 1852 začal pracovat v bance se svým otcem a psal do různých časopisů. Od roku 1861 až do své smrti byl šéfredaktorem týdeníku \"The Economist\", který založil jeho tchán James Wilson. Bagehot rozšířil tematický záběr časopisu a přičinil se o jeho vysokou prestiž.\n\nRoku 1867 vydal knihu o anglické ústavě (\"The English Constitution\"), která dodnes patří mezi klasická díla politologie a byla přeložena do několika jazyků. Vyložil zde vztahy mezi britským parlamentem, vládou a panovníkem a porovnal je se strukturou vládní moci v USA. 1872 vydal „Fyzika a politika“ (\"Physics and politics\"), kde se zabýval společenskými institucemi. Kniha \"Lombard street\" z roku 1873 je velmi srozumitelný výklad fungování bank a finančních trhů a chvála jejich předností.\n\nBagehot byl konzervativní liberál, zastánce sociálního darwinismu a jako novinář psal o nejrůznějších tématech včetně literatury, historie, politiky a ekonomické teorie. Domácí rubrika časopisu \"The Economist\" se dodnes jmenuje „Bagehot“.\n\n\n"}
{"id": "683840", "url": "https://cs.wikipedia.org/wiki?curid=683840", "title": "Lepší než život (kniha)", "text": "Lepší než život (kniha)\n\nLepší než život ( ) je druhý ze čtyř humoristických vědeckofantastických románů ze série \"Červený trpaslík\", které napsali Rob Grant a Doug Naylor. Kniha vyšla v originále v roce 1991 a je prošpikována absurdním humorem.\n\nČesky knihu vydalo nakladatelství Argo v roce 2003 v překladu Ladislava Šenkyříka.\n\nAutoři Grant a Naylor dlouhodobě spolupracují, v osmdesátých letech se živili 3 roky jako tvůrci seriálu \"Spitting Image\", pro rozhlasovou stanici Radio Four napsali \"Son of Cliché\" a vytvořili kultovní seriál \"Červený trpaslík\".\n\nAutoři v prologu objasňují:\n\nPrvní část příběhu se odehrává ve virtuálním světě - ve hře s názvem Lepší než život.\nV knize se objevuje ekologické téma zdevastované planety Země, v době kolonizace a osídlení Sluneční soustavy je Země vybrána jako planeta, která bude sloužit jako smetiště pro ostatní osídlené světy (část třetí: Svět odpadků).\n\nDruhé pokračování Červeného trpaslíka představuje čtenářům další příhody party vesmírných břídilů Listera, Krytona, Rimmera a Kocoura. Společně se ocitnou v nejdokonalejší počítačové hře \"Lepší než život\" (LNŽ), která má pouze jedinou chybičku: je tak návyková, že z ní nelze uniknout zaživa. Ovšem smrt ve vesmíru nemusí mít pouze nevýhody, o čemž by mohl vyprávět hologram Rimmer...\n\n\n\nLister, Kocour a Rimmer se ponořili na palubě Červeného trpaslíka do smrtelně návykové hry Lepší než život (LNŽ), která v maximální míře uspokojuje jejich potřeby a touhy. Lister tráví čas v městečku Bedford Falls (vypadá přesně jako stejnojmenné město z Listerova oblíbeného filmu od Franka Capry \"It's a Wonderful Life\"), kde je neustále Štědrý den a on má po boku Kristine Kochanskou, ženu svých snů, a syny Jima a Bexleyho. Rimmer je multimiliardářem utápějícím se v luxusu a přízni nezletilých dívenek, jejichž davy v extázi piští jeho jméno a vrhají po něm své spodní prádlo, kdykoli vyjíždí limuzínou ze svého sídla. Jeho ženou je Juanita Chicata, nejžádanější modelka na světě s výbušnou povahou. Kocour žije na svém ostrově na gotickém hradě chráněném příkopem plným mléka a hraje hru ve stylu kriketu s živými míčky (malá chlupatá zvířátka). Toulky už ho přešly, potkal circa deset žen, s nimiž si relativně rozuměl a tak se s nimi usadil.\n\nV realitě těla hráčů LNŽ chátrají. Kryton se rozhodne své kamarády vysvobodit z jejích spárů, ale uvízne uvnitř také. Mezitím Holly, počítač s IQ 6 000 začne senilnět a jeho inteligenční kvocient klesne na úroveň jednoho nočního hlídače parkoviště. Aby nepřišel o rozum úplně, zprovozní Listerův mluvící toustovač. Vedou společně dlouhé debaty, např. o (ne)existenci křemíkového nebe (pomocí čipu implantovaná víra robotům a strojům, aby se nevzbouřili proti člověku). Levný toustovač čip nemá, proto se Hollymu posmívá, že věří takovému nesmyslu. Pak mu sdělí, že zná způsob, jak dosáhnout zpět jeho geniality - vysokého IQ. Propojením veškerých databank na úkor životnosti. Hollyho IQ se zvedne na závratných 12 368 a on je nyní všeznalcem. Metafyzika, smysl života, vesmír - to vše je pro něj rozluštěno. Vyzývá toustovače, aby mu položil nějakou obdobnou otázku, ale ten se drží svého účelu a táže se, zdali si Holly nedá toust. Poté teprve položí správný dotaz, proč se Hollyho IQ zvedlo více než dvojnásobně oproti původní hodnotě. Došlo k chybě v propočtech, Hollyho životnost se smrskla na pouhých 3,45 minuty. Po uvědomění si tohoto faktu je Holly nucen se vypnout, aby ušetřil svůj runtime.\n\nRimmer v LNŽ zkrachuje a je mu zabaveno tělo. Tento negativní scénář je vyvolán jeho rozhozenou psychikou, která si přeje, aby trpěl. Po zabavení těla je pouhou zvukovou vlnou odrážející se od zdí vězení. Z něj se mu podaří uprchnout ve společnosti kriminálníků Tonta a Jimmyho Jittermanových. Jimmy si bere ze skladu Rimmerovo tělo a na Rimmera zbude tělo Trixie LaBouche - prostitutky. Nyní seznává, jak se muži dokáží k opačnému pohlaví chovat: je nucen uklízet, prát a vařit, jeho názory jsou blahosklonně přehlíženy, při pokusu o odpor je profackován. Nakonec se mu podaří kontaktovat Listera a společně pak další kamarády. Rozhodnou se pro opuštění hry.\n\nNa palubě kosmické lodi Červený trpaslík nic nefunguje, motory stojí (protože se Holly vypl). Špatným zjištěním je, že se k nim v kolizním kursu blíží bludná planeta. Kocour s Listerem jsou nepoužitelní, jejich těla jsou značně oslabená. Přípravy k vyhýbacímu manéru jsou tak na bedrech Krytona s Rimmerem, kteří mají k dispozici robíky (malí pojízdní roboti). Kontrola motorů probíhá dle plánu, pak ale Rimmer udělá chybu, kvůli které je slisováno několik čet robíků. Nyní je jisté, že motory nebude možné nahodit včas. Zbývá pouze evakuace. Při sdělení této zprávy se Lister s Kocourem zmátoří. Holly vytiskne plán, jak se srážce vyhnout. Kosmik (člun Červeného trpaslíka) má vypálit termojadernou střelu do nitra slunce, vzniklá reakce má vychýlit planetu. Je to patrně nejsložitější operace v historii astronavigace. Lister plán studuje a nějak se mu nepozdává. Jakožto bývalý hráč kulečníku zpochybňuje hypotézu počítače s IQ 12 368, neboť prý má nedostatečnou boční faleš. Rimmer si klepe na čelo, a dává v domnění převahy hlasovat, kdo je pro Hollyho návrh a kdo pro Listerův. K jeho zděšení dopadne hlasování v poměru 3:1 pro Listera. Společně s Rimmerem letí David Lister do akce. Připravuje se jako za dávných časů u kulečníkových partiček v zapadlé liverpoolské putyce. Několik silných ležáků na uklidnění nervů, zamířit a PAL! Teď musí oba čekat, jak vše dopadne. Po chvíli je jisté, že přímým úderem mine. Lister ale vše proměřil tak, že planeta je nakonec složitým manévrem odkloněna a tituluje se jako „kulečníkový bůh“, „král šťouchů“ a „kníže planetárního kulábru“. Červený trpaslík je zachráněn, ale Kosmik havaruje na ledové planetě. Dave trpí hladem. Rimmerův obraz se začíná po čase měnit. Jak signál z Červeného trpaslíka slábne, hologramatická projekční jednotka přepne z dálkového na místní vysílání a Rimmer se zformuje na palubě Trpaslíka. Lister zůstává sám.\n\nMezitím se Rimmer pokouší zalarmovat pomoc pro Davida. Je svědkem záhadné dilatace času na lodi. Různá místa lodi mají různý čas. Je to způsobeno přítomností černé díry v blízkosti kosmického plavidla, která nasává vše v okolí.\n\nSvětem odpadků se stala kolébka lidstva - Země poté, co byla kolonizována Sluneční soustava. Expandující civilizace dosáhla bodu, kdy křivka produkce odpadu byla strmější než rychlost kolonizace. Meziplanetární komise zhotovila studii a došla k závěru, že jedna z planet musí být určena jako rozsáhlé smetiště. V následném hlasování nezískala zaostalá Země ani jeden hlas a byla vybrána pro ukládání odpadu. Při jednom shozu odpadků z popelářské kosmické lodi dojde k havárii, načež exploduje methanová atmosféra, spustí se termojaderné reakce v jaderných elektrárnách a Země se urve ze své oběžné dráhy a opouští Sluneční soustavu zamořenou lidmi, kteří jí přivodili zkázu. V chladném vesmíru její povrch zamrzne. Po milionech let se stane součástí „planetárního kulábru“ hraného Listerem. Je to právě Země, na níž David s Rimmerem ztroskotá. Přestože Dave toužil po návratu domů, představoval si ho jinak. Doba ledová začíná povolovat a planeta ožívá. Lister má pocit, že jej jako Gaia pronásleduje, aby se mu pomstila za příkoří způsobené člověkem. Málem ho zabije kyselý déšť. Při divoké naftové bouři slíbí Zemi, že může pracovat na nápravě. Naftová bouře přejde a spustí se hojivý déšť čisté vody. Lister lačně pije. Záhy narazí na další tvory na planetě, obrovské šváby, s nímiž se seznámí a de facto je domestikuje. Postupně vybuduje na kousku půdy soběstačnou farmu.\n\nToustovač mezitím poučuje zbývající členy posádky o překonání nástrahy v podobě černé díry. Je nutné dosáhnout superluminální rychlosti, aby bylo možno proletět kolem její singularity. Při průletu černou dírou zažijí zcela nové stavy, např. „špagetizaci“. Při ní se jednotliví členové protáhnou do plochých nudlí, vzájemně se propletou a díky tomuto blízkému kontaktu empaticky pochopí jeden druhého. Dle Hollyho teorie je ve středu singularity omnizóna, brána do dalších šesti vesmírů. Průlet černou dírou se zdaří a posádka může konečně pátrat po Listerovi. Kryton s toustovačem si berou člun zvaný Modrý skrček, Rimmer s Kocourem Bílého obra. Právě Rimmerovi s Kocourem se podaří najít Listera na jeho farmě. Je mu nyní 61 let. Kvůli dilataci času způsobené vlivem černé díry se šestnáct dní z pohledu posádky Červeného trpaslíka protáhlo na 34 let ve skutečném vesmíru. Kryton s toustovačem narazí také na Listera, to je však nebezpečný polymorf živící se emocemi. Sice ho přemůžou, ale životaschopný zbytek polymorfa se dostane na palubu Červeného trpaslíka, kde se nakrmí emocemi jednotlivých členů. Lister přijde o strach, Kocour o svou marnivost, Kryton o provinilost a Rimmer o vztek. Nakonec se jim se štěstím podaří polymorfa zlikvidovat a jejich emoce se jim vrátí. Přitom však zemře Dave Lister, prodělá infarkt myokardu.\n\nZbývající členové Červeného trpaslíka mu vystrojí pohřeb a rakev odpálí do kosmického prostoru. Když informují o události Hollyho, ten dostane nápad, jak Listera zachránit. Musí ho zavézt omnizónou do vesmíru č. 3 na planetu Zemi, kde události probíhají opačně - pozpátku. Tam Lister obživne a postupně omládne.\n\nKdyž Lister prodělá svůj návrat k životu na zpátečnické planetě, najde v novinách vzkaz, že si ho za 36 let vyzvednou. Už zase ho nechali samotného na cizí podivné planetě. Když se dostane do domku, který má být nadlouho jeho domovem, čeká ho tam překvapení. Na zahradě stříhá živý plot z jasmínu Kristina Kochanská.\n\n"}
{"id": "683841", "url": "https://cs.wikipedia.org/wiki?curid=683841", "title": "Greg Joly", "text": "Greg Joly\n\nGregory James Joly (* 30. května 1954 v Rocky Mountain House, Alberta) je bývalý kanadský hokejový obránce.\n\nS juniorským hokejem začínal v týmu Regina Pats v WCJHL (dnes WHL). V týmu strávil tři sezóny (1971/74) a v roce 1974 pomohl k zisku Memorial Cupu a byl zvolen nejužitečnější hráč finálového zápasu. Tím zapůsobil v NHL kdy ho v roce 1974 draftoval tým Washington Capitals v 1.kole (celkově 1.) a téhož roku byl draftován ve WHA týmem Phoenix Roadrunners v 1.kole (celkově 1.).\n\nSezónu 1974/75 odešel hrát do NHL do Capitals a doufal, že si zahraje v týmu. Po několika odehraných zápasů si poranil rameno kdy musel vynechat pár zápasů a poté co se uzdravil si znovu poranil rameno. Po dvou sezónách v Capitals byl 30. listopadu 1976 vyměněn do týmu Detroit Red Wings za Bryana Watsona.\n\nV období 1976/77 hrával častěji v týmu Red Wings kde odehrál 53 zápasů a na farmě ve Springfield Indians odehrál 23 zápasů. Od roku 1977 až do roku 1983 hrál solidní roli v Red Wings, ale někdy byl poslán do farmy v Adirondack Red Wings v AHL. V Adirondack zůstal další tři roky jako jeden z nejlepších obránců v lize, než do roku 1986 kdy ukončil kariéru. V Adirondack Red Wings vybojoval dva Calderova poháry.\n\nByl historicky prvním draftovaným hráčem týmu Washington Capitals.\n\n\n\n"}
{"id": "683845", "url": "https://cs.wikipedia.org/wiki?curid=683845", "title": "Poslední člověk", "text": "Poslední člověk\n\nPoslední člověk ( ) je třetí ze čtyř humoristických vědeckofantastických románů ze série \"Červený trpaslík\", kterou napsal Doug Naylor. Kniha vyšla v originále v roce 1995.\n\nČesky knihu vydalo nakladatelství Argo v roce 2003 v překladu Ladislava Šenkyříka.\n\nAutor knihy Doug Naylor dlouhodobě spolupracuje s Robem Grantem, v osmdesátých letech se živili 3 roky jako tvůrci seriálu \"Spitting Image\", pro rozhlasovou stanici Radio Four napsali \"Son of Cliché\" a samozřejmě vytvořili kultovní seriál \"Červený trpaslík\".\n\nTřetí pokračování Červeného trpaslíka popisuje další eskapády povedené kosmické partičky. Kryton se transformoval z androida na člověka. Lister se rozdvojil a jeho dvojník způsobil v galaxii pořádný masakr. Situaci se snaží zachránit Rimmerův ztracený syn Michael R. McGruder, ale neuspěje a na scénu tak nastupuje jeho otec Arnold J. ...\n\n\n"}
{"id": "683848", "url": "https://cs.wikipedia.org/wiki?curid=683848", "title": "Pozpátku (kniha)", "text": "Pozpátku (kniha)\n\nPozpátku ( ) je poslední ze čtyř humoristických vědeckofantastických románů ze série \"Červený trpaslík\", který napsal Rob Grant. Kniha vyšla v originále v roce 1996.\n\nČesky knihu vydalo nakladatelství Argo v roce 2005 v překladu Ladislava Šenkyříka.\n\nAutor knihy Rob Grant dlouhodobě spolupracuje s Dougem Naylorem, v osmdesátých letech se živili 3 roky jako tvůrci seriálu \"Spitting Image\", pro rozhlasovou stanici Radio Four napsali \"Son of Cliché\" a také vytvořili kultovní seriál \"Červený trpaslík\".\n\nČtvrté pokračování knižní série Červený trpaslík líčí opět dobrodružství skupinky vesmírných smolařů. Dave Lister konečně nalezl to, co hledal celou dobu - Zemi. Ale vše není tak skvělé, jak se zdá. Čas zde totiž běží pozpátku a tak jej čeká postupné mládnutí až do úplného začátku. Naštěstí jej kamarádi nenechají na holičkách a přijdou jej zachránit. A je to podařená sestava - potrhlý robot, tvor, jenž se vyvinul z kočky domácí a jeden mrtvý...\n\n\n"}
{"id": "683858", "url": "https://cs.wikipedia.org/wiki?curid=683858", "title": "Body Language (album)", "text": "Body Language (album)\n\nBody Language je deváté studiové album australské zpěvačky Kylie Minogue, vydané 20. listopadu 2003 hudebním vydavatelstvím Parlophone a Capitol Records.\n\nAlbum bylo nahráno během léta 2003 ve Velké Británii, Irsku a Španělsku. Název je odkazem na dějovou linku pomalých pohybů hlavního singlu „Slow“. Kylie Minogue pokračovala ve spolupráci s umělci z minulých nahrávek – Richardem Stannardem, Julianem Gallagherem, Cathy Dennis, Johnnym Douglasem a Karen Pooleovou.\n\nDeska byla podpořena velkolepým koncertem s názvem \"Money Can't Buy\", který se uskutečnil 15. listopadu 2003 v Londýně. V červenci 2004 bylo vydáno koncertní DVD s názvem \"Body Language Live\".\n\n\n"}
{"id": "683859", "url": "https://cs.wikipedia.org/wiki?curid=683859", "title": "Nebeklíč", "text": "Nebeklíč\n\nNebeklíč (také nebesklíč nebo nebeský klíč, německy \"Himmelschlüssel\") je katolická modlitební knížka charakteristická svou strukturou, spočívající v rozdělení na kapitoly obsahující modlitby uspořádané podle kritéria specifického pro danou kapitolu. Vznikl v 17. století a jeho autorství je zpravidla připisováno Martinovi z Kochemu. V Čechách se dočkal postupně více než dvou set vydání pod různými názvy (\"Nebeklíč\", \"Zlatý nebeklíč\", \"Celý nebeklíč\", \"Poloviční nebeklíč\", \"Malý nebeklíč\", \"Pravý nebeklíč\", \"Pravý zlatý nebeklíč\", \"Duchovní nebeklíč\" apod.). S ohledem na své rozšíření se stal vzorem pro ostatní druhy modlitebních knížek a v běžné řeči i synonymem pro modlitební knížku vůbec, zejména v 19. století.\n\nHlavní ideou nebeklíče je soustředit do jednoho svazku všechny druhy modliteb k příležitostem, s nimiž se prostý křesťan mohl setkat v průběhu dne, roku či života anebo které patřily k jeho náboženským povinnostem. Na začátku nebeklíče je zařazena tabulka pohyblivých svátků a liturgický kalendář se jmény světců. Jednotlivé kapitoly pak obsahovaly modlitby\n\n\n"}
{"id": "683869", "url": "https://cs.wikipedia.org/wiki?curid=683869", "title": "Havran (film)", "text": "Havran (film)\n\nHavran (anglicky:\"The Raven\") je komediálně-hororový americký film režiséra Rogera Cormana z roku 1963. Volně adaptuje báseň \"Havran\" Edgara Allana Poea.\n\n\n"}
{"id": "683870", "url": "https://cs.wikipedia.org/wiki?curid=683870", "title": "Allentonský hroch", "text": "Allentonský hroch\n\nAllentonský hroch ( nebo ) je označení pro neúplnou kostru hrocha obojživelného (\"Hippopotamus amphibius\"), která byla v roce 1895 nalezena v Allentonu, anglické vesnici, jež je dnes součástí města Derby v hrabství Derbyshire. Kostra, která má délku přibližně tři metry (9,8 stopy), je v současnosti vystavena v Derbském muzeu a umělecké galerii. Navíc je nedaleko místa, kde byla kdysi nalezena, dnes k oslavě události umístěna socha.\n\nDnešní předměstí Derby pojmenované Allenton bývalo kdysi samostatnou vesničkou, která byla od města samotného vzdálena pět kilometrů. V této vesnici bylo březnu roku 1895 v tamější Crown Inn započato s kopáním nové studny. Práce se ovšem záhy zastavila, když kopáči narazili nejdříve na silný zápach a posléze na veliké a neobvyklé kosterní pozůstatky. Nalezlo se několik vlivných osobností, které se dohodly, že zaplatí další zkoumání těchto kostí, a také bylo dohodnuto, že výsledky nálezů budou sdíleny s veřejností. Díra byla dále rozšiřována, až měla plochu čtyř a půl čtverečního metru (48 čtverečních stop). Její hloubka nebyla zřejmá, protože voda vystoupala až do výšky 1,8 metru (tedy šesti stop) od povrchu. Byly tedy obstarány pumpy a muži, kteří by je obsluhovali a voda byla odčerpávána, aby práce mohly pokračovat. Podrobné zdokumentování prací provedli H. H. Bemrose a R.M. Deeley, kteří byli kopání přítomni a později své vzpomínky zapsali. Podle dohody uzavřené na počátku kopání sponzory byly po vykopání kosti předány do Derbského muzea, které tehdy bylo v provozu již šestnáct let.\n\nPostupně se podařilo nalézt celkem 127 kostí, z nichž naprostá většina pocházela z hrošího těla, ale několik jich bylo též sloních a několik z nosorožce. Arnold Bemrose z nálezu těchto kostí vyvodil, že se jedná o podpůrný důkaz pro teorii, že Velká Británie byla kdysi propojena s pevninskou Evropou, což bylo zřejmě to nejprostší vysvětlení pro otázku, jak je možné, že lze takové kosti najít v Anglii.\n\nAllentonský hroch, stejně jako zbylé zvířecí vykopávky z Boultonského vřesoviště, pochází ze stejné vrstvy, známé jako \"Allenton Terrace\". Jedná se o ložisko říčního štěrku ve výšce přibližně 6 metrů (20 stop) nad současnou hladinou řeky Derwent. K jejich uložení došlo podle měření zhruba před sto dvaceti tisíci let v takzvané eemské době meziledové. Z přítomnosti hroší kostry lze usuzovat, že tehdejší klima v regionu bylo výrazně teplejší než dnešní. V zimě zde jistě nedocházelo k dlouhým obdobím mrazů a průměrná letní teplota překračovala hodnotu osmnácti stupňů Celsia.\n\nV červenci 1973 došlo v lokalitě k nalezení dalších vykopávek — dělníci našli nové úlomky kostí během zemních prací v blízkosti Boultonského vřesoviště. Při výkopu pro kanalizaci byly nalezeny části kostry medvěda, jelena, býka i další kosti hrocha, slona a nosorožce. Jednalo se vždy jen o pár kostí – nejvýraznějším prvkem byla zřejmě část chrupu nosorožce, největší nalezená v Británii. Některé z těchto kostí jsou stejně jako Allentonský hroch k vidění v Derbském muzeum a galerii.\nV roce 2006 byl objednán Michael Dan Archer, aby vytvořil pro předměstí Allenton nějakou sochu. Z diskusí v komunitě vyplynulo přání, aby socha odrážela něco z historie lokality. Archerovův výtvor je tak nakonec tvořen z třikrát přerušeného kruhového bloku z černé žuly, který má výšku ideální k posezení. Na horní ploše jsou ovšem vystaveny napodobeniny nalezených hroších kostí, odlité z železa. S výjimkou dolní čelisti, která byla vytvořena z jílové formy, byly odlitky vyrobeny pomocí moderních technologií použitím 3D modelu. Za tímto účelem muzeum kosti zapůjčilo do Loughborough University, kde byly pomocí laseru vyrobeny v paměti počítače přesné 3D modely. Z těchto modelů pak byly teprve vyrobeny Archerem určené železné odlitky.\n"}
{"id": "683871", "url": "https://cs.wikipedia.org/wiki?curid=683871", "title": "John Farey", "text": "John Farey\n\nJohn Farey starší (* 1766, Woburn, hrabství Bedfordshire – 6. ledna 1826, Londýn) byl anglický geolog a spisovatel. Dnes je ovšem známý především podle Fareyových posloupností, matematického konceptu, který je po něm pojmenován.\n\nJohn Farey se narodil ve Woburnu v hrabství Bedfordshire a studoval v Halifaxu v hrabství Yorkshire. Projevoval nadání v matematice a v kreslení, takže si ho povšiml John Smeaton (1724-1792). Po ukončení studia se přesunul do Londýna, kde měl příbuzné, a pracoval zde mnoho let. Během nich se seznámil se svou budoucí ženou Sophií Hubertovou (1770-1830). Později se vzali a v Londýně se jim narodilo jejich první dítě, John Farey mladší. Později měli ještě osm dalších dětí, ale dospělosti se jich dožilo jen šest.\n\nV Londýně také Farey zemřel. Po jeho smrti jeho vdova nabídla jeho geologickou sbírku Britskému muzeu, ale to ji odmítlo, byla tedy rozebrána.\n\nV roce 1792 se Farey stal zaměstnancem Francise, pátého vévody z Bedfordu, a staral se o jeho statky ve Woburnu. Po smrti vévody v roce 1802 se Farey opět vrátil do Londýna a zvažoval život na venkově, nebo i emigraci. Nakonec se v Londýně usadil a stal se zde konzultantem v oboru zeměměřičství a geologie. To pro něj bylo možné díky známosti s Williamem Smithem, který byl v roce 1801 zaměstnán u vévody z Bedfordu a pracoval na melioracích a zavlažování. Vévoda si byl vědom, že Smith rozumí podloží a pověřil jej v roce 1802 prozkoumáním okraje křídových kopců na jih od Woburnu, aby se dozvěděl podrobnosti o pořadí zdejších vrstev. Součástí zadání bylo vzít sebou Fareya. Farey o této době poznamenal, že Smith byl skutečným Mistrem a Učitelem v oblasti průzkumu hornin – a ve svých pracích poté ukázal, že se od svého učitele naučil mnohé.\n\nV roce 1805 se stal nástupcem Arthura Younga ve funkci sekretáře Smithfield Clubu. V rámci své práce cestoval po celém kraji a o jeho služby měli zájem mnozí vlastníci půdy, kteří doufali v zisk z hornin na svých pozemcích. Důležitou částí jeho práce byla ložisková geologie: Odhalením nových nalezišť uhlí i nových nalezišť železných rud se podílel na rychlém průběhu průmyslové revoluce.\n\nFarey byl plodným autorem a napsal nejméně 270 článků. Psal o všem možném, o geologii, meteorologii, metrologii, hudbě, matematice i pacifismu.\n\nByl jedním z důležitých přispěvatelů Nové Cyclopædie, kam psal články o mineralogii, kanálech nebo zvuku. Podle některých zdrojů napsal i článek o \"páře\", ale to je omyl – ten byl ve skutečnosti napsán jeho synem. \n\nV roce 1809 se Farey potkal s Williamem Martinem, který už dříve publikoval práci o zkamenělinách v hrabství Derbyshire. Plánovali spolu vytvořit geologickou mapu hrabství, ale Martin byl nemocný a než se mohli sejít podruhé, zemřel.\n\nFareyovo nejslavnější dílo je \"General View of the Agriculture and Minerals of Derbyshire\" (Všeobecný pohled na zemědělství a minerály hrabství Derby), které vyšlo ve třech svazcích v letech 1811-1817. Popisuje vrchní vrstvy britského podloží, zejména toho v Derbyshire. V tomto díle Farey opět upozorňuje na výsledky průzkumů svého učitele Williama Smithe.\n\nAsi nejznámějším Fareyových výsledkem, přinejmenším mimo geologii, bylo vymyšlení Fareových posloupností. K němu došlo, když zkoumal matematickou podstatu zvuku.\n"}
{"id": "683890", "url": "https://cs.wikipedia.org/wiki?curid=683890", "title": "Dylan (album)", "text": "Dylan (album)\n\nDylan je třinácté studiové album amerického písničkáře Boba Dylana, vydané v roce 1973 u Columbia Records.\n"}
{"id": "683899", "url": "https://cs.wikipedia.org/wiki?curid=683899", "title": "Anna Troberg", "text": "Anna Troberg\n\nAnna Troberg (přechýleně \"Anna Trobergová\", * 9. dubna 1974 Landskrona, Švédsko) je švédská autorka, překladatelka a politička. Od roku 2008 byla místopředsedkyní Pirátské strany. Po odstoupení zakladatele a prvního předsedy Rickarda Falkvingeho se 1. ledna 2011 stala její předsedkyní. V roce 2014 kandidovala za Pirátskou stranu do Evropského parlamentu na třetím místě kandidátky strany. Pozici předsedkyně švédských Pirátů zastávala až do roku 2014.\n\nV prosinci 2015 se Anna Troberg stala výkonnou ředitelkou organizace Wikimedia Sverige.\n\nPřekládá do švédštiny anglickojazyčné autory.\n"}
{"id": "683903", "url": "https://cs.wikipedia.org/wiki?curid=683903", "title": "Gdud ha-avoda", "text": "Gdud ha-avoda\n\nGdud ha-avoda (: גדוד העבודה, plným názvem Gdud ha-avoda ve-ha-hagana al šem Josef Trumpeldor, גדוד העבודה וההגנה על־שם יוסף טרומפלדור, doslova \"Pracovní a obranný prapor Josefa Trumpeldora\", zkráceně \"Pracovní prapor\") byla organizace Židů v mandátní Palestině ve 20. letech 20. století, která patří mezi proudy, které se podílely na vzniku koncepce kolektivních komunit - kibuců. \n\nVznikla na podzim 1920 jako skupina 80 židovských průkopníků, kteří do Palestiny dorazili v rámci třetí alije a kteří byli stoupenci sionistického aktivisty a vojáka Josefa Trumpeldora (zemřel roku 1920 při vojenském střetu s Araby). V zimě roku 1920 se členové praporu rozhodli společně budovat silnici mezi městem Tiberias a lokalitou Tabgha v Galileji a v obci Migdal si zřídili společné ubikace organizované podle modelu kolektivního, komunitního bydlení. V následujících letech se členská základna oddílů Gdud ha-avoda rozrůstala na 300 osob. Jednotlivé skupiny pracovaly na výstavbě silnic, železnic a melioraci zemědělské půdy, čímž připravovaly Palestinu na židovské osidlování. Zároveň se podílely na zakládání židovských vesnic jako Ejn Charod a Tel Josef, jiné se usadily v Jeruzalému, kde působily při stavebních pracích. Později se oddíly dále rozšiřovaly a byly volně podřízeny odborové centrále Histadrut.\n\nMezi předáky organizace patřili Menachem Elkind a Jehuda Almog, členy byli i mnozí významní představitelé židovské komunity v Palestině jako Jicchak Sade. Hnutí bylo levicově orientováno. V roce 1926 se objevil pokus je proměnit v politickou stranu se syndikalistickou a komunistickou orientací, ale důsledkem byl rozkol na levicovou a pravicovou frakci. Levé křídlo vedené Elkindem, pak odešlo do SSSR, kde založili kolektivní osadu Via Nova na Krymu (rozpuštěna v letech 1931–1932). Zbylé členstvo Gdud ha-Avoda (soustředěné do tří kolektivů v kibucech Tel Josef, Kfar Gil'adi a Ramat Rachel) se mezitím v roce 1929 připojilo k hnutí ha-Kibuc ha-me'uchad. Celkem prošlo pracovními oddíly Gdud ha-avoda přes 2000 sionistických průkopníků. Hnutí vydávalo list \"me-Chajenu\" a provozovalo dramatický kroužek \"Masad\". \n"}
{"id": "683906", "url": "https://cs.wikipedia.org/wiki?curid=683906", "title": "14. ročník udílení Zlatých glóbů", "text": "14. ročník udílení Zlatých glóbů\n\n14. ročník udílení Zlatých glóbů se konal 28. února 1957 v klubu Cocoanut Grove v hotelu Ambassador v Los Angeles. Asociace zahraničních novinářů v Hollywoodu vyhlásila nominace 20. ledna. Herečka Ingrid Bergman vyhrála třetí Glóbus za hlavní roli. Herec a budoucí americký prezident Ronald Reagan získal od kritiků speciální ocenění \"Hollywood Citizenship Award\". Jamesu Deanovi byla posmrtně udělena další cena, \"Henrietta Award\". V kategorii \"zahraniční film\" bylo vítězných dokonce šest snímků.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "683913", "url": "https://cs.wikipedia.org/wiki?curid=683913", "title": "Jehuda Almog", "text": "Jehuda Almog\n\nJehuda Almog (: יהודה אלמוג, rodným jménem Jehuda Kopeliovič, יהודה קופילביץ) byl sionistický aktivista a izraelský politik.\n\nNarodil se roku 1896 v Litvě v tehdejší Ruské říši. Do mandátní Palestiny přišel v rámci třetí alije roku 1920. Byl přítelem a stoupencem sionistického aktivisty a vojáka Josefa Trumpeldora, který zemřel roku 1920 při vojenském střetu s Araby. Na jeho počest vznikly téhož roku pracovní oddíly Gdud ha-avoda, mezi jejichž předáky patřil Jehuda Almog.\n\nPozději se angažoval při průzkumu, osidlování a rozvoji regionu při Mrtvém moři. Podílel se zde na vzniku průmyslového komplexu Dead Sea Works a byl prvním starostou Oblastní rady Tamar. Je po něm pojmenována izraelská osada Almog při severním břehu Mrtvého moře. Zemřel roku 1972.\n"}
{"id": "683922", "url": "https://cs.wikipedia.org/wiki?curid=683922", "title": "Menachem Elkind", "text": "Menachem Elkind\n\nMenachem Elkind též Mendl Elkind (: מנחם אלקינד, : Мендл Менахем Элькинд) byl sionistický a komunistický aktivista.\n\nNarodil se roku 1897 ve městě Beryslav v tehdejší Ruské říši (dnes Ukrajina). Roku 1920 odešel do mandátní Palestiny v rámci třetí alije . Byl přítelem a stoupencem sionistického aktivisty a vojáka Josefa Trumpeldora, který zemřel roku 1920 při vojenském střetu s Araby. Na jeho počest vznikly téhož roku pracovní oddíly Gdud ha-avoda, mezi jejichž předáky Menachem Elkind patřil. V rámci oddílů Gdud ha-avoda zastával výrazně levicové, komunistické názory. Když tato jeho politická orientace nebyla přijata všemi členy, odešel roku 1927 do Sovětského svazu, kde založil na Krymu židovskou kolektivní vesnici Via Nova. Ta byla zrušena v letech 1931-1932 a Elkind se pak v roce 1938 stal obětí Stalinových politických procesů.\n"}
{"id": "683930", "url": "https://cs.wikipedia.org/wiki?curid=683930", "title": "Super CCD", "text": "Super CCD\n\nSuper CCD je proprietární technologie CCD, uvedená firmou Fuji v roce 1999. Vyznačuje se osmihranným tvarem buněk a jejich diagonálním uspořádáním.\n\n\nTyp EXR představila firma Fujifilm při 10. výročí řady FinePix.\n\nPrvní změna, se kterou Fujifilm přišel je jiné řazení jednotlivých barev pixelů. Na snímači jsou vždy vedle sebe 2 pixely stejné barvy. Tím se docílí větší plochy a citlivosti každé barvy za sníženého šumu na snímku. Toto má ještě další výhodu. Tou je zvýšení dynamického rozsahu. U nejnovějších čipů (EXR) se využívá rozdělení pixelů na více citlivé a méně citlivé. Při pořizování snímku se zachytí s vyšší citlivostí a s nižší citlivostí a tyto 2 snímky se zkombinují do jednoho.\n\nDalší změnou je otočení obvykle obdélníkové sítě pixelů o 45°.\n\n"}
{"id": "683935", "url": "https://cs.wikipedia.org/wiki?curid=683935", "title": "Dead Sea Works", "text": "Dead Sea Works\n\nDead Sea Works (: מפעלי ים המלח, \"Mif'alej Jam ha-melach\", doslova \"Závody Mrtvého moře\") je průmyslový podnik v Izraeli při Mrtvém moři.\n\nPrůmyslové využití minerálů z Mrtvého moře předpovídal ve svých pracích už sionistický politik Theodor Herzl. Realizace těchto vizí započala roku 1931, kdy Moše Novomejskij získal od úřadů mandátní Palestiny licenci na využívání minerálního bohatství tohoto slaného jezera. Již roku 1927 za tímto účelem vznikla firma Palestine Potash Ltd. Roku 1932 byla zprovozněna chemická továrna na severním břehu jezera a roku 1934 pak i továrna na jižním břehu, poblíž starověké lokality Sodomy a Gomory. Před rokem 1948 zdejší podniky těžily ročně 8000 tun potaše a bromu a zaměstnávaly 2000 lidí. Během první arabsko-izraelské války v roce 1948 ale byla severní část Mrtvého moře dobyta zajordánskými vojenskými silami a severní továrna, poblíž dnešní vesnice Kalija a Bejt ha-Arava, byla opuštěna.\n\nJižní továrna u Sodomy byla Izraelci dobyta v listopadu 1948 v rámci Operace Lot. Po vzniku státu Izrael byla jižní továrna znárodněna a po delší dobu byla spíše prodělečným podnikem, jehož hlavním účelem bylo posílení strategické přítomnosti Izraele na jihozápadním břehu Mrtvého moře. Spadala pod Ministerstvo rozvoje Izraele. Podnik Dead Sea Works byl jako dceřiná společnost začleněn do státní firmy Israel Chemical Industries. Ta prošla roku 1994 privatizací (izraelský stát si ponechal jen podíl ve výši 2 %). Mezitím, od počátku 80. let 20. století, začal podnik u Mrtvého moře vykazovat díky technologickým inovacím zisk. Podle údajů z přelomu 20. a 21. století zaměstnávaly Dead Sea Works 2200 lidí a produkovaly 2,8 milionů tun potaše, 800 000 tun granulovaného potaše. V blízkosti závodu také roku 1996 vyrostl provoz Dead Sea Magnesium zaměřený na produkci hořčičných solí. 65% podíl v něm má Dead Sea Works, 35 % patří firmě Volkswagen. Další pobočný provoz Dead Sea Bromine Group se zaměřuje na produkci bromu.\n"}
{"id": "683938", "url": "https://cs.wikipedia.org/wiki?curid=683938", "title": "Vladimír Tosek", "text": "Vladimír Tosek\n\nVladimír Tosek (11. června 1919 v Praze - 8. prosince 1987 v Londýně) byl český publicista, překladatel a tlumočník. Patřil k předním televizním a rozhlasovým redaktorům a komentátorům šedesátých let 20. století a později v emigraci byl redaktorem revue \"Listy\".\n\nVyrostl v rodině obchodníka s vínem na pražských Vinohradech, vystudoval Francouzské gymnázium a poté odjel ještě před nacistickou okupací do Anglie do první emigrace. Unikl tak osudu rodičů, kteří kvůli rasové perzekuci zahynuli v nacistickém koncentračním táboře. V Anglii se přihlásil do armády a tam vlivem silné komunistické buňky nabyl své komunistické přesvědčení. Z Anglie se vrátil s americkou armádou.\n\nZ prvního manželství pochází Zdena Tichotová, členka skupiny Spirituál kvintet.\n\nPo válce se stal pracovníkem Československého rozhlasu v monitoringu zahraničního vysílání, v době politických procesů byl propuštěn a pracoval jako redaktor a překladatel v knižních nakladatelstvích. Po zahájení vysílání Čs. televize se stal redaktorem zahraniční redakce, která se v druhé polovině 60. let stala základem mediální podpory tzv. obrodného procesu v KSČ a celospolečenského pražského jara 1968.\n\nVedle své práce v redakci zahraničí byl také autorem pořadu \"Mezi námi, zajímaví lidé v hovoru i sporu\", který Československá televize vysílala od 9. dubna až do 20. srpna každé úterý po Televizních novinách. Pravděpodobně šlo o první diskusní pořad u nás vysílaný v přímém přenosu, bez zásahu cenzury.\n\nV srpnu 1968 se podílel jako redaktor, hlasatel a komentátor na protiokupačním vysílání Čs. televize až nakonec přešel hranice do Rakouska a fakticky emigroval a do roku 1971 působil na stáži u italské televize, kdy odešel s manželkou Ruth (překladatelkou) a synem Janem do Velké Británie.\nTam pracoval až do své smrti v monitoringu BBC a zároveň redigoval zahraniční Listy, vydávané Jiřím Pelikánem, kde vycházely jak příspěvky československých publicistů a autorů v emigraci, tak domácích disidentů. Kromě toho spolupracoval s Amnesty International pro obranu občanských práv v Jižní Americe.\n\nNormalizační režim nemohl V. Toskovi zapomenout jeho angažmá v roce 1968. Mimo jiné proto vznikla postava prodejného novináře Ivo Holana v seriálu 30 případů majora Zemana (díly Bílé linky a Modrá světla), inspirovaná Toskovou postavou. Herec Svatopluk Matyáš byl vybrán a namaskován tak, aby Toska co nejvíc připomínal.\n\nZejména v 60. letech působil také jako vícestranný konferenční tlumočník. Ovládal 8 jazyků: češtinu, angličtinu, francouzštinu, italštinu, španělštinu, ruštinu, němčinu a latinu.\nJazykové vybavení mu také umožnilo vést průlomový první přímý televizní přenos ze setkání na nejvyšší úrovni mezi SSSR a USA.\n\n"}
{"id": "683941", "url": "https://cs.wikipedia.org/wiki?curid=683941", "title": "Německý pohár", "text": "Německý pohár\n\nTermín Německý pohár může označovat např.\n\n"}
{"id": "683943", "url": "https://cs.wikipedia.org/wiki?curid=683943", "title": "Letiště Cà Mau", "text": "Letiště Cà Mau\n\nLetiště Cà Mau (vietnamsky: \"Cảng hàng không Cà Mau\", \"Sân bay Cà Mau\") je mezinárodní letiště nacházející se východně od města Cà Mau v provincii Cà Mau.\n"}
{"id": "683946", "url": "https://cs.wikipedia.org/wiki?curid=683946", "title": "Moše Novomejskij", "text": "Moše Novomejskij\n\nMoše Novomejskij, : משה נובומייסקי, : Моисей Абрамович Новомейский, \"Mojsej Abramovič Novomejskij\" (25. listopadu 1873 Barguzin, Rusko – 27. března 1961 Paříž, Francie) byl sionistický aktivista a průmyslník.\n\nNarodil se roku 1873 ve vesnici Barguzin u Bajkalu v tehdejší Ruské říši. Navštěvoval střední školu v Irkutsku a absolvoval vysokou školu v Německu s kvalifikací pro důlní inženýrství. Pracoval pak na odborných pozicích v Rusku a stal se sionistou. Roku 1920 přesídlil do mandátní Palestiny. Již předtím se začal zabýval myšlenkou na průmyslové využití minerálního bohatství Mrtvého moře. V roce 1927 založil firmu Palestine Potash Ltd., která získala o několik let později licenci od mandátních úřadů a počátkem 30. let postavila u Mrtvého moře dvě továrny na využití chemikálií rozpuštěných v tomto slaném jezeru. Během první arabsko-izraelské války v roce 1948 ale byla severní část Mrtvého moře dobyta zajordánskými vojenskými silami a severní továrna, poblíž dnešní vesnice Kalija a Bejt ha-Arava, byla opuštěna. V provozu zůstala jen jižní továrna, dnes podnik Dead Sea Works.\n\nMoše Novomejskij byl rovněž angažován v politice a společenském životě. Působil jako pokladník židovské vojenské organizace Hagana. Založil organizaci \"Palestine Economic Society\". Zemřel v Paříži a byl pohřben v Tel Avivu.\n"}
{"id": "683948", "url": "https://cs.wikipedia.org/wiki?curid=683948", "title": "Vladimír Kinier", "text": "Vladimír Kinier\n\nVladimír Kinier (* 6. dubna 1958, Žilina) je bývalý slovenský fotbalový obránce, československý reprezentant. \n\nV československé lize hrál především za Žilinu (v letech 1979–1984 a 1985–1988). V letech 1984–1985 hrál za Duklu Bánská Bystrica v rámci povinné vojenské služby. Léta 1988–1990 strávil v dresu Slovanu Bratislava. V lize odehrál 230 zápasů, vstřelil 9 branek. Závěr kariéry strávil ve francouzském FC Bourges (1990–1994).\n\nV československé reprezentaci odehrál 10 zápasů s bilancí 5 výher, 1 remíza a 4 prohry, gól nevstřelil. \n\nDebutoval 28. března 1984 v přátelském utkání v Erfurtu proti NDR, který Československo prohrálo 1:2. Zúčastnil se mistrovství světa 1990 v Itálii, kde se Československo dostalo až do čtvrtfinále turnaje, v němž podlehlo pozdějšímu vítězi Západnímu Německu 0:1. Kinier odehrál celé utkání základní skupiny proti Itálii, které ČSFR prohrála 0:2. Byl to zároveň i jeho poslední zápas v národním dresu.\n\n"}
{"id": "683951", "url": "https://cs.wikipedia.org/wiki?curid=683951", "title": "Metamorphosis (album, The Rolling Stones)", "text": "Metamorphosis (album, The Rolling Stones)\n\nMetamorphosis je kompilační album anglické rockové skupiny The Rolling Stones, vydané v roce 1975 u ABKCO Records a obsahuje materiál nahraný v letech 1964-1970.\n\nVšechny sklady pocházejí od Micka Jaggera a Keitha Richardse, není-li uvedeno jinak.\n\n\n"}
{"id": "683957", "url": "https://cs.wikipedia.org/wiki?curid=683957", "title": "Peter Fieber", "text": "Peter Fieber\n\nPeter Fieber (* 16. května 1964, Bratislava) je bývalý slovenský fotbalista a trenér, československý a slovenský reprezentant, účastník mistrovství světa 1990 v Itálii.\n\nPochází z mládežnické líhně Interu Bratislava, ale československou ligu si poprvé zahrál v Dukle Bánská Bystrica. Po vojně se vrátil do Interu, kde strávil dvě sezóny. Největší prostor dostal v klubu DAC Dunajská Streda, kde hrál v letech 1986-1990. V té době se DAC propracoval poprvé v historii do evropských pohárů a Fieber do reprezentace. Po šampionátu v Itálii odešel do Racingu Genk, kde hrál dvě sezóny. Poté se vrátil do Dunajské stredy, tehdy již do samostatné slovenské ligy. V roce 1996 přestoupil do Artmedie Petržalka. Končil v německém klubu SV Meppen. \n\nV roce 1988 odehrál Peter Fieber v československé reprezentaci 3 zápasy, všechny vítězné. Gól nevstřelil.\n\n20. září se nastoupil do přátelského utkání s Rakouskem hraného v Praze, v 31. minutě vystřídal na hřišti Václava Němečka. Československo zvítězilo 4:2. 18. října odehrál celý kvalifikační zápas na MS 1990 proti Lucembursku v Eschi a mohl slavit vítězství 2:0. 14. listopadu v domácím přátelském utkání s Norskem (stadion Tehelné pole, Bratislava) odehrál první poločas, Československo vyhrálo 3:2. \n\nByl nominován na Mistrovství světa 1990 v Itálii, avšak nezasáhl do žádného utkání.\n\nVe slovenské národní reprezentaci odehrál jeden zápas v roce 1994, neskóroval.\n\nPo skončení hráčské kariéry se stal trenérem, několikrát usedl na lavičku DAC Dunajská Streda, ale vedl i Inter a Petržalku.\n\n"}
{"id": "683961", "url": "https://cs.wikipedia.org/wiki?curid=683961", "title": "Viliam Hýravý", "text": "Viliam Hýravý\n\nViliam Hýravý (* 26. listopadu 1962, Bardejov) je bývalý slovenský fotbalový útočník a trenér, československý a slovenský reprezentant.\n\nProfesionální kariéru zakončil v MFK Ružomberok. Ve věku 38 roků, 9 měsíců a 19 dní se stal nejstarším střelcem slovenské nejvyšší ligy (v utkání Ružomberoku proti FK AS Trenčín 15. září 2001 - výhra 4:1, vstřelil dva góly).\n\nViliam Hýravý debutoval v národním dresu 27. října 1987 v domácím zápase (stadion Tehelné pole, Bratislava) proti Polsku, hrál do 87. minuty, kdy byl vystřídán Vladimírem Kinierem. Přátelské utkání skončilo vítězstvím Československa 3:1.\n\nZúčastnil se mistrovství světa 1990 v Itálii, kde se Československo dostalo až do čtvrtfinále turnaje, v němž podlehlo pozdějšímu vítězi Západnímu Německu 0:1. Hýravý však na šampionátu nenastoupil k žádnému utkání. V československé reprezentaci odehrál celkem 11 zápasů s bilancí 7 výher, 2 remízy a 2 prohry, gól nevstřelil. Ve slovenské reprezentaci nastoupil v pěti utkáních.\n\nPo skončení hráčské kariéry se stal trenérem, nastoupil do funkce asistenta hlavního trenéra v MFK Ružomberok.\n\n"}
{"id": "683963", "url": "https://cs.wikipedia.org/wiki?curid=683963", "title": "Zmijiv", "text": "Zmijiv\n\nZmijiv (ukrajinskou cyrilicí: \"Зміїв\", rusky: \"Zmijov\", cyrilicí: \"Змиёв\") je okresní město na východě Ukrajiny v Charkovské oblasti na soutoku Severního Donce a Mži. Administrativní centrum zmijivského rajonu, důležitý železniční uzel na trati Charkov - Kavkaz, průmysl papírenský a potravinářský. První zmínka o Zmijivu pochází z roku 1604, městská práva obdržel roku 1779. Ve městě žije 17 000 obyvatel.\n\nV březnu 1943 se Zmijiv a okolí stal dějištěm tvrdých bojů v rámci bitvy u Sokolova, které se účastnili i vojáci Prvního československého armádního sboru v SSSR pod velením Ludvíka Svobody. Z důvodu tohoto vztahu k Československu bylo město v letech 1976–1991 pojmenováno po čs. revolucionáři a prezidentovi Klementu Gottwaldovi \"Готвальд\" (ukrajinsky: Hotvald, rusky: Gotvald). Po vzniku samostatné Ukrajiny se městu vrátil původní název.\n\n\n"}
{"id": "683966", "url": "https://cs.wikipedia.org/wiki?curid=683966", "title": "Švédská florbalová reprezentace žen", "text": "Švédská florbalová reprezentace žen\n\nŠvédská florbalová reprezentace žen je národní florbalový tým Švédska. Je zakladatelským členem Mezinárodní florbalové federace.\n\nTým získal titul na Mistrovství Evropy v roce 1995 a devět titulů na mistrovstvích světa v letech 1997, 2003 a 2007–2019. Tým získal medaili na všech mistrovstvích Evropy i světa. Je tak nejúspěšnější florbalovou reprezentací a úřadujícím mistrem světa. \n\n"}
{"id": "683967", "url": "https://cs.wikipedia.org/wiki?curid=683967", "title": "Švédská florbalová reprezentace mužů", "text": "Švédská florbalová reprezentace mužů\n\nŠvédská florbalová reprezentace mužů je národní florbalový tým Švédska založený v roce 1981. Je zakladatelským členem Mezinárodní florbalové federace.\n\nTým získal zlatou medaili z mistrovství Evropy v roce 1994 a osm titulů z mistrovství světa v letech 1996–2006, 2012 a 2014. Tým je tak nejúspěšnější florbalovou reprezentací. Společně s Finskem jsou to jediné týmy, které kdy získaly na mistrovství světa zlatou medaili a také získaly medaili na každém mistrovství Evropy i světa.\n\nDále Švédsko zvítězilo na zatím jediném florbalovém turnaji na Světových hrách v roce 2017.\n\n"}
{"id": "683969", "url": "https://cs.wikipedia.org/wiki?curid=683969", "title": "Člověk proti zkáze", "text": "Člověk proti zkáze\n\nČlověk proti zkáze je český životopisný hraný film z roku 1989 pojednávající o posledních letech života českého spisovatele, novináře, dramatika a překladatele Karla Čapka, který je doplněn řadou retrospektivních vstupů z celého Čapkova života (zde jsou ztvárněny zejména ve formě vzpomínek nebo autorských vizí).\n\nSnímek režíroval Štěpán Skalský (mimodivadelní scény) a Jaromír Pleskot (divadelní scény), hlavní role vytvořili Josef Abrhám (postava: Karel Čapek), František Řehák (postava: Josef Čapek), Hana Maciuchová (postava: Olga Scheinpflugová) a Svatopluk Beneš (postava: Tomáš Garrigue Masaryk).\n\nJde o autorský film Štěpána Skalského, který se jeho přípravě intenzivně věnoval po mnoho let jako autor námětu i scenárista.\n\nVe snímku také vystupuje řada historických postav z uměleckého i politického života, kupříkladu redaktoři Lidových novin Jan Drda a Eduard Bass, dále Vladislav Vančura, Karel Poláček, František Kubka či František Langer, ze zahraničních například Herbert George Wells.\n\nIronií, způsobenou dobou vzniku a soudobou cenzurou bylo, že se ve filmu nesměla objevit jedna z klíčových postav Čapkova života, jeho dlouholetý přítel Ferdinand Peroutka.\n\n\n\nJana Štěpánková, Vladimír Brabec, Jan Kačer, Petr Pelzer, Jan Čenský, Martin Stropnický, Jana Březinová, Martin Sobotka, Zdeněk Palusga, Hana Kofránková, Radek Hoppe, Sylva Legnerová, Stanislav Štícha, Vladimír Hrabánek\n\n"}
{"id": "683970", "url": "https://cs.wikipedia.org/wiki?curid=683970", "title": "Peter Palúch", "text": "Peter Palúch\n\nPeter Palúch (* 17. února 1958, Vsetín) je bývalý slovenský fotbalista, brankář. Jako hráč Plastiky Nitra (dnes FC Nitra) se dostal do výběru trenéra Jozefa Vengloše na mistrovství světa 1990 v Itálii, kde Československo postoupilo do čtvrtfinále (on sám však na šampionátu nenastoupil a nesehrál ani jiné reprezentační utkání). Za Nitru odchytal 183 ligových utkání, hrál v ní v letech 1981–1991.\n\n"}
{"id": "683972", "url": "https://cs.wikipedia.org/wiki?curid=683972", "title": "Česká florbalová reprezentace žen", "text": "Česká florbalová reprezentace žen\n\nČeská florbalová reprezentace žen je národní florbalový tým Česka.\n\nTým se zúčastnil všech dosavadních mistrovství světa i Evropy. Nejlepším výsledkem týmu je bronzová medaile z mistrovství světa ve Švýcarsku v roce 2011. Tým je tak pátou nejúspěšnější reprezentací.\n\nSoučasným reprezentačním trenérem je Švýcar Sascha Rhyner.\n\n"}
{"id": "683976", "url": "https://cs.wikipedia.org/wiki?curid=683976", "title": "Mette-Marit Norská", "text": "Mette-Marit Norská\n\nPrincezna není aristokratického původu. Svatba s následníkem trůnu proběhla 25. srpna 2001 v katedrále v Oslo za přítomnosti státních představitelů a panovníků z celého světa. Při sňatku jí byl udělen titul \"Její královská Výsost korunní princezna Mette-Marit Norská\". Žijí v královském sídle Skaugum, poblíž hlavního města.\n\nS korunním princem mají dvě děti, vedle toho má i syna z předchozího vztahu. Její nevlastní bratr Trond Berntsen (50), který pracoval jako policista, byl zastřelen při útoku na ostrově Utøya 22. července 2011, kde pobýval se svým desetiletým synem.\n\n25. října 2018 bylo oznámeno, že trpí nevyléčitelnou plicní fibrózou.\n\n\nPrincezna Mette-Marit je kmotra tří královských dětí, prince Christiana Dánského, prince Odysea Řeckého a Dánského a Emmy Tellulah Behn.\n\nPrincezně Matte-Marit náleží oslovení „Vaše královská Výsosti“.\n\n\n"}
{"id": "683977", "url": "https://cs.wikipedia.org/wiki?curid=683977", "title": "XXX (album, ZZ Top)", "text": "XXX (album, ZZ Top)\n\nXXX je třinácté studiové album americké blues rockové skupiny ZZ Top, vydané v roce 1999 u RCA Records. Producentem alba se stal Billy Gibbons.\n\n\n"}
{"id": "683978", "url": "https://cs.wikipedia.org/wiki?curid=683978", "title": "Anna Schieblová", "text": "Anna Schieblová\n\nAnna Schieblová \"rozená Baťová\" (19. května 1872 Zlín – 25. července 1936 Zlín) byla sestra Tomáše Bati, světoznámého obuvníka a zakladatele moderního Zlína.\n\nAčkoliv byla starší než její slavný bratr, přežila jej o čtyři roky (Tomáš zahynul při letecké havárii roku 1932). Spolu s ním a s dalším bratrem Antonínem založila Anna v roce 1894 obuvnickou firmu Baťa. Bratrům hlavně v začátcích velmi pomáhala, starala se o domácnost a vedla i účetnictví. V roce 1898 se vdala za Jindřicha Schiebla, správce kojetínského pivovaru. Pak z firmy odešla a po smrti nejstaršího bratra Antonína v roce 1908 zůstal Tomáš sám.\n\nAnna měla tři děti – Zdeňku, Aničku a Vladimíra. Zdeňka se přivdala do další „baťovské“ rodiny, když si vzala Aloise Hozu, podobně i Anička, když se stala ženou JUDr. Evžena Schallera.\n"}
{"id": "683983", "url": "https://cs.wikipedia.org/wiki?curid=683983", "title": "Jarkko Immonen", "text": "Jarkko Immonen\n\nJarkko Immonen (* 19. dubna 1982, Rantasalmi, Finsko) je finský hokejový útočník hrající v týmu Torpedo Nižnij Novgorod ve východoevropské lize KHL.\n\nSvojí profesionální kariéru zahájil v roce 1998 v týmu SaPKo Savonlinna hrajícím druhou nejvyšší finskou ligu I Divisioona, která byla v roce 2000 přejmenována na Mestis. V roce 2000 se stěhoval do týmu Turku TuTo hrajícím tutéž ligu. V roce 2001 podepsal smlouvu s týmem JYP Jyväskylä, který hrál finskou elitní SM-liigu. V roce 2002 byl vybrán Torontem Maple Leafs na celkově 254. místě draftu NHL. V NHL debutoval v roce 2005 v dresu New York Rangers, ale většinu sezóny 2005-06 strávil na farmě v týmu Hartford Wolf Pack hrajícím v nižší severoamerické lize AHL. Před sezónou 2007-08 se vrátil do Finska opět do týmu JYP Jyväskylä. V roce 2009 se s týmem stal mistrem Finska. V následující sezóně 2009-10 se připojil k ruskému týmu Ak Bars Kazaň hrajícím východoevropskou kontinentální ligu.\n\n\n\n"}
{"id": "683984", "url": "https://cs.wikipedia.org/wiki?curid=683984", "title": "Neil Diamond", "text": "Neil Diamond\n\nNeil Diamond, rodným jménem Neil Leslie Diamond (* 24. ledna 1941) je americký zpěvák, skladatel, klavírista a kytarista. Narodil se v Brooklynu do židovské rodiny a svou kariéru zahájil jako člen dua Neil and Jack, které se, přestože vydalo několik singlů, nikdy neprosadilo. Později začal pracovat jako autor písní v Brill Building (je například autorem písně „Sunday and Me“ pro skupinu Jay and the Americans). Své první album nazvané \"The Feel of Neil Diamond\" vydal v roce 1966 na značce Bang Records. Dne 14. března 2011 byl uveden do Rock and Roll Hall of Fame.\n\nV lednu 2018 se rozhodl ukončit koncertování kvůli Parkinsonově chorobě.\n\n"}
{"id": "683986", "url": "https://cs.wikipedia.org/wiki?curid=683986", "title": "Podněsterský rozhlas", "text": "Podněsterský rozhlas\n\nPodněsterský rozhlas ( – Radio Pridněstrovja\") je státní rozhlasová stanice mezinárodně neuznané Podněsterské moldavské republiky. Vysílá na podněsterském území a v pohraničních oblastech Ukrajiny a Moldavska. Její domácí program je omezen na vysílání zpráv střídavě v ruském, ukrajinském a moldavském jazyce, tvorbu několika publicistických, společenských a sportovních magazínů. Po zbytek vysílacího času stanice přebírá program moskevského Hlasu Ruska. Rozhlas provozuje i vysílání do zahraničí, konkrétně do evropských zemí, států Severní i Jižní Ameriky, Asie a Austrálie, nazvané Hlas Podněstří (rusky: \"Голос Приднестровья – Golos Pridněstrovja\"). Úkolem zahraničního vysílání je šířit oficiální názory vedení neuznané republiky. Hlas Podněstří vysílá v ruském, anglickém, německém a francouzském jazyce.\n\nNa konci osmdesátých let, v době perestrojky, začaly v Moldavské SSR sílit snahy o připojení země k Rumunsku. Zvedla se vlna nacionalismu. Důsledkem bylo prohlášení moldavského jazyka jako jediného jazyka úředního. To zvedlo nevoli ruského a ukrajinského obyvatelstva a v Podněstří vypukly první protesty. Na stranu demonstrantů se přidaly i okresní redakce rozhlasu po drátě. Po vyhlášení samostatné PMR v září 1990 byla zřízena celostátní redakce podněsterského rozhlasu po drátě v Tiraspolu. V březnu 1992 zahájil vysílání první středovlnný vysílač Podněsterského rozhlasu, což představovalo první krok na přechodu od vysílání po drátě. V květnu téhož roku zahájilo činnost zahraniční vysílání, které bylo umožněno díky radiotranslačnímu středisku Majak u Grigoriopolu. Jednalo se o jeden z nejvýkonnějších vysílačů ve východní Evropě, který od 70. let šířil zahraniční vysílání Sovětského rozhlasu.\n\n"}
{"id": "683987", "url": "https://cs.wikipedia.org/wiki?curid=683987", "title": "Darlene Love", "text": "Darlene Love\n\nDarlene Love (narozena jako Darlene Wright; 26. července 1941 ) je americká zpěvačka a herečka, nejvíce známá jako interpret hitu \"He's a Rebel\" z šedesátých let 20. století. Dne 15. prosince 2010 bylo oznámeno, že bude uvedena do Rock and Roll Hall of Fame a dne 14. března 2011 tam byla uvedena.\n\nOficiální web\n"}
{"id": "683995", "url": "https://cs.wikipedia.org/wiki?curid=683995", "title": "Assyriska FF", "text": "Assyriska FF\n\nAssyriska FF (celým názvem Assyriska Fotbollsföreningen) je švédský fotbalový klub ze stockholmského předměstí Södertälje. V roce 2014 hraje Superettan, druhou nejvyšší soutěž v zemi.\n\nKlub byl založen asyrskými přistěhovalci v roce 1971, v roce 1974 vznikl fotbalový oddíl. V roce 1992 postoupil do druhé nejvyšší soutěže, což se mu povedlo jako prvnímu mužstvu etnické menšiny v dějinách švédského fotbalu. V roce 2003 postoupil do finále Švédského poháru, rok 2005 přinesl jedinou účast Assyrisky v nejvyšší soutěži, kde ale skončila na posledním místě, když z 26 zápasů měla jen 14 bodů a skóre 17:52.\n\nAssyriska má fanoušky v osmdesáti zemích světa, Asyřané ji považují za svoji národní reprezentaci, ačkoli dnes už v týmu vedle hráčů asyrského původu nastupují také Švédové, Afričané i Brazilci. Fanklub Assyrisky se jmenuje \"Zelge\", což znamená \"sluneční paprsky\". Klubovou hymnou je píseň \"My Assyrian team - the team of my dream\". Klubové barvy Assyrisky jsou červená a bílá. Režisér Nuri Kino natočil o Assyrisce filmový dokument \"Reprezentační tým bez vlastního státu\", který získal hlavní cenu na festivalu v Beverly Hills.\n\n"}
{"id": "683996", "url": "https://cs.wikipedia.org/wiki?curid=683996", "title": "Jimmy Cliff", "text": "Jimmy Cliff\n\nJimmy Cliff, OM (* jako James Chambers; 1. dubna 1948) je jamajský ska a reggae zpěvák, hudebník a herec. V roce 2010 byl uveden Rock and Roll Hall of Fame.\n\n\n"}
{"id": "683998", "url": "https://cs.wikipedia.org/wiki?curid=683998", "title": "Little Willie John", "text": "Little Willie John\n\nWilliam Edward John (15. listopadu 1937, Cullendale, Arkansas, USA - 26. května 1968, Walla Walla, Washington, USA) známý hlavně pod jménem Little Willie John; byl americký R&B zpěvák, který byl v roce 1996 uveden do Rock and Roll Hall of Fame.\n"}
{"id": "684001", "url": "https://cs.wikipedia.org/wiki?curid=684001", "title": "Gene Pitney", "text": "Gene Pitney\n\nGene Francis Alan Pitney (17. února 1940, Hartford, Connecticut, USA – 5. dubna 2006, Cardiff, Wales, UK) byl americký zpěvák-skladatel, hudebník a zvukový inženýr. Svou kariéru zahájil koncem padesátých let, prvním úspěchům se mu dostalo počátkem následující dekády. První album nazvané \"\" vydal v roce 1962. Později vydal řadu dalších alb. V roce 2002 byl uveden do Rock and Roll Hall of Fame. V roce 2006 byl na turné ve Spojeném království. Dne 5. dubna toho roku jej jeho manažer nalezl mrtvého v hotelovém pokoji v Cardiffu. Následná pitva prokázala, že příčinou úmrtí byl infarkt.\n"}
{"id": "684002", "url": "https://cs.wikipedia.org/wiki?curid=684002", "title": "Plénum (soud)", "text": "Plénum (soud)\n\nPlénum je shromáždění všech soudců určitého soudu. V plénu proto bývají rozhodovány jen nejzásadnější věci.\n\nV České republice rozhoduje konkrétní případy v plénu pouze Ústavní soud, který je složen z 15 soudců. Rozhoduje takto:\n\nPlénum Ústavního soudu může jednat a usnášet se, je-li přítomno alespoň deset soudců a pro přijetí rozhodnutí je třeba prostá většina přítomných. Pro rozhodnutí o zrušení právního předpisu, o velezradě prezidenta republiky, o zrušení usnesení Poslanecké sněmovny a Senátu o tom, že prezident nemůže vykonávat svůj úřad, o souladu mezinárodní smlouvy s ústavním pořádkem a pro rozhodnutí přijímané na základě právního názoru, který se odchyluje od dřívějšího právního názoru Ústavního soudu, je však třeba alespoň devíti přítomných soudců.\n\nPlénum Nejvyššího soudu v zájmu jednotného rozhodování soudů zaujímá sjednocující stanoviska k rozhodovací činnosti soudů v otázkách, která se týkají všech jeho kolegií nebo která jsou mezi kolegii sporná (ve věcech určitého kolegia přijímá sjednocující stanoviska příslušné kolegium). Dále projednává jednací řád soudu a rozhoduje o sloučení nebo rozdělení kolegií. Jednání je neveřejné, svolává je a řídí předseda soudu, svolat je musí vždy, jestliže o to požádá alespoň třetina všech soudců. Plénum se může platně usnášet za přítomnosti nejméně dvou třetin všech soudců, k přijetí usnesení je potřeba prosté většiny přítomných, ve věcech sjednocovacích stanovisek a slučování nebo rozdělování kolegií však většiny všech.\n\nNaproti tomu Nejvyšší správní soud se na kolegia nečlení a proto o zaujetí sjednocujících stanovisek ve správním soudnictví rozhoduje přímo vždy plénum, které kromě projednávání jednacího řádu také rozhoduje která významná rozhodnutí správních soudů budou uveřejněna ve \"Sbírce rozhodnutí\". Jednání pléna je také neveřejné a platí pro něj v zásadě stejná pravidla, jako pro plénum Nejvyššího soudu.\n"}
{"id": "684007", "url": "https://cs.wikipedia.org/wiki?curid=684007", "title": "Keltský kříž", "text": "Keltský kříž\n\nKeltský kříž (irsky: \"Cros Cheilteach\", v skotské gaelštine: \"crois Cheilteach\", v manštine: \"crosh Cheltiagh\", walesky: \"Croes Geltaidd\", v corništine: \"crows geltek\", v bretonštine: \"kroaz geltek\") je symbol, který kombinuje kříž s kroužkem kolem průsečíku. V keltském křesťanském světě byl zkombinovaný s křesťanským křížem a tento návrh byl často používán pro vysoké kříže – volně stojící kříže z kamene a často bohatě zdobené, obvykle propletencemi a dalšími motivy z uměleckých námětů; staly se populárními pro pohřební památníky a také na další použití; byly rozšířeny i mimo britské ostrovy.\n\nV moderní době je používán některými pravicovými, nacionalistickými a neonacistickými hnutími, kde má reprezentovat bílou rasu.\n\nV Irsku je rozšířená pověst, že keltský kříž byl zaveden sv. Patrikem, popřípadě sv. Declanem během jejich pobytu na Irském ostrově za účelem konverze místní, pohanské populace. Tvrdilo se, že keltský kříž vznikl spojením křesťanského kříže se slunečním křížem. Jeden z možných důvodů tohoto spojení mělo symbolizovat Ježíšovu nadvládu nad pohanskými božstvy (slunce-\"častý symbol pohanských bohů\"). Jiná interpretace tohoto spojení je zcela obrácená. Sv. Patrik údajně propojil symboly, aby pohanským následovníkům ukázal důležitost symbolu kříže skrze životodárné vlastnosti slunce.\nIrské kříže se stavily v podobě vysokých kamenných monumentů, které se částečně podobaly menhirům, které byly v minulosti často používány Kelty k náboženským rituálům. První kříže se začaly vyskytovat kolem 8. století nebo o něco dříve. První verze byly stavěny i v dřevěných a železných podobách. Irské kříže byly menší a méně masivní než jejich anglosaské ekvivalenty, které nejspíše potřebovaly kruhovou podporu kvůli stabilitě kříže.\nKříže s kruhovou symbolikou slunce se vyskytují i na různých místech v Evropě, převážně ve Francii a Galicii.\n"}
{"id": "684008", "url": "https://cs.wikipedia.org/wiki?curid=684008", "title": "Plénum", "text": "Plénum\n\nPlénum je shromáždění všech členů určité instituce. Může tak jít např. o:\n"}
{"id": "684019", "url": "https://cs.wikipedia.org/wiki?curid=684019", "title": "Buran (rozcestník)", "text": "Buran (rozcestník)\n\nBuran může znamenat:\n\n"}
{"id": "684021", "url": "https://cs.wikipedia.org/wiki?curid=684021", "title": "Lalita", "text": "Lalita\n\nLalita je ženské křestní jméno. Pochází z indického jazyka sanskrt (Lalitá) a její význam je \"toužící, toužebná, okouzlující, hravá\". Jedná se o jedno z hlavních jmen Déví a také je to jméno jedné z osmi hlavních gópí, společnic mladého boha Kršny ve Vrindávanu.\n\n\n"}
{"id": "684029", "url": "https://cs.wikipedia.org/wiki?curid=684029", "title": "Miroslav Kadlec", "text": "Miroslav Kadlec\n\nMiroslav Kadlec (* 22. června 1964 Uherské Hradiště) je bývalý český fotbalista, reprezentant Československa a České republiky, držitel stříbrné medaile z mistrovství Evropy roku 1996, účastník mistrovství světa v Itálii roku 1990, dvojnásobný mistr Německa (1991, 1998), vítěz německého poháru z roku 1996. Jeho syn Michal Kadlec se stal rovněž fotbalovým reprezentantem a stejně jako otec odešel z české ligy do německé Bundesligy.\n\nMiroslav Kadlec hrával v obraně nejčastěji na postu libera, jenž je v současném moderním pojetí hry spíše anachronismem. Vynikal skvělou poziční hrou, vyvážel míče z obrany a přesnými pasy podporoval útok. Navíc měl excelentní kopací techniku pravou nohou, dokázal z trestných kopů přesně mířit do rohů soupeřovy brány. Většinu svých gólů dal právě ze standardních situací. Také mu vyhovovalo, že mohl občast vyběhnout a přečíslit soupeřovu záložní řadu.\n\nV roce 2001 zvítězil v české anketě Fotbalista roku v kategorii Osobnost ligy.\n\nV československé lize hrál za dva kluby: TJ Vítkovice a RH Cheb, kde plnil povinnost vojenské služby. Právě vojna v Chebu ho tak připravila o titul československého mistra, který v sezóně 1985/1986 Vítkovice získaly (ve Vítkovicích začal hrát ligové zápasy v roce 1983).\n\nPo mistrovství světa v Itálii odešel v roce 1990 do Německa, kde hrál 8 let za 1. FC Kaiserslautern. Dvakrát s mužstvem vyhrál německý titul, premiérový hned ve své první sezóně 1990/1991 a druhý v sezóně 1997/1998 po návratu klubu z druhé německé ligy (což se do té doby v Německu nepodařilo žádnému jinému klubu).\n\nJednou vyhrál s klubem také německý pohár DFB-Pokal. V Německu začal kopat trestné kopy. Předcházel tomu hned první zápas proti Eintrachtu Frankfurt, jenž v dresu Kaiserslauternu odehrál. V tomto zápase byl nařízen přímý kop a nikdo z Kadlecových soupeřů se neměl k jeho zahrání. Miroslav to vzal na sebe, postavil se k míči a trefil přesně do rohu brány. Tímto začala jeho „kariéra“ v zahrávání trestných kopů. Fanoušci si jej často žádali k provedení kopu. Angažmá v Kaiserslauternu bylo po fotbalové stránce bezchybné.\n\nPoté se vrátil v roce 1998 domů za rodinou, která již rok byla v České republice. Vracel se do již samostatné české ligy, měl nabídku ze Sparty Praha, ale dal přednost Drnovicím, neboť byly blízko domovu. Zde odehrál 3 sezóny, které byly podařené. V sezóně 1999/2000 skončil klub v ligové tabulce na 3. místě za pražskými celky Spartou a Slavií, což mu zaručilo účast v Poháru UEFA v další sezóně. V předkole porazila Petra Drnovice s Kadlecem v sestavě dvakrát klub z Bosny a Herzegoviny FK Budućnost Banovići (3:0 a 1:0) a poté se střetla v prvním kole s německým klubem TSV 1860 Mnichov, se kterým po výsledcích 0:0 doma a 0:1 venku vypadla z pohárové soutěže. Miroslav Kadlec přiznává, že měl po návratu z Německa problém s motivací, byl zvyklý na vysokou návštěvnost na stadionech, na vesnický klub Drnovice chodilo diváků nepoměrně méně. I angažmá v Drnovicích však bylo úspěšné.\n\nDo klubu z moravské metropole jej přivábil nový trenér Karel Večeřa. Tým hrál předtím o záchranu a zkušený Miroslav Kadlec měl být jedním z těch, kteří by měli mužstvo stabilizovat. To se podařilo, Brno skončilo v sezóně 2001/2002 ve středu ligové tabulky na osmé příčce a Miroslav se rozhodl ukončit svou pestrou fotbalovou kariéru. Další 4 roky pak pokračoval ve vedení brněnského klubu. Celkem odehrál za celou kariéru 528 ligových zápasů , v nichž se mu podařilo vsítit 43 gólů.\n\nV reprezentaci odehrál Miroslav Kadlec celkově 64 utkání, z toho 38 v dresu federálního Československa a 26 za samostatnou Českou republiku. Dal dva reprezentační góly (v kvalifikačních utkáních s Běloruskem a Belgií).\n\nBilance Miroslava Kadlece:\n\nNa MS 1990 v Itálii odehrál Miroslav Kadlec všech pět kompletních zápasů, které zde československé mužstvo absolvovalo. V základní skupině to byla utkání s USA (výhra 5:1), Rakouskem (výhra 1:0) a Itálií (prohra 0:2). V osmifinále vítězství nad Kostarikou 4:1 a ve čtvrtfinále přišla prohra s pozdějším vítězem světového šampionátu Německem 0:1.\n\nNa Euru 1996 v Anglii odehrál všechny zápasy svého družstva vyjma utkání s Ruskem, kde chyběl pro trest za dvě žluté karty z předchozích duelů. V základní skupině byl u úvodní prohry s favoritem turnaje Německem 0:2 (žlutá karta v 56. minutě). Ve druhém vítězném zápase s Itálií (2:1) viděl žlutou kartu již ve 14. minutě.\n\nNásledovalo památné čtvrtfinále s Portugalskem, které rozhodl svým gólovým obloučkem Karel Poborský a v semifinále se český tým utkal s Francií. Byl to právě Kadlec, kdo dal rozhodující pokutový kop v závěrečném penaltovém rozstřelu a zajistil tak českému týmu postup do finále proti Německu. S Německem pak česká reprezentace finále prohrála 1:2 zlatým gólem Olivera Bierhoffa.\n\nGól Miroslava Kadlece za reprezentační A-mužstvo Československa \nGól Miroslava Kadlece za reprezentační A-mužstvo České republiky \n\n\n\n\n"}
{"id": "684038", "url": "https://cs.wikipedia.org/wiki?curid=684038", "title": "Alexandr Malcev", "text": "Alexandr Malcev\n\nAlexandr Nikolajevič Malcev (rusky Александр Николаевич Мальцев) (* 20. dubna 1949) je bývalý ruský hokejový útočník , který nastupoval v sovětské reprezentaci. Patří k nejúspěšnějším sovětským hokejistům historie a je členem Síně slávy Mezinárodní hokejové federace.\n\nS hokejem začínal v rodném Kirovo-Čepecku, poté přestoupil do Dynama Moskva, za které hrával sovětské lize v letech 1967 až 1984. V soutěži patřil k nejlepším útočníkům, za svou kariéru vstřelil 339 branek v 530 utkáních. Sbíral individuální ocenění, nikdy však nevybojoval sovětský mistrovský titul, neboť v lize tou dobou kraloval CSKA Moskva.\n\nZa sovětskou reprezentaci hrál patnáct sezón, od roku 1969 do roku 1983. Téměř pravidelně se účastnil turnajů mistrovství světa, odkud si devětkrát odvezl zlatou medaili. Třikrát se stal nejproduktivnějším hráčem mistrovství světa a čtyřikrát byl zvolen do All-star týmu. Je také dvojnásobným olympijským vítězem ze Sappora 1972 a Innsbrucku 1976. Velkou porážku zažil v roce 1980, když na Zimní olympiádě v Lake Placid jeho tým podlehl americké reprezentaci 3:4 a získal nečekaně až stříbrné medaile.\nS 213 reprezentačními góly je Alexandr Malcev sovětským rekordmanem.\n\nTýmové\n\nIndividuální\n\n"}
{"id": "684039", "url": "https://cs.wikipedia.org/wiki?curid=684039", "title": "Lyric", "text": "Lyric\n\nLyric je mužské a ženské křestní anglické jméno. Původ má zřejmě v řeckém slově lyrikos \"λυρικος\". Jeho možný význam je \"text, líbívá píseň\".\n\nPodobné jméno je Lyra, což je souhvězdí severní oblohy s hvězdou Vega.\n\n\n\n\n\n"}
{"id": "684046", "url": "https://cs.wikipedia.org/wiki?curid=684046", "title": "Terezie Palková", "text": "Terezie Palková\n\nTerezie Palková (* 1976) je česká herečka a písničkářka. Vystudovala hru na klavír na Pražské konzervatoři a činoherní herectví na JAMU v Brně. Jako herečka vystupovala v divadlech Polárka, 7 a půl, Husa na provázku nebo v Západočeském divadle v Chebu. Od roku 2007 vystupuje se svými autorskými písněmi, doprovází se na klavír a akordeon. Vlastním nákladem vydala dvě alba.\n\n\n"}
{"id": "684047", "url": "https://cs.wikipedia.org/wiki?curid=684047", "title": "Německé", "text": "Německé\n\nNázev Německé nesly dvě obce přejmenované vyhláškou ministerstva vnitra ze dne 25. ledna 1949 o změnách úředních názvů míst v roce 1948:\n\n"}
{"id": "684054", "url": "https://cs.wikipedia.org/wiki?curid=684054", "title": "Klarenbeek", "text": "Klarenbeek\n\nKlarenbeek (dolnoněmecky \"Klanenbeek\") je vesnice v Nizozemsku, v provincii Gelderland. Klarenbeek se nachází v obcích Apeldoorn a Voorst. Má 3500 obyvatel. V Klarenbeeku je nádraží (Station Klarenbeek) a muzeum (Haardplatenmuseum).\n"}
{"id": "684058", "url": "https://cs.wikipedia.org/wiki?curid=684058", "title": "Právo pastvy", "text": "Právo pastvy\n\nPrávo pastvy byla pozemková polní služebnost, která omezovala vlastníka pozemku ve prospěch majitele na něm dlouhodobě se pasoucích zvířat. Podstata spočívala v tom, že vlastník pozemku musel výkon této služebnosti strpět, nemohl tedy ze svého pozemku daná zvířata vyhnat. Nově se právo pastvy objevilo v souvislosti s rekodifikací českého soukromého práva.\n\nPrávo pastvy mohlo vzniknout jak smlouvou mezi majitelem pozemku a majitelem zvířat, tak závětí, rozhodnutím soudu, nebo vydržením, pokud pokojné pasení trvalo alespoň 30 let. Jestliže nešlo o vydržení nebo jestliže nebylo v ostatních případech přesněji určeno, pak všeobecný zákoník občanský ve svých § 498–502 upravoval podrobnosti k výkonu tohoto práva.\n\nTak bylo stanoveno, že právo pastvy se vztahuje na všechny druhy tažného, hovězího a skopového dobytka, nikoli však na vepře a drůbež a na lesních pozemcích také nikoli na kozy. Nečistý, nezdravý a cizí dobytek byl však vždy z pastvy vyloučen. Doba pasení měla odpovídat místním podmínkám, stejně tak počet pasoucích se zvířat, sající mláďata se ale nepočítala. Právo pastvy spočívalo pouze v pasení, majitel zvířat nesměl sekat trávu, ani jinak daný pozemek poškozovat. Pokud by takové nebezpečí hrozilo ze strany zvířat, musel si najmout pastýře.\n\nV českém občanském zákoníku, účinném od roku 2014, je právo pastvy, jakožto jeden z druhů pozemkových služebností, obsaženo v § 1278–1282 a není od dřívější úpravy nijak zvláště odchylné. Doba vydržení je ale zkrácena na 10 let.\n"}
{"id": "684061", "url": "https://cs.wikipedia.org/wiki?curid=684061", "title": "Giv'at Pu'a", "text": "Giv'at Pu'a\n\nGiv'at Pu'a (: גבעת פועה) je vrch o nadmořské výšce 648 metrů v jižním Izraeli, v pohoří Harej Ejlat.\n\nNachází se cca 12 kilometrů severně od města Ejlat a cca 5 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní straně je to vádí Nachal Racham, na jihovýchodě terén klesá prudce do Nachal Amram, na východě do Nachal Cfunot. Krajina v okolí hory je členěna četnými skalnatými vrchy jako Micpe Amram na jihu nebo Giv'at Amram na východě. Hora je turisticky využívaná. Prochází tudy Izraelská stezka.\n\n"}
{"id": "684065", "url": "https://cs.wikipedia.org/wiki?curid=684065", "title": "Blanda aneb Stříbrná bříza", "text": "Blanda aneb Stříbrná bříza\n\nBlanda aneb Stříbrná bříza (v německém originále Blanda, oder die silberne Birke) je tříaktová romantická opera (singspiel) českého hudebního skladatele Jana Václava Kalivody na libreto, které vzniklo zpracováním námětu spisovatele a dramatika Johanna Friedricha Kinda (1768-1843) neznámým autorem. Poprvé byla provedena 30. listopadu 1847 v pražském Stavovském divadle.\n\nJan Václav Kalivoda působil od roku 1822 jako kapelník u dvorního orchestru knížat Fürstenberků v Donaueschingenu. Získal si značné uznání jako autor písní romantickém biedermeierovském duchu a jako skladatel „lehkých, květnatě orchestrovaných“ orchestrálních skladeb. Jeho první dílo, singspiel \"Princezna Christina\" (premiéra v Donaueschingenu 4. listopadu 1828), neproniklo dále. Druhá, vážnější opera \"Blanda aneb Stříbrná bříza\", vznikla téměř o dvacet let později a byla uvedena ve skladatelově rodné Praze, poprvé 30. listopadu 1847.\n\nPremiéra novinky domácího skladatele přilákala zájem obecenstva, skladatel byl přivítán a po každém aktu vyvoláván. Přijetí samotného kusu však nebylo ze strany publika nadšené a následná kritika vyjádřila vážné výhrady k libretu i hudbě. Dvě následně plánované reprízy odpadly pro indispozici hlavních představitelů, a tak byla \"Blanda\" opakována poprvé a naposledy 15. prosince 1847 před poloprázdným sálem. Poté již nebyla nikdy uvedena a Kalivoda se k žánru opery také již nevrátil.\n\n\"Blanda\" je z hlediska formy singspiel, tj. hudební čísla jsou vzájemně oddělena mluvenými dialogy, v tomto případě poměrně rozsáhlými. Zejména proto trvalo první představení přes tři hodiny.\n\nKladem libreta bylo vystižení charakterů i přirozený plynulý jazyk, z hlediska dramatické stavby však bylo slabé. Nenabízelo efektní scény a zajímavé situace, konce aktů nebyly vypointovány způsobem vhodným pro operní zpracování. Kritika vytýkala množství mluveného textu, neboť „zpěváci obecně neumějí mluvit“. Libreto zjevně vycházelo z osvědčeného vzoru \"Čarostřelce\", ale ochuzeného o skutečné romantické prvky — například veškeré nadpřirozené prvky jsou eliminovány nebo racionálně vysvětleny.\n\nV hudebním zpracování Kalivoda vycházel ze svých zkušeností s kompozicí písní na jedné straně a symfonií a koncertních ouvertur na straně druhé. Kritika mu přiznala talent pro „jasně citové“ anebo „rozverné“ melodie typu ariety, strofické písně či romance, jakož i dobrý cit pro hlas, avšak nalezla málo hloubky a rozmanitosti v číslech vážných a dramatických, která v opeře převažovala. Proto byl u ní i u obecenstva nejúspěšnější začátek I. dějství s lidovou slavností a komickou scénou námluv anebo též komický duet a píseň horníků z dějství druhého, ale „větší část prvního, ještě větší část druhého a celý třetí akt jsou však tak stejnorodé ve své náladě a tak málo rozmanité v jejím vyjádření, že se u posluchače nezbytně dostaví určitá, ke konci stále vzrůstající ochablost, ba vyčerpání“.\n\nMezi nejlepší čísla patří komický tercet z I. jednání nebo Blandina romance z II. jednání.\n\nDěj se odehrává v hornickém městečku v Čechách ke konci 17 století.\nBlanda, mladá přitažlivá švagrová důlního mistra Andrease v horách náhodně potkala v jedné opuštěné šachtě nazývané „Stříbrná bříza“ mladého tajuplného cizince; vídali se častěji, zamilovali se a při konečném rozloučení si vyměnili zásnubní prsteny. Enrico – tak si onen cizinec říkal – slíbil, že se vrátí, až z jisté hory bude stoupat kouř, což je podle lidové pověsti znamení významné události.\nUběhl dlouhý čas a hora opět dýmá. Právě probíhá májová slavnost, starý písař se uchází o Blandu a dostane, jak bylo možno předvídat, košem, a to čtverácky nikoli jen obrazným, přestože se důlní mistr na dívku zlobí pro odmítnutí takové dobré partie. Když Blanda se sestrou Katharinou osamí, svěřuje jí tajemství své lásky a také to, že se objevilo dohodnuté znamení a že se hodlá vydat do lesní pustiny ke „Stříbrné bříze“. Na Katharininu žádost jí Blanda zanechá drahocenný prsten od svého milého.\n(Proměna) Hrobka rodiny panujícího hraběte, kterému zemřela manželka i jediný syn. Hrabě se sem chodí často modlit a dnes zde nalézá tajuplného mnicha, který se modlí u hrobu zemřelé hraběnky.\nBlanda v nejdivočejších horách zabloudila. Potkává ji stařenka (Blanda ji zpočátku považuje za divoženku z lidové pověsti), která ji poznává, ví o její lásce k Enricovi a odvádí ji na setkání s milovaným mužem v jisté jeskyni.\n\nKatharina mezitím ze zvědavosti zašla k Jonasovi, aby jej nechala odhadnout hodnotu sestřina prstenu. Jonas rozeznává vysokou hodnotu klenotu, a protože se v novinách píše o krádeži šperků, prsten zkonfiskuje a hrozí dalším vyšetřováním.\n\nEnrico hledá u „Stříbrné břízy“ Blandu. Nepotkává ji, zato ale nachází vzácné nerosty. Přichází Andreas, považuje Enrica za „horního zloděje“ a pronásleduje jej. Dostihne jej však až na pokračující májové slavnosti a nyní musí Enrico vysvětlovat. Zpočátku ho hájí lovci proti horníkům, kteří stojí na straně Andrease. Ale důlní mistr zahlédne na Enricově prstu prsten své švagrové a obžalovává jej z dvojí krádeže. Enrico se násilím prodere davem; na pronásledujícího důlního se vrhá cizincův velký černý pes Pluto. Je slyšet pískání, padne výstřel, lid volá, že důlní mistr byl zabit.\n\nV jeskyni, kam stařena zavedla Blandu, pracují tajně italští horníci (jejich práci prozrazuje onen „kouř vycházející z hory“). Přichází mnich již známý z hraběcí hrobky, svléká kutnu a ukazuje se jako vůdce horníků a Enricův otec. Blanda se s ním seznamuje a on v ní poznává schovanku zemřelé hraběnky a milenku svého syna, o které mu Enrico vyprávěl. K horníkům dorazila zpráva o osudné události v městečku a o Enricově zatčení. Francesco – to je jméno rytířského otce – spěchá synovi na pomoc.\n\nByl zatčen nejen Enrico, ale i důlní mistr Andreas (mladík totiž nezastřelil jeho, ale naopak svého až příliš věrného psa), jeho manželka a vrátivší se Blanda. Věc je předložena panujícímu hraběti. Obžaloba z pokusu o vraždu se již po první otázce rozplyne, stále však na Enricovi lpí těžké podezření kvůli prstenu. Tu zasahuje jeho otec a dojde k dojemnému znovushledání. Francesco je totiž bratr hraběte (a Enrico tedy jeho synovec). Zčásti neklidná živost mládí, zčásti nešťastná láska k nevěstě jeho bratra jej před mnoha lety vyhnaly do širého světa. Jako mnoho Italů se i on tajně vrátil do vlasti kvůli vzácným nerostům používaným především k výrobě skla. Hrabě radostně přijímá svého bratra i synovce na svou hruď i do svého domu. Francesco spojuje ruku svého syna s milovanou Blandou a nyní ani důlní mistr, který dosud horlil proti lásce své švagrové, nemá dalších námitek.\n"}
{"id": "684071", "url": "https://cs.wikipedia.org/wiki?curid=684071", "title": "Patrik Berglund", "text": "Patrik Berglund\n\nPatrik Berglund (* 2. června 1988, Västerås, Švédsko) je švédský hokejový útočník hrající v týmu Buffalo Sabres v severoamerické lize NHL.\n\nBerglund je odchovancem klubu Västerås IK, ve kterém začínal hrát profesionální kariéru v sezóně 2005-06, kdy nastupoval ve druhé nejvyšší švédské lize HockeyAllsvenskan. Ve vstupním draftu NHL 2006 byl vybrán na 25. místě celkově týmem St. Louis Blues. Svůj první gól v NHL dal 13. října 2008 Vesovi Toskalovi z Toronta Maple Leafs. V sezóně 2008-09 hrál v takzvané „Kid line“ s Davidem Perronem a T. J. Oshiem. Ve svých prvních třech sezónách v St. Louis získal více bodů (125) než hvězdní bratři Sedinovi: Daniel (97) a Henrik (94) v prvních třech sezónách ve Vancouveru Canucks. V době výluky, v sezóně 2012/13, se vrátil do svého mateřského klubu, za který odehrál 30 utkání a po skončení výluky se vrátil do St. Louis Blues.\n\n\n\n"}
{"id": "684072", "url": "https://cs.wikipedia.org/wiki?curid=684072", "title": "Blanda", "text": "Blanda\n\nBlanda je řeka v severní části Islandu. Je dlouhá 125 km, její povodí má rozlohu 2370 km², průtok se pohybuje od 20 m³/s po 90 m³/s (rekordní naměřená hodnota činila 550 m³/s). Řeka dosahuje šířky až padesát metrů a maximální hloubky dva metry.\n\nŘeka pramení na náhorní plošině Kjölur a je napájena převážně z ledovce Hofsjökull. Na horním toku vytváří 18 km dlouhý kaňon. Protéká přes území regionu Norðurland vestra a ve městě Blönduós se vlévá do zálivu Húnaflói, který je součástí Grónského moře. V ústí řeky leží ostrov Hrútey, který je vyhledáván turisty jako významné hnízdiště ptáků.\n\nBlanda je známá bohatstvím ryb, ročně se zde uloví až tři tisíce lososů. Na řece byla v roce 1990 postavena přehrada Blöndulón o rozloze 57 km² s hydroelektrárnou o výkonu 150 MW.\n"}
{"id": "684073", "url": "https://cs.wikipedia.org/wiki?curid=684073", "title": "Haakon Magnus", "text": "Haakon Magnus\n\nHaakon, korunní princ norský (celým jménem \"Haakon Magnus\" ; * 20. července 1973 Oslo) je následník trůnu Norska. Korunním princem se stal po nástupu svého otce krále Haralda V. na trůn roku 1991. Ač se jmenuje Haakon Magnus, běžně používá pouze své první jméno. Až se korunní princ Haakon stane králem, bude jeho jméno \"Haakon VIII.\"\n\nJde o jediného syna krále Haralda V. a královny Sonji.\n\nSvé dětství trávil na skaugumském rodinném sídle nedaleko Osla ve společnosti své starší sestry Marthy Louise (* 1971). Jejich rodiče vždy dbali na to, aby se výchova jejich královských dětí lišila co nejméně od výchovy „běžného“ norského dítěte.\n\nAbsolvoval stejně jako jeho otec základní školu Smestad, dokonce když šel v roce 1980 poprvé do školy, doprovázeli ho jeho královští rodiče stejně jako on v roce 2010 svou nejstarší dceru Ingrid Alexandru. Po ukončení základní školy začal studovat Kristelingské gymnázium v Oslu. Na vysokých školách v USA, Londýně a v Norsku získal tituly ze studií politických věd, mezinárodní politiky, práv.\n\n25. srpna 2001 si vzal za ženu Mette-Marit Tjessem Høiby v katedrále v Oslo, za přítomnosti státních představitelů a panovníků z celého světa. Jejich vztah zpočátku způsobil rozruch, neboť Mette-Marit nebyla šlechtického původu a navíc měla z předchozího vztahu nemanželského syna Mariuse. Při sňatku jí byl udělen titul \"Její královská Výsost korunní princezna Mette-Marit Norská\". V současnosti žijí v královském sídle Skaugum, poblíž hlavního města. Pár má spolu dvě děti:\n\nJako pravnuk královny Maud (dcera britského krále Eduarda VII.) je 69. v pořadí následnictví britského trůnu, stejně tak jako jeho otec, sestry a jeho vlastní děti.\n"}
{"id": "684076", "url": "https://cs.wikipedia.org/wiki?curid=684076", "title": "Giv'at Amram", "text": "Giv'at Amram\n\nGiv'at Amram (: גבעת עמרם) je vrch o nadmořské výšce 475 metrů v jižním Izraeli, v pohoří Harej Ejlat.\n\nNachází se cca 12 kilometrů severně od města Ejlat, cca 7 kilometrů jihozápadně od vesnice Be'er Ora a cca 7 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na jihu je to vádí, které patří do povodí Nachal Racham, na severní straně terén klesá prudce do přítoku Nachal Cfunot. Na východní straně se terén snižuje do příkopové propadliny vádí al-Araba. Krajina v okolí hory je členěna četnými skalnatými vrchy jako Giv'at Pu'a na západě nebo Micpe Amram na jihozápadě. Hora je turisticky využívaná. Nedaleko od ní prochází Izraelská stezka.\n\n"}
{"id": "684082", "url": "https://cs.wikipedia.org/wiki?curid=684082", "title": "Optimalizace hejnem částic", "text": "Optimalizace hejnem částic\n\nOptimalizace hejnem částic (z anglického \"Particle Swarm Optimization\", používá se zkratka PSO) je optimalizační meta-heuristická technika v oboru umělé inteligence inspirovaná chováním hejna ptáků při hledání potravy. Poprvé ji popsali Kennedy a Eberhart v roce 1995. Řadíme ji k dalším technikám používajících inteligenci hejna.\n\nKaždá částice je definována svoji polohou, rychlostí a pamětí předchozích úspěchů při hledání. Částice jsou ovlivňovány ostatními úspěšnějšími částicemi hejna. Algoritmus počítá pohyb hejna v diskrétních časových krocích a neustále upravuje hodnoty popisující částice.\n\nAčkoliv je PSO poměrně nová technika, získala na popularitě při řešení různých optimalizačních úloh. Mezi její hlavní výhody patří snadná implementace a rychlá konvergence k optimu pro širokou škálu účelových funkcí.\n\nDle Clerca neexistuje žádný standardní PSO, ve svém článku však odkazuje na verzi Standard PSO 2007, jejímž je sám autorem. Implementace Standard PSO jsou na Particle Swarm Central uveřejňovány s motivací, aby vznikl jednotný základ, se kterým mohou vědci vytvářet srovnání. V dalším popisu budeme vycházet právě z této verze.\n\nNa počátku máme hejno formula_1 částic, částice jsou náhodně rozmístěny v prohledávacím prostoru. Velikost hejna formula_1 se obvykle volí formula_3, kde formula_4 značí dimenzi prohledávacího prostoru. Každá částice formula_5 si pamatuje svoji nejlepší polohu formula_6(tj. bod, kde částice dosáhla maximální resp. minimální hodnoty účelové funkce). Dále se používá průběžné globální optimum částicemi v okolí částice formula_5: formula_8. Částici přiřazujeme její polohu formula_9 a rychlost formula_10 v čase formula_11. Počáteční formula_12 a formula_13 volíme více méně náhodně. Předpokládá se ještě znalost omezení prohledávacího prostoru, prohledávacím prostorem je obvykle buď hyperkrychle nebo D-dimenzionální kvádr.\n\nAlgoritmus při svém běhu iteruje jeden výpočtový krok, který je jádrem celého PSO. Výpočtový krok se iteruje buď po danou dobu (konstantně-krát), nebo dokud není nalezeno přijatelné optimum (nejedná se tedy o skutečné optimum, ale o přibližné řešení). V průběhu algoritmu mohou částice opustit vyhledávací prostor. V závislosti na naší volbě pak lze pozici částic uvnitř prostoru vynutit, nebo naopak částice nechat, ale přiřadit jim například nulovou hodnotu účelové funkce.\n\nZásadní vlastností částic je jejich sociální chování, čímž se myslí komunikace mezi částicemi o jimi nalezených hodnotách účelové funkce. Každá částice se však nedorozumívá s každou, ale pouze se svým vybraným okolím. Okolí formula_14 je zde pouze topologický pojem a vůbec nesouvisí s pozicemi částic v prostoru (tak tomu je až v různých modifikacích PSO). Na počátku se každá částice formula_5 o každé jiné částici formula_16 rozhodne s pravděpodobností formula_17, zda bude od částice formula_16 přebírat informace. Tedy zda formula_19. Toto okolí se však po každém kroku může změnit. Volíme si, zda chceme reinicializovat všechna spojení částic po každé úspěšné, nebo každé neúspěšné iteraci. Iteraci považujeme za úspěšnou, pokud se nám podařilo zlepšit doposud nejlepší známé řešení.\n\n\n\nTakto lze popsat výpočetní krok algoritmu v čase formula_38, kde formula_39 může být buď konstanta, nebo naopak není předem známo, protože algoritmus se nezastaví, dokud nenalezne uspokojivé řešení. Na konci každého kroku lze nejlepší řešení určit jako nejúspěšnější z řešení částic formula_40.\n\n\nTechnika optimalizace hejnem je meta-heuristika procházení prohledávacím prostorem. Metoda neprochází celý prohledávací prostor a v souvislosti s tím nás často zajímá takzvaný poměr explorace k exploataci. Explorace, neboli prozkoumávání, je tendence částic procházet nové dosud nenavštívené části prohledávacího prostoru. Toho se využívá, aby algoritmus nesklouzl do lokálního optima, neboli předčasně nekonvergoval. Naproti tomu přemíra explorace může vést k tomu, že se dostaneme do blízkosti optimálního řešení, nikdy však nezačneme zkoumat blízké okolí tohoto bodu a v důsledku zbytečně nenalezneme skutečné optimum. Částice tedy musí být schopny provádět i lokální prohledávání, ač to je samo o sobě na počátku nežádoucí. Clerc se ve svém článku zabývá explorací a exploatací v případě PSO.\n\nNejprve je potřeba upřesnit, co je exploatace. Vezmeme-li v úvahu body, které již částice navštívili, a nějaké jejich okolí, pak exploatací nazveme pohyb částice v prostoru, který odpovídá sjednocení těchto okolí. Řekněme, že za okolí bodu budeme považovat všechny body, které leží do vzdálenosti formula_62. Můžeme použít například Eukleidovskou metriku. Explorací nazveme pohyb částice mimo toto sjednocení všech okolí navštívených bodů. Nazývejme sjednocená všech okolí navštívených bodů jako exploatační oblast.\n\nClerc ukazuje, že s rostoucí dimenzí prohledávacího prostoru klesá podíl velikosti exploatační oblasti vzhledem k velikosti celého prohledávacího prostoru. S tím nutně klesá i pravděpodobnost, že se částice posune do této exploatační oblasti. Pokud je tedy dimenze prohledávacího prostoru dostatečně velká, je míra exploatace skoro nulová. Autor upozorňuje, že je nutné dbát velké opatrnosti v případě tvrzení o \"vyvážené míře explorace a exploatace\", neboť často nemají opodstatnění.\n\nPSO je v podstatě velmi jednoduché. Nabízí se však řada otázek a různých modifikací. Například proč by první a druhý konfidenční koeficient formula_23 a formula_21 měly nabývat doporučených hodnot. Zajímavé je, že pokud jsou hodnoty významně jiné, často algoritmus předčasně konverguje nebo naopak tendence ke konvergování postrádá. Každý takovýto koeficient vyvolává snahu, abychom se ho zbavili, protože nalezení vhodných hodnot nezřídka vyžaduje mnoho experimentů. Fernández-Martínez a García-Gonzalo ve svém článku se pomocí analogií s fyzikálními ději snaží význam těchto hodnot vysvětlit. Následně navrhují své varianty algoritmu, které tyto koeficienty nevyžadují.\n\nNěkteré úpravy pouze přidávají koeficienty. Hlavní rovnice algoritmu formula_47 v SPSO 2007 se od staršího konceptu PSO například liší koeficientem formula_23, který také bývá nazýván inerciální vahou. Často se uvádí dva koeficienty formula_67 místo jednoho, pak vypadá hlavní rovnice takto:formula_68.\n\nEberhart a Shi navrhli variantu, kde se formula_23 s rostoucím časem lineárně zmenšuje, cílem je zajistit lepší konvergenci.\n\nDalší variantu navrhli Clerc a Kennedy přidáním takzvaného zkracujícího faktoru (z originálu: constriction factor) formula_70:\nformula_71, kde formula_72.\nPřitom formula_73 a vyžaduje se omezení formula_74. Naproti tomu formula_75 je libovolná konstanta z intervalu formula_76. Zkracující faktor i faktor inerciální váhy se mnohdy kombinují.\n\nHojná skupina variant PSO používá různé topologie mezi částicemi. Záměrem je dosáhnout možnosti aplikovat PSO na úlohy vyžadující multimodální optimalizaci, nebo prosté zlepšení konvergence. Někdy se rozděluje celé hejno (swarm) do menších podhejn (subswarm). Hlavní hejno pak mívá jinou topologii než jakou používají podhejna.\n\nModel gbest vychází ze zkráceniny global best, tedy globálního optima. V tomto modelu komunikuje každá částice s každou. Tato topologie však obvykle trpí problémem s předčasnou konvergencí.\n\nNázev tohoto modelu pochází ze zkráceniny local best, tedy lokálního optima. Graf, který popisuje komunikaci mezi částicemi (tj. vrcholy jsou částice a hrany představují fakt, že částice komunikuje s jinou částicí) odpovídá kružnici. V tomto modelu se informace o globálním optimu šíří nejpomaleji. Pokud tedy je globálních optim více, mají částice topologicky vzdálenější více času konvergovat ke svému optimu.\n\nV tomto modelu odpovídá graf popisující komunikaci čtvercové mřížce. Každá částice tedy komunikuje se 4 svými sousedy. Typicky se von Neumannův model aplikuje na hlavní hejno a na jednotlivá podhejna se pak používá topologie lbest nebo gbest.\n\nNikování (z anglického Niching) vychází názvem z terminologie týkající se přírody (nika), kde se rozděluje hejno částic do jednotlivých menších populací. Tato technika se snaží zabránit konvergence celé populace ke globálnímu maximu. Jedná se o jednu z nejranějších metod používaných k multimodální optimalizaci genetických algoritmů, není však známo mnoho jejích aplikací na PSO.\n\nNázev lze volně přeložit jako Niková optimalizace hejnem částic. Metoda používá sledování vývoje účelové funkce pro každou částici. Pokud se hodnota této funkce po nějakou dobu nemění. Je částice zařazena do vlastní niky, budeme ji říkat zakládající částice. Spolu s ní je do niky zařazen její nejbližší soused (použije se eukleidovská metrika). Každé nice se spočítá její poloměr formula_77, který odpovídá vzdálenosti mezi dvěma jejími nejvzdálenějšími členy. Tato vzdálenost se používá při absorbování nových částic a spojování nik. Pokud se nějaká částice dostane do vzdálenosti menší nebo rovné formula_77 od zakládající částice niky, bude do niky přidána. Pokud se přiblíží k sobě dvě niky, tedy vzdálenost jejich zakládajících částic klesne pod součet poloměrů nik, budou tyto niky spojeny. Pokud nějaká nika dosáhla optima, může její poloměr klesnout k nule. Pak se jako její poloměr považuje malá prahová hodnotaformula_79.\n\nNichePSO nevyžaduje znalost počtu optim účelové funkce, ani žádnou informaci o velikosti niky. Potřebuje však parametr, který určuje po jaké době částice zakládá vlastní niku. Zároveň je nutné určit prahovou hodnotuformula_79.\n\nPoužívání druhů v rámci genetických algoritmů poprvé představil Li a kolektiv Tato metoda vybírá silné jedince (podle jejich hodnoty účelové funkce) a používá je jako semena (z anglického seeds) vlastních skupin nazývaných druhy. Všechny částice, které jsou od vybraného semena do nějaké vzdálenosti formula_77 jsou pak přiřazeny k vybranému semenu, patří s ním do jednoho druhu.\n\nLi v roce 2004 aplikoval druhy i v PSO. Hlavní myšlenkou je, že v rámci každého druhu nahradí semeno globální optimum formula_82 pro ostatní částice. Lze tedy na tento algoritmus nazírat jako na modifikaci SPSO 2007, kde se před každým iteračním krokem nejprve přepočtou okolí formula_14 podle následujícího postupu:\n\n\nUvedené modifikace nelze v žádném případě považovat za úplný výčet. Tento obor se neustále vyvíjí a vzniká množství nových poznatků. Níže uvedené modifikace, které byly zařazeny pod tento nadpis lze pak považovat za příklady dalších technik.\n\nZa jednoduchou úpravu můžeme považovat přidání mutace do výpočtu PSO, kterou navrhl Esquivel a Coello Coello. Mutace původně patří k operátorům genetických algoritmů, zde se konkrétně používá mutace pracující geny reprezentovanými reálnými čísly. V závislosti na aktuálním čase formula_11 jsou s určitou pravděpodobností mutovány některé složky polohových vektorů částic. S rostoucím časem klesá střední hodnota takové změny.\n\nHybridních technik opět existuje více. Popíšeme zde techniku jednu, která kombinuje PSO s diferenční evolucí, jak ji navrhl Pant a kolektiv. Tento algoritmus pracuje ve dvou fázích. V první fázi je dopočten mutant každé částice stejně jako to provádí diferenční evoluce. Pokud je tento mutant úspěšnější než původní částice, nahradí tuto částici. V opačném případě se s částicí naloží jako v běžném PSO.\n\n\nPSC. Particle Swarm Central, \n"}
{"id": "684083", "url": "https://cs.wikipedia.org/wiki?curid=684083", "title": "Optimalizace mravenčí kolonií", "text": "Optimalizace mravenčí kolonií\n\nOptimalizace mravenčí kolonií (v originále Ant Colony Optimization, používá se zkratka ACO) je meta-heuristická technika používaná v oboru umělé inteligence pro hledání přibližných řešení kombinatorických problémů. Technika se inspiruje v chování mravenců při hledání potravy. Řadíme ji mezi další metody využívající inteligence hejna. ACO, jakožto meta-heuristika, popisuje celou třídu algoritmů. \n\nAlgoritmus Ant System (AS) lze z anglického originálu přeložit jako mravenčí systém. Jedná se o první algoritmus, který spadá do třídy ACO.\n\nAlgoritmus používá při výpočtu množinu agentů, mravenců. Hlavním znakem algoritmu je komunikace jednotlivých agentů skrze prostředí. Zde lze právě spatřit podobnost se skutečnými mravenci, kteří zanechávají feromonovou stopu na cestě k nalezené potravě. Právě takto nacházejí mravenci nejkratší cestu k potravě, protože čím delší cesta, tím rychleji pachová stopa vyprchá a stopa na kratší cestě převáží. Feromonová stopa pak slouží jako druh pozitivní zpětné vazby. Mravenec se s vyšší pravděpodobností rozhoduje pro cestu se silnější stopou. Poprvé tento postup popsal v roce 1991 Colorni, Dorigo a Maniezzo.\n\nAS předpokládá, že řešení je rozdělitelné do jednotlivých komponent, kterých je konečný a rozumně omezený počet. Následuje popis AS tak jak ho uvádí Blum při použití na problém obchodního cestujícího (snažíme se najít v grafu nejkratší cestu, která projde všemi vrcholy právě jednou a skončí tam, kde začala - není to tedy přesně cesta, ale kružnice).\n\nMějme tedy graf formula_1 a váhy hran formula_2, tedy formální reprezentaci mapy s městy, hranami mezi nimi a jejich cenami. Snažíme se nalézt nejkratší kružnici procházející každým vrcholem. Účelová funkce pro tento problém je tedy součet vah hran na kružnici. Jako reprezentaci částečného řešení budeme používat binární proměnnou formula_3 pro každou hranu -- tedy zda hrana v částečném řešení je, nebo není. Hrany jsou tedy komponentami řešení. Ke každé hraně formula_4 (hrana mezi vrcholy formula_5 a formula_6) si tedy budeme uchovávat sílu feromonové stopy formula_7. Úlohou každého mravence je konstrukce platného řešení, tedy platné kružnice v grafu.\n\nNejprve je vybrán jeden náhodný vrchol jako počátek. Mravenec poté postupně opakuje konstrukční krok, kdy si vybírá nějaké město, ve kterém ještě nebyl a posouvá se do něho z aktuálního města. Jakmile nezbývají žádné nepoužité vrcholy, mravenec se vrací do počátečního města. V důsledku si tedy mravenec uchovává svoji trasu formula_8. Pokud se tedy aktuálně mravenec nachází ve městě formula_9, pak pravděpodobnost, že se mravenec vydá do města formula_6 je\nformula_11, kde formula_12.\n\nJakmile všichni mravenci ukončí konstrukční fázi, je nutné pozměnit hladiny feromonů na hranách. Nejprve se feromon odpaří:\nformula_13, kde formula_14 odpovídá koeficientu odpařování.\n\nPoté se započítá feromonová stopa, kterou každý mravenec při procházení po hranách zanechal. Za každého mravence se tedy započte:\nformula_15, kde formula_16 je nějaká kladná konstanta, formula_17 je účelová funkce a formula_18 je nalezené řešení daného mravence.\n\nTento postup však nikdy nezískal větší popularity, protože v době jeho vzniku už existovaly jiné, efektivnější algoritmy. \n\nHaibin v roce 2010 publikoval důkaz konvergence algoritmu při jeho aplikaci na problém obchodního cestujícího. V důkazu dochází k tvrzení, že při nekonečném počtu kroku je pravděpodobnost nalezení optimálního řešení rovna 1. Ačkoliv se v článku hovoří o ACO, jako celé meta-heuristice, v použitém značení u důkazu se nezmiňuje žádné zobecnění a hovoří se pouze o problému obchodního cestujícího.\n\nMeta-heuristika poskytuje společný zobecněný popis všem algoritmům vycházející z této podobné myšlenky, a sice používání prostředí ke komunikaci mezi agenty s inspirací v chování mravenců. Následuje popis převzatý od autorů Doriga a Stützleho.\n\nZjednodušeně lze meta-heuristiku rozdělit do tří fází: Vytváření řešení, Aktualizace feromonu a Vnější zásahy. Tyto tři fáze se nemusejí odehrávat postupně, ale naopak asynchronně a paralelně. Je pouze na volbě autora implementace, jaký přístup zvolí.\n\nV této fázi všichni mravenci paralelně a asynchronně procházejí sousedícími vrcholy konstrukčního grafu a postupně staví svá řešení. Využívají při tom feromonových stop a nějakých dodatečných heuristických informací o úloze (například v případě obchodního cestujícího můžeme upřednostňovat kratší hrany). Jakmile mravenec dokončí sestavování svého řešení, vyhodnotí ho (zjistí hodnotu účelové funkce pro toto řešení) a výsledná hodnota bude použita ve fázi aktualizace feromonu.\n\nAktualizace feromonu upravuje intenzitu feromonových stop na použitých cestách v konstrukčním grafu. Intenzita feromonu se buď zvyšuje, nebo snižuje. Ke zvýšení typicky dochází, pokud je stopa používána mnoha mravenci. Ke značnému zvýšení ale může dojít i tedy, použije-li spojení jeden mravenec, který však najde velmi úspěšné řešení. Feromonová stopa tak zanechává ostatním mravencům informaci o preferované volbě.\n\nNaopak intenzitu feromonu snižujeme v průběhu času, pokud tedy mravenci spojení používají málo nebo vůbec, preference této volby se postupně vytratí. Tento mechanismus představuje užitečnou formu zapomínání, která zabraňuje předčasné konvergenci do lokálních optim.\n\nVnější zásahy slouží k provedení úprav výpočtu, které nelze provádět na úrovni mravence. Tato fáze není nutná, ale používá se k různým vylepšením řešení z globální perspektivy. Někdy se jedná se buď o dodatečné lokální hledání v okolí nalezených řešení. Může však jít i o zvýhodnění nejlepšího nalezeného řešení pomocí posílení jím použitých feromonových stop. \n\n"}
{"id": "684084", "url": "https://cs.wikipedia.org/wiki?curid=684084", "title": "Optimalizace včelím rojem", "text": "Optimalizace včelím rojem\n\nOptimalizace včelím rojem je algoritmický přístup v oboru umělé inteligence, který se inspiruje v chování biologických včel a napodobuje některé jeho aspekty. Vychází z něho celá řada algoritmů, které podobně jako ostatní algoritmy využívající inteligence hejna vznikají převážně od roku 1990.\n\nAlgoritmy se inspirují buďto pářícím chováním včel, jejich způsobem hledání zdrojů potravy, nebo chováním v době hledání nového hnízda. Nejedná se o úplné metody, ale o heuristiky, které se snaží poskytnout co nejlepší přibližné řešení a zároveň udržet nízké výpočetní nároky.\n\nRozmnožování včel vyčnívá z obvyklého schématu páření, neboť se ho účastní z celého roje pouze včelí královna a trubci. Královna se spáří s větším množstvím trubců a jejich sperma v sobě uchovává. Takto nasbíranou genetickou informaci pak používá při plození potomstva, takže včely z jednoho roje mají různou genetickou výbavu. Tento fakt inspiroval vznik technik, které lze spíše řadit k evolučním výpočtům, protože používají principy selekce, křížení a mutace.\n\nAnglický název algoritmu lze přeložit jako Včelí pářící optimalizační algoritmus, vytvořil ho v roce 2001 Abbass. Tento algoritmus byl původně určen k řešení problému splnitelnosti booleovských formulí, byl však aplikován na celou řadu dalších problémů, například optimalizace užívání vodních zdrojů.\n\nVčelí roj je rozdělen na 4 skupiny: matky, trubce, potomky a dělnice. Matky mají svá referenční řešení (jejich genetická informace) a sbírají nová řešení (řešením rozumíme bod prohledávacího prostoru). Každé nové řešení odpovídá jedné genetické informaci předané od trubce. Pravděpodobnost, že matka informaci od trubce akceptuje, závisí na kvalitě takového řešení, na kvalitě matčina referenčního řešení a na rychlosti a energii matky. Každá matka má tedy kromě nasbíraných genetických informací přiděleny dvě číselné proměnné - energii a rychlost. Energie i rychlost matky postupně klesá. Matka ukončí svoji fázi sbírání řešení (biologickou analogií je páření) v momentě, kdy buď má řešení dostatek nebo jí došla energie. Matka následně náhodně vybere nějaké ze shromážděných řešení a křížením se svým referenčním řešením vytvoří potomka. Potomek se tedy zrodí s novým vlastním referenčním řešením.\n\nJakmile vznikne nový potomek, přichází na řadu dělnice. Dělnice se snaží vylepšit referenční řešení potomka pomocí prohledávání jeho blízkého okolí. Jedná se tedy o lokálnímu hledání. Pokud je nový potomek lepší než nějaká z původních matek, taková matka bude nahrazena. Tento krok je běžný v evolučních algoritmech, zajišťuje omezenou velikost populace a nároky na výpočetní výkon.\n\nAlgoritmů toho typu existuje velmi mnoho. Lze sem řadit Bee System, Queen-bee evolution, nebo včelami inspirovaný operátor křížení.\n\nVčelí dělnice vyhledávají potravu v okolí úlu a pokud jsou úspěšné, předají ostatním včelám v úlu informaci o kvalitě a poloze nalezeného zdroje. Tato komunikace se odehrává prostřednictvím včelího tance. Včela takto láká ostatní, aby ji následovaly. Počet přesvědčených včel pak závisí na kvalitě zdroje. \n\nToto chování je ze své povahy decentralizované a zdá se, že napomáhá zvýšit efektivitu roje, pokud je k dispozici málo zdrojů různých úrovní kvality. Částečně automaticky se tak vyvažuje poměr mezi explorací a exploatací. Rovněž se zdá být tento přístup výhodný v dynamicky se vyvíjejícím prostředí.\n\nNásledující výčet algoritmů nelze považovat za úplný. Existuje řada jiných algoritmů, od různých autorů, často jsou však velmi podobné (například BCO a BCOA)\n\nNázev lze z originálu přeložit jako algoritmus umělého včelího roje. Algoritmus poprvé publikoval Karaboga v roce 2005.\n\nRoj je rozdělen na tři druhy včel: dělnice, vyčkávající včely a průzkumníci. Každé dělnici náleží nějaké prozatímní řešení, které se v každém iterativním kroku dělnice pokouší zlepšit pomocí lokálního prohledávání. Následně se dělnice pokoušejí k sobě nalákat vyčkávající včely, které si s vyšší pravděpodobností vyberou dělnici s lepším řešením (používá se obvyklá ruletová selekce). Vyčkávající včela, která si vybrala nějakou z dělnic, se nyní pokouší zlepšit řešení dané dělnice pomocí lokálního vyhledávání. Pokud nalezne lepší řešení než má dělnice, dělnice si své řešení aktualizuje. V opačném případě setrvá dělnice na své pozici. Nezlepší-li však dělnice své řešení po několik iterací, opustí svou pozici a stane se průzkumníkem - to znamená, že si vybere nějaký náhodný bod v prohledávacím prostoru a změní se opět na dělnici, ovšem na této nové pozici.\n\nAlgoritmus má několik parametrů, které je nutné nastavit. Kromě velikosti roje a poměru mezi počtem dělnic a vyčkávajících včel je to hlavně počet iterací, po nichž dělnice opustí své řešení, nebyla-li ho schopná zlepšit. Tento parametr značně ovlivňuje míru exploatace. Konkrétní číselné hodnoty jsou však silně závislé na řešeném problému.\n\nBees Algorithm (česky Včelí algoritmus) publikoval Pham v roce 2005 jako metodu pro optimalizaci spojitých i kombinatorických funkcí. \n\nRoj včel je rozdělen na dvě skupiny: průzkumníci a vyčkávající včely. Na počátku jsou průzkumníci náhodně rozptýleni v prostoru. Z průzkumníku se pak na počátku každého iterativního kroku vybere \"M\" nejlepších včel. Tyto vybrané včely se ještě v závislosti na kvalitě svých řešení rozdělí na \"E\" elitních a \"M\"-\"E\" ostatních vybraných včel. Poté se vyčkávající včely přidruží k vybraným včelám. Elitní včela získá více následovníků než neelitní včela. Tito následovníci pak provádí lokální vyhledávání okolo sobě přiděleného průzkumníka. Pokud se jim podaří řešení vylepšit, průzkumník si ho aktualizuje. Nová generace průzkumník pro další iteraci pak bude sestávat z \"M\" vybraných průzkumníků z předchozí iterace a \"N\"-\"M\" nových průzkumníků. Iterační krok se opakuje tolikrát, dokud se nedosáhne pevně stanovený počet iterací, nebo není dosaženo dostatečně kvalitní řešení.\n\nTato metoda byla v nedávné době vylepšována, především byly přidány nové metody lokálního vyhledávání jako mutace, křížení, či interpolace, které pak mohou vyčkávající včely využít při zlepšování řešení průzkumníka. \n\nNázev lze přeložit jako optimalizační algoritmus včelím rojem. Poprvé byl publikován Teodorovićem v roce 2005. Jedná se o vylepšení staršího Bee System algorithm (lze přeložit jako algoritmus včelího systému). Oba algoritmy byly určeny pro řešení kombinatorických problémů a jsou si velmi podobné.\n\nVčely roje nejsou členěny do žádných skupin. Celý výpočet je rozdělen do \"I\" iterací, kde \"I\" je uživatelem zadaný parametr. Každá včela pracuje s nějakým svým částečným řešením, které se snaží zlepšit. Například v jedné z vědeckých publikací byl pomocí BCO řešen problém obchodního cestujícího, a tehdy částečná řešení odpovídala cestám v grafu, které včely postupně prodlužovaly. Algoritmus probíhá během iterace ve dvou fázích. V první, takzvané dopředné fázi, včely pracují se svými částečnými řešeními (například se snaží přidat další vrchol k budované cestě), zde záleží na řešeném problému. V druhé, takzvané zpětné fázi, se včely vrátí do úlu a vymění si informace o svých částečných řešeních. Málo úspěšné včely své řešení zahodí a převezmou částečné řešení jiné, úspěšnější včely. Každá včela, která své řešení nezahodila, se naopak snaží nalákat své následovníky. Implementace tohoto postupu jsou různé, ale obvykle se mezi včelami vybírá náhodně. S vyšší pravděpodobností jsou však upřednostněny úspěšnější včely.\n\n"}
{"id": "684085", "url": "https://cs.wikipedia.org/wiki?curid=684085", "title": "Optimalizace hejnem světlušek", "text": "Optimalizace hejnem světlušek\n\nOptimalizace hejnem světlušek je technika používaná v umělé inteligenci, která se inspiruje biologickým chováním světlušek a lze ji řadit mezi další techniku z inteligence hejna. V originále se nazývá Glowworm Swarm Optimization (GSO) a byla prvně publikována roku 2006.\n\nÚkolem této techniky je nalézt globální optima (čím více, tím lépe) dané účelové funkce, jejíž definiční obor označujeme jako prohledávací prostor. GSO využívá hejno světlušek (agentů), které jsou na počátku náhodně rozmístěni v prohledávacím prostoru. Každý agent si vybere směr svého pohybu v závislosti na síle signálu od ostatních agentů. Zde lze právě spatřit podobnost s bioluminiscencí světlušek - čím jasnější světlo, tím spíše naláká kořist či partnera k páření. Proto se označují agenti GSO jako světlušky. Nicméně už se v algoritmu nepočítá s jevem úbytku intenzity světla se vzdáleností. Každý agent formula_1 má v čase formula_2 přidělenu svoji hladinu luciferinu formula_3. Na počátku mají všichni agenti tuto hodnotu stejnou, tedy formula_4. Agent má rovněž omezený obzor (kam až dohlédne). \n\n\nAlgoritmus postupuje po diskrétních krocích a iteruje se jeden výpočtový krok, který se opakuje konstantně-krát (parametr zadaný uživatelem).\n\nPro formula_2 od 1 do formula_17 prováděj:\nformula_28, kde formula_29 je počet (mohutnost) vhodných světlušek v okolí \n\nVýstupem algoritmu jsou pozice jednotlivých agentů. Jejich shluky považujeme za jednotlivá nalezená optima. \n\nVe srovnání s algoritmem optimalizace hejnem částic je tento vhodnější pro paralelismus, protože vyžaduje minimální interakci agentů. Při použití v robotice navíc lépe odpovídá reálným podmínkám, kdy může být komunikační dosah robotů omezen. Podle autorů článku byl algoritmus v době své publikace mezi nejsofistikovanějšími algoritmy pro multimodální optimalizaci.\n\n"}
{"id": "684086", "url": "https://cs.wikipedia.org/wiki?curid=684086", "title": "Giv'ot Cafra", "text": "Giv'ot Cafra\n\nGiv'ot Cafra (: גבעות צפרה) je vrch o nadmořské výšce 158 metrů v jižním Izraeli, na okraji pohoří Harej Ejlat.\n\nNachází se cca 12 kilometrů severně od města Ejlat, cca 5 kilometrů jižně od vesnice Be'er Ora a cca 4 kilometry západně od mezistátní hranice mezi Izraelem a Jordánskem. Má podobu nevýrazné soustavy pahorků vystupujících na okraji pohoří Harej Ejlat do příkopové propadliny vádí al-Araba. Z pohoří Harej Ejlat sem stékají četná vádí. Severně od Giv'ot Cafra je to vádí Nachal Avrona a Nachal Nicoc, na jižní straně Nachal Cfunot. Krajina západně od pahorků v okolí hory je členěna vlastním horským pásem Harej Ejlat se skalnatými vrchy jako Giv'at Amram.\n\n"}
{"id": "684090", "url": "https://cs.wikipedia.org/wiki?curid=684090", "title": "Modrá planeta", "text": "Modrá planeta\n\nModrá planeta může znamenat:\n\n\n"}
{"id": "684096", "url": "https://cs.wikipedia.org/wiki?curid=684096", "title": "Nighthawks at the Diner", "text": "Nighthawks at the Diner\n\nNighthawks at the Diner je koncertní album amerického zpěváka Toma Waitse, vydané v roce 1975 u Asylum Records.\n\nVšechny skladby napsal Tom Waits, není-li uvedeno jinak.\n\n"}
{"id": "684097", "url": "https://cs.wikipedia.org/wiki?curid=684097", "title": "Ponerosteus", "text": "Ponerosteus\n\nPonerosteus byl rod archosaura (vývojově pokročilého plaza), možná dokonce zástupce neptačích dinosaurů. Žil v období počátku svrchní křídy, asi před 95 miliony let (geologický stupeň cenoman). Fosílie zmíněného tvora poprvé objevil paleontolog a zoolog Antonín Frič v roce 1878 na území Čech. Domnělého dinosaura popsal pod názvem \"Iguanodon exogirarum\", protože se domníval, že se jedná o zástupce tehdy jednoho z mála dobře známých evropských dinosaurů. Mezi iguanodontidy však \"Ponerosteus\" téměř s jistotou nepatřil.\n\nV roce 1905 Frič změnil svůj názor a rodové jméno pozměnil na \"Procerosaurus\". Stalo se tak na popud paleontologa Louise Dolla, který iguanodony dlouhodobě zkoumal a jasně poznal odlišnost \"českého\" nálezu. Názvu \"Procerosaurus\" však už v roce 1902 použil německý paleontolog Friedrich von Huene pro jiného dinosaura, není proto platný. V roce 2000 znovu změnil rodové jméno tohoto křídového plaza americký badatel George Olshevsky, a to na aktuální \"Ponerosteus\" (\"špatná nebo bezcenná kost\", odkaz na stav zachování fosílie). Název platí stále, ale obvykle je považován za nomen dubium. Veškerý fosilní materiál totiž sestává jen z vnitřní části holenní kosti, která mohla a nemusela patřit dinosaurovi. Dokud nebude z tohoto záhadného českého praplaza objeveno více, nebude možné říci nic určitějšího.\n\n"}
{"id": "684098", "url": "https://cs.wikipedia.org/wiki?curid=684098", "title": "Martin Frýdek", "text": "Martin Frýdek\n\nMartin Frýdek (* 9. března 1969, Hradec Králové) je bývalý český fotbalista, reprezentant Československa a České republiky, držitel stříbrné medaile z mistrovství Evropy roku 1996 (nastoupil v zápase základní skupiny s Německem).\n\nV reprezentaci odehrál celkově 37 utkání, z toho 8 v dresu federálního Československa a 29 za samostatnou Českou republiku. Dal 4 reprezentační góly, nejdůležitějším byl bezpochyby ten v kvalifikačním utkání v Bělorusku, který posunul český výběr na mistrovství Evropy 1996 do Anglie. V československé lize hrál za dva kluby: Spartu Praha a po svém návratu ze zahraničí za FK Teplice. Za Spartu odehrál 177 ligových utkání a dal 27 gólů, v Teplicích si připsal dalších 51 ligových startů a dva góly. Pokoušel se i o zahraniční angažmá, ale ani v Bayeru Leverkusen, ani v MSV Duisburg se neprosadil do základní sestavy. Své vrcholné období prožil jednoznačně ve Spartě (1990-1997), s níž se probojoval do semifinálové skupiny nultého ročníku Ligy mistrů a do čtvrtfinále Poháru vítězů pohárů. Památným je jeho gól v domácím zápase 2. kola Poháru mistrů evropských zemí s Olympiquem Marseille, tehdejším obhájcem trofeje, který Spartu posunul právě do semifinálové skupiny. V Lize mistrů UEFA si připsal celkem 18 startů, v Poháru vítězů pohárů 12 a v Poháru UEFA rovněž 12. V evropských pohárech dal celkem tři góly. Stal se se Spartou pětkrát mistrem republiky (1991, 1993, 1994, 1995, 1997), jednou vybojoval československý (1992) a dvakrát český pohár (1993, 1996). Po skončení hráčské kariéry se věnoval trenérské činnosti v nižších soutěžích, trénoval mimo jiné FK Kolín.\n\n"}
{"id": "684101", "url": "https://cs.wikipedia.org/wiki?curid=684101", "title": "Dálkoměrný fotoaparát", "text": "Dálkoměrný fotoaparát\n\nDálkoměrný fotoaparát je označení pro fotoaparát s vestavěným dálkoměrem. Ostření, neboli nastavení vzdálenosti od snímaného předmětu, se na fotoaparátu řeší na principu dvojobrazového (koincidenčního) dálkoměru, kdy do zorného pole jsou promítány dva obrazy – zaostřeno je v okamžiku, kdy oba obrazy splynou (koincidují).\n\n\n\n\n\n\n\nDálkoměrný fotoaparát si oblíbili především žurnalističtí fotografové po celém světě. Mezi nejznámější patří například Henri Cartier-Bresson, Alfred Eisenstaedt, Don McCullin, Robert Frank a mnoho dalších. Z českých fotografů jsou to například Josef Koudelka, Markéta Luskačová a opět mnoho dalších.\n\n"}
{"id": "684104", "url": "https://cs.wikipedia.org/wiki?curid=684104", "title": "Kielský průplav", "text": "Kielský průplav\n\nKielský průplav (: \"Nord-Ostsee-Kanal\", NOK), známý do roku 1948 jako Průplav císaře Viléma, je 98 kilometrů dlouhý průplav v německé spolkové zemi Šlesvicko-Holštýnsko, který spojuje Severní moře u Brunsbüttelu s Baltským mořem u Kiel-Holtenau. Použití průplavu zkracuje cestu přibližně o 250 námořních mil (460 km) proti trase kolem Jutského poloostrova. Přitom nejde jen o časovou úsporu, ale lodě se také vyhnou často velmi neklidnému moři. Podle údajů ze stránek průplavu se jedná o jednu z nejvytíženějších vodních cest světa. V roce 2007 ji využilo více než 43 000 lodí a v tom nejsou započítána malá plavidla.\n\nMimo to, že průplav spojuje tato dvě moře je také u Oldenbüttelu propojen krátkým Gieselauským průplavem se splavnou řekou Eider.\n\nPrvním spojením mezi Severním a Baltským mořem byl Eiderský průplav, který k propojení obou moří využíval řeku Eider. \"Eiderkanal\" byl dokončen roku 1784 a měřil 27 mil (43 km) přičemž celková délka vodní cesty mezi Kielem a ústím řeky Eiger u Tönningu na západním pobřeží byla 109 mil (175 km). Průplav byl jen 29 m široký a 3 m hluboký, což omezovalo tonáž lodí, které ho mohly využít, na pouhých 300 tun výtlaku.\n\nSpolečný zájem Císařského loďstva, které potřebovalo zajistit spojení mezi svými základnami v Severním i Baltském moři bez nutnosti obeplouvat Dánsko a tlak komerční sféry, donutily vládu začít uvažovat o novém průplavu.\n\nStavba začala v červnu 1887 v Holtenau nedaleko Kielu. Více než 9 000 dělníkům trvalo osm let než mohl císař Vilémem II. 21. června 1895 průplav slavnostně otevřít. Při Holtenauských oslavách položení posledního kamene pokřtil císař průplav na Průplav císaře Viléma. Ve Science Museum v Londýně je dodnes uložen film, který při slavnostním otevírání natočil anglický režisér Brit Acres.\n\nRostoucí objem dopravy i požadavky Císařského loďstva si mezi lety 1907 až 1914 vyžádaly rozšíření průplavu. To umožnilo využívat průplav i německým dreadnoughtům, takže velké bitevní lodě už na cestě z Baltského moře nemusely obeplouvat Dánsko. Rozšíření bylo završeno instalací dvou velkých zdymadel v Brunsbüttelu a Holtenau.\n\nPo první světové válce byl Versailleskou smlouvou průplavu přiznán mezinárodní status, ale i nadále byl ponechán pod německou správou. V roce 1936 ukončil mezinárodní status průplavu Adolf Hitler. Po skončení druhé světové války byl průplav opět otevřen všeobecné dopravě.\n\nExistují podrobná pravidla provozu v průplavu. Každá proplouvající loď je podle své velikosti zařazena do jedné ze šesti tříd. Podle dané skupiny je loď buď povinna přijmout doprovod remorkéru, či přijmout na palubu kormidelníka či lodivoda. Existují pravidla pro míjení se lodí. V některých případech musí loď zakotvit u jednoho z mol rozmístěných v pravidelných intervalech podél průplavu, aby umožnila bezpečné proplutí lodi v protisměru. Pro rekreační lodě platí zvláštní pravidla.\nVětšina moderních velkých výletních lodí nemůže průplav využít, protože překračují povolenou výšku pro proplutí pod mosty. MS \"Norwegian Dream\" má speciální sklopné komíny a stožáry, které podplutí mostů umožňují. Další lodě, které jsou schopné průplav využít, jsou \"Minerva\" (společnosti Swan Hellenic), \"Balmoral\" (Fred Olsen Cruises), \"Regatta\" (Oceania Cruises) a MS \"Prinsendam\" (Holland America Line).\n\nŠkolní plachetnice Německého námořnictva \"Gorch Fock\" má speciální teleskopické vrcholky stěžňů navržené přímo kvůli proplouvání Kielským průplavem, jinak by totiž loď byla příliš vysoká pro podplutí několika mostů klenoucích se přes průplav.\n\n"}
{"id": "684107", "url": "https://cs.wikipedia.org/wiki?curid=684107", "title": "Shiny Beast (Bat Chain Puller)", "text": "Shiny Beast (Bat Chain Puller)\n\nShiny Beast (Bat Chain Puller) je desáté studiové album amerického hudebníka Captaina Beefhearta, vydané v roce 1978. Album vyšlo jako náhrada za album \"Bat Chain Puller\", které ze soudního důvodu nevyšlo. Původní verze alba \"Bat Chain Puller\" vyšla až v únoru 2012, necelé dva roky po Beefhearově smrti.\n\nVšechny skladby napsal Don Van Vliet.\n\n"}
{"id": "684108", "url": "https://cs.wikipedia.org/wiki?curid=684108", "title": "Korpi", "text": "Korpi\n\nPříjmení Korpi nosí více osobností:\n\n"}
{"id": "684112", "url": "https://cs.wikipedia.org/wiki?curid=684112", "title": "Har Chizkijahu", "text": "Har Chizkijahu\n\nHar Chizkijahu (: הר חזקיהו) je vrch o nadmořské výšce 838 metrů v jižním Izraeli, v pohoří Harej Ejlat.\n\nNachází se cca 12 kilometrů severozápadně od města Ejlat, přímo na mezistátní hranici mezi Izraelem a Egyptem. Má podobu výrazného odlesněného skalního masivu, jehož svahy spadají na východní straně do hlubokých údolí, jimiž protékají vádí. Konkrétně jde o vádí Nachal Racham a Nachal Šchoret. Krajina v okolí hory je členěna četnými skalnatými vrchy jako Har Jeho'achaz na jihu, Har Šchoret na jihovýchodě nebo Har Uzijahu na severní straně. Na egyptském území na západ od hory Har Chizkijahu se rozkládá jen mírně zvlněná náhorní planina Sinajského poloostrova. Hora je turisticky využívaná. Z vrcholu se nabízí kruhový výhled. Po východním okraji vrcholové partie vede hraniční silnice číslo 12.\n\n"}
{"id": "684116", "url": "https://cs.wikipedia.org/wiki?curid=684116", "title": "Michal Horňák", "text": "Michal Horňák\n\nMichal Horňák (* 28. dubna 1970, Vsetín) je bývalý český fotbalový obránce, reprezentant České republiky, držitel stříbrné medaile z mistrovství Evropy roku 1996. Svým pojetím rychlého krajního obránce, který často vyráží kupředu podpořit útok, předběhl svou dobu.\n\nV domácí lize (nejprve federální československé, posléze české) hrál především za Spartu Praha. Odbyl si v ní ligový debut krátce po svém příchodu v roce 1988 a s přestávkou vojenské služby v RH Cheb (1989–1990) v ní setrval až do roku 2001. Sehrál za Spartu 239 ligových utkání (a dal v nich 13 gólů – vždy platil za spíše svátečního střelce). Získal se Spartou 10 mistrovských titulů (1989, 1991, 1993, 1994, 1995, 1997, 1998, 1999, 2000, 2001), což ho řadí k českým rekordmanům a legendám Sparty. S letenským týmem získal i československý (1992) a český pohár (1994, 1996).\n\nZe Sparty odešel do rakouského LASK Linec, kde odkopal dvě sezóny (62 ligových startů, dva góly). Pak se vrátil do domácí soutěže, úspěšně se podílel na záchraně Opavy v lize, s Opavou si také přidal do sbírky posledních 17 ligových zápasů. Po skončení hráčské kariéry se věnoval trenérské činnosti v nižších soutěžích, trénoval mimo jiné Zenit Čáslav. V současné době pomáhá na hřišti týmu TJ Mnichovice udržet se v 1.B třídě.\n\nV A-mužstvu české fotbalové reprezentace odehrál celkem 38 utkání (21 výher, 8 remíz, 9 proher) a dal jeden gól (v kvalifikačním utkání s Litvou ). Na Euru 1996 nastoupil ke všem šesti utkáním, které zde český výběr sehrál (včetně finále s Německem, které ČR prohrála 1:2).\n"}
{"id": "684118", "url": "https://cs.wikipedia.org/wiki?curid=684118", "title": "Janne Korpi", "text": "Janne Korpi\n\nJanne Korpi (* 5. února 1986, Vihti) je finský snowboardista a žokej.\n\nZúčastnil se Zimních olympijských her 2006 v Turíně, kde dojel dvacátý na U–rampě a ZOH 2010 ve Vancouveru s výsledným jedenáctým místem ve stejné disciplíně. Na mistrovství světa 2007 získal bronzovou medaili v Big Air.\n\nJeho otcem je finský žokej Pekka Korpi.\n"}
{"id": "684119", "url": "https://cs.wikipedia.org/wiki?curid=684119", "title": "Vysoká jedle", "text": "Vysoká jedle\n\nNázev Vysoká jedle nese několik památných a významných stromů:\n\n\nv zahraničí\n"}
{"id": "684120", "url": "https://cs.wikipedia.org/wiki?curid=684120", "title": "Har Uzijahu", "text": "Har Uzijahu\n\nHar Uzijahu (: הר עוזיהו) je vrch o nadmořské výšce 863 metrů v jižním Izraeli, v pohoří Harej Ejlat.\n\nNachází se cca 13 kilometrů severozápadně od města Ejlat, cca 1 kilometr od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Konkrétně jde o vádí Nachal Racham na jihovýchodní straně, Nachal Uzijahu na východě a Nachal Šani na severovýchodě. Krajina v okolí hory je členěna četnými skalnatými vrchy jako Har Chizkijahu na jihu nebo Har Nešef na severozápadě. Na egyptském území na západ od hory Har Uzijahu se rozkládá jen mírně zvlněná náhorní planina Sinajského poloostrova. Hora je turisticky využívaná. Z vrcholu se nabízí kruhový výhled. Po západních svazích vede hraniční silnice číslo 12.\n\n"}
{"id": "684125", "url": "https://cs.wikipedia.org/wiki?curid=684125", "title": "Har Nešef", "text": "Har Nešef\n\nHar Nešef (: הר נשף, někdy též v množném čísle הרי נשף, Harej Nešef) je vrch o nadmořské výšce 899 metrů v jižním Izraeli, v pohoří Harej Ejlat.\n\nNachází se cca 15 kilometrů severozápadně od města Ejlat, přímo na mezistátní hranici mezi Izraelem a Egyptem (vrcholová kóta leží na egyptské straně hranice). Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Konkrétně jde o povodí vádí Nachal Šani na severní a severovýchodní straně. Krajina v okolí hory je členěna četnými skalnatými vrchy jako Har Uzijahu na jihovýchodní straně nebo Har Šani na severu. Podobný ráz má i krajina Sinajského poloostrova na západ od Har Nešef. Po východních svazích hory vede na izraelské straně hraniční silnice číslo 12, na západních úbočích je to analogická egyptská hraniční komunikace.\n\n"}
{"id": "684134", "url": "https://cs.wikipedia.org/wiki?curid=684134", "title": "Milan Kerbr", "text": "Milan Kerbr\n\nMilan Kerbr (* 9. června 1967, Uherské Hradiště) je bývalý český fotbalový útočník a reprezentant, držitel stříbrné medaile z mistrovství Evropy roku 1996, byť na šampionátu nenastoupil. Jeho syn Milan Kerbr je také fotbalistou.\n\nV domácí lize (nejprve federální československé, posléze české) hrál pouze za Sigmu Olomouc. Prožil s ní její nejslavnější \"brücknerovskou\" éru, hrál v jejím dresu tehdy i čtvrtfinále Poháru UEFA. V lize se Sigmou dosáhl maxima v roce 1996 (2. místo). Odehrál za hanácký klub 143 ligových zápasů a vstřelil 35 gólů.\n\nV reprezentaci odehrál 2 zápasy (přátelská utkání s Rakouskem a Irskem).\n\n"}
{"id": "684135", "url": "https://cs.wikipedia.org/wiki?curid=684135", "title": "George Turner (malíř)", "text": "George Turner (malíř)\n\nGeorge Turner (* 2. dubna 1841, Cromford - † 29. března 1910, Idridgehay) byl anglický krajinář a farmář, často přezdívaný jako \"Derbyshirský John Constable\".\n\nTurner se narodil v Cromfordu v Derbském hrabství, ale jeho rodina se brzy přestěhovala do Derby. Už v mládí ukázal své nadání pro hudbu a malování, také byl podporován svým otcem, Thomasem Turnerem, který, ačkoliv pracoval jako krejčí, byl nadšencem do umění. George Turner byl především samouk, ovšem stále pracoval na tom, aby se stal malířem a učitelem umění.\n\nTurner žil v Derbském hrabství celý svůj život. Roku 1865 si vzal Elizu Lakinovou (1837 - 1900) a začal s ní žít na farmě Walnut ve vesnici Barrow upon Trent. Měli spolu čtyři děti - jejich syn William Lakin Turner se stal také uznávaným krajinářem - a Turner ve zdejším okolí vytvořil několik maleb. Po Elizině smrti v roce 1900 se přestěhoval do Kirk Iretonu a brzy se oženil podruhé - s umělkyní Kate Stevens Smithovou (1871-1964). Spolu žili v obci Idridgehay až do jeho smrti roku 1910. Turner zemřel ve věku 69 let a je pochován na hřbitově u kostela sv. Jakuba v Idridgehay.\n\nTurner tvořil olejomalby a maloval bukolickou krajinu především ve svém rodném Derbyshiru. Jeho tvorba, čítající stovky obrazů, je významným svědectvím o anglickém venkově ještě před dobou mechanizace a urbanizace. Turnerova tvorba byla vystavena v Nottinghamu a Birminghamu. Byl členem Umělecké komise Derbské umělecké galerie a zde jsou jak jeho obrazy, tak i obrazy jeho syna vystaveny.\n\n"}
{"id": "684136", "url": "https://cs.wikipedia.org/wiki?curid=684136", "title": "Sociétés d'économie mixte de Paris", "text": "Sociétés d'économie mixte de Paris\n\nSociétés d'économie mixte de Paris (česky \"Pařížské smíšené ekonomické společnosti\") je ekonomický subjekt založený a spravovaný městem Paříží, ve kterém je zahrnuto 19 společností, jejichž akcionářem či majitelem je město Paříž, a které převážně spravují městské nemovitosti. 16 společností je výhradně městských, jedna je departemální a dvě jsou státní. Jejich souhrnný obrat v roce 2001 tvořil čtvrtinu rozpočtu města Paříže. Společnosti mají přes 4 000 zaměstnanců a spravují mj. přes 90 000 nájemních bytů.\n\n\n\n\n"}
{"id": "684138", "url": "https://cs.wikipedia.org/wiki?curid=684138", "title": "Har Šani", "text": "Har Šani\n\nHar Šani (: הר שני) je vrch o nadmořské výšce 894 metrů v jižním Izraeli, v pohoří Harej Ejlat.\n\nNachází se cca 17 kilometrů severozápadně od města Ejlat, přímo na mezistátní hranici mezi Izraelem a Egyptem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o široké údolí vádí Nachal Šani na jižní straně. Krajina v okolí hory je členěna četnými skalnatými vrchy jako Har Nešef na jihu. Podobný ráz má i krajina na západ od hory, na egyptském území (na Sinajském poloostrově). Po východních svazích hory vede izraelská hraniční silnice číslo 12.\n\n"}
{"id": "684140", "url": "https://cs.wikipedia.org/wiki?curid=684140", "title": "Rauno Korpi", "text": "Rauno Korpi\n\nRauno „Rane“ Korpi (* 25. června 1951, Tampere) je finský trenér ledního hokeje.\n\nV letech 1986–1988 dovedl klub Tappara ke třem mistrovským titulům finské SM–liigy v řadě, jeho koučem byl v obdobích 1979–1982, 1985–1991 a 1997–1998. V této soutěži kromě toho získal jednu zlatou, stříbrnou a bronzovou medaili. Třikrát byl zvolen nejlepším hokejovým trenérem Finska. Dále vedl oddíly TuTo, EC KAC a EV Zug.\n\nMezi roky 1986–1987 působil jako hlavní trenér finské reprezentace mužů. Na Zimních olympijských hrách 1998 v Naganu přivedl finský ženský výběr k bronzovým medailím, a také vedl finský tým do 20 let.\n\nJeho dcerou je krasobruslařka a olympionička Kiira Korpiová (nar. 1988), bronzová medailistka z mistrovstvích Evropy 2007 a 2011.\n"}
{"id": "684141", "url": "https://cs.wikipedia.org/wiki?curid=684141", "title": "Paté Paris", "text": "Paté Paris\n\nPaté Paris je zaniklá stavba v Paříži, která byla postavena v roce 1711 na nábřeží Seiny. Nechal ji postavit Antoine Paris (1668–1733), finančník Ludvíka XIV.\n\nOblast Bercy byla na konci vlády Ludvíka XIV. oblíbená pro své umístění na Seině, na venkově mimo centrum města. Nacházely se zde proto luxusní rezidence. Antoine Paris spolu se svým bratrem Claudem zakoupili v roce 1711 pozemek v prostorách dnešního parku Bercy a nechali zde vystavět pavilon se čtvercovým parkem okolo. Autorem stavby byl architekt François Mansart. Stavba byla nazývána \"Pâté-Paris\" (tj. Parisova paštika). Blízkost Seiny však byla nevýhodou, neboť byla stavba často zaplavována rozvodněnou řekou a pavilon tak byl neobyvatelný. Antoine Paris nemovitost prodal finančníkovi Robergovi de Boismorelovi.\n\nJižně od tohoto pavilonu se rozkládal největší zámek v této oblasti – \"Château de Bercy.\" Výstavbu započal v roce 1658 architekt Louis Le Vau a dokončil ji roku 1708 královský architekt Charles de la Guépière. Zámecký park vytvořil André Le Nôtre. Samotný zámek ležel na území dnešního města Charenton-le-Pont a zanikl. Stejně tak byl zbořen i pavilon. Během demolice skladů v Bercy byla odkryta část jeho fasády, která je nyní uchována v parku Bercy.\n"}
{"id": "684145", "url": "https://cs.wikipedia.org/wiki?curid=684145", "title": "Praha-Smíchov Na Knížecí", "text": "Praha-Smíchov Na Knížecí\n\nPraha-Smíchov Na Knížecí byla v letech 2010–2016 železniční zastávka v blízkosti autobusového nádraží Na Knížecí a stanice metra Anděl.\n\nZastávka byla zřízena v červnu roku 2010 jako provizorní a sloužila k náhradní vlakové dopravě za vyloučenou tramvajovou trať do Řep. V období rekonstrukce odjížděly ze zastávky v půlhodinovém taktu na posílenou linku S65 vedoucí po pražském semmeringu do nádraží Praha-Zličín. Z důvodu vysoké přepravní poptávky (až 1500 lidí/den) bylo spojení ponecháno i po ukončení výluky tramvajové trati, avšak s redukovaným počtem spojů v taktu přibližně 1 hodina.\n\n11. prosince 2016 byla zastávka uzavřena kvůli plánovanému prodeji pozemků kyperské realitní skupině SGR Holdings podnikatele Luďka Sekyry, linka S65 byla odkloněna na stanici Praha-Smíchov severní nástupiště, kam přijížděly vlaky od stanice Praha-Zličín i v minulosti. Odtud pak všechny vlaky pokračují do stanice Praha hlavní nádraží.\n\nZastávka ležela v areálu bývalého nákladového nádraží Na Knížecí a přístup k ní byl zřízen průchodem z ulice Za Ženskými domovy. Délka nástupiště odpovídala motorové jednotce 814 (Regionova).\n\n"}
{"id": "684146", "url": "https://cs.wikipedia.org/wiki?curid=684146", "title": "La Fleur blanche", "text": "La Fleur blanche\n\nLa Fleur blanche (česky \"Bílý květ\") byl nevěstinec v Paříži. Nacházel se v ulici \"Rue des Moulins\" č. 6 v 1. obvodu. Tento nevěstinec velmi često navštěvoval Henri de Toulouse-Lautrec. Malíř zde na zdi vymaloval obraz \"Griserie de la belle inconnue\" (Vzrušení neznámé krásky). Nevěstinec byl otevřen v roce 1890 a uzavřen v důsledku zákazu veřejných domů v roce 1946.\n"}
{"id": "684150", "url": "https://cs.wikipedia.org/wiki?curid=684150", "title": "Joseph Anton Sommer", "text": "Joseph Anton Sommer\n\nJoseph Anton Sommer (podle jiného zdroje Johann Anton Sommer; 1711, Olomouc – 5. dubna 1769, Olomouc) držel v letech 1742–1769 post profesora práva olomoucké univerzity a Stavovské akademie, přičemž předtím byl moravským zemským advokátem.\n\nSommer studoval na Univerzitě v Olomouci a v Praze, kde se stal doktorem práva v roce 1735 (doktorská práce \"Rixa quotidiana ac hodie frequens de limitibus\"). Poté praktikoval u moravského finančního prokurátora (\"Kammerprokurator\") Patzelta.\n\nSommer vyučoval na právnické profesuře olomoucké univerzity od roku 1742 jako suplant, od roku 1746 jako řádný profesor. Přednášel civilní právo (\"ius civile\") a kanonické právo (\"ius canonicum\"), konkrétně Instituce podle Schambogenova komentáře, \"pandectas\" a \"decretales\" papeže Řehoře IX. podle komentáře Heinricha Zoesia. Na místě vyučujícího civilního a kanonického práva ho předcházel prof. František Šimkovský. V roce 1769 jej vystřídal Johann Nepomuk Kniebandl von Ehrenzweig. Od roku 1760 byl spolu s Bösensellem vlivným členem studijní komise.\n\nV době Sommerova působení probíhaly přednášky kanonického práva pro studenty práva a teologie odděleně. K jejich sloučení došlo až za působení Sommerova nástupce v roce 1771.\n\n\n"}
{"id": "684152", "url": "https://cs.wikipedia.org/wiki?curid=684152", "title": "Har Ora (Negev)", "text": "Har Ora (Negev)\n\nHar Ora (: הר אורה) je vrch o nadmořské výšce 462 metrů v jižním Izraeli, v pohoří Harej Ejlat.\n\nNachází se cca 15 kilometrů severně od města Ejlat, 3 kilometry jihozápadně od vesnice Be'er Ora a 5 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o údolí vádí Nachal Racham na západní straně, Nachal Ora na východě a Nachal Nicoc na jihovýchodě. Krajina v okolí hory je členěna četnými skalnatými vrchy. Přímo v blízkosti vrcholové partie vystupuje skalnatý hřbet Cukej Avrona. Pouze na východní straně se terén svažuje do příkopové propadliny vádí al-Araba. Okolí hory je turisticky využíváno. Po jejích západních svazích vede Izraelská stezka.\n\n"}
{"id": "684153", "url": "https://cs.wikipedia.org/wiki?curid=684153", "title": "Čchin-ling", "text": "Čchin-ling\n\nČchin-ling nebo Qin Ling (čínsky 秦岭, pinyin \"Qín Líng,\" český přepis \"Čchin-ling)\" čili „Čchinský hřeben“ je výrazné horské pásmo, které přetíná jižní cíp čínské provincie Šen-si a zasahuje i do sousedních provincií Kan-su na západě a Che-nan a Chu-pej na východě. Čchin-ling tvoří přírodní předěl mezi severní a jižní Čínou. Je také důležitým rozvodím mezi Žlutou a Dlouhou řekou.\n\nPásmo se táhne jižně od Žluté řeky a zejména jejího přítoku Wej, jejíž údolí bylo dávným centrem čínské civilizace s hlavním městem Si-an. Na západě plynule navazuje na Čchuan-ling \"(Chuan Ling)\" a další pohoří, která lemují severní okraj Tibetské plošiny. Na východě se větví na nižší hřebeny Siung-er-šan \"(Xiong'er Shan)\" a Fu-niou-šan \"(Fu Niu Shan),\" které přecházejí do Severočínské nížiny. Na jihu ho údolí řeky Chan-šuej \"(Han Shui)\" odděluje od pohoří Ta-pa-šan \"(Da Ba Shan).\"\n\nNejvyšší horou pohoří je Tchaj-paj-šan (太白山, \"Taibaishan,\" 3767 m) asi 100 km západně od Si-anu. Dalšími významnými vrcholy jsou Chua-šan (华山, \"Huashan,\" 2155 m), Li-šan (骊山, \"Lishan,\" 1302 m) a Maj-ťi-šan (麦积山, \"Maijishan,\" 1742 m).\n\nČchin-ling dělí Čínskou tabuli na severní Sinijský štít a jižní Jihočínský masív. Sinijský štít se vytvořil ve svrchním proterozoiku a po dlouhou dobu byl souší. Jihočínský masív byl až do konce triasu mořským dnem. Během křídy došlo v Čínské tabuli k posunům a rozpadu na jednotlivé bloky. Podél zlomů mezi nimi vznikla pohoří. Čchin-ling je hercynského stáří.\n"}
{"id": "684158", "url": "https://cs.wikipedia.org/wiki?curid=684158", "title": "Václav Havel (rozcestník)", "text": "Václav Havel (rozcestník)\n\nJméno Václav Havel nosí více lidí:\n\n\n"}
{"id": "684162", "url": "https://cs.wikipedia.org/wiki?curid=684162", "title": "Snohomish County", "text": "Snohomish County\n\nOkres Snohomish County se nachází v americkém státě Washington a nese své jméno po indiánském kmeni Snohomišů. Od roku 2000 stoupla jeho populace z 606 024 obyvatel na 713 335 rezidentů v roce 2010, což z něj dělá jeden z nejvíce rostoucích okresů ve státě a třetí největší po okresech King a Pierce. Sídlem i největším městem okresu je Everett. Okres byl vytvořen v roce 1861 odtržením od okresu Island.\n\nPodle amerického cenzusového úřadu má okres celkovou rozlohu 5 689 km², z čehož 5 411 km² je pevnina a 278 km² (4,9%) je voda. Nejvyšším bodem okresu je Glacier Peak, který roste do výše 3 213 metrů nad mořem.\n\nOkres hraničí na západě s Pugetovým zálivem, kromě oblasti Stanwoodu, kde ho od Caamañova ostrova (okres Island) odděluje Davisův průliv. Na východě ho od ostatních okresů oddělují hřebeny Severních Kaskád. Od severu k jihu okres měří téměř 58 kilometrů.\n\n\n\n\n\n\nV okrese Snohomish se nachází pět hlavních silnic, které jej spojují s ostatními okresy a dalšími oblastmi. Jsou zde čtyři silnice, které jej protínají svisle a to jsou Interstate 5, Interstate 405, Washington State Route 9 a Washington State Route 99. Jedna silnice, U.S. Route 2 protíná okres vodorovně.\n\nMísta okresu Snohomish jsou propojena mnoha zastávkami tří systémů hromadné autobusové dopravy, kam patří Community Transit, Everett Transit a Sound Transit. Okresem také probíhají tři vlakové linky. Amtrak Cascades staví ve Stanwoodu, Everettu a v Edmonds, Empire Builder zastavuje v Everettu a Edmonds, stejně jako příměstský vlak Sounder, který navíc staví také v Mukilteu.\n\nCommunity Transit provozuje metrobusovou linku pod názvem Swift, která spojuje Everett Station s Aurora Village v Shorelinu po silnici Washington State Route 99. Společnost Sound Transit navíc plánuje rozšíření své sítě Link Light Rail do Lynnwoodu a později do Everett Station, trasa by měla nést jméno North Link.\n\nOkres Snohomish má jedno oficiální a několik městských letišť. Také je spojeno s ostrovy Pugetova zálivu trajekty sítě Washington State Ferries.\n\nOficiálním letištěm je Paineovo letiště, jinak také známo pod názvem Snohomish County Airport a mezi menší letiště patří Harveyho letiště ve Snohomish a Arlingtonské městské letiště v Arlingtonu. Další letiště jsou ještě v Darringtonu, Lake Stevens, Granite Falls a Martha Lake, které ale bylo v roce 2000 zavřeno.\n\nSíť trajektů Washington State Ferries spojuje okres vodní cestou s jinými okresy. Jednou linkou je loď mezi Edmondsem a Kingstonem, která je částí Washington State Route 104. Druhou linkou je pak trajekt mezi Mukilteem a Clintonem, kterou využívá Washington State Route 525.\n\nPři sčítání lidu v roce 2000 žilo v okrese 606 024 obyvatel a hustota osídlení byla 112 obyvatel na km². 86% obyvatel byli běloši, 6% bylo utvořeno Asiaty a 2% obyvatel černoši nebo Afro-Američané. 5% populace byli Hispánci nebo Latino.\n\nOkres patří mezi největší okresy ve Spojených státech, které nemají vlastní čtyřletou bakalářskou vysokou školu.\n\n\nSeřazena od největšího k nejmenšímu dle populace:\n"}
{"id": "684167", "url": "https://cs.wikipedia.org/wiki?curid=684167", "title": "Har Chachlil", "text": "Har Chachlil\n\nHar Chachlil (: הר חכליל) je vrch o nadmořské výšce 403 metrů v jižním Izraeli, v pohoří Harej Ejlat.\n\nNachází se cca 20 kilometrů severně od města Ejlat, 4 kilometry severozápadně od vesnice Be'er Ora a 5 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o údolí vádí Nachal Nimra a Nachal Racham na jižní straně a Nachal Nechuštan na straně severní, kde se rozevírá údolí Timna s archeologickými památkami. Krajina v okolí hory je členěna četnými skalnatými vrchy. Na severu je to Har Timna, na severozápadě Har Etek, na západě Har Gadna a na jihu Har Ora. Pouze na východní straně se terén svažuje do příkopové propadliny vádí al-Araba, kterou prochází dálnice číslo 90. Okolí hory je turisticky využíváno. Po jejích svazích vede Izraelská stezka.\n\n"}
{"id": "684172", "url": "https://cs.wikipedia.org/wiki?curid=684172", "title": "Har Timna", "text": "Har Timna\n\nHar Timna (: הר תמנע) je vrch o nadmořské výšce 453 metrů v jižním Izraeli, v pohoří Harej Ejlat.\n\nNachází se cca 25 kilometrů severně od města Ejlat, 4 kilometry jihozápadně od vesnice Elifaz a cca 6 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o údolí vádí Nachal Nechuštan na jižní straně a Nachal Timna na straně severní, kde se rozevírá údolí Timna s archeologickými památkami. Krajina v okolí hory je členěna četnými skalnatými vrchy. Na jihu je to Har Chachlil, na jihozápadě Har Etek a Har Gadna, na severozápadě Har Berech, na severu Cukej Timna, Har Michrot a Giv'at Sasgon. Pouze na východní straně se terén svažuje do příkopové propadliny vádí al-Araba, kterou prochází dálnice číslo 90. Okolí hory je turisticky využíváno. Po jejích vrcholových partiích vede Izraelská stezka.\n\n"}
{"id": "684173", "url": "https://cs.wikipedia.org/wiki?curid=684173", "title": "Giv'at Sasgon", "text": "Giv'at Sasgon\n\nGiv'at Sasgon (: גבעת ססגון) je vrch o nadmořské výšce 292 metrů v jižním Izraeli, v pohoří Harej Ejlat.\n\nNachází se cca 27 kilometrů severně od města Ejlat, 1 kilometr západně od vesnice Elifaz a cca 5 kilometrů západně od mezistátní hranice mezi Izraelem a Jordánskem. Má podobu výrazného odlesněného skalního masivu, jehož svahy spadají do hlubokých údolí, jimiž protékají vádí. Zejména jde o údolí vádí Nachal Timna na jižní straně (kde se rozevírá údolí Timna s archeologickými památkami) a Nachal Mangan a Nachal Sasgon na straně severní . Krajina v okolí hory je členěna četnými skalnatými vrchy. Na západě jsou to Cukej Timna a Har Michrot, na jihu Har Timna. Pouze na východní straně se terén svažuje do příkopové propadliny vádí al-Araba, kterou prochází dálnice číslo 90. Okolí hory je turisticky využíváno. Vede tudy Izraelská stezka.\n\n"}
{"id": "684175", "url": "https://cs.wikipedia.org/wiki?curid=684175", "title": "David Petrasek", "text": "David Petrasek\n\nDavid Petrasek (* 1. února 1976, Jönköping, Švédsko) je švédský hokejový obránce, (s českými kořeny), hrající v týmu HK Sibir Novosibirsk ve východoevropské lize KHL.\n\nPetrasek začínal svojí kariéru v mládežnických a posléze juniorských celcích klubu HV 71. V dresu Jönköpingu (HV 71) debutoval v sezóně 1994/95 ve švédské nejvyšší lize Elitserien. V Jönköpingu hrál do roku 2000, ve kterém přestoupil do týmu Malmö Redhawks, který hrál tutéž ligu a ve kterém hrál dalších pět sezón. V roce 1998 byl vybrán na 226. místě draftu NHL, ale v NHL nikdy nenastoupil. V roce 2005 přestoupil zpět do týmu HV 71, se kterým se v sezóně 2009/10 stali švédskými mistry.\n\nV letech 2006 až 2010 působil v Jönköpingu na pozici asistenta kapitána. V roce 2009 se stal nejproduktivnějším hráčem playoff a získal si pověst nejkvalitnějšího obránce v Elitserien. V sezóně 2009/10 vytvořil nový rekord ligy mezi obránci s 53 kanadskými body. Díky svým výkonům na sebe upozornil spoustu klubů a před sezónou 2010/11 podepsal smlouvu s běloruským týmem HK Dynamo Minsk hrajícím ve východoevropské lize KHL. Během mistrovství světa 2011 podepsal smlouvu s dalším klubem KHL: HK Sibir Novosibirsk.\n\nPetrasek reprezentoval Švédsko už v kategorii osmnáctiletých na ME do 18 let 1994. V kategorii dospělých reprezentoval mezi roky 2005 a 2011 na akcích Euro Hockey Tour. Jeho první vrcholovou mezinárodní akcí bylo Mistrovství světa 2011 na Slovensku, kde se švédským národním týmem získali stříbrné medaile a Petrasek byl jmenován do All-Star týmu.\n\n\n\n"}
{"id": "684176", "url": "https://cs.wikipedia.org/wiki?curid=684176", "title": "Univerzita Paříž VIII", "text": "Univerzita Paříž VIII\n\nUniverzita Paříž VIII, francouzsky plným názvem \"Université Paris VIII Vincennes-Saint Denis\" je francouzská vysoká škola. Hlavní sídlo školy se nachází ve městě Saint-Denis. Škola se specializuje na humanitní a společenské vědy.\n\nUniverzita byla vybudována na podzim 1968 v Bois de Vincennes jako \"Centre universitaire expérimental de Vincennes\" (Univerzitní experimentální centrum Vincennes) a v lednu 1969 zahájila provoz v prostorech pronajatých městem Paříží. Univerzita byla založena jako bezprostřední důsledek událostí května 1968, s myšlenkou neakademického pojetí výuky, kde se na učitele a studenty pohlíží jako na spolupracovníky. Zahájení výuky se zúčastnilo mnoho významných osobností jako Hélène Cixous, Gilles Deleuze, Michel Foucault nebo Jean-François Lyotard a na školu přešlo i mnoho vyučujících a studentů z tradiční Pařížské univerzity. Univerzita je velmi vstřícná ke studujícím při zaměstnání, proto nabízí mnoho kurzů ve večerních hodinách, je rovněž otevřená cizincům. Byly zavedeny některé novinky jako rovnost mezi studenty a učiteli, není rozdíl mezi přednáškami a cvičením, byla zavedena interdisciplinární výuka mezi odlišnými obory jako jsou filozofie, sociologie, matematika, literatura a historie.\n\nVýrazným rysem univerzity je její silná politizace. Na škole působí komunistické, maoistické a jiné levicové skupiny (zejména v oblastech filozofie, sociologie a dalších humanitních vědách), které se neobejdou bez následků na pedagogických vztazích mezi učiteli a studenty i na vztazích mezi fakultami a jejich učiteli.\n\nV roce 1980 byla univerzita na popud tehdejšího pařížského starosty Jacquese Chiraca přeložena z Bois de Vincennes do Saint-Denis a budovy byly strženy. Tehdejší ministryně školství Alice Saunier-Seité k přesunu o 15 km uvedla: „\"De quoi se plaignent-ils? Leurs nouveaux bâtiments seront situés entre la rue de la Liberté, l'avenue Lénine et l'avenue Stalingrad, et ils sont chez les communistes\"“. (Nač si ​​stěžují? Jejich nové budovy se budou nacházet mezi ulicí Svobody, Leninovou třídou a Stalingradskou třídou, takže budou mezi komunisty.)\n\nK osobnostem, které na škole studovaly, patří režiséři Jérôme Bonnell, Guillaume Canet, Cédric Klapisch nebo filozof Slavoj Žižek. Na škole rovněž jako pedagogové kratší či delší dobu působili:\n\n"}
{"id": "684183", "url": "https://cs.wikipedia.org/wiki?curid=684183", "title": "Německá fotbalová Bundesliga 2010/11", "text": "Německá fotbalová Bundesliga 2010/11\n\nNěmecká fotbalová Bundesliga 2010/11 probíhala od 20. srpna 2010 do 14. května 2011. Zúčastnilo se jí 18 týmů a německý titul získalo mužstvo Borussia Dortmund.\n\nPoznámky:\n"}
{"id": "684185", "url": "https://cs.wikipedia.org/wiki?curid=684185", "title": "Cabeza del Buey", "text": "Cabeza del Buey\n\nCabeza del Buey je španělské město situované v provincii Badajoz (autonomní společenství Extremadura).\n\nObec Cabeza del Buey leží na úpatí pohoří Sierra del Pedregoso (předhůří Sierry Moreny). Je vzdálena 11 km od obce Zarza-Capilla, 14 km od obce Helechal, 17,5 km od obce Belalcázar, 21 km od obce Castuera a 188 km od Badajozu. Patří do okresu La Serena a soudního okresu Castuera. Obcí prochází silnice EX-104 a EX-322.\n\nV roce 1834 se obec stává součástí soudního okresu Castuera. V roce 1842 čítala obec 1 368 usedlostí a 5 395 obyvatel.\n"}
{"id": "684186", "url": "https://cs.wikipedia.org/wiki?curid=684186", "title": "Ferdinand Johann Wiedemann", "text": "Ferdinand Johann Wiedemann\n\nFerdinand Johann Wiedemann (30. března 1805, Haapsalu – 29. prosince 1887, Petrohrad) byl německo-švédský lingvista, který zkoumal hlavně estonštinu a jiné ugrofinské jazyky.\n\nWiedemann se narodil v Haapsalu roku 1805 jako syn soudního úředníka. Po studiu na Gymnáziu v Tallinnu (1819–1821) šel studovat práva na univerzitu v Tartu (1824–1826), ovšem už od začátku se více zajímal o jazykovědu. Studoval v pedagogicko-filologickém semináři klasické jazyky, ale také italštinu, arabštinu, angličtinu a arménštinu, takže už za časů studií si získal pověst polyglota. Kariéra právníka mu nevyšla, a tak pracoval jako učitel na gymnáziu v Jelgavě (1830–1837), později na gymnáziu v Tallinnu (1837–1857). Tou dobou se už začal zabývat jazykovědou, ale také zkoumáním pobaltské flóry. Napsal gramatiky komijštiny, marijštiny a udmurtštiny. Právě ty vzbudily pozornost na Petrohradské akademii věd a Wiedemann se v roce 1854 stal jejím korespondenčním členem. O pět let později byl již stálým akademikem v oboru ugrofinských jazyků a později psal i o dalších ugrofinských jazycích (votština, livonština, chantyjština, mordvinština, permština). Estonštinu začal zkoumat až jako 50letý muž ještě v Tallinnu, s výzkumem dále pokračoval i v Petrohradu. Přesto, že neměl doktorát z jazykovědy, ani nikdy nedostal profesuru na univerzitě v Tartu, byl jejím čestným členem a už za svého života byl uznávaným jazykovědcem. Na Petrohradské akademii věd pak působil až do své smrti roku 1887.\n\nNa jeho počest po něm bylo pojmenováno gymnázium v Haapsalu. Od roku 1989 se každoročně uděluje cena Ferdinanda Johanna Wiedemanna za výzkum a výuku estonštiny. Výše ocenění byla od roku 2004 stanovena na 32 000 euro.\n\nPrvní studie, ve které se Wiedemann zabýval estonštinou, je z roku 1855. Jde o detailní analýzu o dva roky starší gramatiky estonštiny Eduarda Ahrense, kterou hodnotí kladně, ale předkládá několik návrhů na vylepšení. Oceňuje například Ahrensovy návrhy na psaní krátkých vokálů jedním písmenem a dlouhých vokálů dvěma písmeny. Na druhou stranu Ahrensovi vytýká příliš velkou závislost na finštině a kritizuje jeho tvrzení, že estonština je dcerou finštiny. Podle Wiedemanna je estonština naprosto samostatný ugrofinský jazyk, pro který je finština nejbližším příbuzným jazykem.\n\nAkademikům Wiedemann představil svůj plán o sestavení velkého estonského slovníku a gramatiky. Sestavení slovníku argumentoval například tím, že v posledních letech bylo sebráno množství folklorního materiálu, a zároveň byl vydán Kreutzwaldův epos Kalevipoeg, který je ovšem těžké číst, jelikož obsahuje mnoho slov, která ve stávajících slovnících nelze najít. Také v estonsky psané literatuře se objevují slova, která ve slovnících chybí. Podle Wiedemanna neexistuje ani pořádná popisná estonská gramatika, protože jižní a severní estonština jsou natolik odlišné, že nepovažuje za možné je obě popsat jednou gramatikou. Wiedemannovým cílem však nebylo estonštinu pouze popsat, ale také rozvíjet a obohacovat.\n\nWiedemann začal své sběratelské cesty roku 1861. Osm let trávil všechna léta na cestách a systematicky procházel estonské nářeční oblasti včetně ostrovů. Ve Võru se setkal s Kreutzwaldem, který zde pracoval jako lékař, a s jeho pomocí Wiedemann objasnil význam slov z Kalevipoega a správnou výslovnost jihoestonských slov. Kreutzwald také Wiedemannovi poskytl svůj sebraný materiál. Po seznámení s jihoestonskými nářečími se o ně Wieddemann začal blíže zajímat a roku 1864 vydal studii o võruském nářečí \"Versuch ueber den werroestnischen Dialekt\" („Přehled o võruském nářečí“), ve které byla slovní zásoba, výslovnost a tolik rozdílů ve struktuře jazyka, že by se podle Wiedemanna dalo hovořit spíše o jiném jazyku, než o pouhém nářečí. I později jazykovědci poukazovali na to, že jižní estonština dříve mohla být samostatným ugrofinským jazykem.\n\nVelký estonsko-německý slovník \"„Ehstnisch-deutsches Wörtebuch von F. J. Wiedemann“\" vyšel v roce 1869. Wiedemannovým cílem bylo shromáždit všechna slova slovní zásoby první poloviny 19. století. Kromě vlastního sebraného materiálu použil i starší slovníky a sběr slov z beletrie. Slovník se dočkal dalších tří výtisků (1893, 1923, 1973). Po vydání slovníku začal Wiedemann připravovat i estonskou gramatiku. Větší část materiálu k sestavení gramatiky sebral společně s materiálem pro slovník, ale ve své sběratelské činnosti pokračoval i v době, kdy byl slovník v tisku. Asi 700stránková gramatika \"„Grammatik der ehstnischen Sprache“\" vyšla v Petrohradu roku 1875 a je poslední gramatikou ve zhruba dvě a půl století trvající tradici cizojazyčných gramatik. Je to vědecká gramatika, která po 120 let nebyla překonána. Dnešní estonská gramatika byla vydána až v letech 1993–1995. Úvod gramatiky obsahuje přehled nářečí a nářečních rozdílů, představuje hlavní rozdíly ve výslovnosti a tvarech mezi jižní a severní estonštinou. Samotná gramatika je pak rozdělena na čtyři části: fonetika, slovotvorba, morfologie a syntax. Wiedemannovi zbylo velké množství materiálu, které nepoužil v gramatice, a tento materiál pak vydal o rok později, tedy v roce 1876, v samostatné 500stránkové knize \"„Aus dem inneren und äusseren Leben der Ehsten“\" (O vnitřním a vnějším životě Estonců). Kniha obsahuje stará slova, rčení, hádanky, hry, zvyky, slova pochválení i klení atd. a může být jakýmsi doplněním slovníku, ve kterém nebylo možné popsat všechny pojmy z životního stylu Estonců tak důkladně. Píše o námluvách, narození, smrti, zvycích spojených se svatbou, o písních, o praktikách v domácnosti i v obdělávání půdy, o léčitelství i čarodějnictví. Dílo tak nabízí cenný materiál pro folkloristiku.\n\nWiedemann napsal během sedmi let tři velká díla zabývající se estonštinou a Estonskem. Ve stejné době shromažďoval materiály také o dalších ugrofinských jazycích. Po tom, co dokončil práci na estonštině, vydal velký komijsko-německý slovník a udmurtsko-německý slovník. Dále vydal i gramatiku komijštiny, ve které také porovnává komijštinu s permštinou, čímž je tato gramatika úplně první srovnávací gramatikou ze skupiny ugrofinských jazyků.\n\n"}
{"id": "684188", "url": "https://cs.wikipedia.org/wiki?curid=684188", "title": "Stavovská akademie v Olomouci", "text": "Stavovská akademie v Olomouci\n\nStavovská akademie v Olomouci byla vzdělávací instituce pro vyšší společenské vrstvy, která působila v Olomouci s přestávkami v letech 1725–1847.\n\nStavovská akademie byla založena při olomoucké univerzitě v roce 1725 na návrh olomouckého hejtmana Michaela sv. p. Šubíře. Původně měla zajišťovat výuku civilního práva, živých jazyků, šermu a tance pro šlechtice a syny úředníků a měšťanů, což jezuitská univerzita nezajišťovala. Císař Karel VI. souhlasil s návrhem stavů a proto na akademii začalo vyučování již 1. května 1727. Postavení první budovy akademie na olomouckém Předhradí bylo umožněno díky odkazu Leopolda Antonína Saka z Bohuňovic, který jako poslední potomek svého rodu věnoval celý svůj majetek na vybudování akademie. Akademie byla od počátku trnem v oku olomouckým jezuitům, kteří v ní spatřovali konkurenci univerzity.\n\nRoku 1778 byla akademie přesunuta spolu s univerzitou do Brna, odkud se roku 1782 vrátila zpět. O rok později byla sloučena s vídeňskou Tereziánskou akademií, která byla samotná uzavřena v roce 1784 a ta olomoucká její osud následovala v roce 1787. Po smrti Josefa II. ji na žádost stavů roku 1791 znovu obnovil Leopold II. Stavové však záhy začali chtít její přesun do Brna, který byl povolen až roku 1843. V Olomouci se vyučovalo do roku 1847, od školního roku 1846/47 však již akademie byla v Brně, kde se z ní roku 1850 stala německá technika, \"C. k. vysoká škola technická v Brně\".\n\nNejvyšší počet studentů měla akademie v roce 1844, kdy ji navštěvovalo 474 posluchačů. V posledním roce činnosti v Olomouci navštěvovalo hodiny ženijního oboru 111 posluchačů, zemědělství 91 posluchačů, jazyky 195 posluchačů a jízdu, šerm a tanec 19 studentů.\n\nV čele akademie stál ředitel, kterým byl nejčastěji krajský hejtman nebo olomoucký světící biskup. Profesoři byli jmenováni stavy s výjimkou profesorů práv, které jmenoval císař.\n\n\nRoku 1727 byla dokončena první budova akademie na olomouckém Předhradí s jízdárnou (dnes Křížkovského ul. 5), kterou roku 1756 zabavil stát a použil ji k vojenským účelům. Pak se chvíli vyučovalo po domech, až roku 1772 koupili stavové dva domy na Bělidlech, kde provedli adaptaci a postavili druhou budovu (dnes Sokolská 21). Tuto budovu prodali roku 1778 po přesunu akademie do Brna vojsku. Po návratu do Olomouce roku 1782 ji znovu koupili, ale již roku 1787 byla akademie zrušena. Po obnovení akademie roku stavové tutéž budovu koupili roku 1793 již potřetí a akademie v ní zůstala až do svého přeložení do Brna roku 1847.\n\n\n\n\n"}
{"id": "684191", "url": "https://cs.wikipedia.org/wiki?curid=684191", "title": "Transaction Processing Performance Council", "text": "Transaction Processing Performance Council\n\nTransaction Processing Performance Council (TPC) je nezisková organizace založená v roce 1988. Jejím cílem je nezávislé hodnocení výkonu počítačů v oblasti zpracování dat či transakcí a vytvoření odpovídajících hodnocení (benchmarků).\n\n\nTPC-C zahrnuje výběr pěti souběžných transakcí různých typů a složitosti spuštěných buď ve frontě za sebou, nebo je nastaveno odložené\nspuštění pro každou z operací. Databáze zahrnuje devět typů tabulek s velkým počtem dat. TPC-C se měří v počtu transakcí za minutu\n(tpM – transaction per minute).\nMetoda simuluje kompletní výpočetní prostředí, kde uživatelská populace provádí operace proti databázi. Benchmark je zaměřen okolo\nhlavních aktivit (transakcí) v prostředí zadávání objednávek (order-entry environment). Tyto transakce zahrnují zadávání a vyřizování\nobjednávek, záznamy plateb, zjišťování stavu objednávky, způsob dodání a monitorování zásob skladu.\n\nMetoda TPC-E simuluje zatížení OLTP aplikace u makléřské firmy. Celý benchmark se zaměřuje na centrální databázi, která provádí operace\nvztahující se ke klientským účtům dané firmy. TPC-E modeluje aktivitu firmy, která musí spravovat klientské účty, provádět obchodní operace\nklientů a být odpovědná za interakce zákazníků s finančními trhy. Ačkoli je model metody TPC-E zaměřen na makléřskou firmu, tak databázové\nschéma, transakce i implementační pravidla byly navrženy tak, aby reprezentovaly širokou variaci moderních OLTP systémů.\n\nBenchmark metody TPC-H je benchmark podpůrný. Skládá se z obchodně orientovaných ad-hoc dotazů a modifikací konkurujících si dat. Dotazy a\ndata obsažené v databázi byly vybrány tak, aby odrážely širokou variaci obchodních segmentů. Tento benchmark hodnotí systém pro podporu rozhodování,\nkterý zpracovává velký objem dat, provádí dotazy o velkém stupni složitosti a dává odpovědi na kritické obchodní otázky.\n\n\n\n"}
{"id": "684192", "url": "https://cs.wikipedia.org/wiki?curid=684192", "title": "Mezinárodní letecká federace", "text": "Mezinárodní letecká federace\n\nMezinárodní letecká federace ( ) je mezinárodní organizace pro spolupráci v letectví a kosmonautice. Organizuje sportovní letecké soutěže, stanovuje standardy, registruje letecké a kosmonautické rekordy dosažené jak pilotovanými, tak bezpilotními stroji.\n\nZaložena byla jako sportovní federace roku 1905, nyní sjednocuje letecké organizace stovky států. Českým členem FAI je Aeroklub České republiky.\n\n"}
{"id": "684195", "url": "https://cs.wikipedia.org/wiki?curid=684195", "title": "Gymnázium a Střední odborná škola Telč", "text": "Gymnázium a Střední odborná škola Telč\n\nGymnázium Otokara Březiny a Střední odborná škola je střední škola v Telči, v ulici Hradecká 235.\n\nGymnázium Otokara Březiny v Telči je nejstarší střední školou s českým vyučovacím jazykem na jihozápadní Moravě – bylo založeno v roce 1852. Vychovalo mnoho vynikajících absolventů, kteří se uplatnili a působí doma i v zahraničí. Škola nese jméno českého básníka Otokara Březiny, který byl jejím studentem v letech 1883–87.\n\nČtyřleté studijní obory zakončené maturitní zkouškou\n\nOsmileté učební obory zakončené maturitou\n\n\n"}
{"id": "684203", "url": "https://cs.wikipedia.org/wiki?curid=684203", "title": "DnaA", "text": "DnaA\n\nDnaA je protein, který se u \"E. coli\" (a dalších bakterií) váže na ori oblast (replikační počátek) jejich bakteriálního chromozomu. Tato vazba je zásadní pro spuštění replikace bakteriální DNA, protože DnaA způsobuje místní denaturaci DNA, což je nezbytné pro správnou funkci DNA polymerázy. Tomu dále pomáhá helikáza DnaB, jenž se váže na DnaA a rozplétá dvoušroubovici DNA.\n\nDnaA je u \"E. coli\" protein o velikosti 52 kDa, přičemž na replikační počátek se zřejmě váže až 30 takových proteinů. DnaA přitom zřejmě rozeznávají tzv. DnaA-box, který má konsenzuální sekvenci 5′-TT(A\\T)TNCACA. Pro správnou vazbu DnaA proteinů se spotřebovává energie z hydrolýzy ATP.\n\nU jaderných organismů (zejména na modelovém organismu \"S. cerevisiae\") se vyskytuje funkčně příbuzný komplex, označovaný jako ORC (\"origin-recognition complex\").\n\n"}
{"id": "684209", "url": "https://cs.wikipedia.org/wiki?curid=684209", "title": "Palmeta", "text": "Palmeta\n\nPalmeta (z ital., zdrobnělina slova palma) je velmi rozšířený ornament, obvykle tvořený pěti a více na konci zaoblenými nebo zašpičatělými listy, které se vějířovitě rozbíhají vzhůru. Je souměrný podle svislé osy a připomíná korunu palmových listů. Vyskytuje se na malbách, textilu, keramice, plastikách a zejména na stavbách od starověku do 19. století.\n\nMotiv palmety je patrně rostlinného původu a pochází z Blízkého východu. Vyskytuje se už v egyptské architektuře a reliéfech, zvláště se rozšířil v umění starého Řecka. Občas se objevuje i ve středověku a je velice hojný v renesanci a v klasicismu.\n\nPalmeta se vyskytuje v mnoha různých obměnách, klasickou podobu dostala v řeckém sochařství a v architektuře, zejména jako akrotérion na vrcholku štítu nebo na rozích chrámové budovy.\n\nV ovocnářství se používá pěstební tvar pojmenovaný palmeto, jehož se dosahuje tvarováním a řezem ovocných stromů. Účel není ornamentální, ale rozprostření větví v logickém prostorovém uspořádání v daném prostoru.\n\n\n\n"}
{"id": "684210", "url": "https://cs.wikipedia.org/wiki?curid=684210", "title": "Al-Ahli Dubai", "text": "Al-Ahli Dubai\n\nAl-Ahli Club (arabsky الأهلي) je fotbalový klub ze Spojených arabských emirátů, který sídlí v Dubaji. Klub je přezdíván \"The Red knights\" (česky \"Rudí rytíři\").\n\nRoku 1970 tři dubajské kluby založili Al-Ahli (letopočet založení je i v klubovém znaku). Je to jeden z nejúspěšnějších klubů tamní ligy. Al-Ahli vyhrálo třikrát ligu v sedmdesátých letech, následně se jim to podařilo až v letech 2006 a 2009.\n\nKlub momentálně trénuje rumunský trenér Catalin Raducan a jeho asistentem je Mohammerd Ahmad.\n\n"}
{"id": "684213", "url": "https://cs.wikipedia.org/wiki?curid=684213", "title": "Síra (minerál)", "text": "Síra (minerál)\n\nSíra, chemický vzorec S, je kosočtverečný minerál.\n\n\nKrystaly jsou nejčastěji dipyramidální a hrubě tabulkovité. Práškovité, zrnité, ledvinité a zemité agregáty, výplně, nálety, krápníky.\n\nZa normální teploty krystaluje v kosočtverečné soustavě (αS), nad 95,6 °C v jednoklonné soustavě (βS). Minerál rosickýit (γS) je dimorfní k βS. Amorfní síra (sulfurit) vzniklá při prudkém ochlazení tekuté síry, je nestabilní a časem se změní na αS.\n\n\n\n\n\nK výrobě kyseliny sírové, chemikálií, výbušnin, v papírnictví, gumárenství, v zemědělství, kožedělném průmyslu aj.\n\nHojný minerál.\n\n\n\n\n"}
{"id": "684217", "url": "https://cs.wikipedia.org/wiki?curid=684217", "title": "Mistrovství světa juniorů v ledním hokeji 1984", "text": "Mistrovství světa juniorů v ledním hokeji 1984\n\nMistrovství světa juniorů v ledním hokeji 1984 se konalo 25. prosince 1983 až 3. ledna 1984 ve švédských městech Norrköping a Nyköping.\n\n25.12.1983\nFinsko - Kanada 4:2\nSSSR - Švýcarsko 14:2\nČSSR - SRN 6:1\nŠvédsko - USA 4:1\n26.12.1983\nKanada - USA 5:2\nŠvédsko - Švýcarsko 5:2\nSSSR - SRN 9:1\nFinsko - ČSSR 8:7\n28.12.1983\nKanada - Švýcarsko 12:0\nSSSR - Finsko 3:1\nŠvédsko - SRN 11:2\nČSSR - USA 10:1\n29.12.1983\nKanada - SRN 7:0\nČSSR - Švýcarsko 13:2\nFinsko - Švédsko 4:1\nSSSR - USA 7:4\n31.12.1983\nKanada - Švédsko 6:2\nSSSR - ČSSR 6:4\nSRN - Švýcarsko 4:3\nFinsko - USA 7:2\n2.1.1984\nKanada - SSSR 3:3\nFinsko - Švýcarsko 12:4\nČSSR - Švédsko 5:2\nUSA - SRN 10:2\n3.1.1984\nČSSR - Kanada 6:4\nFinsko - SRN 8:2\nSSSR - Švédsko 8:2\nUSA - Švýcarsko 12:3\n\n SSSR\n\nBrankáři: Jevgenij Bělošejkin, Alexej Červjakov\nObránci: Alexej Gusarov, Michail Tatarinov, Alexandr Smirnov, Aleh Mikulčik, Sergej Šendelev, Igor Martynov, Alexandr Lysenko\nÚtočníci: Nikolaj Borštševskij, Alexandr Černych, Igor Vjasmikin, Sergej Nemčinov, Andrej Lomakin, Jurij Chmyljov, Igor Boldin, Alexandr Semak, Sergej Vostrikov, Jevgenij Čišmin, Vasilij Kameněv.\n\nBrankáři: Jarmo Myllys, Jarmo Uronen\nObránci: Erik Hämäläinen, Janne Karelius, Pekka Laksola, Harri Laurila, Vesa Salo, Ville Sirén, Ari Suutari\nÚtočníci: Ari Haanpää, Raimo Helminen, Iiro Järvi, Esa Keskinen, Reijo Mikkolainen, Mikko Mäkelä, Joel Paunio, Tommi Pohja, Christian Ruuttu, Esa Tikkanen, Jari Torkki.\n\nBrankáři: Petr Bříza, Ivo Pešat\nObránci: Stanislav Pavelec, Petr Svoboda, Miloš Hrubeš, Jiří Paška, František Musil, Martin Střída\nÚtočníci: Petr Rosol, Vladimír Kameš, Libor Dolana, Petr Klíma, Jiří Jiroutek, Lumír Kotala, Igor Talpaš, Ernest Hornák, Jozef Pethö, Kamil Kašťák, Michal Pivoňka, Petr Holubář.\n\nBrankáři: Allan Bester, Ken Wregget\nObránci: Bruce Cassidy, Sylvain Côté, J.J. Daigneault, Gerald Diduck, John Miner, Mark Paterson, Brad Shaw\nÚtočníci: Lyndon Byers, Russ Courtnall, Yves Courteau, Dale Derkatch, Dean Evason, Dave Gagner, Randy Heath, Dan Hodgson, Garry Lacey, Gary Leeman, John MacLean, Kirk Muller.\n\nBrankáři: Ulf Nilsson, Jacob Gustavsson\nObránci: Peter Andersson, Tommy Albelin, Per Forsberg, Jens Johansson, Jan Karlsson, Mats Kihlström, Ulf Samuelsson\nÚtočníci: Mikael Andersson, Lars Byström, Henrik Cedergren, Anders Huss, Tommy Lehman, Thomas Ljungbergh, Jon Lundström, Niklas Mannberg, Jörgen Marklund, Tomas Sandström, Roland Westin, Michael Wikström.\n\nBrankáři: Brian Jopling, Alan Perry\nObránci: Paul Ames, Kevin Hatcher, Brian Johnson, Graig Mack, Scott Sandelin, Gary Suter\nÚtočníci: Allen Bourbeau, Wally Chapman, Bob Curtis, Clark Donatelli, Mike Golden, Tony Granato, Jim Johannson, Mark LaVarre, Steve Leach, Todd Okerlung, Alfie Turcotte, Marty Wiitala.\n\nBrankáři: Thomas Frölich, Rupert Meister\nObránci: Sven Erhart, Frank Gentges, Jörg Hanft, Christian Reuter, Robert Sterflinger, Bernd Wagner\nÚtočníci: Fritz Brunner, Peter Draisaitl, Franz-Xaver Iberlherr, Axel Kammerer, Michael Komma, Gunther Preus, Klaus Pillmeier, Michael Rumrich, Udo Schmid, Bernd Truntschka, Alfred Weiss, Tauno Zobel.\n\nBrankáři: Andreas Jurt, Dino Stecher\nObránci: Andrea Caduff, Daniel Dubois, Marc Heitzmann, Markus Morf, Guido Pfosi, Martin Rauch\nÚtočníci: Markus Bleuer, Andrea Cahenzli, Rene Gehri, Felix Hollenstein, Bernhard Lauber, Patrick Müller, Thomas Müller, Philipp Neuenschwander, Patrice Niederhäuser, Jean-Luc Rod, Christof Rüfenacht, Pascal Speck.\n\nŠampionát B skupiny se odehrál ve Francii, postup na MSJ 1985 si vybojovali Poláci, naopak sestoupili Dánové.\n\n\nŠampionát C skupiny se odehrál v Itálii, postup do B skupiny MSJ 1985 si vybojovali domácí.\n\n\n Itálie - Bulharsko 3:1\n\n Itálie – Maďarsko 8:5\n\n Bulharsko – Španělsko 10:3\n\n Belgie – Austrálie 8:3\n\n Belgie – Velká Británie 9:2\n\n Austrálie – Itálie B 5:1\n\n1. Itálie\n2. Bulharsko\n3. Maďarsko\n4. Španělsko\n5. Belgie\n6. Velká Británie\n7. Austrálie\n8. Itálie B\n"}
{"id": "684222", "url": "https://cs.wikipedia.org/wiki?curid=684222", "title": "Ferdinand Schröffel ze Schröffenheimu", "text": "Ferdinand Schröffel ze Schröffenheimu\n\nMons. Ferdinand Schröffel ze Schröffenheimu (28. ledna 1645, Olomouc - 28. srpna 1702, Olomouc) byl olomoucký kanovník a prelát, farář u sv. Mořice v Olomouci a od roku 1696 titulární biskup sebastánský a světící biskup olomoucký. \n\n\n"}
{"id": "684223", "url": "https://cs.wikipedia.org/wiki?curid=684223", "title": "Mistrovství světa v ledním hokeji 2012 (Divize II)", "text": "Mistrovství světa v ledním hokeji 2012 (Divize II)\n\nMistrovství světa v ledním hokeji 2012 (Divize II) se hrálo v Reykjavíku na Islandu (od 12. do 18. dubna 2012) a v Sofii v Bulharsku (od 2. do 8. dubna 2012). Hrálo se podle nového herního systému. Skupiny A a B nebyly rovnocenné a nově se mezi nimi postupovalo a sestupovalo.\n\n"}
{"id": "684224", "url": "https://cs.wikipedia.org/wiki?curid=684224", "title": "Kostel Nanebevzetí Panny Marie (Nechanice)", "text": "Kostel Nanebevzetí Panny Marie (Nechanice)\n\nŘímskokatolický kostel Nanebevzetí Panny Marie v Nechanicích se nachází v centru města na Husově náměstí, jehož je dominantou. Původně gotická stavba, která existovala pravděpodobně již v první polovině 13. století, byla barokně přestavěna v letech 1680 až 1692. Po požáru v roce 1827 byl kostel v roce 1833 rozšířen a přestavěn v empírovém slohu. Je chráněn jako kulturní památka České republiky.\n\nKostel je trojlodní, boční lodě však mají šířku pouze 1,85 metrů. Hlavní loď má délku 35,8 metrů, šířku 8,6 metrů a výšku 12,4 metrů a od bočních lodí je oddělena mohutnými pilíři čtvercového půdorysu. K polygonálnímu kněžišti na východní straně je přistavěna malá sakristie v podélné ose stavby, na západní straně je kostel zakončen hranolovou věží, jejímž přízemím prochází hlavní vchod do kostela. Věž má až k římse výšku 25,6 metrů. Pod kostelem se nachází krypta, v níž je pohřbeno devět členů hraběcí rodiny Schaffgotschů.\n\nSoučasným farářem je Mgr. Marián Benko, narozený 24. července 1968 v Bojnicích, na kněze vysvěcený 19. června 1999 v Martině (od roku 1999 byl farním vikářem v Brezně, od roku 2000 farním vikářem v Náchodě); v Nechanicích působil nejprve jako administrátor a od 1. února 2008 jako farář.\n\n"}
{"id": "684226", "url": "https://cs.wikipedia.org/wiki?curid=684226", "title": "The Orion", "text": "The Orion\n\nThe Orion je residenční mrakodrap v newyorské čtvrti Manhattan. Má 58 podlaží a výšku 184 metry. Výstavba probíhala v letech 2004–2006 podle návrhu firmy Cetra/Ruddy. Zajímavostí je, že ze všech vysokých budov v New Yorku má nejmenší průměrnou výšku patra – jen asi 317 cm.\n\n"}
{"id": "684227", "url": "https://cs.wikipedia.org/wiki?curid=684227", "title": "Mistrovství světa v ledním hokeji 2012 (Divize III)", "text": "Mistrovství světa v ledním hokeji 2012 (Divize III)\n\nMistrovství světa v ledním hokeji 2012 (Divize III) se hrála v Erzurumu v Turecku od 15. do 21. dubna 2012. \n\n\n Oficiální webové stránky ročníku\n"}
{"id": "684232", "url": "https://cs.wikipedia.org/wiki?curid=684232", "title": "Credit Lyonnais Building", "text": "Credit Lyonnais Building\n\nCredit Lyonnais Building (nebo také Calyon Building) je kancelářský mrakodrap v newyorské čtvrti Manhattan. Má 45 podlaží a výšku 185,6 metrů. Byl dokončen v roce 1964 podle projektu společnosti Shreve, Lamb & Harmon Associates.\n\n"}
{"id": "684233", "url": "https://cs.wikipedia.org/wiki?curid=684233", "title": "František Antonín von Losenstein", "text": "František Antonín von Losenstein\n\nFrantišek Antonín hrabě z Losensteinu (1642, Vídeň - 17. června 1692) byl římskokatolický duchovní, kanovník v Olomouci, Pasově a Oettingen, který byl zvolen olomouckou kapitulou za koadjutora biskupa Karla II. z Lichtenštejna-Kastelkornu. Byl potvrzen římskou kurií a jmenován titulárním biskupem v Durá. Zemřel však dřív, než mohl nastoupit jako sídelní biskup.\n\nPocházel ze šlechtického rodu pánů z Losensteinu, jejichž rodovým hradem byl Losenstein ve stejnojmenném městě nad Enží v Horním Rakousku. Tento rod jím v mužské větvi vymřel. Pochován je v rodové hrobce v bývalém benediktinském klášteře Garsten.\n\n"}
{"id": "684234", "url": "https://cs.wikipedia.org/wiki?curid=684234", "title": "Babočka cyanská", "text": "Babočka cyanská\n\nBabočka cyanská (\"Cethosia cyane\") je druh motýla z čeledi babočkovitých vyskytující se v jižní Asii (od Indie po jižní Čínu a Indočínu). Její areál výskytu se v posledních desetiletích rozšířil i na Malajský poloostrov, včetně Singapuru.\n\n"}
{"id": "684237", "url": "https://cs.wikipedia.org/wiki?curid=684237", "title": "František Julián von Braida", "text": "František Julián von Braida\n\nMons. František Julián hrabě Braida (7. března 1654, Znojmo - 15. května 1729, Olomouc) byl kanovníkem olomouckým a vratislavským, který byl roku 1703 jmenován titulárním biskupem hipponským a světícím biskupem olomouckým.\n\n\n"}
{"id": "684238", "url": "https://cs.wikipedia.org/wiki?curid=684238", "title": "17 State Street", "text": "17 State Street\n\n17 State Street je mrakodrap v New Yorku. Má 41 podlaží a výšku 165 metrů. Byl dokončen v roce 1988 podle projektu společnosti Emery Roth & Sons. V budově se nachází převážně kanceláře, ale ve spodních patrech je muzeum.\n"}
{"id": "684239", "url": "https://cs.wikipedia.org/wiki?curid=684239", "title": "Alex Forsyth", "text": "Alex Forsyth\n\nAlex Forsyth (* 6. ledna 1955 v Cambridge, Ontario) je bývalý kanadský hokejový útočník.\n\nV roce 1975 byl draftován do NHL v 1. kole (celkově 18.) týmem Washington Capitals kdy ještě působil v týmu Kingston Canadians v lize OHA. Do nové sezóny 1975/76 odešel do farmářského týmu Capitals v Richmond Robins kde strávil celou sezónu. Po ukončení spolupráce farmářského týmu Richmond Robins s Capitals odešel do nového farmářského týmu Springfield Indians, kde strávil skoro celou sezónu 1976/77. Do Capitals byl povolán jen na jeden zápas, který byl mimochodem jediný zápas v NHL kdy se uskutečnil 12. listopadu 1976 proti týmu Chicago Blackhawks. V následujícím ročníku 1977/78 poklesl jeho výkon a byl přeřazen do týmu Tulsa Oilers v CHL kde odehrál 69 zápasů v nichž nasbíral 31 bodů. 1. června 1978 mu vypršela smlouvu s Capitals a nedostal nabídku k prodloužení smlouvy a stal se volným hráčem. Žádný s týmu neprojevil zájem o Forsytho a proto se rozhodl ukončit kariéru.\n\n\n"}
{"id": "684240", "url": "https://cs.wikipedia.org/wiki?curid=684240", "title": "Jan Karel Leopold von Scherffenberg", "text": "Jan Karel Leopold von Scherffenberg\n\nMons. Jan Karel Leopold hrabě Scherffenberg (6. února 1698, Langenwang – 17. dubna 1771) byl olomoucký kanovník a prelát, který se roku 1749 stal titulárním biskupem tengrenským a světícím biskupem olomouckým.\n"}
{"id": "684241", "url": "https://cs.wikipedia.org/wiki?curid=684241", "title": "Tower 49", "text": "Tower 49\n\nTower 49 je kancelářský mrakodrap v New Yorku. Má výšku 187 metrů 49 podlaží (45 nadzemních). Byl dokončen v roce 1985 podle projektu společnosti Skidmore, Owings & Merrill. Stojí ve 49. ulici v těsném sousedství Rockefellerova Centera.\n\n"}
{"id": "684242", "url": "https://cs.wikipedia.org/wiki?curid=684242", "title": "Jan Václav Xaver Frey von Freyenfels", "text": "Jan Václav Xaver Frey von Freyenfels\n\nJan Václav Xaver Frey von Freyenfels (18. května 1705, Brno – 17. října 1776, Olomouc) byl olomoucký a vratislavský kanovník a prelát, který se roku 1772 stal titulárním biskupem markopolitánským a světícím olomouckým. Jeho zásluhou vznikla a byla vydána mapa olomoucké diecéze z r. 1760.\n\n"}
{"id": "684243", "url": "https://cs.wikipedia.org/wiki?curid=684243", "title": "Strdimil palestinský", "text": "Strdimil palestinský\n\nStrdimil palestinský (\"Cinnyris osea\") je druh ptáka z čeledi strdimilovitých, žijící v některých oblastech Blízkého východu a subsaharské Afriky.\n\nMá dlouhý, černý a dolů zahnutý zobák. Samci mají tmavé peří, které je na světle částečně leskle modré či zelené, zatímco samice a mláďata mají peří zbarvené šedohnědě. Je 8 až 12 cm velký a jeho rozpětí křídel je 14 až 16 cm. Samci váží v průměru 7,6 gramů a samice 6,8 gramů.\n\nŽiví se hmyzem a nektarem.\n\n"}
{"id": "684245", "url": "https://cs.wikipedia.org/wiki?curid=684245", "title": "Slepý hodinář", "text": "Slepý hodinář\n\nSlepý hodinář: zázrak života očima evoluční biologie ( ) je kniha Richarda Dawkinse z roku 1986, ve které vysvětluje a obhajuje evoluci pomocí přirozeného výběru. Také se snaží odpovídat na kritiku jeho předchozí knihy \"Sobecký gen\".\n\nV titulu knihy odkazuje na analogii s hodinářem, kterou ve své knize \"Natural Theology\" prezentoval William Paley. Více než padesát let před publikací \"O původu druhů\" Charlese Darwina Paley tvrdil, že složitost žijících organismů je důkazem existence božského stvořitele, a přirovnával to k hodinkám: Když vidíme hodinky, ihned nás napadne, že za nimi stál inteligentní stvořitel (hodinář). Dawkins ale přírodní výběr přirovnává ke slepému hodináři, který sice dokázal vytvořit něco tak složitého jako člověka, ale přitom to nebyl jeho cíl – přírodní výběr nemá na mysli žádný účel, neplánuje do budoucnosti.\n\nNa začátku se snaží ukázat rozdíl mezi vývojem složitosti čistou náhodou a náhodným vývojem spojeným s kumulativním výběrem. To znázorňuje pomocí počítačové simulace umělé selekce v programu, který se také jmenuje \"The Blind Watchmaker\" (nyní jsou podobné programy dostupné jako open source). Dále v knize vysvětluje principy evoluce (převážně přírodního výběru). Snaží se čtenáře přesvědčit, že darwinismus je jedinou známou teorií, která je v principu schopna vysvětlit záhadu naší existence, a argumentuje proti různým nedarwinovským pojetím evoluce nebo vzniku složitého života.\n\nNa konci knihy předkládá argument proti existenci Boha: „Chceme-li předpokládat existenci božské síly, která je schopna vytvořit veškerou organizovanou složitost tohoto světa (...), musela být v první řadě neobyčejně složitá už ona božská síla.“ To nazývá postulováním složitosti bez nabídnutí vysvětlení.\n\n"}
{"id": "684249", "url": "https://cs.wikipedia.org/wiki?curid=684249", "title": "750 7th Avenue", "text": "750 7th Avenue\n\n750 7th Avenue je postmoderní mrakodrap v New Yorku. Má 36 podlaží a výšku 187,5 metrů. Byl dokončen v roce 1989 podle projektu společnosti Kevin Roche/John Dinkeloo & Associates a je ve vlastnictví Hines Interests Limited Partnership. Budova disponuje prostory o celkové výměře 54 920 m, z toho většinu zabírají kanceláře. Stojí na 7. Avenue nedaleko Times Square.\n\n"}
{"id": "684254", "url": "https://cs.wikipedia.org/wiki?curid=684254", "title": "Cabeza la Vaca", "text": "Cabeza la Vaca\n\nCabeza la Vaca je španělské město situované v provincii Badajoz (autonomní společenství Extremadura).\n\nObec se nachází na jihu provincie uprostřed malého údolí porostlého duby, olivovníky a kaštany. Obec je vzdálena 110 km od Sevilly a 122 km od města Badajoz. Patří do okresu Tentudía a soudního okresu Fregenal de la Sierra. V obci se nachází barokní kostel zasvěcený Panně z Ángeles.\n\nV roce 1834 se obec stává součástí soudního okresu Fregenal de la Sierra. V roce 1842 čítala obec 346 usedlostí a 1320 obyvatel.\n"}
{"id": "684255", "url": "https://cs.wikipedia.org/wiki?curid=684255", "title": "My Way (píseň)", "text": "My Way (píseň)\n\nMy Way je píseň zpopularizovaná Frankem Sinatrou. Text písně napsal a v roce 1967 nazpíval Paul Anka a to na hudbu francouzské písně \"Comme d'habitude\" (\"„Jako obvykle“\") natočené v roce 1967 Claudem Françoisem. K ní složil hudbu Claude François a Jacques Revaux s textem Clauda Françoise a Gillese Thibauta. Ankův anglický text nijak nesouvisí s francouzským originálem. Skladba je jednou z nejčastěji citovaných coververzí v hudební historii.\n\nSlova písně pojednávají o muži, který je blízko smrti. Je sám se sebou spokojený a přebírá zodpovědnost za své jednání, protože přes všechny problémy v životě se snažil udržet vysokou úroveň své morální integrity.\n\n\nPod názvem Žila som správne s textem Milana Lasici ji nazpívaly v roce 1982 Zora Kolínska a v roce 1989 Hana Hegerová\n"}
{"id": "684257", "url": "https://cs.wikipedia.org/wiki?curid=684257", "title": "Jasan úzkolistý syrský", "text": "Jasan úzkolistý syrský\n\nJasan úzkolistý syrský (\"Fraxinus angustifolia\" subsp. \"syriaca\") je poddruh jasanu úzkolistého, rozšířený v jihozápadní Asii od Palestiny a Turecka po Turkmenistán a Pákistán.\n\nJe to opadavý strom, dorůstající výšky 10 až 15 metrů. Listy jsou uspořádány v přeslenech a jsou 4 až 7 cm dlouhé a 2 až 3 cm široké. Po obou stranách jsou lysé a mají pilovitý okraj.\nV minulosti byl tento taxon považován za samostatný druh, jasan syrský (\"Fraxinus syriaca\").\n\n"}
{"id": "684260", "url": "https://cs.wikipedia.org/wiki?curid=684260", "title": "Šedé přízraky", "text": "Šedé přízraky\n\n„Šedé přízraky“, v originále „Shades of Gray“, je v pořadí dvacátá druhá epizoda druhé sezóny seriálu \"\".\n\nBěhem rutinního geologického průzkumu na planetě Surata IV. se komandér William Riker náhodně poškrábe o ostrý trn. Výsadek se ihned vrátí na USS Enterprise D, kde doktorka Katherine Pulaská zjistí, že trn do komandéra vpravil smrtící virus. Během několika hodin nejspíše dosáhne jeho mozku a zabije jej.\n\nAby zachránila jeho život, stimuluje jedním lékařským přístrojem uměle neurony v jeho mozku, aby zůstaly aktivní a mohly viru odolávat. To způsobí, že Rikerovi se začne zdát o jeho předchozích prožitcích na Enterprise.\n\nJeho první sny jsou vcelku neutrální povahy, jako třeba první setkání s Datem (epizoda „Střetnutí na Farpointu“). Ale brzy se stávají vášnivější, až erotické. Zdá se mu o veselé mladé Edo z planety Rubicon III. (epizoda „Spravedlnost“), matriarše Beatě z Angel One (epizoda „Trosečníci“) nebo počítačem vytvořené Minuet ze simulátoru (epizoda „Heslo“).\n\nPřestože se tak Riker cítí příjemně, vášnivé sny pouze zhoršují jeho kondici, protože virus se živí pozitivními endorfiny, které jeho mozek vytváří. Doktorka Pulaská a poradkyně Deanna Troi se proto dohodly, že se v komandérovi pokusí evokovat sny negativní. Zdá se mu tak o smrti Tashy Yarové (epizoda „Slupka všeho zla“) nebo o zdánlivé smrti dítěte Deanny Troi (epizoda „Dítě“).\n\nUrčitý efekt se sice dostaví, ale negativní endorfiny nejsou dostatečně silné. Jako poslední možnost použije doktorka Pulaská lékařský přístroj, aby vyvolala sny na bázi primitivních pocitů a strachu o přežití. Riker tak sní o boji s entitou Armus (epizoda „Slupka všeho zla“), s falešným admirálem Gregory Quinnem (epizoda „Spiknutí“) nebo s klingonským důstojníkem Klagem na palubě lodi Pagh (epizoda „Věc cti“).\n\nKdyž doktorka vidí, že primitivní emoce fungují zdaleka nejlépe, ještě více tyto sny stimuluje a Riker se nakonec uzdraví.\n\n"}
{"id": "684267", "url": "https://cs.wikipedia.org/wiki?curid=684267", "title": "Matlockit", "text": "Matlockit\n\nMatlockit je vzácný olovnatý minerál z třídy halovců s chemickým vzorcem PbFCl pojmenovaný po městě Matlock, které leží v anglickém hrabství Derbyshire. Jedná se o místo, kde byl minerál poprvé objeven, a to v blízkém dole. Po minerálu samotném se jmenuje celá skupina vzácných minerálů s podobnou strukturou. \n\nMatlockit má chemický vzorec PbFCl a a je mírně průsvitný. Má nažloutlou až nazelenalou barvu. Patří mezi minerály čtverečné soustavy. Na Mohsově stupnici tvrdosti dosahuje hodnot 2,5 až 3. Hustotu má 7,1 až 7,2. Teplotu tání má 601 stupňů Celsia.\n\nMatlockit byl poprvé objeven na začátku devatenáctého století v dole \"Bage Mine\" v Bolehillu blízko Matlocku. Zároveň s ním byly nalezeny i vzorky fosgenitu a anglesitu. Fosgenit byl tou dobou už známý, naproti tomu matlockit zůstal nepovšimnut ještě dalších přibližně padesát let. Je možné jej s fosgenitem zaměnit. Všiml si ho a pojmenoval ho až Greg v roce 1851. První zmínka o matlockitu ovšem může být už v práci Johna Mawa, britského mineraloga počátku devatenáctého století. Ten ve svém díle \"The Mineralogy of Derbyshire with a Description of the most Interesting Mines\" (česky \"Mineralogie Derbyshire) s popisem těch nejzajímavějších dolů\") z roku 1802 nejprve předkládá podrobný popis fosgenitu, aby dále zmínil další minerál, kterému říká „sklovité olovo“ (v originále anglicky „glass lead“). Tento popis na matlockit poměrně dobře sedí, neboť přes svůj lehký zjev s průsvitným krémově nažloutlým zabarvením je ve skutečnosti dost těžký, má totiž hustotu přes 7,1.\nVelmi velký vzorek, který měří 10 centimetrů a pochází z Derbyshiru, je dnes v sbírkách Amerického přírodovědného muzea v New Yorku. Další velký vzorek, o velikosti 7 centimetů, je dnes ve sbírkách Derbského muzea a umělecké galerie v anglickém Derby.\n\nKromě Derbského hrabství, kde byl objeven poprvé, byl matlockit nalezen i na řadě dalších lokalit. Mezi ně patří Tiger v Arizoně, Lavrio v Řecku, důl blízko Essenu v Německu a blízko Campiglie v Toskánsku. Další nálezy také pochází z Jižní Afriky, z Peru, Chile, Austrálie, Rakouska, Francie a Itálie. \n\nMatlockitová skupina sestává z řady minerálů, které mají podobnou krystalovou strukturu. Do této skupiny patří halovce s bismutem, olovem a vápníkem, například: bismoklit (s vzorcem (BiO)Cl), daubréeit (s vzorcem (BiO)(OH,Cl), laurionit (s vzorcem PbCl(OH)), paralaurionit (s vzorcem PbCl(OH)), rorisit (s vzorcem CaFCl), zavaritskit (s vzorcem (BiO)F) a samotný matlockit.\n\n\n"}
{"id": "684270", "url": "https://cs.wikipedia.org/wiki?curid=684270", "title": "Letiště Đà Nẵng", "text": "Letiště Đà Nẵng\n\nLetiště Đà Nẵng (vietnamsky: \"Cảng hàng không quốc tế Đà Nẵng\", \"Sân bay quốc tế Đà Nẵng \") nacházející se u přístavního města Danang je třetí nejvýznamnější letiště ve Vietnamu.\n\n"}
{"id": "684271", "url": "https://cs.wikipedia.org/wiki?curid=684271", "title": "Vietnam Airlines", "text": "Vietnam Airlines\n\nVietnam Airlines je vietnamská národní letecká společnost se sídlem v Hanoji. Společnost byla založena 30. září 1996 spojením více menších firem. Hlavními letišti jsou Tân Sơn Nhất u Ho Či Minova Města a Nội Bài u Hanoje. Od října 2010 je členem aliance leteckých společností SkyTeam. V roce 2016 Vietnam Airlines přepravily 17,4 milionů cestujících. V březnu 2017 tato společnost provozovala lety do 52 destinací v Asii, Evropě a Oceánii.\n\nV říjnu roku 2019 provozuje společnost Vietnam Airlines 100 letadel průměrného stáří 5,8 let. V březnu 2011 bylo průměrné stáří flotily 7,1 let, což svědčí o modernizaci flotily která probíhá.\n\n"}
{"id": "684276", "url": "https://cs.wikipedia.org/wiki?curid=684276", "title": "Pohybová neostrost", "text": "Pohybová neostrost\n\nPohybová neostrost (roztřesení, rozmazání) je zachycení pohybujících se objektů ve fotografii, nebo na sekvenci snímků, například ve filmu nebo animaci. Neostrý záběr vznikne tak, že během záznamu jednoho snímku nebo nahrávání obrazu dojde k pohybovým změnám, buď v důsledku rychlého pohybu předmětu nebo fotoaparátu během dostatečně dlouhé expozice. Může se jednat o nežádaný defekt, nebo o autorův záměr.\n\nTermíny „pohybová neostrost“ a „roztřesení“ se významově liší. „Pohybová neostrost“ se používá v případě pohybu objektů v záběru, zatímco výraz „roztřesení“ označuje chvění fotoaparátu během snímání. Kromě pohybové neostrosti existuje neostrost optická. Ta vzniká mechanickým rozostřením objektivu fotoaparátu, nebo použitím minimálního clonového čísla a malé hloubky ostrosti. Neostrosti se dosáhne také použitím speciálních změkčujících objektivů, předsádek, nebo poloprůhledných předmětů (folie, plast, vazelína, sádlo) před objektivem. Zvláštním pohybovým efektem je změna ohniskové vzdálenosti („zoomování“) během expozice.\n\nV počáteční fázi vývoje fotografie byly fotoaparáty velké a těžké, fotografování se provádělo obvykle se stativem. Stativ vyloučil pohyb aparátu i s velmi málo citlivými fotografickými materiály, srovnal chvění fotoaparátu během chodu závěrky nebo dotek fotografa. Nicméně, nízká citlivost emulze vyžadovala dlouhou expoziční dobu a fotografování bylo citlivé i na pohyb subjektů (z této doby pochází tradiční slova fotografa: \"Nehýbat se! Vyletí ptáček!\").\n\nV dějinách portrétní fotografie byla neostrost zpočátku nežádoucím účinkem, v 19. století portrétovaní lidé museli vydržet bez hnutí i několik sekund. Styl těchto raných děl odpovídal tehdejším technickým požadavkům: 30sekundová expozice a estetické prvky vycházející z tehdejšího malířství. Pro dlouhé sekundy trvající nehybné setrvání před kamerou při výrobě daguerrotypií a kalotypií byly nutné různé podpěrky pro hlavu a tělo. Například Saronnysův univerzální držák hlavy nebo \"Bradyho stojan\". Lidé při tom většinou seděli před holým pozadím a byli osvíceni měkkým světlem z okna, které mohlo být směrováno pomocí zrcadel.\n\nS rostoucí citlivostí fotografických materiálů požadavky na nehybnost objektu klesaly. Vývoj techniky vedl sice ke stále se zmenšující velikosti a hmotnosti fotoaparátů, což však mělo za následek vyšší náchylnost na chvění fotoaparátu během dotyku spouště (výjimku tvoří použití drátěné spouště). Nejlepších výsledků bylo dosaženo při fotografování s fotoaparáty s centrální závěrkou - ty měly nižší hmotnost pohyblivých částí a symetrický posun vzhledem k ose objektivu.\n\nS příchodem zrcadlovek (středního formátu) se objevil další zdroj chvění fotoaparátu - roztřesení fotoaparátu při sklopení zrcátka, které mělo velkou hmotnost. Například první fotokamery „Saljut“ měly nevyvážený pohyb závěrky a zrcadla, což značně komplikovalo fotografování. S dalším snižováním velikosti zrcátka v zrcadlovkách menšího formátů a použití různých metod potlačování negativního vlivu zrcátka bylo znatelné pouze při použití teleobjektivů.\n\nS klesající velikostí fotoaparátů bylo hlavní příčinou neostrosti především snímání „z ruky“ v důsledku jejich přirozeného třesu v důsledku stisknutí tlačítka spouště a vrácení po uvolnění. S redukcí váhy aparátů se tento faktor jen zhoršoval.\n\nDalším faktorem zvýšení rozhýbání byl odklon výrobců od používání „kontaktního hledáčku“ (zrcadlovkový, paralaktický, optický) ve prospěch LCD obrazovek digitálních fotoaparátů. Hledáčky totiž poskytují další bod opory přístroje s fotografem.\n\nMnoho moderních digitálních fotoaparátů je opatřeno varováním fotografa ve chvíli, kdy hrozí neostrost kvůli dlouhému času závěrky pro snímání z ruky zvláštním piktogramem (obrázkem ruky, značkou třesoucí se kamery, atd.) a/nebo zobrazením údajů expozimetru červenou barvou.\n\nOstrost nebo neostrost je jedním z prvků vyjádření fotografa - umělce.\n\nPrůkopníkem záměrné neostrosti byla britská fotografka Julia Margaret Cameronová, která rozhýbání snímku v okamžiku expozice dosahovala nejrůznějšími způsoby, včetně kopání do stativu.\n\nPro snímky piktorialistů ze 40-50. let 19. století bylo příznačné užívání prostředků změkčujících fotografický obraz s cílem vystihnout atmosféru motivu. Snižovali ostrost svých fotografií použitím nekorigované optiky nebo speciálních objektivů nebo předsádek vytvářejících neostrou kresbu, případně neostrosti dosahovali nanesením vazelíny na objektiv, záměrně nepřesným zaostřením nebo pohybem fotografického přístroje během expozice. Užívalo se měkce kreslících objektivů a speciálních předsádek, uplatňovalo se protisvětlo, světelné kontrasty, záměrná neostrost, neobvyklá světelná atmosféra a šerosvit. Snímky působily mlhavým, rozplývavým „impresionistickým“ dojmem. Jejich cílem bylo zobrazit nejen prostou realitu, ale také světlo, náladu, atmosféru, a dosáhnout kvality uměleckého díla, což bylo v rozporu s dosavadním pojetím fotografie s ostrou kresbou a přirozenou tonalitou.\n\nOd 30. do 70. let dvacátého století s oblibou využívala různé druhy neostrosti takzvaná „Newyorská škola fotografie“. Nebyla to instituce v pravém slova smyslu, ale šestnáct autorů (narozených od 1898–1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Robert Frank, Don Donaghy, Louis Faurer, Richard Avedon, Bruce Davidson, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\nKonstruktivisté využívali pohybovou neostrost pro vyjádření rychlosti.\n\nPohybovou neostrost v kombinaci s vícenásobnou expozicí využívá jako tvůrčí postupy ve své fotografické tvorbě Jan Pohribný (* 1961). Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou.\n\n\nOstrost je schopnost lidského oka odlišit dva body v prostoru nebo na snímku a vychází z definice ostrého a neostrého obrazu. Lidské oko má omezenou rozlišovací schopnost, rozpozná dva body, jenom pokud jejich úhlová vzdálenost je vyšší než zhruba 1 úhlová minuta. Pokud jsou dva body blíže, začnou zdánlivě splývat. Nakreslíme-li okolo libovolného bodu kružnici s úhlovým poloměrem 1 minuta, pak všechny body ležící uvnitř této kružnice budou splývat s původním bodem a všechny body vně této kružnice budou vidět jako samostatné body.\n\nZe zkušeností fotografů používající formát filmu 35 mm je známo, že aby se zabránilo rozmazání obrazu při fotografování z ruky musí být jmenovatel rychlosti závěrky v sekundách odpovídat nejméně ohniskové vzdálenosti objektivu v milimetrech. Například při fotografování „z ruky“ objektivem 50 mm by měl být čas závěrky kratší než 1/50 sekundy. Objektiv typu rybí oko s ohniskovou vzdáleností 8 mm umožňuje fotografovat bez obav ostré snímky s časem 1/10 sekundy.\n\nVšechny tyto metody mají za cíl eliminovat (snížit), nebo kompenzovat pohyb fotoaparátu nebo vliv pohybu na něj.\n\n\n\n\n\n\nMetody zvýšení pohybové neostrosti (prodloužení expozičního času):\n\nPanning neboli „sledování objektu“ je označení pro horizontální nebo vertikální rotační pohyb filmové, digitální nebo video kamery. Výsledkem panningu je efekt rozmazání obrazu jako při otáčení hlavou při rezolutním „ne“. Ve fotografii se panning používá k zachycení rychlého pohybu, a optického odlišení předmětu od pozadí. Jde o to sledovat pohybující se objekt v hledáčku a tím snížit jeho relativní pohyb vůči fotografovi. Ve fotografii se používá pro zvýšení důrazu na pohybující se objekt a zároveň pro větší rozostření pozadí, což sníží jeho rušivý efekt.\n\nPři panningovém fotografování pohybujícího se předmětu udržujeme fotografovaný předmět ve stejné pozici na snímku po celou dobu trvání expozice. Délka expozice musí být dostatečně dlouhá, aby bylo pozadí dostatečně rozostřené pohybem fotoaparátu. Přesná délka expozice bude záviset na rychlosti objektu, ohniskové vzdálenosti objektivu a vzdálenosti od předmětu a předmětu od pozadí. Dosáhnout neostrého pozadí ve formuli F1 při snímání auta jedoucího po přímce umožní již 1/250s, zatímco k dosažení stejného rozostření pro obraz běžícího člověka bude potřeba delší čas 1/60s.\n\nSnadněji se snímají rychle se pohybující objekty, neboť stačí kratší expoziční čas. Při fotografování pomalu se pohybujících objektů je zapotřebí relativně delší čas, je těžší udržet pohyb s objektem a nastává riziko, že pohyb fotoaparátu nebude plynulý.\n\nDoporučuje se používat pomůcky, jako jsou například stativ nebo monopod, které umožní pohybovat fotoaparátem v jedné rovině. Levnějším řešením stativu je použití provázku, který na jedné straně přivážeme za objektiv, druhý konec se zašlápne nohou a napne se.\n\nPohybová neostrost se řadí mezi kompoziční principy ve fotografii.\n\nŘada procesů, které se zabývají úpravou obrazu, pracuje s ostrostí - jako například \"unsharp mask\".\n\nPříklad rozmazané fotografie restaurované pomocí Wienerovy dekonvoluce:\n\nDalší metoda na úpravu ostrosti je založená na Newtonově metodě tečen.\n\nPostprodukce videa umožňuje zlepšit ostrost i u snímků videa.\n\n\n"}
{"id": "684279", "url": "https://cs.wikipedia.org/wiki?curid=684279", "title": "Třída Kralj", "text": "Třída Kralj\n\nTřída Kralj je třída raketových člunů chorvatského námořnictva. Postaveny byly dvě jednotky, které jsou stále v aktivní službě.\n\nCelá třída původně vznikla na objednávku Jugoslávie jako třída úderných raketových člunů třídy \"Kobra\". Předpokládalo se, že jugoslávské námořnictvo do služby zařadí čtyři tyto své nejvýkonnější raketové čluny. Stavba první jednotky začala roku 1991 v loděnicích v Kraljevici, dokončena však již byla po občanské válce a vzniku nezávislého Chorvatska. Námořnictvo ji provozuje jako \"Kralj Petar Krešimir IV\" a její jedinou sesterskou loď jako \"Kralj Dmitar Zvonimir\".\n\nJednotky třídy \"Kralj\":\n\nHlavňovou výzbroj člunů tvoří jeden 57mm kanón Bofors v dělové věži na přídi, jeden ruský obranný systém AK-630 v zadní části nástavby a dva 12,7mm kulomety. K ničení lodí slouží čtyři až osm švédských protilodních střel RBS-15. Pohonný systém tvoří tři diesely M-504B, o celkovém výkonu 14550 bhp, pohánějící tři lodní šrouby. Maximální rychlost dosahuje 36 uzlů.\n"}
{"id": "684290", "url": "https://cs.wikipedia.org/wiki?curid=684290", "title": "Operace Titanic", "text": "Operace Titanic\n\nOperace Titanic byla jednou z krycích operací, jejichž cílem bylo odlákat pozornost Němců od invazních sil operace Overlord směřujících k Normandii. Cílem operace bylo simulovat seskok parašutistů ve dvou oblastech: jižně od Caen a nedaleko Cap d'Antifer. Současně s touto operací probíhaly operace Glimmer a Taxable.\n\nOperaci provedlo 29 bombardérů Short Stirling a Handley Page Halifax od perutí 90, 138, 149 a 161 Royal Air Force. Posádky shazovaly během letu pásky Window, aby simulovaly větší počet letadel. Nad cíli shodili speciální pyrotechniku, která měla po dopadu simulovat zvuky boje. Zároveň bylo vysazeno několik příslušníků SAS, jejichž úlohou bylo hlukem přispět k vytvoření zdání probíhajících bojů.\n\n"}
{"id": "684294", "url": "https://cs.wikipedia.org/wiki?curid=684294", "title": "Cà Mau", "text": "Cà Mau\n\nCà Mau (vietnamsky \"Cà Mau\") je hlavní město provincie Cà Mau v jižním Vietnamu. Leží 360 kilometrů jižně od Saigonu a 180 kilometrů jihovýchodně od Can Tho. 2 km severně od města leží letiště Cà Mau.\n\nMěsto má rozlohu 250,54 hektaru a 200 988 obyvatel. Žijí zde převážně Vietnamci.\n\n"}
{"id": "684304", "url": "https://cs.wikipedia.org/wiki?curid=684304", "title": "Tomáš Řízek", "text": "Tomáš Řízek\n\nTomáš Řízek (* 1. října 1963 Praha) je český malíř, grafik a ilustrátor, člen Klubu ilustrátorů dětské knihy. Tomáš Řízek se angažuje ve prospěch ochrany přírody a krajiny v lokalitě na hranicích okresů Česká Lípa a Liberec jako předseda Společnosti na záchranu kopce Tlustec se sídlem v Postřelné.\n\n"}
{"id": "684313", "url": "https://cs.wikipedia.org/wiki?curid=684313", "title": "Třída Rade Končar", "text": "Třída Rade Končar\n\nTřída Rade Končar je třída raketových člunů postavených ve druhé polovině 70. let pro jugoslávské námořnictvo. Postaveno bylo celkem šest jednotek. Po rozpadu země čtyři získalo Černohorské námořnictvo a dva Chorvatské námořnictvo (do služby zařadilo pouze jeden).\n\nRaketové čluny této třídy byly stavěny v letech 1977–1979 v Kraljevici podle domácího projektu. Zapadaly do koncepce jugoslávského námořnictva, jehož hlavním úkolem byla obrana členitého pobřeží země před invazí. Postaveny byly jednotky \"Rade Končar\", \"Vlado Cetkovič\", \"Ramiz Sadiku\", \"Hasan Zahirovič Laca\", \"Jordan Nikolov Orce\" a \"Ante Banina\".\n\nVýzbroj třídy \"Rade Končar\" tvoří dva 57mm kanóny Bofors v jednodělových věžích na přídi a na zádi. Ty doplňují dva vypouštěcí kontejnery sovětských protilodních střel P-15 Termit.\n\nNa počátku 90. let bylo plánováno čluny modernizovat, nahradit jednu z dělových věží ruským systémem AK-630 a zastaralé střely Termit vyměnit za švédské RBS-15. Chorvatské loděnice začaly s přestavbou první jednotky \"Vlado Cetkovič\", načež vypukla občanská válka a modernizovaný člun zůstal ve službě nově vzniklého chorvatského námořnictva jako RTOP-21 \"Šibenik\". Výzbroj \"Šibeniku\" tak odpovídá novější třídě \"Kralj\". Hlavňovou výzbroj člunu tvoří jeden 57mm kanón Bofors v dělové věži na přídi a jeden ruský obranný systém AK-630 v zadní části nástavby. K ničení lodí slouží švédské protilodní střely RBS-15.\n\nPohonný systém je koncepce CODAG. Ekonomickou plavbu zajišťují dva diesely MTU, přičemž v bojové situaci čluny pohání dvě plynové turbíny Rolls-Royce Proteus. Maximální rychlost dosahuje 40 uzlů.\n"}
{"id": "684316", "url": "https://cs.wikipedia.org/wiki?curid=684316", "title": "Ce'irej Cijon", "text": "Ce'irej Cijon\n\nCe'irej Cijon (: צעירי ציון, doslova \"Mládí Siónu\") bylo socialistické sionistické hnutí mládeže ve východní Evropě a Palestině v 1. polovině 20. století.\n\nPrvní mládežnické sionistické spolky se začaly ve východní Evropě formovat koncem 19. století. V letech 1898-1900 vznikly první skupiny nazvané Ce'irej Cijon v Besarábii v tehdejší Ruské říši (dnes Ukrajina a Moldavsko). V roce 1903 bylo hnutí oficiálně ustaveno a rozšířilo se do celého Ruska. Později také vznikaly jeho pobočky v Rumunsku a Haliči. Hnutí také expandovalo do Polska a po roce 1917 dosáhlo členské základny 40 000. Mnoho z jeho členů se přestěhovalo do tehdejší turecké Palestiny v rámci přistěhovalecké židovské vlny zvané druhá alija. Další členové Ce'irej Cijon přišli do Palestiny (nyní již britský mandát Palestina) během třetí alije. Do jejich řad patřily četné přední osobnosti politického života, které dominovaly i politické scéně nezávislého státu Izrael v jeho prvních dekádách existence. \n\nV roce 1920 se na konferenci v Charkově hnutí rozštěpilo na levicovou a pravicovou frakci. Levicově orientovaní členové se přejmenovali na Cijonim soci'alistim (ציונים סוציאליסטים , \"Socialističtí sionisté\"). V mandátní Palestině se tato nová frakce připojila k hnutí Achdut ha-avoda. V roce 1925 se spojili s podobně zaměřeným sionistickým hnutím Poalej Cijon a vytvořili platformu \"Brit ha-po'alim ha-ivrim soci'alistim Po'alej Cijon - Cijonim soci'alistim\" (\"Aliance hebrejských pracujících Dělníci Siónu-Sionističtí socialisté\"). Menší, pravicové křídlo Ce'irej Cijon se podílelo na vzniku podobného hnutí ha-Po'el ha-ca'ir v mandátní Palestině, se kterým roku 1920 utvořilo alianci zvanou \"Hitadchut\" (התאחדות). V roce 1930 se sloučily v mandátní Palestině strany Achdut ha-avoda a ha-Po'el ha-ca'ir a utvořily silnou levicovou stranu Mapaj, která zůstala dominantní politickou silou v Izraeli hluboko do 2. poloviny 20. století. \n"}
{"id": "684322", "url": "https://cs.wikipedia.org/wiki?curid=684322", "title": "Kirkúk", "text": "Kirkúk\n\nKirkúk ( ; ; výslovnost: \"kerkúk\") je jedním z největších iráckých měst a centrum provincie Kirkúk. Nachází se v severovýchodní části Iráku na hranici mezi arabskou částí země a Kurdistánem, avšak fakticky je kontrolován vládou Kurdistánu. V roce 2009 zde žilo asi 850 tisíc obyvatel.\n\nMěsto se nachází asi 250 km severně od hlavního města Bagdádu v oblasti mezi pohořím Zagros na severovýchodě a řekou Tigris na západě.\n\n"}
{"id": "684325", "url": "https://cs.wikipedia.org/wiki?curid=684325", "title": "Finská florbalová reprezentace mužů", "text": "Finská florbalová reprezentace mužů\n\nFinská florbalová reprezentace mužů je národní florbalový tým Finska založený v roce 1985. Je zakladatelským členem Mezinárodní florbalové federace.\n\nNejlepším výsledkem týmu jsou zlaté medaile z mistrovství Evropy v roce 1995 a mistrovství světa v letech 2008, 2010, 2016 a 2018. Tým je tak úřadujícím mistrem světa a po reprezentaci Švédska druhou neúspěšnější florbalovou reprezentací. Společně se Švédskem jsou to jediné týmy, který kdy získaly na mistrovství světa zlatou medaili a také získaly medaili na každém mistrovství Evropy i světa.\n\nDále Finsko získalo bronzovou medaili na zatím jediném florbalovém turnaji na Světových hrách v roce 2017.\n\n"}
{"id": "684327", "url": "https://cs.wikipedia.org/wiki?curid=684327", "title": "Mendelovo muzeum Masarykovy univerzity", "text": "Mendelovo muzeum Masarykovy univerzity\n\nMendelovo muzeum, které vzniklo v roce 2002 a od roku 2007 je pracovištěm Masarykovy univerzity, prezentuje genetiku, dílo a život Gregora Johanna Mendela. Muzeum je umístěno v autentických prostorách Augustiniánského opatství na Starém Brně, kde opat Mendel pracoval. Mezi lety 1965 a 2001 v těchto prostorách sídlilo \"Mendelianum\", které je součástí Moravského zemského muzea a od roku 2012 je umístěno v Biskupském dvoře. V budově muzea je také přednáškový sál a kavárna.\n\nPo znovuobjevení Mendelova vědeckého díla na přelomu 19. a 20. století se z Brna stalo centrum zájmu mnoha přírodovědců. Tento zájem vyústil ve shromažďování Mendelovy pozůstalosti a ve snaze uctít jeho památku, které velkou měrou dopomohla rodina Mendela a badatelé William Bateson a Hugo Iltis. V roce 1906 na popud Iltise vznikl výbor, který roku 1910 slavnostně odhalil na náměstí Mendelův pomník. Ještě téhož roku došlo k přejmenování náměstí z Klášterního na náměstí Gregora Mendela.\n\nDalší zájem o Mendela upadl s první světovou válkou. K jeho obnovení došlo v roce 1922, stého výročí narození J. G. Mendela, kdy německý Přírodovědný spolek na svém mezinárodním shromáždění projednával vývoj genetiky a zároveň vědecký odkaz Mendela. K tomuto výročí nechali umístit pamětní desku na místo Mendelovy pokusné zahrádky a díky práci opatů vzniklo v klášteře Mendelovo muzeum (\"Museum Mendelianum\"). Z této doby se však nedochovalo mnoho informací, jednalo se nejspíše o pamětní síň, věnovanou práci Mendela, v jeho původním pracovišti. Část pozůstalosti Mendela díky soustavnému sběru vlastnil sám Hugo Iltis, který ji v roce 1932 prodal Německé společnosti pro vědu a umění (\"Deutsche Gesselschaft für Wissenschaft und Kunst\"). Došlo tak k vytvoření muzea \"Gregor-Mendel-Museu\", ve kterém Iltis sbírku spravoval. Kvůli svému protinacistickému postoji o tuto pozici paradoxně přišel a roku 1938 Iltis emigroval i s částí sbírky, kterou stále považoval za svou. Hospodářská krize a nástup nacizmu ukončily činnost těchto institucí, ale další snaha o znovuobnovení muzea se objevila již během války v roce 1943. V tomto roce formálně vznikl \"Gregor Mendel-Forschungsinstittut\" (Výzkumný institut Gregora Mendela), jehož součástí bylo i Mendelovo muzeum. V plánu bylo přenést dokumenty týkající se Mendela, což se neuskutečnilo z finančních důvodů. Po roce 1945 byla sbírka \"Gregor-Mendel-Musea\" přenesena do \"Musea Mendeliana\", které bylo v dalších pouze letech provizorní.\n\nPokus o zřízení muzea v rámci Mendelova ústavu při Přírodovědecké fakultě překazil nástup socialismu, který Mendelovy zákony genetiky považoval za scestnou ideologii, a muzeum tak po roce 1948 komunistická strana uzavřela. Po zrušení konventu a rozpuštění kláštera roku 1950, sbírka putovala do Moravského muzea, avšak z nedostatků místa se navrátilo zpět. Po ocenění objevitelů DNA Nobelovou cenou v roce 1962, byla Mendelova práce kompletně uznána a téhož roku formálně vzniklo \"Genetické oddělení Moravského muzea\", které se v roce 1968 přemístilo do kláštera. V refektáři kláštera bylo genetickým oddělením roku 1964 otevřeno \"Mendelianum\" jako součást Moravského muzea, jehož prostory navrhoval Bohuslav Fuchs. 4. července 1965 se konalo významné \"Mendelovo mezinárodní symposium\", které slavnostně otevřelo Mendelův památník na Starém Brně. Po pádě železné opony se začalo uvažovat o nové koncepci muzea, které se však nevytvořilo a roku 2000 se muzeum přemístilo do náhradních prostor v důsledku vypršení nájemní smlouvy. V roce 2012 pro muzeum vzniklo centrum v Biskupském dvoře.\n\nPro obnovení muzea v klášteře se v roce 2001 rozhodla „\"Iniciativa pro Brno\"“, která v roce 2002, díky podnětu několika českých a zahraničních subjektů (Mendlovo centrum, rakouské sdružení \"Vereinigung zur Förderung der Genomforschung\", Kim Nasmyth, Jim Watson, Paul Nurse, Gustav Ammerer) znovuotevřela muzeum s novou expozicí „\"Gregor Mendel - The Genius of Genetics\"“, které se tak stalo prvním muzeem zaměřeným na genetiku. K iniciativě se připojila i Mendelova univerzita a Masarykova univerzita. V roce 2004 se kvůli rostoucímu zájmu o muzeum založilo občanské sdružení, od kterého v roce 2007 Masarykova univerzita muzeum převzala pod svou správu.\n\nV muzeu byla od roku 2009 (125. výročí smrti Mendela) expozice \"Gregor Johann Mendel – člověk, opat a vědec\", která prezentovala osobnost Gregora Mendela a jeho vědeckou a také společenskou činnost. Celá expozice byla rozdělena do pěti na sebe navazujících místností. První místnost představovala opatství v 19. století, v druhé místnosti ukazovala Mendela jako člověka a třetí místnost byla věnována Mendelovu šlechtitelství, ovocnářství, včelařství a meteorologii. Předposlední místnost představovala Mendela jako objevitele principů genetiky a v poslední místnosti byly návštěvníkům přiblíženy její milníky. Návštěvníci si mohli prolistovat kopie Mendelových publikací, zahrát hry nebo zapsat aktuální meteorologické údaje do knihy. Výstava nahradila předešlou, více vědeckou expozici a byla přizpůsobena laické veřejnosti přičemž kladla důraz na zapojení všech smyslů.\n\nOd července 2016 je v muzeu instalována nová expozice \"[[Gregor Mendel|Gregor Johann Mendel]]: Příběh skromného génia\" od věhlasného architekta prof. Zdeňka Fránka. Výstava reflektuje nejmodernější výstavní principy a představuje Mendela v chronologickém sledu. Autentické předměty jsou doplněny animacemi animátora světového významu Drew Berry z University of Melbourne. Jednotlivé místnosti jsou ohraničeny významnými daty Mendelova života. První místnost je přesahem do dnešní doby, poukazuje na události na poli genetiky po smrti jejího \"otce\" a úvodní video graficky ztvárňuje vědní disciplíny, ve kterých se genetika využívá. Druhá místnost vrací návštěvníka do roku 1822, kdy se Mendel narodil, a do jeho dětství a studií. Významným rokem pro Mendela byl rok 1843, kdy jako jednadvacetiletý vstupuje do [[Řád augustiniánů|augustiniánského kláštera na Starém Brně]]. V klášteře žil, pracoval, studoval a experimentoval s rostlinnými hybridy. Život po vstupu do kláštera představuje třetí místnost. Po zvolení opatem v roce 1868 přestal Mendel experimentovat a svůj čas začal věnovat především administrativním záležitostem kláštera. Našel si však čas i na své dvě velké záliby – včelařství a meteorologii. Tyto dvě velké Mendelovy vášně jsou ukázány v místnosti čtvrté. Součástí výstavy je také originální rukopis Mendelovy studie \"Pokusy s rostlinnými hybridy\", který se stal stálou součástí expozice po slavnostním uzamčení ve vitríně v únoru 2018.\n\nNa stálou expozici navazuje doprovodná expozice o genetice v bývalé křížové chodbě, zaměřená na mladší návštěvníky. Hravou formou se zde dozví o tom, co se nachází v buňce, jak probíhají genetické testy, seznámí se s Mendelovými zákony, a na závěr nahlédnou do laboratoře a pracovny současného vědce.\n\nVýsledkem spolupráce opatství a Mendelova muzea byla 14. února 2018 slavnostně otevřena expozice nové instituce [[Muzeum starobrněnského opatství|Muzea starobrněnského opatství]]. Součástí výstavy jsou exponáty z majetku opatství, liturgické náčiní, [[ornát]]y, nábytek, a podobně.\n\nK muzeu patří také památkově chráněná zahrada, kde se nachází Mendelova socha vídeňského sochaře [[Theodor Charlemont|Theodora Charlemonta]], zachované základy jeho [[skleník]]u z roku [[1854]] (kde experimentoval s [[Hrách setý|hrachem]]), záhony s rostlinami, které názorně ukazují principy [[Genetika|genetiky]] a Mendelův [[Včelí úl|včelín]]. Zahradu restaurovali odborníci z [[Královské botanické zahrady (Kew)|Londýnské královské botanické zahrady]], a od roku [[2005]] je zde také funkční [[meteorologická stanice]], která připomíná Mendelův zájem o [[Meteorologie|meteorologii]]. Vnitřní přístroje jsou viditelné díky průhledným dvířkům.V zahradě jsou také umístěny panely s informacemi o významných osobnostech zabývajících se Mendelovým životem a dílem. například Mendelově životopisci Hugo Iltisovi.\n\n[[Soubor:Mendeluv-vcelin.jpg|náhled|Včelín na staré fotografii]]\nSamostatná budova, kterou nechal Mendel v roce [[1871]] postavit na zahradě opatství pro pozorování a své pokusy se včelami. Zde experimentoval s křížením a zimováním včel, novými typy úlů, čímž se snažil zvýšit výnosnost včel. V [[1980–1989|80. letech 20. století]] sloužil včelín jako chovatelská stanice včelařům z [[Brno|brněnského]] [[Královo Pole|Králova Pole]]. Následně se 20 let o včelín nikdo nestaral takže chátral, ale od roku [[2002]] byl iniciací [[Vladimír Ptáček (biolog)|doc. RNDr. Vladimíra Ptáčka, CSc.]] opravován a v roce [[2007]] rekonstruován a opět uveden do provozu. Včelín, který je dnes součástí evropského kulturního dědictví, slouží k prezentaci včelařské práce Gregora Mendela a popularizaci [[včelařství]].\n\nV Mendelově muzeu se již konaly různé výstavy umělecké, fotografické, [[Astronomie|astronomické]], [[Geologie|geologické]] a [[Geografie|geografické]], [[Entomologie|entomologické]], nebo také o včelaření, [[Charles Darwin|Darwinovi]], [[Kriminalistika|kriminalistice]], [[Archeologie|archeologii]], orchidejích, či o [[Tomáš Garrigue Masaryk|T. G. Masarykovi]] a [[Listopad 1989|listopadu 1989]]. Muzeum poskytuje vlastní putovní výstavy a také pořádá panelové výstavy v [[Univerzitní kampus Bohunice|kampusu Bohunice]], kde se mimo jiné vystavovaly například fotografie [[Olga Havlová|Olgy Havlové]]. Z putovních výstav je významný [[herbář]] [[Masarykova univerzita|Masarykovy univerzity]], který patří mezi největší v ČR.\n\n[[Soubor:Brno, Moravské náměstí, Tatra K2R č. 1066 (01).jpg|náhled|Tramvaj spojená s výročím 190 od narození Mendela]]\nV roce [[2012]] muzeum oslavilo 190. výročí narození Mendela ve spolupráci s [[Národní technické muzeum v Praze|Národním technickým muzeem v Praze]]. [[23. únor]]a byla představena speciální [[Tramvajová doprava v Brně|tramvaj]] připomínající toho výročí, která byla požehnána a projížděla Brnem celý rok. Nově přibyl do expozice Mendelův rukopis, který byl po 25 letech získán z [[Německo|Německa]]. V [[Praha|Praze]] tak byly vystaveny osobní [[Liturgie|liturgické]] předměty a oděvy Mendela včetně tohoto rukopisu. Během tohoto výročí se konalo několik výstav, konferencí a [[3. červen|3. června]] se konal v opatství Mendelův den. Nakonec během října navštívili [[Brno]] tři [[Nobelova cena|Nobelisté]] v rámci [[Mendel Lectures]].\n\nVýstava pořádaná v roce [[2014]] byla zaměřena na život v [[Starobrněnský klášter|opatství]] a věnovala se také spolubratrům Mendela a osobnostem opatství jako [[Cyril František Napp|Nappovi]], [[František Matouš Klácel|Klácelovi]], [[Tomáš Eduard Šilinger|Šilingrovi]] či [[Pavel Křížkovský|Křížkovskému]].\n\nKe 150. výročí Mendelových přednášek byly v muzeu roku [[2015]] vystaveny originální dokumenty jako Mendelovy protokoly ze zkoušek na vídeňské univerzitě, svolení rodičů s nástupem do řádu Augustiniánů nebo objednávky semen hrušní a ořešáků. Tyto rukopisy byly po ca. 80 letech zapůjčeny z americké [[Univerzita Illinois v Urbana Champaign|University of Illinois]]. Jedná se o archiválie, které si odvezl Mendelův životopisec [[Hugo Iltis]].\n\nJednou z dalších aktivit muzea je pořádání přednášek, které jsou zaměřeny na lékařství, biochemii a genetiku. Mendelovo muzeum také vydávalo časopis [[Museologica Brunensia]], který je zaměřený na [[Muzeologie|muzeologii]].\n[[Soubor:Mendelovo muzeum - přednáškový sál.jpg|náhled|Přednáškový sál s jedinečnou [[Secese|secesní]] výzdobou, kde se konají [[Mendel Lectures]]]]\n\nNěkolik evropských vědců včetně [[Anna Nasmyth|Anny]] a [[Kim Nasmyth|Kima Nasmythových]] a [[Jan Motlík|Jana Motlíka]] z [[Akademie věd České republiky|Akademie věd]], kteří si vytkli za cíl obnovení vědecké činnosti v opatství, iniciovalo uspořádání série přednášek zaměřených na [[Genetika|genetiku]], které v muzeu proběhly v roce [[2003]] při příležitosti 50. výročí [[Dějiny objevu a výzkumu DNA|objevu struktury DNA]]. Organizace [[British Council]], která tyto aktivity podporovala, dokonce darovala kopie fotografií [[James Dewey Watson|Watsona]] a [[Francis Crick|Cricka]] a kopii jejich modelu [[DNA]], která se stala součástí muzejní expozice. Přednášky byly v místě pořádány i v dalších letech, čímž vznikla tradice nazvaná [[Mendel Lectures]] („Mendelovy přednášky“), jež si získala mezinárodní známost a v jejímž rámci přednášely již desítky vědců, mezi nimiž figurují i držitelé [[Nobelova cena|Nobelovy ceny]] ([[Tim Hunt]], [[Jack W. Szostak]], [[John Gurdon]], [[Paul Nurse]], [[Venkatraman Ramakrishnan]], [[Kurt Wüthrich]], [[Jules A. Hoffmann]], [[Aaron Ciechanover]]). Přednášky Mendel Lectures jsou zdarma, konají se v sále Mendelova muzea a jsou [[Přímý přenos|živě přenášeny]] do [[Univerzitní kampus Bohunice|Univerzitního kampusu Bohunice]] a [[Akademie věd České republiky|Akademie věd]].\n\n\n[[Kategorie:Masarykova univerzita]]\n[[Kategorie:Muzea v Brně]]\n[[Kategorie:Muzea založená roku 2002]]"}
{"id": "684328", "url": "https://cs.wikipedia.org/wiki?curid=684328", "title": "Finská florbalová reprezentace žen", "text": "Finská florbalová reprezentace žen\n\nFinská florbalová reprezentace žen je národní florbalový tým Finska.\n\nTým získal dva tituly na mistrovstvích světa v letech 1999 a 2001. A na všech mistrovstvích Evropy i světa získal medaili. Je tak druhou nejúspěšnější reprezentací.\n\n"}
{"id": "684339", "url": "https://cs.wikipedia.org/wiki?curid=684339", "title": "Mekorot", "text": "Mekorot\n\nMekorot (: מקורות, \"Prameny\") je státní vodárenská společnost v Izraeli založená roku 1937.\n\nVznik podniku byl klíčový pro rozvoj židovského osidlování tehdejší mandátní Palestiny. Již v roce 1938 byl dokončen první významnější vodohospodářský projekt v oblasti povodí řeky Kišon. Od roku 1943 se podnik zaměřoval na využití objevu hloubkových zdrojů vody v jinak suché oblasti Negevské pouště, kde se díky tomu mohlo začít vytvářet židovské osídlení. Roku 1944 následovalo napojení židovských vesnic v Bejtše'anském údolí na vodovodní systém. Během první arabsko-izraelské války v roce 1948 se zaměstnanci Mekorotu podíleli na pokládce provizorního vodovodního řadu do obleženého Jeruzaléma, podél takzvané Barmské cesty.\n\nPo vzniku státu Izrael se objem inženýrských prací spojených se zajišťováním zásobování vodou rozšířil. Roku 1953 bylo zprovozněno trvalé vodovodní napojení Jeruzaléma, roku 1954 vyrostla vodní nádrž Ma'agar Tekuma (מאגר תקומה) a následujícího roku byl dokončen velký projekt propojující řeku Jarkon a severní část pouště Negev. Roku 1958 bylo dokončeno nové vodovodní zásobování metropolitní oblasti Tel Avivu. Největší investicí ale byl Národní rozvaděč vody, dokončený roku 1964, který převádí umělým korytem a potrubím vody Galilejského jezera do centerálních a jižních částí státu. Rok 1969 přinesl zprovoznění čističky odpadních vod Šafdan v centrální části země. Zároveň začalo vrtání studní na Golanských výšinách. Roku 1979 bylo posíleno potrubí do Jeruzaléma. Roku 1984 se otevřela čistička odpadních vod Kišon, která poskytuje užitkovou vodu pro potřeby zemědělského sektoru na severu státu. Roku 1989 byla otevřena nová vodovodní linie do pouště Negev, rok 1994 přinesl další posílení vodního systému pro Jeruzalém. Od 90. let 20. století se rozvíjí i technologie odsolování mořské vody. V roce 2007 prošla rekonstrukcí umělá vodní nádrž a úpravna vod Ma'agar Bejt Netofa na Národním rozvadeči vody.\n\nPodle údajů z roku 2006 zaměstnávala společnost 2150 lidí. Ročně produkovala 1,5 miliard kubických metrů vody (70 % celostátní spotřeby). Majetkově jde o podnik 100% vlastněný státem. Délka potrubí spravovaných Mekorotem dosahovala 10 500 kilometrů. Podnik provozoval 8 kontrolních středisek, 3000 výrobních a zásobovacích zařízení, 31 odsolovacích továren, 8 čističek odpadních vod, 659 čerpacích stanic, 1042 studní a 91 vodních nádrží. S Mekorotem je propojena projekční a inženýrská společnost Tahal.\n"}
{"id": "684340", "url": "https://cs.wikipedia.org/wiki?curid=684340", "title": "Bakuská slovanská univerzita", "text": "Bakuská slovanská univerzita\n\nBakuská slovanská univerzita (BSU) () je veřejná univerzita v Baku v Ázerbájdžánu.\n\nUniverzita, původně pojmenovaná \"Institut ruského jazyka a literatury\", byla založena v roce 1946 z nařízení Rady lidových komisařů SSSR jako pedagogická škola pro přípravu učitelů ruštiny.\n\nPrvní absolventi (budoucí učitelé ruštiny a ruské literatury na ázerbájdžánských středních školách) zakončili studium 30. července 1948.\n\nS posílením ázerbájdžánštiny na úkor ruštiny po osamostatnění státu byla škola v roce 2000 přejmenována na současné jméno a výuka rozšířena kromě ruštiny o další slovanské jazyky, nechybí ani bohemistika.\n\nUniverzitu navštívil při své návštěvě Ázerbájdžánu v roce 2011 český prezident Václav Klaus se svou chotí. Studentům bohemistiky daroval českou beletrii, slovníky a učebnice českého jazyka pro cizince.\n\nV červnu 2016 byla jmenována rektorkou Bakuské slovanské univerzity Nurlana Alieva, předsedkyně tzv. Ženské rady ázerbájdžánské vládní strany \"Eni Azerbajdžan\" a bývalá poradkyně ázerbájdžánského ministra školství. V srpnu 2016 se objevily zprávy o tom, že nová rektorka zakázala při běžné komunikaci na univerzitě, t.j. mezi mezi studenty a pedagogy, používat jakýkoli jiný jazyk kromě ázerbájdžánštiny. Tento zákaz ze vztahoval i na slovanské jazyky, které se zde vyučují, což vyvolalo kontroverze, zejména negativní reakce ze strany ruskojazyčné veřejnosti.\n\n\n\n"}
{"id": "684342", "url": "https://cs.wikipedia.org/wiki?curid=684342", "title": "Blitz (hudební skupina)", "text": "Blitz (hudební skupina)\n\nBlitz byla street punková kapela pocházející z New Mills v Anglii. Mezi členy patřili jak pankáči, tak skinheadi. Přestože se jejich hudba často pokládá za velmi vlivné Oi!, kapela sama sebe popisuje jako kapelu punkovou. Působila v letech 1980–2007. Sestava kapely se mnohokrát měnila. Jediný původní člen, který v kapele setrval, byl kytarista Nidge Miller. Toho však 10. února 2007 v Austinu v Texasu srazilo auto a jeho smrt tak znamenala konec kapely.\n\n\n\n\n\n"}
{"id": "684345", "url": "https://cs.wikipedia.org/wiki?curid=684345", "title": "New York Life Building", "text": "New York Life Building\n\nNew York Life Building je kancelářský mrakodrap v New Yorku. Má 40 podlaží a výšku 187,5 metrů. Jeho výstavba probíhala v letech 1926–1928 podle projektu architekta Casse Gilberta.\n\n"}
{"id": "684346", "url": "https://cs.wikipedia.org/wiki?curid=684346", "title": "Tahal", "text": "Tahal\n\nTahal (: תַּהַ״ל, akronym názvu Tichnun ha-majim le-Jisra'el, תכנון המים לישראל, doslova \"Vodní plánování v Izraeli\") je projekční a inženýrský vodohospodářský podnik v Izraeli. Zřídila ho roku 1952 vláda Státu Izrael sloučením odboru vodních zdrojů na Ministerstvu zemědělství Izraele a inženýrské divize státního vodárenského podniku Mekorot.\n\n52 % majetkového podílu ve firmě vlastní izraelský stát, zbytek drží Židovská agentura a Židovský národní fond. Podnik se zabývá projektováním vodohospodářských investic v Izraeli i v zahraničí. Podílel se mimo jiné na návrhu národního rozvaděče vody, dokončeného roku 1964, který převádí umělým korytem a potrubím vody Galilejského jezera do centrálních a jižních částí státu. Provádí výzkum v oblasti nových technologií zaměřených na úspory vody jako potlačování výparu, umělého zvyšování vodních srážek, efektivní recyklace odpadních vod a odsolování mořské vody. Kromě toho se Tahal podílel na projektu ropovodu mezi přístavy Ejlat a Haifa, později i ropovodu do Aškelonu. Pronikl také do odvětví dopravních staveb a průmyslového inženýrství. Prováděl četné zahraniční zakázky v rozvojových zemích.\n\nPočátkem 21. století měla společnost cca 500 zaměstnanců. 27 % projektů realizovala v Izraeli, zbytek v zahraničí. Hodnota projektů prováděných Tahalem v roce 2001 dosahovala 1 miliardy amerických dolarů.\n"}
{"id": "684352", "url": "https://cs.wikipedia.org/wiki?curid=684352", "title": "919 Third Avenue", "text": "919 Third Avenue\n\n919 Third Avenue je kancelářský mrakodrap v New Yorku. Má 47 podlaží a výšku 188 metrů. Byl dokončen v roce 1971 podle projektu společnosti Skidmore, Owings & Merrill.\n\n"}
{"id": "684354", "url": "https://cs.wikipedia.org/wiki?curid=684354", "title": "AXA", "text": "AXA\n\nAXA je mezinárodně rozšířená bankovní a pojišťovací skupina francouzského původu se sídlem v Paříži. Jedná se o konglomerát samostatně fungujících pojišťoven, které tak mohou snadno naplňovat právní předpisy jednotlivých zemí. Celosvětově nabízí bankovní služby, životní, zdravotní a úrazové pojištění, pojištění majetku, cestovní pojištění nebo například povinné ručení. \nV České republice působí od roku 1995 a v současnosti má více než 2000 zaměstnanců, 700000 klientů a pod správou téměř 78 milionů aktiv.\n\nNázev AXA není akronym. Bylo zvoleno jako slovo, které dokáží vyslovit lidé na celém světě. Po spojení s konkurenční společností Drouot, k němuž došlo v roce 1982, společnost najala externí specialisty, aby pro ni vybrali nové jméno. Mělo být krátké, aby působilo moderně, vitálně a flexibilně a zároveň začíná písmenem A, aby se objevovalo na předních pozicích mezi názvy pojišťovacích skupin seřazených podle abecedy.\n\nAXA group podporuje některé charitativní a dobročinné aktivity v České republice. Je generálním partnerem charitativní sbírky Světluška, která pomáhá nevidomým a přispívá i projektu Plaváček, který podporuje děti s tělesným a mentálním postižením. Dále přispívá Nadaci Křižovatka nebo iniciativě Na zelenou zaměřující se na budování bezpečných cest v okolí škol a dětských zařízení.\n\n"}
{"id": "684355", "url": "https://cs.wikipedia.org/wiki?curid=684355", "title": "Martin Kotůlek", "text": "Martin Kotůlek\n\nMartin Kotůlek (* 11. září 1969, Olomouc) je bývalý český fotbalista, reprezentant Československa a České republiky, držitel stříbrné medaile z mistrovství Evropy roku 1996 (nastoupil v semifinálovém utkání proti Francii ).\n\nZačínal v Těšeticích, dále hrál v Náměšti na Hané. V domácí lize (nejprve federální československé, posléze české) hrál nejdéle za Sigmu Olomouc. Prožil s ní její nejslavnější \"brücknerovskou\" éru, hrál v jejím dresu tehdy i čtvrtfinále poháru UEFA. V lize se Sigmou dosáhl maxima v roce 1996 (2. místo). Odehrál za hanácký klub 256 ligových zápasů a vstřelil 9 gólů. V Sigmě hrál v letech 1986–1989 a 1990–2000. Prošel i dalšími domácími kluby: vojnu trávil v Dukle Banská Bystrica (1989–1990), 90 ligových startů a 3 branky v nich si připsal za FC Stavo Artikel Brno (2000–2004), prvoligovou kariéru završil v SFC Opava (2004–2005). V nejvyšší soutěži odehrál celkem 412 zápasů, vstřelil 12 branek. Končil v tehdy druholigovém 1. HFK Olomouc (2005–2008).\n\nV reprezentaci odehrál 8 zápasů, z toho 7 v dresu české a 1 v československé. Celkem v národním dresu odehrál 582 minut a neskóroval.\nV květnu 2013 po domácí prohře 0:2 s Teplicemi převzal po Romanu Pivarníkovi mužstvo Sigmy Olomouc. Do konce ročníku 2012/13 scházela 4 kola, Olomouc se nacházela na 4. místě tabulky. Jeho premiéra byla úspěšná, 11. května Olomouc dovedl na stadionu Na Litavce k výhře 2:0 nad zachraňující se Příbramí. Domácí premiéra na Andrově stadionu 22. května nedopadla ideálně, Olomouc prohrála s Viktorií Plzeň 0:1.\n\n"}
{"id": "684357", "url": "https://cs.wikipedia.org/wiki?curid=684357", "title": "The Epic", "text": "The Epic\n\nThe Epic je mrakodrap v New Yorku. Má 59 podlaží a výšku 196 metrů. Jeho výstavba probíhala v letech 2005–2007 podle projektu společností Schuman, Lichtenstein, Claman & Efron a Fox&Fowle Architects.\n\n"}
{"id": "684359", "url": "https://cs.wikipedia.org/wiki?curid=684359", "title": "Street punk", "text": "Street punk\n\nStreet punk nebo také streetpunk je hudební žánr vycházející z punk rocku. Jedná se v podstatě o pozdější pouliční formu punku, která vychází z prostředí dělnické třídy.\n\nStreet punk vzniknl začátkem 80. let 20. století, kdy se u některých vyznavačů punku objevil názor, že se punk stává čím dál komerčnějším (punkové kapely přecházejí pod velké nahrávací společnosti) a jeho posluchači čím dál častěji pochází spíše ze středních vrstev. Vznik této formy městského punku pracující třídy je také úzce spjatý s Oi! a tudíž mezi sympatizanty patřili kromě punkerů také někteří skinheadi. Jelikož často street punk s Oi! splýval, můžeme za předchůdce považovat kapely jako Sham 69, Cockney Rejects, nebo Angelic Upstairs. Street punk se od skinheadů začal oddělovat ve chvíli, kdy řada z nich adoptovala ultrapravicové hodnoty.\n\nVelký vliv na definování a rozvoj tohoto stylu měly některé britské kapely, které na začátku 80. let vyznávaly rychlejší a agresivnější přístup k punkové hudbě. Tato forma punku se někdy nazývá UK 82 podle stejnojmenné nahrávky jedné z nich - The Exploited. Street punk je o něco rychlejší než Oi! Hlavní důraz je kladen na jednoduchost, přímost a vysoké tempo které, někdy až téměř monotónně, udávají bicí. Skladby zřídkakdy délkou přesahují 3 minuty. Pro street punk jsou typické „chorály“ či společné vykřikování hesel. V textech se objevují všechna témata obvyklá v punku (politika, nihilismus, kritika policie a státní moci, atd.). Vyznavači tohoto stylu se rádi vymezují vůči ostatním, především komerčním žánrům jako je pop punk či emo.\n\nVelmi důležitou složkou street punku je i vzhled jeho vyznavačů, který má být co nejnápadnější a co nejvíce pobuřovat. Nosí se kožené či džínové bundy a kalhoty ozdobené cvočky, svíracími špendlíky, hroty, nášivkami kapel, atp. Mezi doplňky patří obité stahováky a opasky, řetězy, těžké boty (např. kanady), obojky, atd. Mezi typické účesy patří různobarevná číra a hroty (v angličtině \"spikes\" či \"liberty spikes\"), popř. jejich kombinace (např. číro tvořené hroty). Ženská móda je téměř identická s tou mužskou (výraz rovnoprávnosti), přesto má navíc některé prvky jako např. síťové punčocháče, odhalené spodní prádlo, či krátké různě zdobené sukně. Běžnou součástí vizáže street punkerů jsou také ozdoby těla jako je piercing, tetování a u žen výrazné líčení.\n\nDůraz na módní složku street punku je v rámci hnutí velmi problematický a často se stává terčem kritiky. Vyznavači jiných stylů jako je např. hardcore punk tento důraz přímo odmítají s tím, že v punku jde o to co děláte a říkáte spíš než o to jak u toho vypadáte. Další stranou mince je otázka pozérství. Původní přístup „udělej si sám“ byl často nahrazen nákupem oblečení ve specializovaných obchodech. Někteří lidé hlásící se k street punku za svou vizáž utrácejí nemalé částky a tím vlastně zpochybňují celou myšlenku „punku pracující třídy“. Existuje i řada kapel využívajících tuto image ačkoliv se hudebně řadí spíše k pop punku (např. Time Again, Left Alone, The Rabble atd.)\n\n"}
{"id": "684361", "url": "https://cs.wikipedia.org/wiki?curid=684361", "title": "Gymnázium Ladislava Novomeského", "text": "Gymnázium Ladislava Novomeského\n\nGymnázium Ladislava Novomeského je všeobecné gymnázium v Senici. Bylo pojmenováno na počest slovenského básníka a politika Ladislava Novomeského.\n\nGymnázium Ladislava Novomeského vzniklo v roku 1948 odčleněním jedné třídy státní pedagogické akademie v Nitre. Rok 1989 přinesl do gymnázia humanizaci. Posilnilo se vyučování cizích jazyků a odbourala se polytechnizace. V roce 1994 byl zaveden osmiletý typ studia.\n\nGymnázium se snaží připravovat studenty na vysokou školu. 95% absolventů pokračuje v studiu na vysoké škole. Uskutečňuje studentskou výměnu s belgickými studenty. Cílem výměnného programu je porovnání různých druhů umění ze Slovenska a Belgie. Gymnázium vede studentský časopis GymSen. Studenti se účastní matematických, autorských a novinářských soutěží. Úspěchy dosahují i na matematických, fyzikálních a chemických olympiádách.\n\nŠkolní vzdělávací plán je založen na principu zaměření tříd na humanitní a přírodovědné. Humanitní třídy jsou zaměřeny na studium jazykových a společenskovědných předmětů. Ve třídách s přírodovědným zaměřením se studují přírodovědné a matematické předměty v rámci studijního plánu. Volitelné předměty připravují studenty k maturitní zkoušce. Studenti mají možnost výběru mezi volitelnými předměty :\n"}
{"id": "684365", "url": "https://cs.wikipedia.org/wiki?curid=684365", "title": "Třída Helsinki", "text": "Třída Helsinki\n\nTřída Helsinki je třída raketových člunů finského námořnictva. Celkem byly postaveny čtyři jednotky této třídy. Do služby byly přijaty v letech 1981–1986. První dvě jednotky byly vyřazeny v roce 2002, zatímco druhý pár roku 2008 za symbolickou cenu zakoupilo Chorvatsko a zařadilo je do stavu svého námořnictva.\n\nV letech 1980–1985 postavila loděnice Wärtsilä v Helsinkách celkem čtyři jednotky této třídy – \"Helsinki\", \"Turku\", \"Oulu\" a \"Kotka\".\n\nJednotky třídy \"Helsinki\":\n\nVýzbroj člunů tvoří jeden dvouúčelový 57mm kanón Bofors v příďové dělové věži, dva 23mm protiletadlové dvojkanóny ve věžičkách v zadní části nástavby a čtyři dvojnásobné vypouštěcí kontejnery švédských protilodních střel RBS-15. Pohonný systém tvoří pouze tři diesely MTU 16V 538 TB92. Nejvyšší rychlost dosahuje 32 uzlů.\n\nDne 19. září 2019 byl raketový člun \"Vukovar\" (ex \"Oulu\") poškozen požárem. V té době se procházel údržbou v loděnici Iskra v Šibeniku. Tři osoby byly hospitalizovány kvůli otravě kouřem.\n"}
{"id": "684366", "url": "https://cs.wikipedia.org/wiki?curid=684366", "title": "Ligue 1 2009/10", "text": "Ligue 1 2009/10\n\nLigue 1 2009/10 probíhala od 8. srpna 2009 do 15. května 2010. Zúčastnilo se jí 20 týmů a francouzský titul získalo mužstvo Olympique Marseille.\n\nPoznámky:\n"}
{"id": "684368", "url": "https://cs.wikipedia.org/wiki?curid=684368", "title": "425 Fifth Avenue", "text": "425 Fifth Avenue\n\n425 Fifth Avenue je mrakodrap v New Yorku. Má 55 podlaží a výšku 188 metrů. Jeho výstavba probíhala v letech 2001 - 2003 podle projektu společnosti Michael Graves & Associates. V budově se nachází kancelářské prostory a ve vyšších patrech i luxusní byty.\n\n"}
{"id": "684371", "url": "https://cs.wikipedia.org/wiki?curid=684371", "title": "Pavel Novotný (fotbalista)", "text": "Pavel Novotný (fotbalista)\n\nPavel Novotný (* 14. září 1973 Kroměříž) je bývalý český fotbalista, reprezentant České republiky, držitel stříbrné medaile z mistrovství Evropy roku 1996 (nastoupil 26. června 1996 v semifinálovém utkání proti Francii a byl to jeho vůbec první reprezentační start). Za českou reprezentaci odehrál celkem 2 zápasy, mimo semifinálové výhry na Euru 1996 na pokutové kopy nad Francií nastoupil ještě 9. února 1999 v přátelském utkání s domácí Belgií, které ČR vyhrála 1:0. Více zápasů odehrál za český tým do 21 let - celkem 18 (vstřelil 8 gólů).\n\nJe čtyřnásobným mistrem České republiky (1996 se Slavií Praha, 1999, 2000, 2001 se Spartou Praha). Se Slávií vyhrál i český pohár (1996) a zahrál si semifinále Poháru UEFA.\n\nZačínal v TJ Spartak Hulín (1985–1988), dále hrál v TJ Gottwaldov/SK Zlín (1988–1991) a na vojně hrál za SKP Union Cheb.\n\n"}
{"id": "684374", "url": "https://cs.wikipedia.org/wiki?curid=684374", "title": "Radek Drulák", "text": "Radek Drulák\n\nRadek Drulák (* 12. ledna 1962, Hulín) je bývalý český fotbalový útočník, reprezentant České republiky a Československa, držitel stříbrné medaile z mistrovství Evropy roku 1996, vítěz ankety Fotbalista roku 1995 a Osobnost ligy 1996, dvojnásobný nejlepší střelec 1. české ligy (1995, 1996) a v dresu VfB Oldenburg nejlepší střelec 2. německé Bundesligy (21 gólů v sezóně 1991/92).\nMimo České republiky (resp. Československa) hrál v Německu a Rakousku.\n\nV reprezentaci odehrál 19 utkání, z toho 3 ještě v dresu Československa, 16 pak za samostatnou Českou republiku - za tu dal i 6 reprezentačních gólů. Celkem dal 153 ligových gólů - 38 v RH Cheb, 62 v Sigmě Olomouc, 50 v Petře Drnovice a 3 v FC Linec. Je tak členem Klubu ligových kanonýrů.\n\nRadek Drulák debutoval v A-mužstvu Československa 28. března 1984 v přátelském utkání proti domácí NDR, v 63. minutě střídal na hřišti Zdeňka Válka. Utkání skončilo vítězstvím NDR 2:1.\n\nV dresu české reprezentace se zúčastnil Mistrovství Evropy ve fotbale 1996, kde český národní tým získal stříbro po finálové porážce od Německa. Radek Drulák se objevil v úvodním zápase základní skupiny právě proti Německu (prohra ČR 0:2) a v semifinále proti Francii (0:0 po prodloužení, výhra ČR 6:5 na pokutové kopy).\n\nBilance Radka Druláka:\n\nGóly Radka Druláka za reprezentační A-mužstvo České republiky:\n\nPo odchodu z profesionálního fotbalu hrál spolu se svým synem za Velké Bílovice, jako hráčský agent zastupoval mj. Michala Hubníka, později pracoval jako barman a řidič kamionu.\n\nPo zápasech v Norsku (přípravné utkání 10. srpna 2011, Norsko vyhrálo doma 3:0 ) a Skotsku (kvalifikační utkání, remíza ve Skotsku 2:2 ) kritizoval herní projev českého mužstva a osobu trenéra Michala Bílka: \"To není žádná perzóna. Nikdy nebyl.\" Po vítězném barážovém dvojutkání s Černou Horou, které českému týmu zajistilo postup na EURO 2012 někteří hráči vytvořili ještě na letišti v Podgorici kolečko a zpívali na melodii \"Chodím po Broadwayi\" vulgární popěvek označující Druláka za eunucha. Vznikl z toho skandál, manažer týmu Vladimír Šmicer čelil kritice, že hráče nezarazil. Kapitán Rosický se následně oficiálně omluvil za nevhodné chování hráčů a tým dostal od fotbalového svazu pokutu 2 000 000 Kč. \n\n\n"}
{"id": "684383", "url": "https://cs.wikipedia.org/wiki?curid=684383", "title": "Jozef Kukučka", "text": "Jozef Kukučka\n\nJozef Kukučka (* 13. března 1957) byl slovenský fotbalista, československý reprezentant, účastník mistrovství světa roku 1982 ve Španělsku (hrál v zápase základní skupiny s Kuvajtem). V československé reprezentaci odehrál 7 zápasů. Hrál za Plastiku Nitra, RH Cheb, Bohemians Praha a ZVL Povážská Bystrica.\n\n"}
{"id": "684384", "url": "https://cs.wikipedia.org/wiki?curid=684384", "title": "Anders Johan Sjögren", "text": "Anders Johan Sjögren\n\nAnders Johan Sjögren (někdy také Andreas Johan Sjögren; 8. května 1794, Iitti – 18. dubna 1855, Petrohrad) byl finský spisovatel, etnolog a lingvista. \n\nV letech 1820–1821 sloužil jako domácí učitel v rodině vyborského biskupa Zacharia Cygnaea. Od roku 1844 pracoval v Ruské akademii věd. Podnikl několik výzkumných cest na sever a východ Ruska, Kavkaz, Krym a do Livonska, kde studoval národy a jejich jazyky. Objevil vepštinu a publikoval několik děl o osetštině. Je považován za zakladatele cyrilické verze osetské abecedy, která se až na menší úpravy používá dodnes.\n\nSjögren publikoval mnoho svých děl v němčině, některé i v ruštině.\n\n"}
{"id": "684385", "url": "https://cs.wikipedia.org/wiki?curid=684385", "title": "Kozák (příjmení)", "text": "Kozák (příjmení)\n\nKozák je příjmení více osobností:\n\n\n\n"}
{"id": "684390", "url": "https://cs.wikipedia.org/wiki?curid=684390", "title": "101 Park Avenue", "text": "101 Park Avenue\n\n101 Park Avenue je kancelářský mrakodrap v New Yorku na Park Avenue. Má 50 podlaží a výšku 188 metrů. Jeho výstavba probíhala v letech 1979 - 1982 podle projektu společnosti Eli Attia Architects.\n\n"}
{"id": "684392", "url": "https://cs.wikipedia.org/wiki?curid=684392", "title": "Pinta (karavela)", "text": "Pinta (karavela)\n\nPinta (v překl. \"malovaná\", \"tečkovaná\"), nebo také La Pinta, byla karavela, nejrychlejší ze tří lodí, použitých Kryštofem Kolumbem při jeho první cestě přes Atlantský oceán v roce 1492. Právě z paluby Pinty spatřil poprvé námořník Rodrigo de Triana 12. října 1492 břehy Nového světa.\n\nPodle tradice nesly španělské lodě v té době jména svatých a obvykle také ještě přezdívky. Jak v případě \"Pinty\", tak ani v případě Niny nešlo o skutečné jméno lodi. Původní jméno Pinty je ale neznámé. Sporný je dokonce i původ lodě, ale obecně se uznává, že byla postavena ve Španělsku v roce 1441. Později byla přestavěna pro potřeby výpravy Kryštofa Kolumba.\n\nPinta byla menší než Santa María. Vážila přibližně 60 tun, měřila 20 metrů na délku a 7 metrů na šířku. Posádku tvořilo 26 mužů, kapitánem byl Martín Alonso Pinzón. Repliku lodi postavila Kolumbova nadace, stejně jako repliku \"Niny\". Tato kopie lodi váží 101 tun a často se plaví společně s \"Ninou\".\n\n"}
{"id": "684393", "url": "https://cs.wikipedia.org/wiki?curid=684393", "title": "Savoureuse", "text": "Savoureuse\n\nSavoureuse je čtyřicet kilometrů dlouhá říčka ve Francii, která je hlavním tokem departmentu Territoire de Belfort. Jde o pravý přítok řeky Allan patřící do povodí Rhôny.\n\nSavoureuse pramení v nadmořské výšce 1190 m, sto metrů od vrcholové chaty na Ballon d'Alsace v katastru obce Lepuix. Zprvu klesá se spádem 200 ‰ jako bystřina přes balvany a vodopád Rummel. V této horské partii, v nadmořské výšce 920 m, je na ní zbudována malá zdrž vytvářející nádrž Petit-Haut. Prvních 600 výškových metrů tok sklesá do obce Roche-du-Cerf, kde leží nunatak Malvaux. Na úpatí hor se mění v říčku se spádem 28 ‰ a odvodňuje planinu až k městu Belfort. Před ním, od obce Giromagny, již teče spádem 10 ‰ a za ním protéká říční nivou spádem jen 4 ‰ až ke svému ústí do Allanu u Sochaux ve výšce 329 m. Celková délka toku je 41,2 km.\n\nPovodí řeky s rozlohou 235 km² zahrnuje celou západní část departementu Territoire de Belfort (o rozloze 609 km²). Povodí jejího horního toku (k Giromagny) má sice rozlohu pouhých 30,5 km², ale tamější srážky, v zimním období sněhové, jsou velmi významné.\n\nNa svém horním toku do Giromagny přijímá Savoureuse vodu z mnoha potůčků, které stékají po úbočích karu a podél silnice na Ballon d'Alsace. Hlavními přítoky níže jsou (→ levý přítok, ← pravý přítok):\n\nNa Savoureuse jsou tři vodoměrné stanice: v Giromagny (U2345020) v nadmořské výšce 468 m s průměrným průtokem 1,47 m³/s (1974–2014), která sleduje povodí o rozloze 30,5 km²; v Belfortu (U2345030) v nadmořské výšce 357 m s průměrným průtokem 4,30 m³/s (1965–2014), která sleduje povodí o rozloze 141 km²; a ve Vieux-Charmontu (U2345040) v nadmořské výšce 317 m s průměrným průtokem 6,04 m³/s (1986-2014), která sleduje povodí o rozloze 235 km².\n\nOkamžitý průtok kolísá od téměř nuly do 209 m³/s během povodně v roce 1990. Toto kolísání je způsobeno velkou proměnlivostí srážkového režimu v oblasti a slabou retenční kapacitou půd. Přestože horský masiv pramenné oblasti patří se svými 2 400 mm ročních srážek k nejdeštivějším místům ve Francii, stačí několik suchých dnů, aby průtok zdejších vodních toků významně klesl. Vzestup vodních hladin může nastat v zimě i bez srážek při silném oteplení, které způsobí tání sněhu pokrývající Vogézy. Když je oteplení spojeno se silnými dešti, nastává povodeň během několika hodin, jako téměř stejně rychle pomine poté, co srážky ustanou.\nHistoricky nejvyšší povodeň nastala 15. února 1990, kdy hladina v Belfortu dosáhla 2,39 m a způsobila značné škody, například most Magasin byl posunut, přestože odolal povodni v únoru 1970. Graf vlevo znázorňuje průtok v Belfortu během povodně na počátku března 2006. Ve dnech 3. a 4. března napadlo v celém regionu a zejména v departementu Territoire de Belfort značné množství sněhu – 45 cm v Belfortu a více než metr na vrcholcích jižních Vogéz. 7. a 8. března přišlo významné oteplení o více než 10 °C doprovázené mírným deštěm. Déšť rozpustil většinu sněhové pokrývky v povodí a způsobil rychlý vzestup hladiny.\n\nNejnižší stavy nastávají především v zimě za suchého a chladného počasí a v létě během dlouhotrvajícího sucha, i když je přerušeno bouřkami.\n\nSavoureuse na svém horním toku (v katastru obcí Giromagny a Lepuix) odvodňuje údolí, které má tvar ledovcového údolí. Morénový till je v krajině patrný a u vsi Lepuix přehrazuje údolí. Výrazné nánosy, které jsou zde na dně údolí, nejsou vysvětlitelné současným, relativně nízkým průtokem vodního toku. Protože průtok stoleté vody dosahuje v Belfortu zhruba 200 m³/s, postačující objem vody mohl pocházet pouze z tajícího ledovce.\n\nPři odtávání ledovce byla Savoureuse se svým přítokem Rosemontoise zadržena a po uvolnění se zátopová vlna přelila do v současné nivy říčky Rosemontoise. Následkem eroze morénových usazenin, které se nacházely na jejich soutoku, se oba toky od sebe později oddělily a koryto Savoureuse se posunulo západněji, takže se v současnosti stékají po proudu mnohem níže v obci Valdoie. V důsledku toho je rozsah mladých usazenin v nivě Savoureuse méně rozsáhlý než v nivě Rosemontoise, která má tudíž menší průtok.\n\nSavoureuse protéká dvěma departementy Territoire de Belfort a Doubs a celkem patnácti obcemi v nich ležícími a někde tvoří jejich hranici mezi. Ve směru toku to jsou: Lepuix, Giromagny, Chaux, Sermamagny, Valdoie, Belfort, Danjoutin, Andelnans, Botans, Sevenans, Bermont, Trevenans, Chatenois-les-Forges, Nommay, Vieux-Charmont.\n\nJde o tok, který je historicky silně regulován pro zemědělskou a průmyslovou potřebu. Proběhlé průzkumy ukázaly, že od roku 1760 se hlavní tok zkrátil asi o 2,5 km (9 %). Regulací toku byly odstraněny četné meandry, čímž se zvýšila rychlost toku a snížilo se riziko povodní. Zároveň byla získána další orná půda především v říční nivě. Říční koryto toku bylo přeměněno na umělé zejména v Belfortu a okolí, přičemž se tok překládal na některých místech i vícekrát. Nově vybudované vodní nádrže byly využívány k průmyslovým účelům, nebo intenzivnímu rybářství. Těmito zásahy spolu s poklesem kvality vody se snížila zdejší biodiverzita a naopak masivně se rozšířila křídlatka japonská. K nápravným opatřením se začalo přistupovat až od prvního desetiletí 21. století výstavbou veřejné kanalizace, čištěním odpadních vod a zákazem výstavby v zaplavovaných územích.\n\nJméno může pocházet z nářečního slovesa \"savour\" onomatopoicky vyjadřujícího zvuk při řezání pilou, protože řeka pohání množství vodních pil. Rovněž by mohla být odvozena od jména keltské bohyně vod Sequany, podobně jako Seina a Saôna.\n"}
{"id": "684398", "url": "https://cs.wikipedia.org/wiki?curid=684398", "title": "Mark Podwal", "text": "Mark Podwal\n\nMark Podwal (* 8. června 1945, New York) je americký umělec, spisovatel, výtvarník, lékař a publicista. Věnuje se především židovské kultuře – historii, legendám a tradicím.\n\n\n"}
{"id": "684402", "url": "https://cs.wikipedia.org/wiki?curid=684402", "title": "M&amp;M Reality", "text": "M&amp;M Reality\n\nM&M reality holding je česká společnost, která zprostředkovává prodej nemovitostí, správu a pronájem objektů a zabývá se právním a finančním poradenstvím v oboru realit, zprostředkováním pojištění a vlastní reklamní agenturou. Na území České republiky působí od roku 2006, za tuto dobu vybudovala síť více než 155 poboček a je největší realitní kanceláří v Česku. Aktuálně pro M&M reality pracuje přes 2300 makléřů, kteří obsluhují přibližně 300 000 zákazníků. \n\nFirma M&M začala vznikat v roce 1998. Na počátku stálo občanské sdružení fyzických osob, ze kterého postupně vznikly jedny z prvních a zároveň svého času největší virtuální stavebniny v ČR. Následoval vznik stavební firmy a M&M stavební družstvo. Na podzim roku 2004 vznikla myšlenka vybudování středoevropské sítě realitních kanceláří. Tento projekt se začal realizovat pod hlavičkou M&M reality s.r.o. Na základě toho se od počátku roku 2005, kdy společnost začala oficiálně působit, začaly otevírat jednotlivé pobočky po celé ČR. Od roku 2008 vstupuje společnost na Slovenský trh a působí pod M&M reality SK, dale od roku 2008 vydávají M&M reality realitní magazín, který vychází v měsíčním nákladu 1 150 000 kusů. V roce 2010 se spojila s HBC Reality a vznikla začala vystupovat pod názvem M&M reality holding. \n\n\nM&M reality se zapojuje také do některých charitativních aktivit. Dlouhodobě sponzoruje dětský domov v Horní Čermné, zapojila se také do charitativního pořadu TV NOVA Bailando-Tančím pro tebe, podporují také nadaci Kapka naděje.\nMezi aktivity M&M reality patří mimo jiné i sponzoring sportu. Jsou partnerem dostihové Velké Pardubické, hokejového klubu HC Moeller Pardubice, generálním partnerem pardubického florbalu M&M Reality Sokol Pardubice.\n"}
{"id": "684405", "url": "https://cs.wikipedia.org/wiki?curid=684405", "title": "888 7th Avenue", "text": "888 7th Avenue\n\n888 7th Avenue je kancelářský mrakodrap v New Yorku. Má 45 podlaží a výšku 191,5 metrů. Byl dokončen v roce 1971 podle projektu společnosti Emery Roth & Sons.\n\n"}
{"id": "684407", "url": "https://cs.wikipedia.org/wiki?curid=684407", "title": "De l'Église (stanice metra v Montréalu)", "text": "De l'Église (stanice metra v Montréalu)\n\nDe l’Église je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí pátá, v opačném směru dvacátá třetí. Na rozdíl od ostatních nemá tato stanice nástupiště do obou směrů linky naproti sobě na jednom podlaží, ale na dvou položených nad sebou. Údaje uvádějící její hloubku jsou tedy dva: 19,8 m pro nástupiště směr Honoré-Beaugrand) a 25,6 m pro nástupiště směr Angrignon. Její vzdálenost od předchozí stanice Verdun činí 563,86 metrů a od následující stanice LaSalle 812,30 metrů.\nStanice De l’Église byla otevřena 3. září 1978. Projektoval ji ateliér Lemay et Leduc.\nPrvních osm stanic směrem od stanice Angrignon včetně stanice De l’Église bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "684409", "url": "https://cs.wikipedia.org/wiki?curid=684409", "title": "Prase savanové", "text": "Prase savanové\n\nPrase savanové (\"Phacochoerus africanus\") je nepřežvýkavý sudokopytník z čeledi prasatovitých. Žije v savanách a lesích subsaharské Afriky. Dříve bylo uváděno pouze jako poddruh prasete bradavičnatého (\"P. aethiopicus\"), ale dnes se obě pokládají za samostatné druhy. Zatímco prase bradavičnaté žije v severní Keni, Somálsku a východní Etiopii, prase savanové obývá velkou oblast střední, jižní a východní Afriky od Eritrey po Jihoafrickou republiku.\n\nPrase savanové dorůstá délky 1,3 - 1,7 m, ocas měří mezi až 50 cm. Výška v kohoutku dosahuje 70 - 85 cm, hmotnost se pohybuje v rozmezí 120-150 kg. Bachyně je asi o 20% menší než kanec a má také slabší tesáky. Prase bradavičnaté má šedé až hnědočervené zbarvení, většina těla je lysá, nebo porostlá jen řádkými štětinami. Na hřbetě jsou štětiny dlouhé a vytvářejí zřetelnou hřívu. Hlava je velká, má široký rypák, velmi dlouhé, vzhůru zahnuté tesáky, dorůstající u kanců délky až 60 cm a po stranách hlavy dva páry výrůstků, podobných bradavicím. Ty slouží patrně k tlumení nárazů při vzájemných soubojích kanců a chrání lebku před poškozením. Ocas je velmi dlouhý, ale tenký, bičovitý a zvířata ho často nosí strnule vzhůru, zvláště při útěkuZe smyslů je nejlepší čich. Od příbuzného prasete bradavičnatého se prase savanové odlišuje větší velikostí, delšími, více rozevřenými tesáky a výrazně konvexním profilem hlavy.\n\nPrase savanové obývá téměř celou subsaharskou Afriku kromě pralesních oblastí, hor Etiopie, Kapska a Afrického rohu. Na Africkém rohu ho zastupuje pravé prase bradavičnaté, které žilo dříve i v Kapsku, kde však bylo vyhubeno. Preferuje sice otevřené travnaté savany, ale najdeme ho i v polopouštích, v křovinaté buši a místy i v horách, až do výše 3000 metrů nad mořem. Podmínkou jejich výskytu je alespoň sezónní dostatek vody, i když je schopné dočasně krýt spotřebu vody potravou (z dužnatých hlíz a oddenků). Obvykle je stálé, nemigruje.\n\nŽiví se hlavně různými travinami (vousatka, troskut), a to jak jejich nadzemními částmi, tak i oddenky a kořeny, ale také plody, kořeny a hlízami jiných rostlin. Při vyrývání podzemních částí rostlin si pomáhá silnými kly. Příležitostně požírá i bezobratlé živočichy (např. velké mnohonožky), drobné obratlovce a nepohrdne ani mršinami a trusem různých živočichů. Při rytí často klečí na kolenou předních končetin, opatřených tvrdými mozoly, což působí poněkud komicky. Prase savanové má rádo dostatek vody, válí se rádo v bahně a také se koupe, ale je schopné delší dobu přežít i bez vody. Její spotřebu mu může krýt potrava (oddenky, hlízy, kořeny).\n\nPrasata savanová nejsou příliš společenská zvířata. Rodinné skupiny tvoří samice s mláďaty, kanci jsou samotářští. Aktivní jsou za soumraku a v noci, ve dne většinou odpočívají v noře. Nora může být velmi hluboká, prase si ji buďto vyhrabe samo, nebo pro sebe rozšíří noru jiného zvířete (hrabáč, dikobraz, hyena), může být hluboká až 10 m. V noře prase odpočívá, samice zde rodí selata a prasata se zde také ukrývají před predátory. V případě ohrožení prchají do nory, kam zalézají pozadu a brání se masivní hlavou s ostrými kly.\nDospělí se ozývají funěním, nechrochtají, selata kvičí. Pokud jsou selata v ohrožení, často nehnutě zalehnou a předstírají smrt, pokud se jich však člověk nebo jiný predátor dotkne, zakvičí a přivolají tím matčinu pomoc. Loví je především lvi, levharti a psi hyenovití, prase se jim však často dokáže ubránit. Postřelené prase savanové mnohdy napadne i člověka a dokáže ho svými tesáky smrtelně zranit.\n\nPohlavní zralosti dosahují prasata ve věku 18-24 měsíců. Samci se však do páření zapojují až ve věku 4 let. Říje probíhá většinou ve čtvrtém nebo pátém měsíci od začátku období dešťů. Kanci v této době bojují dlouhými kly nebo se přetlačují hlavami. Díky silné kůži a \"bradavicím\", které slouží jako chrániče, však většinou nedochází k vážným zraněním. Samice se většinou páří s více kanci. Březost trvá šest měsíců, někdy i déle, což je nejdéle ze všech druhů prasat (kromě p. bradavičnatého). Samice rodí v noře 3-4, výjimečně až 8 dobře vyvinutých selat. Ta po narození váží asi 0,5 kg. Selata prožijí prvních 7 týdnů života v noře a ještě další dva měsíce je matka vodí a kojí. Selata jsou velmi náchylná k přehřátí i prochladnutí. Samec se o mláďata nestará. Dospělosti se dožívá méně než polovina mláďat. Prasata savanová se v přírodě dožívají i více než patnáct let, v zajetí i více než dvacet.\n\nVědci rozeznávají čtyři poddruhy prasete savanového, které se však liší jen velmi málo.\n\n\nV románu Henryka Sienkiewicze Pouští a pralesem je zmíněn divoký kanec \"ngiri\", který smrtelně zranil švýcarského cestovatele Lindeho. Vzhledem k tomu, že se příběh odehrál v dnešní Ugandě, mělo by se jednat o prase savanové. Prasetem savanovým je rovněž dobrácký pašík Pumba, populární postavička z animovaného filmu Lví král.\n\n\n"}
{"id": "684410", "url": "https://cs.wikipedia.org/wiki?curid=684410", "title": "LaSalle (stanice metra v Montréalu)", "text": "LaSalle (stanice metra v Montréalu)\n\nLaSalle je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí šestá, v opačném směru dvacátá druhá. Stanice se nachází v hloubce 9,8 m. Její vzdálenost od předchozí stanice De l'Église činí 812,30 metrů a od následující stanice Charlevoix 707,25 metrů. V době, kdy bylo metro teprve plánováno, se předpokládalo, že bude pojmenována Champlain.\nStanice LaSalle byla otevřena 3. září 1978. Projektovalo ji architektonické studio Didier, Gillon et Larouche. \n\nPrvních osm stanic směrem od stanice Angrignon včetně stanice LaSalle bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "684413", "url": "https://cs.wikipedia.org/wiki?curid=684413", "title": "Charlevoix (stanice metra v Montréalu)", "text": "Charlevoix (stanice metra v Montréalu)\n\nCharlevoix je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí sedmá, v opačném směru dvacátá první. Na rozdíl od většiny ostatních nemá tato stanice nástupiště do obou směrů linky naproti sobě na jednom podlaží, ale na dvou položených nad sebou. Údaje uvádějící její hloubku jsou tedy dva: 24,4 m pro nástupiště směr Angrignon a 29,6 m pro nástupiště směr Honoré-Beaugrand). Její vzdálenost od předchozí stanice LaSalle činí 707,25 metrů a od následující stanice Lionel-Groulx 1 077,31 metrů.\n\nStanice Charlevoix byla otevřena 3. září 1978. Projektoval ji ateliér Ayotte et Bergeron.\nPrvních osm stanic směrem od stanice Angrignon včetně stanice Charlevoix bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "684422", "url": "https://cs.wikipedia.org/wiki?curid=684422", "title": "Central Park Place", "text": "Central Park Place\n\nCentral Park Place je postmoderní mrakodrap v New Yorku. Má 56 podlaží a výšku 191,5 metrů. Byl dokončen v roce 1988 podle projektu, který vypracovala společnost Davis, Brody & Associates.\n\n"}
{"id": "684429", "url": "https://cs.wikipedia.org/wiki?curid=684429", "title": "FK MŠK Považská Bystrica", "text": "FK MŠK Považská Bystrica\n\nFK MŠK Považská Bystrica (celým názvem: Futbalový klub MŠK Považská Bystrica) je slovenský fotbalový klub, který sídlí ve městě Považská Bystrica v Trenčínském kraji. Založen byl v roce 1920. Od sezóny 2017/18 působí v páté lize Západoslovenského futbalového zväzu, sk. Sever.\n\nV historické tabulce československé ligy patří Považské Bystrici 47. místo. Klub v první federální lize odehrál 87 utkání, 20 krát vyhrál, 10 krát remizoval a 57 krát prohrál. Skóre má 128:269.\n\nSvé domácí zápasy odehrává na stadionu Považská Bystrica.\n\nKlub byl založen v roce 1920 jakožto ŠK Považská Bystrica. V sezoně 1938/39 došlo k rozdělení nejvyšší fotbalové soutěže\nna českou a slovenskou část. Hned první zkrácené vydání takto nově vzniklé slovenské soutěže dokázal na jaře 1939 tým z Považské Bystrice (v té době s názvem \"AC Sparta\") vyhrát, a to díky lepšímu skóre než měl ŠK Bratislava, což byl před rozdělením jediný reprezentant Slovenska v československé lize. V pěti sezonách, které se během 2. světové války odehrály, se klub \"AC Považská Bystrica\" umisťoval vždy v popředí slovenské ligy, skončil postupně 2., 3., 5., 3. a 4. Kvalifikoval se do obnovené celostátní ligy, ale hned v první sezoně 1945/46 sestoupil. Po dvou letech si vítězstvím ve slovenské divizi vybojoval opět postup.\n\nPo sezoně 1948/49, která zůstala nedohrána, absolvoval v lize ještě sezonu 1949 jakožto \"Manet Považská Bystrica\". Později do klubu vstoupily Považské strojárne a nesl název \"TJ ZVL Považská Bystrica\" – zkratka ZVL znamenala Závody na výrobu ložísk. První československou ligu hrál ještě v sezóně 1989/90, ale skončil poslední a ihned sestoupil. Největšího úspěchu dosáhl v roce 1989, kdy hrál finále slovenského poháru (v Hlohovci prohrál se Slovanem Bratislava 1:2).\n\nNa začátku 90. let však strojárny zkrachovaly a od té doby nastala krize. Klub sestoupil až do nejnižších tříd. V roce 1997 patronaci nad klubem převzala firma Raven a od té doby klub stoupal a prakticky každý rok postupoval o jednu soutěž nahoru. Ovšem po jeho odchodu v roce 2013 silně zadlužený považskobystrický celek zkrachoval. Obnoven byl ve stejném roce pod názvem FK MŠK Považská Bystrica.\n\nLegendou považskobystrické kopané je Vlastimil Ipser.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "684430", "url": "https://cs.wikipedia.org/wiki?curid=684430", "title": "Ell &amp; Nikki", "text": "Ell &amp; Nikki\n\nEll a Nikki je ázerbájdžánské pěvecké duo, vlastními jmény Eldar Gasimov a Nigar Jamal.\n\nS písní \"Running Scared\" a celkovým ziskem 221 bodů se stali vítězi mezinárodní pěvecké soutěže Eurovision Song Contest 2011, která se konala v Düsseldorfu v Německu 14. května 2011.\n\n"}
{"id": "684432", "url": "https://cs.wikipedia.org/wiki?curid=684432", "title": "One Dag Hammarskjöld Plaza", "text": "One Dag Hammarskjöld Plaza\n\nOne Dag Hammarskjold Plaza je mrakodrap v New Yorku. Má 49 podlaží a výšku 191,5 metrů. Byl dokončen v roce 1972 podle projektu společností Emery Roth & Sons a Raymond & Rado. Budova disponuje prostory o výměře 69 675 m, z toho většinu zabírají kanceláře.\n\n"}
{"id": "684433", "url": "https://cs.wikipedia.org/wiki?curid=684433", "title": "Švýcarská florbalová reprezentace mužů", "text": "Švýcarská florbalová reprezentace mužů\n\nŠvýcarská florbalová reprezentace mužů je národní florbalový tým Švýcarska. Je zakládajícím členem Mezinárodní florbalové federace.\n\nTým se zúčastnil všech dosavadních mistrovství světa i Evropy. Nejlepším výsledkem týmu je 2. místo z mistrovství světa v roce 1998. Švýcaři dále získali sedm bronzových medailí. Tým je tak třetí nejúspěšnější florbalovou reprezentací. \n\nDále Švýcarsko získalo stříbrnou medaili na zatím jediném florbalovém turnaji na Světových hrách v roce 2017.\n\n"}
{"id": "684434", "url": "https://cs.wikipedia.org/wiki?curid=684434", "title": "Haifský přístav", "text": "Haifský přístav\n\nHaifský přístav (: נמל חיפה, \"Namal Chejfa\", : Haifa Port) je nákladní a osobní námořní přístav ve městě Haifa v Izraeli.\n\nZaujímá rozsáhlou plochu pobřeží Haifského zálivu v Haifě poblíž ústí řeky Kišon. Sestává z východního terminálu, západního terminálu, terminálu pro skladování a překládku obilí, terminálu při ústí řeky Kišon s kotvištěm pro rybářské lodě a jachty, terminálu pro skladování a překládku chemikálií, skladů a umělých ochranných hrází.\n\nPřístav v Haifě patří spolu s přístavy v Ejlatu (Ejlatský přístav) a Ašdodu (Ašdodský přístav) k hlavním námořním uzlům v Izraeli. V roce 2009 dosáhly příjmy provozovatele přístavu cca 670 milionů šekelů a čistý zisk dosáhl 67 milionů šekelů. Přístav zpracoval 1 140 000 kontejnerů. Předsedou správní rady podniku je Salman Ben Cijon, ředitelem firmy je Mendi Zalcman. Přístav spadá pod podnik Izraelská správa přístavů.\n\nHaifský záliv sloužil jako přirozený přístav již ve středověku, třebaže po dlouhou dobu bylo hlavním přístavem v tomto regionu historické město Akko. Myšlenku na zřízení námořního přístavu v Haifě zmiňoval již zakladatel moderního sionismu Theodor Herzl. Poté, co vznikl britský mandát Palestina, proběhly již roku 1920 na pobřeží Haify zkušební vrty. Roku 1922 provedl inženýr Frederick Palmer odborný průzkum oblasti a potvrdil vhodnost situovat do Haify hlubokovodní přístav. Následovala výstavba. Přístav byl slavnostně otevřen 31. října 1933. Jeho vznik mimořádně urychlil návazný rozvoj Haify, která se rychle proměňovala ve velkoměsto a centrum severu země.\n\nVe 30. a 40. letech 20. století sloužil přístav jako cílové místo statisíců židovských přistěhovalců. Jeho význam dále vzrostl po vzniku státu Izrael roku 1948, kdy se přístav stal jedním z mála zbylých komunikačních spojení nového státu s vnějším světem.\n\n"}
{"id": "684437", "url": "https://cs.wikipedia.org/wiki?curid=684437", "title": "Švýcarská florbalová reprezentace žen", "text": "Švýcarská florbalová reprezentace žen\n\nŠvýcarská florbalová reprezentace žen je národní florbalový tým Švýcarska. Je zakládajícím členem Mezinárodní florbalové federace.\n\nTým se zúčastnil všech dosavadních mistrovství světa i Evropy. Tým získal titul na mistrovství světa v roce 2005. Je tak třetí nejúspěšnější reprezentací a jednou ze tří, které získali zlatou medaili (se Švédskem a Finskem).\n\n"}
{"id": "684440", "url": "https://cs.wikipedia.org/wiki?curid=684440", "title": "František Jakubec starší (fotbalista)", "text": "František Jakubec starší (fotbalista)\n\nFrantišek Jakubec starší (12. dubna 1956 Praha – 27. května 2016 Praha) byl český fotbalový obránce, československý reprezentant, účastník mistrovství světa roku 1982 ve Španělsku. V šedesáti letech spáchal sebevraždu skokem z okna. Jeho syn František Jakubec mladší také nastoupil v nejvyšší fotbalové soutěži.\n\nV československé reprezentaci odehrál 25 zápasů. Svou fotbalovou kariéru spojil především s Bohemians Praha. Odehrál za ně 260 ligových utkání a v nich vstřelil 17 gólů. Získal s Bohemians mistrovský titul (1983) a zahrál si i semifinále Poháru UEFA. V zahraničí hrál v Řecku za PAE Véroia a ve Švýcarsku za AC Bellinzona.\n\n"}
{"id": "684442", "url": "https://cs.wikipedia.org/wiki?curid=684442", "title": "Petr Janečka", "text": "Petr Janečka\n\nPetr Janečka (* 25. listopadu 1957 Gottwaldov) je bývalý český fotbalový útočník, československý reprezentant a účastník mistrovství světa 1982 ve Španělsku. V sezoně 1977/78 získal mistrovský titul se Zbrojovkou Brno pod vedením Josefa Masopusta.\n\nZačínal v roce 1967 v TJ Gottwaldov, o sedm let později se s ním stal dorosteneckým mistrem ČSSR (1973/74). Svou fotbalovou kariéru však spojil především se Zbrojovkou Brno a Bohemians Praha. Jako devatenáctiletý přestoupil v létě 1977 z tehdejšího Gottwaldova – kde se stal se 17 brankami nejlepším střelcem III. ligy 1976/77 – do Zbrojovky Brno. Do Gottwaldova se vrátil na podzim 1989 z Belgie, během roku 1990 odsud odešel do Rakouska.\nHned ve své první sezoně pomohl k mistrovskému titulu, když byl se 13 góly druhým nejlepším střelcem mistrovského týmu po Karlu Kroupovi. V Brně hrál do roku 1983, celkem odehrál 146 zápasů s bilancí 63 gólů. Po sestupu do druhé ligy odešel do pražských Bohemians.\nZa \"„klokany“\" přidal další 104 zápasy a 42 branky, čímž se stal členem Klubu ligových kanonýrů. V roce 1987 přestoupil do Belgie.\nV Belgii odehrál jednu sezonu v nejvyšší soutěži a jednu sezonu ve druhé nejvyšší soutěži v klubu Racing Jet Brusel/Wavre. Poté se na chvíli vrátil do rodného Gottwaldově, aby zanedlouho odešel do nižších rakouských soutěží, kde v třiatřiceti letech ukončil kariéru kvůli vleklým zdravotním problémům.\nPremiéru si odbyl v přátelském zápase proti Maďarsku 15. dubna 1978. Měl hrát na Mistrovství Evropy 1980 v Itálii i Olympijských hrách 1980 v Moskvě, ale od 9. května 1980 přestal hrát i trénovat kvůli zdravotním problémům. Jednalo se o žaludeční vředy, kterého ho zlobily již od mládí. V krátké době zhubl o 10 kilo a před návratem na hřiště se musel podrobit důkladnému léčení. Poslední zápas v reprezentačním dresu odehrál 9. září 1987 ve Finsku (prohra 0:3), 15. října 1986 dal stejnému soupeři Za Lužánkami svoji poslední reprezentační branku (výhra 3:0).\n\nV československé reprezentaci odehrál 39 zápasů a vstřelil 9 gólů.\n\n"}
{"id": "684443", "url": "https://cs.wikipedia.org/wiki?curid=684443", "title": "345 Park Avenue", "text": "345 Park Avenue\n\n345 Park Avenue je kancelářský mrakodrap v New Yorku. Má 44 podlaží a výšku 193 metrů. Byl dokončen v roce 1969 podle projektu společnosti Emery Roth & Sons.\n\n"}
{"id": "684446", "url": "https://cs.wikipedia.org/wiki?curid=684446", "title": "Tomáš Kříž", "text": "Tomáš Kříž\n\nTomáš Kříž (* 17. března 1959, Praha) je bývalý český fotbalista, československý reprezentant, účastník mistrovství světa roku 1982 ve Španělsku. \n\nV československé reprezentaci odehrál 10 zápasů. Hrál takřka celou svou kariéru v Dukle Praha (už od mládežnických let). V lize ji reprezentoval v letech 1977–1989. Za tu dobu za ni odehrál 238 ligových utkání a dal v nich 31 branek. Třikrát se stal mistrem Československa (1977, 1979, 1982) a třikrát vyhrál československý pohár (1981, 1983, 1985).\n\n"}
{"id": "684447", "url": "https://cs.wikipedia.org/wiki?curid=684447", "title": "Premier League 2008/09", "text": "Premier League 2008/09\n\nPremier League 2008/09 probíhala od 16. srpna 2008 do 24. května 2009. Zúčastnilo se jí 20 týmů a anglický titul získal Manchester United.\n\nPoznámky:\n"}
{"id": "684449", "url": "https://cs.wikipedia.org/wiki?curid=684449", "title": "Pavel Chaloupka", "text": "Pavel Chaloupka\n\nPavel Chaloupka (* 4. května 1959 Most) je bývalý český fotbalista, československý reprezentant, účastník mistrovství světa roku 1982 ve Španělsku (odehrál zápas ve skupině proti Anglii).\n\nV československé reprezentaci odehrál 20 zápasů a vstřelil 2 góly (v kvalifikačním utkání mistrovství Evropy 1984 proti Itálii a v přátelském zápase proti Dánsku). Svůj fotbalový život spojil především s Bohemians Praha, odehrál za ně 219 ligových utkání a vstřelil v nich 77 gólů. Za vršovický klub hrál v letech 1980–1988, v ročníku 1982/83 s ním získal mistrovský titul, byl nejlepším prvoligovým střelcem a probojoval se do semifinále Poháru UEFA. V Poháru mistrů evropských zemí nastoupil ve 4 utkáních a dal 1 gól a v Poháru UEFA nastoupil v 19 utkáních a dal 3 góly.\n\n\n"}
{"id": "684450", "url": "https://cs.wikipedia.org/wiki?curid=684450", "title": "Christine Lagardeová", "text": "Christine Lagardeová\n\nChristine Lagardeová, nepřechýleně Christine Lagarde (* 1. ledna 1956, Paříž), je francouzská politička, v minulosti členka strany Unie pro lidové hnutí. Od 5. července 2011 do 1. října působila jako generální ředitelka Mezinárodního měnového fondu (MMF). Po dobu čtyř let od června 2007 zastávala pozici ministryně pro ekonomické záležitosti, finance a průmysl (zkráceně ministryně financí) v kabinetu Françoise Fillona. V předchozí vládě Dominiqua de Villepina působila ve funkcích ministryně zemědělství a rybolovu a ministryně obchodu. Stala se vůbec první ženou na pozici ekonomické ministryně skupiny největších světových ekonomik G8.\n\nProfesním zaměřením je právnička–advokátka s profilací na pracovní právo a antimonopolní oblast. Byla zvolena první ženskou ředitelkou mezinárodní právnické firmy Baker & McKenzie. 16. listopadu 2009 ji deník \"Financial Times\" vyhlásil nejlepším ministrem financí Eurozóny. V roce 2009 ji časopis \"Forbes\" označil za 17. nejmocnější ženu planety.\n\nV červenci 2019 byla Lagardeová nominována Evropskou radou na post předsedkyně Evropské centrální banky ve Frankfurtu nad Mohanem. V této funkci nahradí dosavadního předsedu, Itala Maria Draghiho. Její post v MMF ve Washingtonu převzala Bulharka Kristalina Georgievová.\n\nNarodila se v Paříži jako Christine Madeleine Odette Lallouette do rodiny vysokoškolských pedagogů. Střední školu navštěvovala v Le Havre (Seine-Maritime), část studia absolvovala také v marylandské Bethesdě na Holton Arms School. Poté vystudovala právnickou fakultu na Univerzitě Paříž X a magisterský titul obdržela na Institutu politických věd v Aix-en-Provence (Institut d'études politiques d'Aix-en-Provence).\n\nPoté nastoupila na místo postgraduální pracovnice do amerického Kongresu, v němž pracovala jako asistentka maineského senátora Williama Cohena, který se stal ve druhé Clintonově vládě ministrem obrany.\n\nVe svém mládí byla členkou francouzského reprezentačního družstva v synchronizovaném plavání.\n\nV roce 1981 nastoupila k právnické společnosti Baker & McKenzie. O čtrnáct let později, roku 1995, postoupila do výkonného výboru a od října 1999 zastávala funkci ředitelky firmy.\n\nV roce 2004 se také stala prezidentkou komise pro globální strategické plánování.\n\nZájem o evropské záležitosti ji vedl k otevření Centra pro evropské právo (European Law Centre), bruselského úřadu firmy Baker & McKenzie, který se věnuje především uplatňování evropského práva v praxi.\n\nV letech 2005–2007 se jako francouzská ministryně obchodu zasazovala o otevření nových trhů pro vývoz domácích výrobků, primárně v oblasti technologií. 18. května 2007 získala v rámci nové Fillonovy vlády úřad ministryně zemědělství, jenž vykonávala jeden měsíc. Již 18. června se stala ministryní financí jako historicky první žena v tomto úřadu.\n\nPodle francouzského periodika \"Le Parisien\" měla v listopadu 2008 vyslovit názor, že je odhodlaná z Paříže učinit důležité finanční centrum pro islámské bankovnictví.\n\nV květnu 2011, v souvislosti s rezignací generálního ředitele Mezinárodního měnového fondu Dominiqua Strausse-Kahna kvůli umělé a zinscenované sexuální aféře, byla zmiňována jako hlavní kandidátka na tuto pozici. 28. června 2011 zvítězila Lagardeová ve volbě o post generální ředitelky Mezinárodního měnového fondu, který je tradičně obsazován kandidátem ze zemí Evropské unie. 5. července 2011 se Lagardeová ujala tohoto úřadu, ve kterém setrvala do 1. října 2019, kdy ji nahradila Kristalina Georgievová.\n\nChristine Lagardeová byla v roce 2013 vyšetřována jako svědkyně v aféře týkající se odškodného pro někdejšího ministra a podnikatele Bernarda Tapieho. V roce 2008 byla onou ministryní financí, která rozhodla, aby se jeho spor se státem vlastněnou bankou Crédit Lyonnais řešil arbitráží, v níž podnikatel posléze získal odškodnění 403 000 eur. Francouzská policie v březnu 2013 prohledala pařížský byt Lagardeové. Pokud by byla uznána vinnou, mohla být odsouzena až k deseti letům vězení a pokutě 150 000 eur. Vyšetřování vedlo k jejímu obvinění a v srpnu 2016 soud uznal Lagardeovou vinnou, nicméně neudělil jí žádný trest.\n"}
{"id": "684453", "url": "https://cs.wikipedia.org/wiki?curid=684453", "title": "Skuhravý", "text": "Skuhravý\n\nPříjmení Skuhravý nosí více známých lidí:\n\n"}
{"id": "684459", "url": "https://cs.wikipedia.org/wiki?curid=684459", "title": "Střela zastavená v jantaru", "text": "Střela zastavená v jantaru\n\nStřela zastavená v jantaru (2008) je třetí oficiálně vydané album skupiny Květy. Obsahuje 11 autorských písniček Martina Evžena Kyšperského a jednu instrumentální skladbu. Na datové stopě alba je videoklip k písničce \"Cirkus\", který vytvořila Pavla Kačírková. Ta spolu s Kyšperským také vytvořila obal alba.\n\n\n"}
{"id": "684460", "url": "https://cs.wikipedia.org/wiki?curid=684460", "title": "Ašdodský přístav", "text": "Ašdodský přístav\n\nAšdodský přístav (: נמל אשדוד, \"Namal Ašdod\", : Ashdod Port) je nákladní námořní přístav ve městě Ašdod v Izraeli.\n\nZaujímá rozsáhlou plochu pobřeží Středozemního moře na severním okraji Ašdodu cca 40 kilometrů jižně od Tel Avivu. Sestává z několika terminálů pro překládku zboží, skladových ploch a umělých hrází.\n\nPřístav v Ašdodu patří spolu s přístavy v Ejlatu (Ejlatský přístav) a Haifě (Haifský přístav) k hlavním námořním uzlům v Izraeli. Ašdodský přístav se specializuje na nákladní přepravu. V roce 2008 zpracoval 15 399 000 tun zboží a 570 600 kontejnerů. Předsedou správní rady podniku je Ja'akov Raz, ředitelem firmy je Šuki Sagis. Přístav spadá pod podnik Izraelská správa přístavů.\n\nAšdodský přístav vznikl uměle, na jinak rovném středomořském pobřeží. Plánování jeho výstavby započalo roku 1957, jeho budování odstartovalo roku 1961 a přístav byl zprovozněn roku 1965. První lodí zde byla švédská nákladní loď vezoucí cukr. Po podpisu Dohod z Camp Davidu se rozvinul turistický ruch mezi Izraelem a Egyptem a Ašdod se stal také uzlem pro výletní lodní dopravu. První takovou lodí, která se zakotvila, byla \"Stella Polaris\" z Alexandrie. V roce 2005 bylo dokončeno výrazné rozšíření přístavu o nový terminál, jehož výstavba si vyžádala náklady ve výši 3 miliard amerických dolarů. O investici se zasloužil bývalý izraelský politik Rafa'el Ejtan, který zemřel tragicky během návštěvy přístavu v roce 2004, když jej do moře smetla vlna.\n\n"}
{"id": "684461", "url": "https://cs.wikipedia.org/wiki?curid=684461", "title": "Karel Stromšík", "text": "Karel Stromšík\n\nKarel Stromšík (* 12. dubna 1958 Nový Jičín) je bývalý český fotbalista, brankář, československý reprezentant, účastník mistrovství světa roku 1982 ve Španělsku.\n\nV československé reprezentaci odehrál 4 zápasy, z toho dva právě na španělském šampionátu. Největších úspěchů dosáhl v Dukle Praha, za niž hrál v letech 1978–1986. S Duklou získal dvakrát mistrovský titul (1979, 1982) a jednou Československý pohár (1983). V československé lize hrál za Duklu Praha, Slovan Bratislava a SK Dynamo České Budějovice, nastoupil ve 173 ligových utkáních. V Poháru mistrů evropských zemí nastoupil ve 2 utkáních, v Poháru vítězů pohárů ve 4 utkáních a v Poháru UEFA v 9 utkáních.\n\n\n"}
{"id": "684462", "url": "https://cs.wikipedia.org/wiki?curid=684462", "title": "Hungarosaurus", "text": "Hungarosaurus\n\nHungarosaurus (\"Maďarský ještěr\") byl rod ptakopánvého obrněného dinosaura (tyreofora), který žil v době před asi 85 miliony let (geologický věk santon, pozdní křída) na území dnešního Maďarska.\n\nFosilie tohoto středně velkého obrněného býložravce jsou známy ze souvrství Csehbánya, rozkládajícího se na území dnešního západního Maďarska. Stářím jsou pozdně křídové a spadají do geologického stupně santon (asi před 86 až 83 miliony let). \"Hungarosaurus\" byl zavalitý čtvernohý býložravec se zobákovitými čelistmi, jehož tělo chránil pancíř ze zkostnatělých kožních destiček (osteodermů). V současnosti je vůbec nejlépe zachovaným ankylosaurem svrchnokřídové Evropy.\n\nKladistická analýza ukázala, že se jedná o bazálního zástupce čeledi Nodosauridae. Byl sice vývojově pokročilejší než evropský \"Struthiosaurus\" a \"Europelta\", ale primitivnější než třeba severoamerické rody \"Silvisaurus\", \"Sauropelta\" nebo \"Pawpawsaurus\". Celková délka hungarosaura se pohybovala kolem 4 metrů a hmotnost kolem 1000 kg, lebka měřila asi 32-36 cm.\n\n\"Hungarosaurus tormai\" byl objeven v počtu čtyř fosilních jedinců v otevřeném bauxitovém lomu nedaleko maďarské vsi Iharkút. Holotyp nese označení MTM Gyn/404 a je uložen v přírodovědeckém muzeu v Budapešti. Celkem je zachováno asi 450 zkamenělých kostí, včetně částí lebky. Na stejné lokalitě byly objeveny také fosílie jiných dinosaurů, ptakoještěrů, krokodýlů, ještěrek, želv a kostnatých ryb. Jejich výzkumem se dlouhodobě zabývá maďarský paleontolog Attila Ösi.\n\n"}
{"id": "684469", "url": "https://cs.wikipedia.org/wiki?curid=684469", "title": "Conquest", "text": "Conquest\n\nConquest je třinácté studiové album britské hard rockové skupiny Uriah Heep, vydané v roce 1980. Jedná se o jejich jediné album, na kterém se podílel pianista a zpěvák John Sloman.\n\n\n"}
{"id": "684470", "url": "https://cs.wikipedia.org/wiki?curid=684470", "title": "Boris Majorov", "text": "Boris Majorov\n\nBoris Alexandrovič Majorov (rusky Борис Александрович Майоров; * 11. února 1938) je bývalý ruský hokejista, který v šedesátých letech 20. století úspěšně reprezentoval Sovětský svaz a později působil jako hokejový trenér. Je členem Síně slávy Mezinárodní hokejové federace.\n\nHokejovou kariéru odstartoval společně se svým bratrem, dvojčetem Jevgenijem v klubu HC Spartak Moskva, ve jehož dresu v roce 1955 debutoval v sovětské nejvyšší soutěži. Ve Spartaku hrál až do konce aktivní kariéry v roce 1969. V letech 1962, 1967 a 1969 vybojoval titul sovětského mistra, když Spartak Moskva jako jediný tým dokázal v šedesátých letech překonat nadvládu prominentního armádního týmu CSKA Moskva. V letech 1965, 1966 a 1968 se umístil v lize na druhém místě právě za CSKA. Ve své kariéře odehrál v sovětské lize 400 utkání a zaznamenal 255 branek.\n\nPrvní zápas za sovětskou reprezentaci odehrál v listopadu 1960 a prakticky v celých šedesátých letech byl její stabilní součástí. Na mistrovství světa hrál poprvé v roce 1961. Se sedmi góly a devíti asistencemi přispěl výrazně k zisku bronzových medailí a byl nominován do All-star týmu šampionátu. V dalších letech až do roku 1968 se sovětskou reprezentací na mistrovství světa i Zimních olympijských hrách pokaždé zvítězil. Nejčastěji hrával se svým bratrem Jevgenijem a Vjačeslavem Staršinovem, kteří byli jeho spoluhráči také v klubu. V posledním mezistátním utkání nastoupil v březnu 1969 proti Finsku, celkově odehrál 134 utkání a vstřelil 63 gólů.\n\nJiž ke konci aktivní kariéry se podílel na úspěších Spartaku Moskva také jako hrající trenér, po ukončení aktivní kariéry se stal hlavním trenérem klubu a byl jím do roku 1971. Vedle druhého místa v ligové soutěži v roce 1970 vybojoval dvakrát sovětský pohár. V letech 1971 a 1972 působil jako trenér u sovětské juniorské reprezentace a u reprezentačního B-týmu. V letech 1974 až 1976 vedl ve finské lize Jokerit Helsinky, po návratu do Moskvy se stal v roce 1976 členem trenérského týmu pro první ročník Kanadského poháru. Poté pracoval až do roku 1991 na různých postech u sovětské reprezentace a hokejového svazu, výjimkou bylo trenérské angažmá u Spartaku Moskva v polovině osmdesátých let, s nímž v roce 1985 vyhrál Spenglerův pohár. V první polovině devadesátých let trénoval opět ve Finsku - Jokerit Helsinki, s nímž vybojoval finský titul, a Tapparu Tampere. Později zastával funkce generálního manažera ruské reprezentace (1995–1998), prezidenta Spartaku Moskva (1998–2002) a viceprezidenta Ruské hokejové federace (od roku 2001).\n\nTýmové\n\nIndividuální\n\nTrenérské úspěchy\n\n"}
{"id": "684473", "url": "https://cs.wikipedia.org/wiki?curid=684473", "title": "Lionel-Groulx (stanice metra v Montréalu)", "text": "Lionel-Groulx (stanice metra v Montréalu)\n\nLionel Groulx je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí osmá, v opačném směru dvacátá. Jde o stanici přestupní mezi zelenou linkou (linka 1) a oranžovou linkou.\n\nVětšina stanic má nástupiště do obou směrů linky položená naproti sobě na jednom podlaží. Některé další stanice mají nástupiště nad sebou. Stanice Lionel-Groulx je v tomto ohledu naprosto výjimečná: na jednom podlaží se nachází vždy nástupiště obou linek, tak aby přestup z jedné linky na druhou byl co nejsnadnější (a tudíž bez přesunů mezi podlažími).\n\nVrchní podlaží:\n\n\nSpodní podlaží:\n\n\nTato přestupní stanice je uspořádána tak, že nástupiště zelené linky jsou umístěna na stejné straně v obou podlažích. Stejné pravidlo platí pro nástupiště oranžové linky. Přestupování mezi linkami je tak značně urychleno a ulehčeno.\n\nVzdálenosti mezi stanicemi:\n\nČást stanice Lionel-Groulx patřící k zelené lince byla otevřena 3. září 1978, část náležející k oranžové lince 28. dubna 1980. Projektoval ji Yves Roy.\nPokud jde o zelenou linku, prvních osm stanic směrem od stanice Angrignon včetně stanice Charlevoix bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "684474", "url": "https://cs.wikipedia.org/wiki?curid=684474", "title": "JV", "text": "JV\n\nSpojení písmen J a V může mít různé významy:\n"}
{"id": "684476", "url": "https://cs.wikipedia.org/wiki?curid=684476", "title": "Ivan Hrdlička", "text": "Ivan Hrdlička\n\nIvan Hrdlička (* 20. listopadu 1943, Bratislava) je bývalý slovenský fotbalista, záložník, československý reprezentant, účastník mistrovství světa roku 1970 v Mexiku (odehrál zápas v základní skupině proti Brazílii).\n\nV československé reprezentaci nastoupil v 17 utkáních a dal 2 góly. V československé lize hrál za Slovan Bratislava, v němž působil v letech 1962–1972. Se Slovanem Bratislava získal v sezóně 1968/69 Pohár vítězů pohárů. Později působil v lize ve Zbrojovce Brno, odkud odešel po sezóně 1974/75 do Petržalky. Vítěz Československého poháru 1962, 1963 a 1968. Dorostenecký mistr Československa 1961. V Poháru mistrů evropských zemí nastoupil ve 3 utkáních a v Poháru vítězů pohárů nastoupil v 18 utkáních a dal 1 gól.\n\n\n"}
{"id": "684477", "url": "https://cs.wikipedia.org/wiki?curid=684477", "title": "245 Park Avenue", "text": "245 Park Avenue\n\n245 Park Avenue je kancelářský mrakodrap v New Yorku. Má 47 podlaží a výšku 198 metrů. Byl dokončen v roce 1967 podle projektu společnosti Shreve, Lamb & Harmon Associates. Stojí na Park Avenue v těsné blízkosti Grand Central Terminal.\n\n"}
{"id": "684478", "url": "https://cs.wikipedia.org/wiki?curid=684478", "title": "Tuvinská aratská republika", "text": "Tuvinská aratská republika\n\nTuvinská aratská republika (zkratkou TAR; tuvinsky latinkou \"Тьʙа Arat Respuʙlik\", tuvinsky cyrilicí \"Тыва Арат Республик\", orgány SSSR užíván název Tuvinská lidová republika, rusky \"Тувинская Народная Республика\") byl částečně uznaný stát v oblasti jižní Sibiře hraničící s Ruskem a Mongolskem. TAR existovala v letech 1921 - 1944 a byla uznána pouze Sovětským svazem (1924) a Mongolskou lidovou republikou (1926). Jednalo se po Sovětském svazu o druhý stát s komunistickou vládou na světě. Roku 1944 vstoupila TAR do soustavy SSSR jako Tuvinská autonomní oblast v rámci Ruské sovětské federativní socialistické republiky \"(zkratka: RSFSR)\".\n\nTAR byla vyhlášena na území ruského protektorátu Urjanchajského kraje po Velké říjnové socialistické revoluci. 18. června 1918 jednohlasně přijal společný sjezd ruských a tuvinských sovětů Smlouvu o samostatnosti Tuvy, družbě a vzájemné pomoci ruského a tuvinského lidu. V červenci téhož roku oblast obsadila bílá Kolčakova vojska, takže k reálnému vzniku samostatného státu nedošlo. V červenci 1919 Tuvu obsadila Rudá armáda, což znamenalo trvalé ustanovení sovětské vlády v kraji. V polovině roku 1921 místní komunisté s podporou Rudé armády vyhlásili suverenitu Tuvy a 13. srpna téhož roku se ve vsi Sug-Baži poprvé sešel Všetuvinský velký chural, kterého se účastnila i delegace RSFSR. Zde byla vyhlášena Lidová republika Tannu-Tuva pod ochranou RSFSR, sestavena vláda a přijata první ústava.\n\nRoku 1923 zemi opustila Rudá armáda. TAR se roku 1924 dočkala oficiálního uznání ze strany Sovětského svazu a v roce 1926 i ze strany Mongolské lidové republiky, která si původně na území dělala nárok. Vláda TAR po celou dobu existence státu kopírovala politickou linii SSSR. Na přelomu dvacátých a třicátých let byla provedena kolektivizace, zaváděna protináboženská opatření, která dobře ilustrují statistická data: roku 1929 bylo na území TAR 25 buddhistických klášterů a okolo 4 000 lámů a šamanů, roku 1931 se vykazoval jeden klášter a 730 duchovních. Několikrát byly provedeny čistky v Tuvinské lidové revoluční straně.\n\nPo napadení Sovětského svazu nacistickým Německem vyjádřila vláda TAR Moskvě plnou podporu a 25. července 1941 vyhlásila válku Německu. Tuva darovala SSSR státní zlatý poklad a poskytovala mu materiální pomoc (50 000 koní, 52 000 párů lyží, 15 000 párů válenek...). Roku 1942 byla vyhlášena mobilizace ruskojazyčných občanů do Rudé armády Sovětského svazu, spolu s tuvinskými dobrovolníky jich na frontě bojovalo okolo 8 000.\n\n17. srpna 1944 vydal Malý chural Tuvinské aratské republiky Deklaraci o vstupu TAR do SSSR. Nejvyšší sovět SSSR žádost 11. 10. toho roku přijal a začlenil TAR jako Tuvinskou autonomní oblast do RSFSR. Na konci osmdesátých let autonomní oblast povýšila na autonomní sovětskou socialistickou republiku. Po rozpadu SSSR je Republika Tuva součástí Ruské federace.\n\nNejvyšším zákonodárným orgánem byl Všetuvinský velký chural, který se za dobu existence samostatného státu sešel desetkrát. V období mezi těmito sjezdy přebíral pravomoci velkého churalu Malý chural TAR. Výkonnou moc představoval Sovět ministrů TAR.\n\n"}
{"id": "684479", "url": "https://cs.wikipedia.org/wiki?curid=684479", "title": "Alexander Horváth", "text": "Alexander Horváth\n\nV československé reprezentaci odehrál 26 zápasů a vstřelil 3 góly. Takřka celou svou hráčskou kariéru spojil se Slovanem Bratislava, poté odešel do Belgie, kde hrál za RWD Molenbeek. Do republiky se již nevrátil, což tehdy značilo emigraci. V československé lize hrál za Dynamo Žilina a Slovan Bratislava. Nastoupil ve 172 ligových utkáních a dal 15 gólů. Se Slovanem Bratislava získal roku 1970 mistrovský titul, roku 1968 československý pohár a v sezóně 1968/69 Pohár vítězů pohárů. V Poháru vítězů pohárů nastoupil v 17 utkáních a dal 1 gól.\n\n\n"}
{"id": "684480", "url": "https://cs.wikipedia.org/wiki?curid=684480", "title": "Karol Jokl", "text": "Karol Jokl\n\nKarol Jokl (29. srpna 1945 Baťovany, dnes Partizánske – 28. října 1996) je bývalý slovenský fotbalista, útočník československý reprezentant, účastník mistrovství světa roku 1970 v Mexiku (odehrál všechny tři zápasy základní skupiny). Vystudoval FTVS, UK v Bratislavě, kvalifikace trenéra 1. třídy. Jeho otec Karol Jokl (starší) byl ligovým hráčem v ŠK Baťovany, později ŠOHG Šimonovany a od malička svého syna vedl k lásce k fotbalu. Dcery Ivana a Lucie, syn Karol. Po skončení aktivní kariéry působil jako trenér.\n\nRodák z Partizánského přišel v roce 1963 do Bratislavy a v 17 letech nastoupil k prvnímu ligovému zápasu proti Hradci Králové. Takřka celou svou hráčskou kariéru spojil se Slovanem Bratislava, hrál za něj v letech 1963–1975, odehrál v belasém dresu 238 ligových utkání a v nich dal 69 branek. Největším úspěchem je památné vítězství v Poháru vítězů pohárů 1968/1969, kde Karol Jokl patřil mezi nejplatnější hráče. Na jeho kvality vzpomínali bývalí spoluhráči Alexander Vencel i Jozef Čapkovič při příležitosti 40. výročí takto: „Ak by sa taký hráč objavil na Slovensku dnes, po dvoch minútach sa oň začnú biť všetky európske veľkokluby. Bol výnimočný po každej stránke. Futbalovej i ľudskej.\" V Poháru mistrů evropských zemí nastoupil ve 4 utkáních, v Poháru vítězů pohárů nastoupil v 15 utkáních a dal 4 góly a v Poháru UEFA nastoupil v 4 utkáních a dal 1 gól.\n\nPo odchodu ze Slovanu skončil s aktivní činností v druholigovém Baníku Prievidza.\n\nReprezentační debut odehrál ve věku 18 let, 2 měsíce a 5 dní v přátelském zápase 3. listopadu 1963 proti Jugoslávii, na další zápas ale čekal téměř 2 roky. V československé reprezentaci sehrál 27 zápasů a vstřelil 11 gólů.\n\n\nJako trenér působil v Brezové pod Bradlom v krajských soutěžích, do druhé ligy dovedl FC Senec, trénoval SKN St. Pölten v rakouské lize. Působil také na Katedře tělesné výchovy na STU v Bratislavě. Poté se v roce 1994 vrátil na Tehelné pole jako asistent trenéra Dušana Galise a Slovan se v následujících třech letech stal mistrem slovenské ligy.\n\n\n"}
{"id": "684481", "url": "https://cs.wikipedia.org/wiki?curid=684481", "title": "Ejlatský přístav", "text": "Ejlatský přístav\n\nEjlatský přístav (: נמל אילת, \"Namal Ejlat\", : Eilat Port) je námořní přístav ve městě Ejlat v Izraeli.\n\nZaujímá část pobřeží Rudého moře na jihozápadním okraji Ejlatu. Sestává z několika terminálů pro překládku zboží, skladových ploch a umělých hrází. Přístavní areál má délku 520 metrů a poskytuje hloubku 12 metrů. Kapacita skladovacích prostor je 15 000 čtverečních metrů, vnější skladové plochy zaujímají 200 000 čtverečních metrů. V blízkosti vlastního přístavu se nachází ještě terminál pro překládku ropy. V roce 1968 vznikla firma provozující Transizraelský ropovod mezi přístavy Ejlat a Aškelon. V Ejlatu má k dispozici dvě přistávací mola.\n\nPřístav v Ejlatu patří spolu s přístavy v Ašdodu (Ašdodský přístav) a Haifě (Haifský přístav) k hlavním námořním uzlům v Izraeli. Specializuje se na obchodní styky se zeměmi Afriky a Asie. Jen menší význam hraje osobní přeprava. V roce 1999 obsloužil přístav 74 osobních lodí a zpracoval 1 700 000 tun nákladu. V roce 2009 zpracoval 1 800 000 tun zboží, což představovalo výrazný pokles ve srovnání s objemem 2 570 000 tun v roce 2008. Na Ejlat připadá cca 5 % nákladního objemu izraelských přístavů, zajišťuje 50-60 % celkového dovozu automobilů do Izraele. Prochází tudy většina izraelského exportu potaše a fosfátů. Přístav zaměstnává 111 lidí.\n\nEjlatský přístav vznikl až ve 2. polovině 20. století, poté co Izrael ovládl tuto výspu na pobřeží Rudého moře a poté, co v důsledku Suezské krize roku 1956 získal Izrael garance volné lodní dopravy v Akabském zálivu. Přístav byl založen roku 1957, roku 1965 se přemístil do nynější lokality. Od roku 2005 funguje jako samostatný podnik spadající pod Izraelskou správu přístavů.\n\n"}
{"id": "684482", "url": "https://cs.wikipedia.org/wiki?curid=684482", "title": "712 5th Avenue", "text": "712 5th Avenue\n\n712 5th Avenue je postmoderní mrakodrap v New Yorku. Má 53 podlaží a výšku 198 metrů. Jeho výstavba probíhala v letech 1988 - 1991 podle projektu společností Kohn Pederson Fox a Slce Architects a developerem byli Solomon Equities a A. Alfred Taubman. Budova disponuje prostory o celkové výměře 50 630 m, z toho většinu zabírají kanceláře a v nižších patrech pak maloobchodní prostory.\n\n"}
{"id": "684487", "url": "https://cs.wikipedia.org/wiki?curid=684487", "title": "Burlington House (New York)", "text": "Burlington House (New York)\n\nBurlington House je kancelářský mrakodrap v New Yorku stojící na 6. Avenue. Má 50 podlaží a výšku 190.5 metrů. Byl dokončen v roce 1969 podle projektu společnosti Emery Roth & Sons.\n\n"}
{"id": "684488", "url": "https://cs.wikipedia.org/wiki?curid=684488", "title": "Vlajka Tuvinské aratské republiky", "text": "Vlajka Tuvinské aratské republiky\n\nVlajka Tuvinské aratské republiky, částečně uznaného nezávislého státu, který existoval v letech 1921–1944, se za krátkou dobu existence často měnila. Základ tvořil rudý list – symbol proletářské revoluce. Ve většině verzí se nacházel ve středu vlajky aktuální státní znak. U konečné varianty z roku 1941 byl pouze nápis „TAR” v horním rohu při žerdi, po přechodu psané formy tuvinského jazyka na cyrilici roku 1943 byl nápis upraven.\n\nV roce 1944 byla Tuvinská aratská republika začleněna jako Tuvinská autonomní oblast do RSFSR. Na konci osmdesátých let autonomní oblast povýšila na autonomní sovětskou socialistickou republiku. Po rozpadu SSSR je Tuvinská republika součástí Ruské federace a užívá vlastní vlajku.\n\n"}
{"id": "684490", "url": "https://cs.wikipedia.org/wiki?curid=684490", "title": "Buňka sběrného kanálku", "text": "Buňka sběrného kanálku\n\nBuňky sběrného kanálku nalézáme v ledvinách savců. Buňky tvoří stěny sběrných kanálků vedoucích k nefronům a stěny váčků kolem nefronů, kde probíhá resorpce vody z primární moči, která je tím zkoncentrovaná.\n\nResorpce vody je v buňkách řízena peptidickým antidiuretickým hormonem, produkovaným hypofýzou. Významnou roli při správném fungování zpětného vstřebávání vody hraje také koncentrace sodíkových iontů v buňkách. S rostoucí koncentrací iontů vzrůstá průtok vody buňkou exponenciálně v apikálně bazálním směru. Ve vnější membráně buňky sběrného kanálku je zakomponovaná proteinová tetraedrická jednotka pro selektivní transport vody tvořená monomerními bílkovinami s označením CHIP28. Jednotlivé monomery fungují samostatně. \nBuňky sběrného kanálku můžeme zařadit mezi krycí epitely. Jde o buňky, které plní funkci selektivně propustné bariéry prostředí. Tvoří výstelku ledvinových kanálků, které odvádí moč od nefronů přes močovou trubici až do močového měchýře. Představují selektivně propustné rozhraní mezi tekutinou ve sběrném kanálku a okolní tkání. \nPři poruše normální funkce epitelu sběrných kanálků může dojít k depolarizaci buněk. Depolarizovaná buňka sběrného kanálku je velmi náchylná k usazování krystalů šťavelanu vápenatého v závislosti na pH moči. Depolarizace buněk způsobená např. poraněním tkáně ledviny je prvním krokem ke tvorbě ledvinových kamenů. \n"}
{"id": "684491", "url": "https://cs.wikipedia.org/wiki?curid=684491", "title": "Schulhof", "text": "Schulhof\n\nPříjmení Schulhof, Schulhoff nosí více osob:\n"}
{"id": "684494", "url": "https://cs.wikipedia.org/wiki?curid=684494", "title": "Cenabum", "text": "Cenabum\n\nCenabum (někdy též Genabum) bylo hlavní sídlo galského kmene Karnutů v místech dnešního francouzského města Orléans. Jednalo se o \"oppidum\" a obchodní středisko ležící na břehu řeky Loiry. \n\nCenabum se formovalo jako centrum keltského kmene Karnutů, kdy těžilo ze své výhodné strategické polohy na řece Loiře. Oppidum bylo obehnáno palisádou a suchými příkopy, s protějším břehem bylo spojeno mostem. Jednalo se o obchodní centrum s obilovinami pro celou oblast Beauce. Zmínku zaznamenal také Strabón ve svém díle \"Geografika,\" kdy o městě (Κήναβον) hovoří jako o \"obchodním centru Karnutů\" (τὸ τῶν Καρνούντον ἑμπόριον).\n\nPro Julia Caesara bylo po vypuknutí galských válek zásadní získat kontrolu nad tímto strategickým místem. Podařilo se mu celkem snadno zřídit zde protektorát poté, co získal na svoji stranu galského předáka Tasgetia, kterého za věrné služby učinil králem Karnutů. Cenabum se stává důležitým obchodním střediskem pro zásobování Římany obilím. V roce 54 př. n. l. je však Tasgetius, vnímaný místními obyvateli jako zrádce, zavražděn, a proto je Caesarem do oblasti vyslán Lucius Munatius Plancus, aby potrestal pachatele a sjednal pořádek. Povstání galských kmenů pod velením Vercingetorixe a jiných kmenových vůdců v roce 53 př. n. l. mělo svůj původ právě v Cenabu. Římští obchodníci, kteří se zde usazovali, a mezi nimi také Gaius Fufius Cita, ustanovený zde Caesarem jako dozorce pro obchod s obilím a pro zásobování svých legií, byli zmasakrováni a vhozeni do Loiry, což vedlo v propuknutí povstání po celé Galii. V roce 52 př. n. l. přispěchá Caesar z Itálie a rozestaví své vojsko kolem města. Obléhání však není nutné. Obyvatelé se po příchodu vojska pokusí utéci přes dřevěný most na Loiře, zarazí se však v úzkém průchodu brány. Mezitím římské vojsko zdolá hradby a vpadne do města. Obyvatelstvo je poté zmasakrováno a město vypáleno.\n\nV průběhu následujících století prochází Cenabum řadou stavebních úprav, na křižovatce dvou římských cest je zbudováno fórum, kolem kterého se v první polovině 1. století začíná rodit nová městská zástavba. Na konci 1. století je ve městě zbudováno divadlo a další monumetnální budova, jejíž funkci však neznáme (možná se jednalo o chrám).\n\nNové dějiny se začínají psát ve 3. století n. l., kdy se římský císař Aurelián rozhodne z města učinit centrum pro blízké okolí. Město je nazváno \"Civitas Aurelianorum,\" nese tedy jméno císaře\".\" Tento název také stojí u zrodu dnešního jména Orléans.\n\nV roce 451 je město neúspěšně obléháno hunským vojskem pod vedením Attily, proti kterému se postaví římské vojsko pod vedením generála Flavia Aetia spojené s vojsky franckého krále Merovecha a vizigótského krále Theodoricha.\n\n\n"}
{"id": "684496", "url": "https://cs.wikipedia.org/wiki?curid=684496", "title": "Státní znak Tuvinské aratské republiky", "text": "Státní znak Tuvinské aratské republiky\n\nPrvní Státní znak Tuvinské aratské republiky byl oficiálně schválen Všetuvinským velkým churalem v roce 1926 pět let po vzniku státu. Znak vycházel ze státního znaku Sovětského svazu. Kvůli absenci průmyslu na území státu byl symbol srpu a kladiva nahrazen zkříženým srpem a hráběmi. Další varianty vznikly v letech 1930 a 1941. Užívání státního znaku bylo ukončeno v říjnu 1944, kdy se republika stala součástí SSSR jako autonomní oblast, která neměla práva na vlastní státní symboliku. \n"}
{"id": "684503", "url": "https://cs.wikipedia.org/wiki?curid=684503", "title": "Damjan Prelovšek", "text": "Damjan Prelovšek\n\nDamjan Prelovšek (* 18. února 1945 Lublaň) je slovinský historik umění, bývalý diplomat a vodní slalomář.\n\nPo ukončení gymnázia v roce 1965, pokračoval v dalším vzdělávání na Lublaňské univerzitě. Po absolutoriu v oborech dějiny a dějiny umění v roce 1969 obdržel Herderovo stipendium ve Vídni, kde působil především u profesorky Renate Wagner Riegerové. V roce 1977 pak získal titul doktora filozofie, a to prací o Plečnikově vídeňské tvorbě. Od roku 1971 byl zaměstnán v Institutu dějin umění Slovinské akademie věd a umění, kde se stal v roce 1995 ředitelem. V letech 1990–1991 jako hostující profesor učil na univerzitě v rakouském Salzburku, v roce 1992 pak také na Středoevropské univerzitě v Praze a na College for New Europe v Krakově. Od roku 1992 je členem Evropské akademie věd a umění, která sídlí v Rakousku. V letech 1998–2002 působil jako velvyslanec Republiky Slovinsko v Praze. Od roku 2006 do 2010 byl generálním ředitelem Ředitelství pro kulturní dědictví na Ministerstvu kultury Slovinské republiky. V současnosti se věnuje své badatelské práci jako nezávislý pracovník Slovinské akademie věd. Zabývá především dějinami slovinské architektury a uměním nového věku, zvláště dílem architekta Josipa Plečnika. Jako odborný poradce a iniciátor stál u zrodu téměř všech výstav, které se týkaly právě prací Plečnikových, např. v Paříži (1986) nebo v Praze (1996). Podílel se také na výstavách o díle architektů Oscara Niemeyera (autor fotografií a koncepce) a Borise Podreccy (spolupracovník, autor textů).\n\nJako sportovec reprezentoval tehdejší Jugoslávii na Letních olympijských hrách 1972 v Mnichově, kde v závodě C1 vodního slalomu skončil na sedmnáctém místě.\n\n\n"}
{"id": "684505", "url": "https://cs.wikipedia.org/wiki?curid=684505", "title": "Milan Albrecht", "text": "Milan Albrecht\n\nMilan Albrecht (* 16. července 1950) je bývalý slovenský fotbalista, útočník, československý reprezentant, účastník mistrovství světa roku 1970 v Mexiku (do bojů šampionátu ovšem přímo nezasáhl), mistr Evropy do 18 let 1968 a do 23 let z roku 1972.\n\nV československé reprezentaci odehrál 5 zápasů a v nich vstřelil 2 góly (v přátelském zápase s Rakouskem a kvalifikačním utkání s Finskem). V československé lize hrál za Jednotu Trenčín, Baník Ostrava a TJ Vítkovice. Nastoupil ve 334 ligových utkáních a dal 65 gólů. S Baníkem Ostrava získal 3 mistrovské tituly. V evropských pohárech nastoupil ve 25 utkáních a dal 6 gólů, v Poháru mistrů evropských zemí nastoupil ve 4 utkáních, v Poháru vítězů pohárů nastoupil ve 12 utkáních a dal 4 góly a v Poháru UEFA nastoupil v 9 utkáních a dal 2 góly.\n\nV lize působil jako asistent v FC Karviná.\n\n\n"}
{"id": "684506", "url": "https://cs.wikipedia.org/wiki?curid=684506", "title": "Polynomiální okruh", "text": "Polynomiální okruh\n\nPolynomiální okruh (též okruh mnohočlenů) je v matematice, zejména v algebře, takový okruh, který je tvořen množinou polynomů s koeficienty z nějakého jiného okruhu. Jedná se o důležitý algebraický koncept a lze se s ním setkat například při konstrukci rozkladových těles nebo v Hilbertově větě o bázi.\n\nOkruh polynomů v jedné proměnné nad okruhem \"R\" je značen \"R[x]\", okruh ve dvou proměnných \"R[x,y]\" a tak dále.\n\n"}
{"id": "684508", "url": "https://cs.wikipedia.org/wiki?curid=684508", "title": "Kurt Winter", "text": "Kurt Winter\n\nKurt Winter (2. dubna 1946 - 14. prosince 1997) byl kanadský rockový kytarista a skladatel, nejvíce známý jako člen skupiny The Guess Who.\n\n"}
{"id": "684510", "url": "https://cs.wikipedia.org/wiki?curid=684510", "title": "Burmilla", "text": "Burmilla\n\nBurmilla je jedním z posledních uznaných plemen v kategorii krátkosrstých koček. Plemeno bylo původně označováno jako barmská činčila, až později bylo zkráceno na burmilla.\n\nPlemeno bylo vyšlechtěno v roce 1981 ve Velké Británii náhodným zkřížením stříbrného kocoura Perské činčily a modré Barmské kočky. Šlechtění Burmilly se rozvíjelo dvěma směry - pod GCCF (Governing Counsil of the Cat Fancy) a pod CA (Cat Association of Britain). Vznikly chovné programy a standard plemene. Na šlechtění se podílel i známý kočičí genetik Dr. Roy Robinson. Vytvořen byl i počítačový program na tvorbu chovných párů. Do šlechtění se zapojili i dánští chovatelé pod vedením Birgit Nehammer od roku 1984. CA se stala členem FIFe v roce 1990 a tím velmi pomohla k uznání plemene touto organizací.\nPlemeno bylo uznáno v roce 1989 GCCF a 1. ledna roku 1995 FIFe. \n\nZákladní barva srsti je stříbřitě bílá. Výjimkou jsou červené a krémové variety. Polštářky tlapek odpovídají barvou srsti. Druhy určuje jejich zbarvení stínování srsti, dělí se na černé, s nádechem (hnědé a liliové), kouřové (černé a čokoládové), jednobarevné (černě želvové, krémové, černé britské, bombajské), tygří (tečkované černé nebo tečkované modré). Má krátkou, hustou srst s bohatou podsadou. Srst vyžaduje pravidelné rozčesávání. \n\nLebku má kulatou, širokou v linii obočí a v čelistech, zužující se do tupého klínu. Má z profilu mírně prohnutý nos se špičkou, která tvoří s bradou jednu linii. Uši má středně veliké a mírně zašpičatělé a při pohledu z profilu se lehce sklánějí dopředu. Má velké, daleko od sebe umístěné a mírně šikmé oči, které mají výraznou a zářivou barvu odstínů zelené s tmavým orámováním.\n\nTělo má poměrně svalnaté, středně velké a s delšíma zadníma nohama. Má středně dlouhé nohy s oválnými tlapkami a středně dlouhý ocas, který se zužuje do zakulacené špičky. Kočky jsou obvykle poněkud menší než kocouři\n\nFIFe uznává dvě skupiny barevných variet srsti:\n\nMá vyrovnaný charakter a není agresivní ve společnosti jiných koček. Je inteligentní, hravá, aktivní, zvídavá, velmi přítulná, trpělivá a přizpůsobivá. V mládí je velmi hravá a nebojácná.\n"}
{"id": "684511", "url": "https://cs.wikipedia.org/wiki?curid=684511", "title": "Arkia", "text": "Arkia\n\nArkia (: ארקיע, \"Arkija\", plným jménem Arkia Israel Airlines) je letecká společnost v Izraeli.\n\nByla založena roku 1950 jako společný podnik letecké společnosti El Al a organizace Chevrat ha-ovdim napojené na odborovou centrálu Histadrut s cílem poskytnout letecké spojení mezi centrem státu a městem Ejlat na jihu Izraele. Zpočátku se společnost nazývala Eilata Airlines, později Aviron, pak získala nynější název. V prvním roce přepravila 13 485 osob a zajišťovala linku do Ejlatu dvakrát do týdne. V 50. letech 20. století postupně frekvence spojů vzrostla na dva lety denně a koncem dekády už přepravovala přes 70 000 osob ročně. V 60. letech byla do flotily podniku zařazena proudová letadla a přibyly spoje do Jeruzaléma, Šarm aš-Šajchu a do Svaté Kateřiny na Sinaji a koncem desetiletí i do Roš Pina. V 70. letech postihla společnost krize letecké přepravy a turistiky spojená s Jomkipurskou válkou a s navrácením Sinaje po egyptskou správu.\n\nV roce 1980 byl dosud státní podnik privatizován a koupila ho společnost Kanaf Arkia Airlines. Během 80. let podnik narostl a zaměstnával přes 600 lidí. V roce 1993 se mateřská firma Kanaf Arkia Airlines nazvaná Knafaim začala obchodovat na Telavivské burze cenných papírů. V 90. letech flotila společnosti zahrnovala 40 letounů.\n\nHlavní doménou společnosti Arkia zůstávají vnitrostátní lety (Ejlat, Jeruzalém, Tel Aviv-Letiště Sde Dov, Haifa, Ben Gurionovo mezinárodní letiště, Roš Pina, Kirjat Šmona), ale provozuje i linky do několika evropských měst a turistických destinací u Středozemního moře.\n\n"}
{"id": "684516", "url": "https://cs.wikipedia.org/wiki?curid=684516", "title": "Alien Swarm", "text": "Alien Swarm\n\nAlien Swarm je 3D, akční počítačová hra z pohledu 3. osoby. Hra je určena pro 4 hráče (minimálně 2). Ve hře máte za cíl plnit úkoly, zabíjet nestvůry, ničit vajíčka, odpálit bombu apod. Ve hře můžete jako bonus plnit úkoly a srovnávat se tak s dalšími hráči pomocí statistik v programu steam.\nHra má obtížnosti: jednoduchá (easy), střední (normal), těžká (hard), šílená (insane) a brutální (brutal)\n\nAlien Swarm je hra typu akční sci-fi střílečky.\nKe splnění úkolů můžou využívat 40 různých typů vybavení (zbraní, granátů, nábojů atd.)\nHráči za splněné mise dostávají zkušenosti. Po získání určitého počtu zkušeností, dosahujete vyšších úrovní, což způsobuje, že si můžete brát další zbraně. Nejvyšší úroveň je 27. Po dosažení úrovně 27 máte dostupné všechno vybavení. Když máte úroveň 27, máte možnost si zkušenosti vyměnit za medaili. Medailí je celkem 6.\n\nV oficiální a jediné kampani nazvané \"Jacob's Rest\" musíte zachránit planetu, na kterou zaútočila invaze \"swarmů\" v prosinci 2052.\nVojáci přijíždí na lodi jménem \"The Bloodhound\". Snaží se najít a zachránit žijící lidi, ale zjistí, že všichni jsou mrtví. Váš úkol je zabít všechny swarmy a zabránit jejich množení (zničením vajíček). Nakonec musíte nastavit bombu a odjet se svojí lodí.\n\nVe hře máte možnost si pro každou misi zvolit typ vojáka, za kterého budete hrát. Každý voják má trochu odlišné schopnosti a možnosti s výběrem zbraní. Základní typy jsou 4 (technik, lékař, kapitán a expert na zbraně). Každý typ má 2 vojáky.\n\n\nMůžete hrát za experty Wildcat a Wolfe.\n\n\n\nAlien Swarm byl představen v roce 2005, pod názvem \"Alien Swarm: Infested\", jako mód originální hry Unreal Tournament 2004. V červenci 2010 vydal Steam novou verzi, samostatnou hru Alien Swarm.\n\n"}
{"id": "684517", "url": "https://cs.wikipedia.org/wiki?curid=684517", "title": "Bojarská svatba", "text": "Bojarská svatba\n\nBojarská svatba je opera o třech jednáních českého skladatele Karla Weise na vlastní libreto zpracované z čtyřaktového dramatu německého spisovatele a dramatika Ludwiga Ganghofera.\n\nKarel Weis napsal svou poslední operu v letech 1916-1917 a usiloval o její uvedení v pražském Národním divadle. Dobová situace v divadle ani obecná společenská atmosféra pro to však nebyly příznivé. Činitelé Národního divadla sledovali Weisovu aktivitu jako skladatele oper a operet zaměřených na německé obecenstvo s nevolí. V této době (1917) byla po delších průtazích uvedena bez většího ohlasu opera \"Blíženci\" (přepracovaná verze \"Violy\" z roku 1892) napsaná na český text, Národní divadlo však stále neuvedlo \"Polského žida\" a i uvedení \"Lešetínského kováře\" se několik let táhlo; nakonec byl uveden až roku 1920.\n\n\"Bojarskou svatbu\" Národní divadlo přímo odmítlo, neboť se jednalo opět o operu komponovanou na německé libreto, a navíc na námět Ludwiga Ganghofera, který platil za zvláštního oblíbence německého císaře Viléma II. a v té době působil jako vojenský zpravodaj a autor oficiální válečné propagandy. Weis si však odmítnutí vysvětloval žárlivostí svého přítele a spolužáka, šéfa opery Národního divadla Karla Kovařovice: „V Národním divadle by měla \"Bojarská svatba\" ohromný úspěch a byla by zabila \"Psohlavce\" a toho se Kovařovic bál.“ Avšak ani k uvedení v Berlíně či ve Vídni nedošlo, ač o ně skladatel usiloval.\n\nPremiéra \"Bojarské svatby\" se tak konala až o čtvrt století později, za druhé světové války, totiž 18. února 1943 v pražském Národním divadle. V té sobě bylo Karlu Weisovi 82 let (opera byla nastudována k jeho narozeninám) a byl uznávanou osobností zejména díky své činnosti při sběru a vydávání českých lidových písní. Opera již byla považována za zastaralou a její úspěch byl spíše zdvořilostní. Dosáhla sedmi repríz a od té doby již nebyla uvedena.\n\nJedná se o operu konverzačního typu. Ve zpěvních hlasech převažuje rozmáchlá deklamace. Hudební těžiště je v orchestru, který barvitě podmalovává dějové situace. Řada folklórně založených scén (rumunský národní tanec „hora“, cikánská hudba) slouží k vystižení lokálního koloritu rozhodujícího pro atmosféru celé opery.\n\nBojara Fortunata na jeho statku Benesti vyhledal bankovní agent Bresco, aby mu připomněl splatnost jeho značných dluhů. Bojar je ale bez starostí: právě se vrátil jeho syn Jonel, který v cizině vystudoval na advokáta, a má si brát Piu, dceru bývalého ministra Bogdana a nejbohatší nevěstu v kraji. S touto perspektivou banka tedy ještě posečká.\n\nJeště předtím se má konat jiná svatba, o které si povídají Jonel a státní návladní Čuku. Starý bojar Notara si má brát cikánské děvče Sandu, o které se již dlouho staral a která se vrací z pensionátu. Jonel vzpomíná na setkání se Sandou, když byl jako dítě na návštěvě na Notarově panství. Skupina cikáňat se proháněla po hřbitově, a když chtěl Jonel jednoho z hochů ztrestat bičíkem, uhodila jej Sanda kamenem do hlavy. Když přišel opět k sobě, cítil ještě polibek, který mu Sanda na omluvu vtiskla.\n\nMnozí přicházejí uvítat navrátivšího se Jonela. Je tu i cikánská muzika vedená Sandiným otcem Barbou, ten se však nezná k dceři, jež se chce pro peníze provdat za starého boháče. Mizí, když se dostaví samotná Sanda. Z rozhovoru s ní Jonel poznává, že jej cikánka miluje, ale svůj nadcházející sňatek omlouvá touhou po blahobytu. Po Sandě zase beznadějně touží nevzhledný a hrbatý návladní Čuku. Návladní nyní vysvětluje Jonelovi důvody, proč je nutný jeho sňatek s Piou, a mladý advokát neváhá pro záchranu rodného statku otcovu přání vyhovět.\n\nNakonec přicházejí k Jonelovi i místní sedláci v čele s Dragošem. Vítají jej lidovou hudbou, ale současně si stěžují na hrabivost Notara, který vyhrál soudní spor o majetek se sedláky. Jonel lidu slibuje, že je bude zastupovat při revizi procesu.\n\nZimní zahrada na zámku Valeni, sídle bojara Notara. Je po svatebním obřadu a návladní Čuku pronáší poněkud jízlivý přípitek novomanželům Notarovi a Sandě. Zatímco starý bojar a návladní se dávají do pitky, veselice pokračuje na zahradě, kde sedláci tančí rumunský národní tanec „horu“. Slavnosti jsou přítomni i Pia a Jonel, kteří si po straně vyznávají lásku. To vidí Sanda, která Jonela stále miluje. Když e Pia vydá domů, strhne si vášnivá cikánka svatební věnec i snubní prsten a pokouší se Jonela svést, ten ale odolá a odchází. Dostaví se naopak Sandin otec Barbu a vypráví jí o tom, jak dal Notar kdysi její matku ubičovat k smrti pod jabloní právě v této zahradě. Barbu dnes hodlá pod tímto stromem celou noc stát a hrát oblíbenou píseň své ženy. S rozrušenou Sandou mluví podnapilý Čuku, který má u sebe „nápoj zapomnění“ – jediná kapka do poháru zaručí člověku krásné sny, několik kapek by však mohl být jed. Rozlícená Sanda vytrhne Čukovi lahvičku a vyprázdní její obsah do vína. Zatímco v pozadí začíná Barbu hrát na housle matčinu píseň, přiklopýtá opilý Notar, a než mu v tom Sanda stačí zabránit, číši s vínem jedním lokem vyprázdní. Jed působí rychle, bojar klesá a umírá. Sanda marně přivolává pomoc.\n\nDům ministra Bogdana. Jonel a Pia slaví zasnoubení. Mladý advokát své snoubence na její přání v klidném koutě skládá milostnou báseň. Rodinnou idylu naruší rebelující sedláci vedení Dragošem; prohráli opět soudní při se Sandou jakožto Notarovou dědičkou a kladou to za vinu Jonelovi. Fortunatovi se je prozatím podaří dostat z domu. Jedním z hostů na zásnubách je i redaktor Olescu, který vypráví, že Sanda je podezřelá z vraždy svého manžela. Návladní Čuku to potvrzuje a dávává, že již zřejmě byla zatčena. V tom vchází samotná Sanda ve vdovském šatě. Společnost se jí vyhýbá, jen Pia ji vítá, přesvědčena o její nevině. Sanda na dívku ale stále žárlí a prozrazuje jí, že si ji její snoubenec bere jen pro peníze. Schová se po straně, zatímco Jonel přichází přednést svou báseň- Pia ji vyslechne chladně a vyptává se Jonela. Ten musí připustit, že jejich sňatek dohodli rodiče s ohledem na věno nevěsty, ale ujišťuje ji, že se do ní pravdivě zamiloval.\n\nČuku mezitím vyhledá Sandu a vyhrožuje jí, že nebude-li mu nyní po vůli, dosvědčí před soudem, že svého manžela otrávila. Sanda Čukua odmítá a ten ji chce předat policii. Do zámku napodruhé pronikne rozlícený dav hledající Jonela, a když se advokát objeví, Dragoš se po něm vrhne s nožem. Ráně se v cestu postaví Sanda. Probodnuta umírá v náručí Barbua a Pii. Dragoš vystřízliví a hodlá se vydat spravedlnosti, prosí ale o milost pro ostatní. Jonel slibuje lidu pomoc a smiřuje se s Piou. Snoubenci zanechávají minulost za sebou a kráčejí vstříc novému životu.\n\n"}
{"id": "684518", "url": "https://cs.wikipedia.org/wiki?curid=684518", "title": "NFC East", "text": "NFC East\n\nNFC East je divize National Football Conference (NFC, Národní fotbalové konference) National Football League (NFL, Národní fotbalové ligy). V současnosti má čtyři členy: Dallas Cowboys, New York Giants, Philadelphii Eagles a Washington Redskins. \n\nDivize byla založena v roce 1967 jako National Football League Capitol Division v souladu s požadavkem, aby všechny divize NFL začínali na písmeno „C“. Divize byla takto pojmenována proto, že se soustředila kolem hlavního města Spojených států amerických, Washingtonu. V letech 1967 a 1969 byli její součástí Dallas, Philadelphia, Washington a nový tým New Orleans Saints, který byl pro rok 1968 nahrazen New York Giants.\n\nAčkoli se St. Louis nachází geograficky mnohem dál na východě než Dallas, Cowboys zůstali v NFC East a St. Louis Rams v NFC West kvůli dlouhotrvajícím rivalitám: Cowboys se všemi dalšími týmy v NFC East, a Rams se San Franciscem 49ers v NFC West.\n\nKluby NFC East získali dohromady 19 titulů NFC a jedenáct vítězství v Super Bowlu, nejvíce ze všech divizí NFL. Každý ze čtyř současných týmů NFC East získal během své existence nejméně tři tituly NFL, ale pouze Philadelphia ještě nevyhrála v éře Super Bowlů. Vzhledem k historii a intenzivní rivalitě mezi všemi týmy NFC East navzájem ji mnoho sportovních analytiků a fanoušků považuje za nejtěžší divizi v NFL. Od roku 1990 ve čtyřech po sobě jdoucích Super Bowlech zvítězili dvakrát Cowboys, jednou Giants a Redskins (pokaždé proti Buffalu Bills), mezi roky 1987–1996 si tyto tři týmy připsaly sedm z deseti Super Bowlů.\n\nKomentátor ESPN Chris Berman nazývá divizi „NFC Patrick“ kvůli geografické podobnosti se starou „Patrick Division“ NHL, nyní známou jako Atlantická divize.\n\nEagles jsou jediným týmem v divizi, který hraje domácí zápasy v hlavním městě své oblasti, Cowboys hrají v Arlingtonu, Giants v East Rutherfordu a Redskins v Landoveru.\n\n1967 – Původní Eastern Division se rozdělila na Capitol a Century Division. Do Capitol Division byli přesunuti Dallas, Philadelphia a Washington, a nově vzniklí New Orleans Saints.\n\n1968 – New York Giants z Century Division si mění místo s New Orleans Saints.\n\n1969 – Giants a Saints se vrací zpátky.\n\n1970–1987 – Capitol Division je přejmenována na National Football Conference's East division (zkráceně \"NFC East\"). New Orleans se stěhuje do Coastal Division (přejmenována na National Football Conference's West division, zkráceně NFC West), z Century Division (přejmenovaná na NFC Central) přichází New York Giants a St. Louis Cardinals.\n\n1988–1993 – Cardinals se stěhují do Phoenixu.\n\n1994–2001 – Phoenix Cardinals mění název na Arizona Cardinals.\n\n2002–současnost – Cardinals jsou přesunuti do NFC West.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n\n Přestože měli Redskins v roce 1982 nejlepší bilanci, divizní titul NFL kvůli stávce hráčů neuznává.<br>\n"}
{"id": "684519", "url": "https://cs.wikipedia.org/wiki?curid=684519", "title": "Vladimír Hrivnák", "text": "Vladimír Hrivnák\n\nVladimír Hrivnák (23. dubna 1945 Hnúšťa – 17. října 2014 Bratislava) byl slovenský fotbalový obránce. Po skončení aktivní kariéry působil jako trenér.\n\nV československé lize hrál za Slovan Bratislava. Nastoupil ve 139 ligových utkáních a dal 1 gól. československý reprezentant, účastník mistrovství světa roku 1970 v Mexiku (odehrál zápas ve skupině proti Anglii). V československé reprezentaci nastoupil v letech 1969–1972 ve 13 utkáních. Se Slovanem Bratislava vyhrál Pohár vítězů pohárů v roce 1969. Mistr Československa v roce 1970, vítěz Československého poháru 1972 a vítěz Slovenského poháru 1970. V evropských pohárech nastoupil v Poháru mistrů ve 4 utkáních, v Poháru vítězů pohárů v 9 utkáních (dal 1 gól) a v Poháru UEFA nastoupil ve 3 utkáních.\n\n\n"}
{"id": "684521", "url": "https://cs.wikipedia.org/wiki?curid=684521", "title": "Demi Live! Warm Up Tour", "text": "Demi Live! Warm Up Tour\n\nDemi Live! Warm Up Tour bylo první turné americké zpěvačky Demi Lovato, které se konalo v létě roku 2008 předtím, než se připojila na turné k Jonas Brothers, které se jmenovalo Burnin' Up Tour. Někdy je nazývané jako \"House of Blues Tour. \" Na turné Demi podporovala své debutové album \"Don't Forget\". Turné začalo 1. června 2008 a skončilo 31. července 2008. Turné se skládalo celkem ze 17 termínů.\n\nJejí představení v \"Gramercy Theater\" v New Yorku bylo natočeno a vyšlo na \"Don't Forget\" jako speciální úvod.\n\n\n"}
{"id": "684522", "url": "https://cs.wikipedia.org/wiki?curid=684522", "title": "Rayonismus", "text": "Rayonismus\n\nRayonismus (od francouzského Rayon – paprsek) neboli také lučismus je radikální avantgardní umělecký směr v Rusku kolem roku 1911, který představuje jeden z prvních projevů abstraktního malířství vůbec. \nVzniku rayonismu předcházela skupina avantgardních umělců Бубновый валет (založené roku 1910), která se poprvé představila na stejnojmenné výstavě na přelomu let 1910/1911 v Moskvě. Byla ovlivněna post-impresionismem , fauvismem a malbou Paula Cézanna, ale také tradicemi ruského Luboku a designem lidových hraček. Jejími členy byli David Burlyuk, Vladimir Burlyuk, Pjotr Končalowski, Aristarch Lentulov, Ilja Maškov. Na výstavě byli zastoupeni francouzští malíři Henri Le Fauconnier, André Lhote, Albert Gleizes a Jean Metzinger a také ruští malíři Michail Larionov, Natalia Gončarovová a Kazimir Malevič. \n\nVznik rayonismu iniciovaly přednášky italského futuristy Marinettiho v Moskvě. Rayonisté usilovali o umění přesahující abstrakci, čas i prostor, které by zároveň bouralo bariéry mezi umělcem a divákem. Zakladateli Rayonismu byli Natalia Gončarovová, Michail Fjodorovič Larionov a Michail Vasiljevič Le Dantu. Zvláštní vývoj směřující k prostorovému vjemu měl rayonismus v díle Sergeje Michailoviče Romanoviče.\n\n\"Manifest Lučismu\" vydal Larionov roku 1912. První obrazy nového směru představili rayonisté na výstavě \"Oslí ocas\" roku 1912 a na výstavě \"Terč\" v březnu roku 1913 (Larionov, Gončarovová a Malevič). V červnu téhož roku vydali společný manifest Rayonistů a Futuristů. \nPodle Larionova a Gončarovové: \" Styl rayonistické malby, kterou prosazujeme, představuje prostorové formy, které vznikají vzájemným křížením paprsků odražených od různých předmětů a zvolené vůlí umělce. Paprsek je na rayonistickém obrazu provizorně znázorněn barevnou linií. Skutečné objekty viditelné okem nemají v obrazu žádný význam - podstatou malby je kombinace barev, jejich sytost, vzájemný vztah barevných hmot, hloubka a struktury. Chceme-li malovat to, co vidíme, pak je třeba zachytit součet paprsků světla, které odrážejí předměty. Paprsky odražené od předmětu A se protnou s paprsky odraženými předmětem B a vytvoří v prostoru určitou formu, kterou vůle umělce oddělí. Je to podobné, jako když v rozpáleném vzduchu na poušti fata morgana zobrazí vzdálená města, jezera a oázy.\"\n\nVýstavy Terč se zúčastnili: M. Larionov, N. Gončarovová, Le Dantu, Nisimov, Bart, Viktor Bobrov, Marc Chagall, I. Larionov, Kazimir Malevič, Rogovin, Sagaydachny, Alexandr Ševčenko, Skuie, Jastřembský, Zdanevič.\nByl vydán v červnu 1913 a jsou pod ním podepsáni: M. Larionov, N. Gončarovová, Le Dantu, T. Bogomazov, V. Lefkijevskij, S. Romanovič, K. Zdanevič, I. Larionov, V. Obolensky, M. Fabri, A. Ševčenko.\n\n"}
{"id": "684523", "url": "https://cs.wikipedia.org/wiki?curid=684523", "title": "Finské námořnictvo", "text": "Finské námořnictvo\n\nFinské námořnictvo (finsky: \"Merivoimat\", švédsky: \"Marinen\") je námořní složkou ozbrojených sil Finska. Vzniklo po získání nezávislosti země v roce 1918. Námořnictvo je zaměřeno zejména na pobřežní obranu (včetně demilitarizovaných Aland) před cizím výsadkem, ochranu rybářství a námořního obchodu, průzkum a záchranné mise. Patří k menším námořnictvům. Zaměstnává trvale okolo 2300 osob. Námořnictvo provozuje 8 raketových člunů, 2 hlídkové čluny, 6 minonosek a 13 minolovek.\n\nBěhem švédské éry se v blízkosti Finska odehrála řada bitev mezi švédským a ruským loďstvem. Švédské lodě přitom využívaly také finských přístavů a sloužili na nich i finští námořníci. Poté se Finsko v období 1809–1917 stalo součástí Ruska. S baltským loďstvem ruského carského námořnictva od krymské války spolupracovala samostatná finská jednotka \"Suomen Meriekipaasi\". Tu tvořily menší lodě a později též dvě parní fregaty \"Rjurik\" a \"Kalevala\". Jednotka byla rozpuštěna v 80. letech 19. století.\n\nSamostatné finské námořnictvo vzniklo roku 1918 po finské občanské válce a vyhlášení nezávislosti země. Nejprve přitom využívalo menších carských lodí (dělové čluny, minolovky atd.), zanechaných ve finských přístavech. V meziválečné době pak došlo ke stavbě řady nových jednotek, především dvou pobřežních obrněných lodí třídy \"Väinämöinen\" a pěti ponorek (třída třída \"Vetehinen\", \"Saukko\" a \"Vesikko\"). Na prahu nové války v roce 1939 tak finské námořnictvo mělo dvě obrněné lodě, pět ponorek, 4 dělové čluny, 7 motorových torpédových člunů, minonosku, 6 minolovek a cvičnou loď \"Suomen Joutsen\".\n\nMezi listopadem 1939 a březnem 1940 bylo finsko zataženo do zimní války s SSSR. Námořní válka však byla omezena zamrzlým mořem a jediným významným úspěchem bylo sovětské vylodění v pečengském přístavu. Mír však trval jen do roku 1941, kdy vypukla pokračovací válka, trvající do roku 1944. V ní finské námořnictvo spolupracovalo s německou Kriegsmarine. Během jedné z operací přitom ztratilo obrněnec \"Ilmarinen\", což byla největší ztráta námořnictva během celé války. Poté, co SSSR ve válce zvítězilo, bylo námořnictvo nasazeno v krátké laponské válce mezi Finskem a Německem.\n\nPařížská mírová smlouva znamenala pro poražené Finsko omezení velikost námořnictva na 4500 mužů a omezení jeho tonáže na 10 000 tun. Bylo navíc zakázáno vlastnit ponorky a torpédové čluny, což však bylo možné později obejít díky vzniku raketových člunů. Během studené války bylo Finsko neutrálním státem (je jím dodnes), stále ohrožovaným SSSR. Jeho malé námořnictvo nakupovalo vojenskou techniku od západního i východního bloku a soustředilo se zejména na pobřežní obranu a minové operace. Mezi jeho největší jednotky patřily malé korvety a raketové čluny.\n\nV rámci programu Laivue 2020 jsou vyvíjeny čtyři víceúčelové korvety třídy \"Pohjanmaa\", které v letech 2021-2024 nahradí minonosku \"Pohjanmaa\", dvě minonosky třídy \"Hämeenmaa\" a čtyři raketové čluny třídy \"Rauma\".\n\n\n\n\n\n\n\n\n\n"}
{"id": "684525", "url": "https://cs.wikipedia.org/wiki?curid=684525", "title": "Zdenka Česká", "text": "Zdenka Česká\n\nZdenka Česká (rovněž \"Sidonie Česká\" či \"Zdeňka z Poděbrad\"; 14. listopadu 1449 – 1. února 1510, hrad Tharandt) byla saská vévodkyně a míšeňská markraběnka z rodu pánů z Kunštátu a Poděbrad.\n\nZdenka byla dcerou českého krále Jiřího z Poděbrad a jeho první manželky Kunhuty ze Šternberka. Jejím dvojčetem byla Kateřina z Poděbrad; porod dvojčat stál jejich matku život.\n\n11. listopadu 1459 byla v Chebu podepsána manželská smlouva o svazku desetileté princezny a Albrechta, syna saského vévody Fridricha II. Zdenka následovala svého budoucího ženicha do Míšně, kde bylo manželství po pěti letech, 11. května 1464, uzavřeno a posléze na hradě Tharandt naplněno. Když čtyři měsíce poté Albrechtův otec zemřel, převzal Albrecht titul a dědictví.\n\nZdenka byla velmi zbožná katolička, ošklivící si násilí. Když Albrecht vedl válku proti Groningenu a Frísku v Nizozemí, odmítla ho doprovázet a na protest se uchýlila i s dětmi na pozdější Albrechtsburg v Míšni, první evropskou zámeckou stavbu. V roce 1495 založila církevní \"Svátek Svatého kopí\" jako připomínku svého zázračného uzdravení (zbavila se žlučových a ledvinových kamenů, jimiž do té doby trpěla).\n\nPo manželově smrti při válečním tažení na podzim roku 1500 se stáhla se na své vdovské sídlo na hradě Tharandt, kde strávila zbytek života. Zde také o deset let později, 1. února 1510, zemřela. Pochována byla po jeho boku v míšeňském dómě.\n\nNa památku jejího ctnostného a zbožného života založilo v roce 1870 Saské království Sidonien-Orden (\"Zdeňčin řád\"). V Tharandtu je dnes jejím jménem nazvána lékárna, svého času její jméno nesl i pramen kyselky: \"Sidonienquelle\" a ulice v obci.\n\n\n"}
{"id": "684527", "url": "https://cs.wikipedia.org/wiki?curid=684527", "title": "Jelena Jurjevna Gagarinová", "text": "Jelena Jurjevna Gagarinová\n\nJelena Jurjevna Gagarinová ( ; * 17. dubna 1959 Zapoljarnyj) je od roku 2001 generální ředitelka muzea „Moskevský Kreml“. Je dcerou Jurije Gagarina, prvního kosmonauta světa.\n\nJelena Jurjevna Gagarinová je starší dcera Jurije Gagarina a Valentiny Gagarinové. Narodila se v době služby svého otce u námořního letectva v Luostari-Novoje u Murmanska. Poté, co byl Gagarin vybrán mezi kosmonauty, přestěhovala se na jaře 1960 rodina do Moskvy, v létě téhož roku do Hvězdného městečka. Zde žili i po Gagarinově smrti (1968). \nRoku 1981 absolvovala Historickou fakultu Moskevské státní univerzity, obor dějiny umění a začala pracovat v Puškinově státním muzeu výtvarného umění. Od dubna 2001 je generální ředitelkou muzea „Moskevský Kreml“ (plný název Státní historicko-kulturní muzeum-rezervace „Moskevský Kreml“, ).\n\nV březnu 2005 byla ruskou vládou jmenována členem Komise Ruské federace pro záležitosti UNESCO, v srpnu 2009 byla ve funkci potvrzena. \n\nJe kandidátkou věd a čestnou členkou Ruské akademie umění.\n\n\n"}
{"id": "684530", "url": "https://cs.wikipedia.org/wiki?curid=684530", "title": "Jim Kale", "text": "Jim Kale\n\nJim Kale (* jako Michael James Kale; 11. srpna 1943, Winnipeg, Manitoba, Kanada) je kanadský baskytarista, nejvíce známý jako zakládající člen rockové skupiny The Guess Who.\n\n"}
{"id": "684534", "url": "https://cs.wikipedia.org/wiki?curid=684534", "title": "Stanislav Večeřa", "text": "Stanislav Večeřa\n\nStanislav Večeřa (1953 Kopřivnice – 15. února 1996 věznice Mírov) byl český sexuální deviant a vrah, který v červenci 1995 zabil 8letou dívku.\n\nJiž roku 1981 byl odsouzen na šest a půl roku vězení za pohlavní zneužívání dívky. Po propuštění se zabydlel v Kopřivnici, kde se také narodil. V roce 1992 byl projednáván městským úřadem pro přestupek, když strhl z jízdního kola osmiletou dívku.\n\nDne 28. července 1995 projížděla osmiletá Veronika Bjačková na kole přes Ženklavský les. Tam na ni čekal Večeřa. Srazil ji z kola, začal ji osahávat a líbat. Dívka se bránila, proto ji Večeřa uhodil paličkou na maso. Poté ji začal škrtit a nakonec ji pětkrát bodl nožem. Poté odešel k sobě domů.\n\nNašlo se však několik svědků, kteří Večeřu identifikovali. Následujícího dne byl Večeřa zadržen ve svém bytě, kde se schovával a odmítal policii otevřít. V průběhu večera se k vraždě Veroniky doznal.\n\nSoud začal v lednu 1996. Večeřa nebyl podle psychologů pedofil. Útočil na malé dívky, protože na dospělé ženy si netroufl. Přiznal se ke všemu a na závěr prosil o trest smrti, ačkoliv český trestní zákoník takový trest nezná. Jeho žádosti nebylo vyhověno, a tak byl 25. ledna 1996 odsouzen na doživotí. Práva na odvolání se vzdal.\n\nO několik dní později, 15. února 1996, se oběsil ve své cele na Mírově.\n\n"}
{"id": "684535", "url": "https://cs.wikipedia.org/wiki?curid=684535", "title": "The Pretty Things", "text": "The Pretty Things\n\nThe Pretty Things je anglická garage rocková hudební skupina, založená v Londýně v roce 1963. Skupina se pojmenovala podle písně Willie Dixona \"Pretty Thing\" z roku 1955, kterou interpretoval Bo Diddley.\n\n"}
{"id": "684538", "url": "https://cs.wikipedia.org/wiki?curid=684538", "title": "Burnin' Up Tour", "text": "Burnin' Up Tour\n\nBurnin 'Up Tour je pátým koncertním turné Jonas Brothers. Toto turné mělo podpořit jejich třetí album \"A Little Bit Longer\". Toto turné mělo také podporovat originální film od Disney, Camp Rock, ve kterém Jonas Brothers hráli. Turné ale bylo také použito na podporu hudby Demi Lovato. Turné začalo 4. července 2008. 3D koncertní film s názvem \"\" vyšel 27. února 2009. Koncertní album vyšlo 24. února 2009.\nAvril Lavigne, Demi Lovato, The Veronicas, Robert Schwartzman z kapely Rooney a \"country\" hvězda Taylor Swift zde vystupovali jako hostující umělci na několika termínech turné a Honor Society zahájili a vystupovali jako host v Portoriku 22. března 2009. Taylor Swift vystupovala se svou písní \"Should've Said No,\" jako duet s Jonas Brothers. Turné celkem vyšla na 41 milionů dolarů, za 48 vystoupení.\n\n\n\n\n"}
{"id": "684543", "url": "https://cs.wikipedia.org/wiki?curid=684543", "title": "Horňák (příjmení)", "text": "Horňák (příjmení)\n\nHorňák je české a slovenské příjmení, které se může vztahovat k následujícím osobnostem:\n\n\n\n\n"}
{"id": "684544", "url": "https://cs.wikipedia.org/wiki?curid=684544", "title": "BSP (hudební skupina)", "text": "BSP (hudební skupina)\n\nBSP je česká rocková superskupina, jejíž členové jsou Ota Balage (klávesy), Kamil Střihavka (zpěv) a Michal Pavlíček (kytara). Při koncertech je doprovázel ještě bubeník Miloš Meier. Název skupiny vznikl ze začátečních písmen v příjmeních jednotlivých členů, tedy Balage–Střihavka–Pavlíček.\n\n"}
{"id": "684547", "url": "https://cs.wikipedia.org/wiki?curid=684547", "title": "Češovské valy", "text": "Češovské valy\n\nČešovské valy (321 m n. m.) je vrch v okrese Jičín Královéhradeckého kraje. Leží asi 1,5 kilometru jihozápadně od obce Češov na jejím katastrálním území. Na vrchu se nachází pozůstatky pravěkého a raně středověkého hradiště Češov.\n\nNa vrchu se nachází hradiště s rozlohou přes 48 hektarů. Bývá označováno jako keltské oppidum, ale pro takové zařazení chybí dostatek archeologických nálezů. Osídleno bylo od doby bronzové do raného středověku, ale pozůstatky opevnění využilo během husitských válek jako polní tábor vojsko Jana Žižky a později také švédští vojáci ve třicetileté válce. Ještě během prusko-rakouské války se zde ukrývalo vesnické obyvatelstvo.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Češovský hřbet.\n\n"}
{"id": "684556", "url": "https://cs.wikipedia.org/wiki?curid=684556", "title": "Boží blud", "text": "Boží blud\n\nBoží blud je bestseller z roku 2006, napsán britským biologem Richardem Dawkinsem. Kniha byla přeložena do češtiny roku 2009.\n\nV knize Dawkins tvrdí, že žádný nadpřirozený tvůrce (například Bůh) téměř jistě neexistuje a víra v osobního Boha je pouze iluze. Kniha z různých pohledů rozebírá podstatu ateismu a víry a snaží se čtenáře přesvědčit o nesmyslnosti náboženství.\n\nKniha se stala velmi populární, v lednu 2010 bylo vytištěno již přes 2 miliony kopií jen v anglickém jazyce.\n\nJednou z nejvýznamnějších polemik s touto knihou je spis \"The Dawkins Delusion?\" oxfordského profesora Alistera McGratha.\n\n"}
{"id": "684567", "url": "https://cs.wikipedia.org/wiki?curid=684567", "title": "Darwinismus", "text": "Darwinismus\n\nDarwinismus je evoluční teorie, jejíž původní autor byl Charles Darwin. Postupem času se význam slova „darwinismus“ měnil a i v dnešní době má několik významů. Např. ve Spojených státech je často kreacionisty používán jako pejorativum, ve Spojeném království ale negativní význam nemá.\n\nTento termín uvedl do povědomí Thomas Henry Huxley v dubnu roku 1860 a zpočátku se používal pro popis pojmů týkajících se evoluce, jako např. malthuziánství. Ke konci 19. století se jím začal označovat názor, že přirozený výběr je jediným mechanismem evoluce, čímž se stavil do kontrastu s lamarckismem.\n\nOkolo roku 1900 byl darwinismus zastíněn Mendelovými zákony dědičnosti, ale myšlenky Darwina a Gregora Mendela byly spojeny moderní evoluční syntézou.\n\n\n\n"}
{"id": "684571", "url": "https://cs.wikipedia.org/wiki?curid=684571", "title": "Summer Tour 2009", "text": "Summer Tour 2009\n\nSummer Tour 2009 bylo druhé koncertní turné Demi Lovato. Národní turné začalo 21. června 2009 a skončilo 21. srpna 2009, obsahující celkem 47 měst. David Archuleta sloužil jako speciální host pro celé turné s výjimkou některých termínů turné na státních veletrzích, kdy David měl koncerty mimo toto turné. David také naplánoval sólo koncerty na termíny, které byly zrušeny, např. v Louisville a Grand Rapids. Předskokané KSM a Jordan Pruitt také vystupovali na vybraných termínech. Na tomto turné Demi podporovala své druhé album, \"Here We Go Again\".\n\nPoslední tři termíny turné byly přeplánovány a proběhly až v říjnu a listopadu 2009, jako další turné s jménem Fall Tour 2009. Toto turné zvítězilo v \"Choice Summer Tour\" na \"Teen Choice Awards\" v roce 2009, sdílené s Davidem Archuletou.\n"}
{"id": "684576", "url": "https://cs.wikipedia.org/wiki?curid=684576", "title": "Virtual DOS machine", "text": "Virtual DOS machine\n\nVirtual DOS machine (též NTVDM) je v informatice technologie, která ve 32bitových Windows NT umožňuje spouštět 16bitové programy určené pro DOS nebo Windows pro DOS (tj. Windows 3.1x nebo Windows 3.0). Systémy Windows NT vyžadují 32bitový procesor Intel 80386 nebo novější, který pomocí Virtual 8086 mode umožňuje nativně (tj. přímo) provádět 16bitové instrukce. Toho využívá technologie NTVDM, která v jádře Windows NT zajišťuje pro 16bitové programy nezbytnou infrastrukturu a tím jejich nativní běh v jinak plně 32bitovém prostředí.\n\nV 64bitových systémech (tj. ve Windows XP Professional x64 Edition, Windows Vista, Windows Server 2008, Windows 7, atd.) technologie NTVDM neobsahuje podporu pro 16bitové aplikace používající chráněný režim procesoru Intel 80286, takže je nelze přímo spustit. V těchto systémech je možné spustit 16bitové programy jen uvnitř virtualizovaného prostředí, jako je Microsoft Virtual PC (např. pomocí Windows XP Mode), VirtualBox nebo VMware Workstation.\n\nV 64bitovém systému Linux lze spouštět 16bitové aplikace v chráněném režimu procesoru Intel 80286 pomocí Wine.\n\n"}
{"id": "684579", "url": "https://cs.wikipedia.org/wiki?curid=684579", "title": "Atwater (stanice metra v Montréalu)", "text": "Atwater (stanice metra v Montréalu)\n\nAtwater je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí devátá, v opačném směru devatenáctá. V době od otevření této linky metra v roce 1966 sloužila jako jedna z jejích konečných stanic až do rozšíření původní zelené linky o novou (dnes její jižní) část v roce 1976.\n\nStanice se nachází v hloubce 7,6 m. Její vzdálenost od předchozí stanice Lionel-Groulx činí 1 387,74 metrů a od následující stanice Guy-Concordia 681,54 metrů.\n\nStanice Atwater byla otevřena 14. října 1966. Projektoval ji ateliér David, Boulva et Cleve.\n\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684585", "url": "https://cs.wikipedia.org/wiki?curid=684585", "title": "Josef Winkler (spisovatel)", "text": "Josef Winkler (spisovatel)\n\nJosef Winkler (* 3. března 1953, Kamering, Korutany) je rakouský spisovatel – romanopisec a prozaik.\n\nNarodil se v korutanském Kameringu ležícím blízko Paternionu. V této spolkové zemi vyrůstal a navštěvoval školu ve Villachu. byl zaměstnán ve správním úseku univerzity v Klagenfurtu. Spisovatelem bez pracovního úvazku se stal v roce 1982.\n\nJeho díla vycházejí z římskokatolického venkova, dominantním tématem je homosexualita a také fascinace smrtí. Úmrtí devadesátidevítiletého otce jej zastihlo v japonském hlavním městě Tokiu. Zpracoval jej v knize nazvané podle tokijského okrsku \"Roppongi. Requiem für einen Vater\" (2008).\n\nSpisovatel je ženatý, má dceru a syna. S rodinou žije v Klagenfurtu.\n\n\n\n\n"}
{"id": "684588", "url": "https://cs.wikipedia.org/wiki?curid=684588", "title": "Režim virtuální 8086", "text": "Režim virtuální 8086\n\nRežim virtuální 8086 (též virtual 8086 mode, virtual real mode, V86-mode nebo VM86) je v informatice označení pro technologii obsaženou v 32bitových procesorech Intel 80386 a novějších (tj. IA-32). Umožňuje v 32bitovém režimu nativně provádět 16bitové strojové instrukce, čímž je zajištěna zpětná kompatibilita s 16bitovým režimem starších procesorů používaných v IBM PC kompatibilních počítačích (tj. Intel 8086 až Intel 80286). Tato hardwarově zajištěná zpětná kompatibilita umožňuje v novějších 32bitových systémech (Windows NT, Linux) při existenci příslušné infrastruktury (ve Windows označované NTVDM) vedle sebe spouštět jak 32bitové programy, tak 16bitové programy.\n\nV operační paměti je vytvořen prostor 1 MiB, ve kterém je adresováno pomocí segmentu a ofsetu (tzv. segmentace paměti) stejně, jako je tomu v reálném režimu 16bitových procesorů Intel. Adresa však podléhá stránkování, jak je tomu obvyklé v chráněném 32bitovém režimu procesorů IA-32.\n"}
{"id": "684589", "url": "https://cs.wikipedia.org/wiki?curid=684589", "title": "Josef Winkler", "text": "Josef Winkler\n\nJméno a příjmení Josef Winkler nosí více osobností:\n\n"}
{"id": "684593", "url": "https://cs.wikipedia.org/wiki?curid=684593", "title": "Hrdlička senegalská", "text": "Hrdlička senegalská\n\nHrdlička senegalská (\"Streptopelia senegalensis\") je druh ptáka z čeledi holubovitých, žijící v afrických tropech jižně od Sahary, na Blízkém východě a v jižní Asii až po Indii. Velikostně se jedná o štíhlý druh, dorůstající 25 centimetrů s dlouhým ocasem. Její záda, křídla a ocas mají červenavou barvu a křídla jsou šedomodrá. Spodní část křídel je kaštanově hnědá. Samec i samice jsou si vzhledově podobní. Živí se travou, semeny, zrninami, další vegetací a drobným hmyzem.\n\n"}
{"id": "684601", "url": "https://cs.wikipedia.org/wiki?curid=684601", "title": "Ďavolska reka", "text": "Ďavolska reka\n\nĎavolska reka ( \"Дяволска река\") je řeka na jihovýchodě Bulharska v Burgaské oblasti, která pramení v Strandžkých horách. Protéká městem Primorsko a v něm se vlévá do Černého moře.\n\nŘeka pramení v nadmořské výšce 440 metrů pod názvem \"Dudenska reka\" na svazích hřebene Bosna, nejsevernější části pohoří Strandža, jihovýchodně od hory Čukara (466 m). Do obce Jasna Poljana protéká severovýchodním směrem v zalesněném údolí. Asi 2 km před touto obcí je postavena přehradní hráz a vytváří na řece vodní nádrž. Za obcí se řeka otáčí na východ a odtud do ústí tvoří široké bažinaté údolí. Její koryto je v této části toku regulováno bočními hrázemi. Dále pokračuje do Ďábelského zálivu ( Дяволски залив) na pobřeží Černého moře v katastru města Primorsko. V důsledku pohybu zemské kůry se ústí zanáší a řeka před ním vytváří bažinu (Дяволско блато), která je zarostlá rákosím.\n\nHranice povodí, jsou následující:\n\n\nPlocha povodí je 133 km².\n\nHlavní přítoky: (→ levý přítok, ← pravý přítok)\n\n\nŘeka má výrazné maximum v zimě - leden a únor a minimum v létě - srpen, v té době na středním toku často vysychá. Voda z přehradní nádrže se používá k zásobování pitnou vodou téměř všech sídel na jižním pobřeží Černého moře, stejně jako pro zavlažování zemědělské půdy.\n\nPodél řeky se rozkládají dvě sídla: obec Jasna Poljana a město Primorsko. Vody řeky jsou obývány a tloušti, sumci, candáty a jinými druhy a jsou předmětem rybolovu.\n\n"}
{"id": "684603", "url": "https://cs.wikipedia.org/wiki?curid=684603", "title": "Alex Pietrangelo", "text": "Alex Pietrangelo\n\nAlexander Pietrangelo (* 18. ledna 1990, King City, Ontario, Kanada) je kanadský hokejový obránce hrající v týmu St. Louis Blues v severoamerické lize NHL.\n\nPietrangelo začínal v kategorii do 9 let v torontském rozvojovém programu, kde byli jeho spoluhráči například Steven Stamkos, Philip McRae a nebo Michael Del Zotto. Pietrangelo hrál většinu své mládežnické kariéry za tým Toronto Junior CanadiensAAA, se kterým vyhrál Ontarijskou dorosteneckou ligu v roce 2005, když Pietrangelo vstřelil vítězný gól ve finále.\n\nPo úspěších v dorostenecké lize byl vybrán na třetím místě celkově v prioritním draftu OHL 2006 týmem Mississauga IceDogs. V první sezóně za IceDogs zaznamenal 52 kanadských bodů v 59 zápasech. V roce 2007 se s týmem přestěhoval do Niagary a klub změnil název na Niagara IceDogs. V září 2007 byl vyhlášen nejlepším hráčem týdne CHL, když zaznamenal 3 branky a 4 asistence ve dvou zápasech. Ve své druhé sezóně OHL si připsal 53 kanadských bodů v 60 zápasech. Po sezóně byl vybrán na celkově 4. místě vstupního draftu NHL 2008 týmem St. Louis Blues.\n\n4. září 2008 podepsal se St. Louis nováčkovskou smlouvu. Svůj první zápas NHL odehrál 10. října 2008 proti Nashvillu Predators. Už o tři dny později v zápase proti Torontu Maple Leafs se zranil na hlavě, poté co jej Ryan Hollweg narazil zezadu na hrazení a byl nucen vynechat několik dní. Po osmi zápasech NHL byl odeslán zpět do juniorského týmu Niagara IceDogs. 10. dubna 2009 byl povolán do farmářského klubu Peoria Rivermen hrajícím v lize AHL. Sezónu 2009-10 začal v týmu St. Louis Blues, ale po mistrovství světa juniorů 2010 se vrátil opět do OHL, do týmu Barrie Colts, kam byl mezi juniory vyměněn z týmu IceDogs. V sezóně 2010-11 už pravidelně nastupoval za St. Louis Blues. Po konci sezóny 2011-2012 byl jmenován do druhého 2. All-Star Teamu NHL. 13. září 2013 se s vedením Blues dohodl na nové sedmileté smlouvě, která mu vynese celkem 45,5 milionu dolarů (asi 88,2 milionu českých korun).\n\nPietrangelo byl nominován do reprezentace Kanady na Memoriálu Ivana Hlinky 2007, kde působil v roli asistenta kapitána a s týmem Kanady skončil na 4. místě. Další akci, na které se představil v kanadském národním týmu, bylo Mistrovství světa juniorů 2009, ne kterém získali zlaté medaile. V následujícím roce dostal povolení od týmu St. Louis Blues startovat na Mistrovství světa juniorů 2010, kde plnil úlohu asistenta kapitána Patrice Cormiera. Na konci turnaje si převzal několik individuálních ocenění. Za kanadskou reprezentaci dospělých debutoval na Mistrovství světa 2011 na Slovensku, kde s týmem Kanady vypadli ve čtvrtfinále s Ruskem a Pietrangelo byl posléze vyhlášen nejlepším obráncem turnaje.\n\n\n\n"}
{"id": "684604", "url": "https://cs.wikipedia.org/wiki?curid=684604", "title": "Promyka ichneumon", "text": "Promyka ichneumon\n\nPromyka ichneumon (\"Herpestes ichneumon\") je šelma z čeledi promykovitých a největší africký druh této čeledi. Vyskytuje se ve většině subsaharské Afriky s výjimkou Demokratické republiky Kongo, západní části Jihoafrické republiky a Namibie. Dále pak na Blízkém východě (Egypt, Izrael, Libanon, Sýrie, Turecko) a díky introdukci též ve Španělsku, Portugalsku, Itálii a na Madagaskaru. Váží 1,7 až 4 kilogramy a dosahuje délky 48 až 60 centimetrů, přičemž její ocas měří 33 až 54 centimetrů. Její strava sestává převážně z masa a zahrnuje hlodavce, ryby, ptáky, plazy, obojživelníky a hmyz. Konzumuje však i ovoce a vejce. Samci a samice dosahují pohlavní dospělosti ve dvou letech. Páření probíhá v červenci či srpnu a doba březosti je 11 týdnů, po nichž samice rodí zpravidla dvě mláďata.\n\nŽije v lesích, savanách či křovinách. Jedná se o možného nositele parazita způsobujícího viscerální leishmaniózu v Súdánu.\n\n"}
{"id": "684609", "url": "https://cs.wikipedia.org/wiki?curid=684609", "title": "Univerzita Paříž IX", "text": "Univerzita Paříž IX\n\nUniverzita Paříž IX, francouzsky plným názvem \"Université Paris-Dauphine\", je francouzská vysoká škola. Hlavní sídlo školy se nachází v Paříži v 16. obvodu v bývalém sídle NATO. Škola se specializuje na ekonomii a hospodářství. Je pojmenována podle městské brány \"Porte Dauphin\". Na škole studuje přes 9000 studentů.\n\nV roce 1968 vzniklo v bývalém sídle NATO Univerzitní centrum Dauphine (Centre universitaire Dauphine) se statutem fakulty. Tato instituce byla 1. ledna 1971 přeměněna na Univerzitu Paříž IX. Budova sloužila Severoatlantické alianci v letech 1959-1966 a po jejím přesídlení do Bruselu zůstala prázdná. V letech 1968-1969 zde vzniklo několik vysokoškolských institucí, z nichž nejvýznamnější byla pozdější Univerzita Paříž IX.\n\nV říjnu 1994 otevřel tehdejší starosta Paříže Jacques Chirac nové křídlo, kde se soustřeďuje výzkumná činnost a tím byla stavba uzavřena, takže její půdorys připomíná písmeno A. Rozloha se sice zvýšila na 60 000 m, přesto však kapacita byla nedostačující. Zamýšlený plán na nákup pozemků ve čtvrti La Défense nebyl realizován kvůli vysokým cenám pozemků. Nakonec získala univerzita v roce 2009 některé prostory v univerzitním kampusu Léonard de Vinci v La Défense.\n\nOd roku 2008 funguje Univerzita Paříž Dauphine rovněž v Tunisku prostřednictvím institutu Tunis-Dauphine. Ústav respektuje jak tuniské akademické standardy tak pedagogiku mateřské univerzity, takže absolventi získají diplom platný v Tunisku i ve Francii.\n"}
{"id": "684610", "url": "https://cs.wikipedia.org/wiki?curid=684610", "title": "Alžběta Korutanská", "text": "Alžběta Korutanská\n\nAlžběta Korutanská ( \"Elisabeth von Kärnten\", \"Elisabetta di Carinzia\", zemřela 1352) byla sicilská královna a regentka z korutanské dynastie Menhardovců.\n\nNarodila se jako dcera korutanského vévody Oty III. a Eufémie, dcery slezského knížete Jindřicha Tlustého. 23. dubna 1322 byla v Catanii provdána za sicilského následníka trůnu Petra, který byl v tu dobu již rok otcovým spoluvládcem. Na svého lehce ovladatelného muže měla velký vliv a prožívala s ním konflikt koruny s rody Ventimiglia, Palizzi, Chiaramonte a Antiochia.\n\nPo manželově nečekaném skonu roku 1342 se stala společně se švagrem Janem, vévodou z Randazza regentkou pětiletého syna Ludvíka. Švagr Jan, diplomat schopný zmírnit napětí panující mezi místními starousedlíky a katalánskou šlechtou, zemřel roku 1348 na morovou nákazu a na smrtelné posteli stanovil svým nástupcem v pozici regenta Katalánce Blasca Alagonu. Toto rozhodnutí rozdmýchalo staré vášně a země se dostala až k občanské válce, která skončila roku 1350. Alžběta zemřela zřejmě kolem roku 1352 a regentství převzala její nejstarší dcera Konstancie.\n\n"}
{"id": "684617", "url": "https://cs.wikipedia.org/wiki?curid=684617", "title": "Francisco Serrão", "text": "Francisco Serrão\n\nFrancisco Serrão, také Francisco Serrano (cca 1480, Portugalsko – 1521, Ternate, Moluky, Indonésie), byl portugalský mořeplavec. V mládí přítel a možná i bratranec Fernão de Magalhãese. V roce 1512 byl prvním Evropanem, který se přes Indii, Indonésii a podél Malaky dostal dál na východ na Moluky. Na tomto souostroví se spojil se sultánem Bayanem Sirrullahem, vládcem ostrova Ternate a stal se jeho osobním poradcem.\n\nSloužil jako kapitán jedné ze tří lodí vyslané portugalským guvernérem v Portugalské Indii Afonsem de Albuquerque. Jejich úkolem bylo nalézt výhodnou cestu k Moluckému souostroví. Hlavním velitelem flotily byl portugalský mořeplavec António de Abreu. Moluky byly významným zdrojem vzácného koření jako byl muškát a muškátový květ. Toto koření bylo v Evropě velmi ceněno a používalo se jako aromatická látka, lék nebo konzervační látka. Pro vysokou cenu koření se snažili Portugalci ovládnout hlavní zdroje a nespoléhat se na Arabské obchodníky, kteří toto koření prodávali za přemrštěné ceny v Benátkách. Po doplutí na Moluky se stal osobním poradcem sultána ostrova Ternate. Dopisy, které posílal přes Malaku do Portugalska informoval Fernão de Magalhãese o geografii Moluckého souostroví, který informace využil při přesvědčování španělského krále Karla V. k financování cesty kolem světa. Měli naplánované setkání, ale dřív než se setkali byli mrtví. Serrão byl otráven na moluckém ostrově Tidore. Přibližně ve stejný čas byl na ostrově Cebu na Filipínách zabit i jeho přítel a možná i bratranec Fernão de Magalhães. Jedna z teorií říká, že Serrão byl otráven sultánem ostrova Ternate. Jeho rodinné vztahy s Magellanem zůstávají nejasné. Jediným písemným dokumentem je seznam jmen kapitánů v Magalhãesově flotile\n\n"}
{"id": "684622", "url": "https://cs.wikipedia.org/wiki?curid=684622", "title": "Guy-Concordia (stanice metra v Montréalu)", "text": "Guy-Concordia (stanice metra v Montréalu)\n\nGuy-Concordia je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí desátá, v opačném směru osmnáctá. Stanice se nachází v hloubce 19,2 m. Její vzdálenost od předchozí stanice Atwater činí 681,54 metrů a od následující stanice Peel 593,14 metrů.\n\nStanice Guy-Concordia byla otevřena 14. října 1966. Projektoval ji architekt J. A. Chicoine.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684624", "url": "https://cs.wikipedia.org/wiki?curid=684624", "title": "Peel (stanice metra v Montréalu)", "text": "Peel (stanice metra v Montréalu)\n\nPeel je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí jedenáctá, v opačném směru sedmnáctá. Stanice se nachází v hloubce 10,7 m. Její vzdálenost od předchozí stanice Guy-Concordia činí 593,14 metrů a od následující stanice McGill pouze 296,52 metrů, což je nejkratší mezistaniční vzdálenost celého montrealského metra.\n\nStanice Peel byla otevřena 14. října 1966. Projektovali ji Papineau, Gérin-Lajoie et Leblanc.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684625", "url": "https://cs.wikipedia.org/wiki?curid=684625", "title": "McGill (stanice metra v Montréalu)", "text": "McGill (stanice metra v Montréalu)\n\nMcGill je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvanáctá, v opačném směru šestnáctá. Stanice se nachází v hloubce 10,7 m. Její vzdálenost od předchozí stanice Peel činí pouze 296,52 metrů, což je nejkratší mezistaniční vzdálenost celého montrealského metra. Od následující stanice Place-des-Arts je vzdálena 345,69 metrů.\n\nStanice McGill byla otevřena 14. října 1966. Projektovali ji Crevier, Lemieux, Mercier a Caron.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684627", "url": "https://cs.wikipedia.org/wiki?curid=684627", "title": "Rick Green", "text": "Rick Green\n\nRichard Douglas Green (* 20. února 1956 Belleville, Ontario) je bývalý kanadský hokejový obránce a trenér.\n\nS juniorským hokejem začínal hrát v OHA za London Knights. Po poslední sezóně 1975/76 byl vybrán do prvního All-Star týmu a byl draftován v roce 1976 v NHL týmem Washington Capitals v 1.kole (celkově 1.) a také byl draftován ve WHA týmem Quebec Nordiques v 1.kole (celkově 10.).\n\nOd sezóny 1976/77 působil v NHL jako defenzivně obránce v Capitals, kde strávil šest let. Vzhledem k tomu, že s týmem se ani jednou neprobojoval do playoff, si zahrál v mistrovství světa v roce 1979, 1981 a 1982 a v MS 1982 získal s Kanadskou hokejovou reprezentaci bronzovou medaili.\n\nV 9. září 1982 byl vyměněn společně se spoluhráčem Ryanem Waltrem do týmu Montreal Canadiens za Roda Langwaye, Briana Engbloma a Craiga Laughlina. V Montrealu hrál vrcholový hokej své kariéry a pomohl k zisku Stanley Cupu v sezóně 1985/86. Díky jeho skvělé hře v obraně si zahrál v Rendez-vous '87. V jeho poslední sezóně v Canadiens se probojovali až do finále Stanley Cupu v sezóně 1988/1989. Poté ho tížilo zranění a odešel do Evropy kdy stihl závěr sezóny 1989/90 v Italské nejvyšší soutěži Lega Italiana Hockey Ghiaccio v týmu HC Merano. Po sezóně se připravoval na své poslední mistrovství světa v roce 1990, kdy s Kanadou obsadil 4.místo.\n\nPo mistrovství světa se vrátil zpět do zámoří kde měl stále platnou smlouvu s Canadiens. 15. června 1990 byl vyměněn do týmu Detroit Red Wings za páté kolo draftu (Brad Layzell). V Detroitu Red Wings odehrál celou sezónu 1990/91 v které odehrál 65 zápasů.\n26. května 1991 byl vyměněn do týmu New York Islanders za Alana Kerra a budoucí vyrovnání. V New York Islanders si zahrál jenom čtyři zápasy. Poté v roce 1992 ukončil hráčskou kariéru.\n\nPo skončení hráčské kariéry zůstal u Islanders a stal se asistent trenéra až do druhé poloviny 90 let, kdy odešel za bývalým spoluhráčem Larrym Robinsonem do týmu Los Angeles Kings kde působil jako asistent. V roce 2001 se vrátil do Canadiens jako asistent trenéra.\n\n\n\nKlubový rekord Washington Capitals\n\n"}
{"id": "684632", "url": "https://cs.wikipedia.org/wiki?curid=684632", "title": "Tomáš Najbrt", "text": "Tomáš Najbrt\n\nTomáš Najbrt (* 31. října 1951 Kolín) je český skladatel a multiinstrumentalista, zejména zaměřený na historické strunné nástroje. Vystudoval Státní konzervatoř Praha v oborech kompozice a hra na klasickou kytaru. Dál pokračoval soukromě ve studiu (zvláště hry na loutnu a na varhany) v zahraničí. V Německu také studoval církevní hudbu na vysoké škole \"Hochschule für Kirchemusik\" v městě Herford, aby naopak posléze vyučoval hymnologii na Evangelické teologické fakultě Univerzity Karlovy. Mimo jiné spolupracoval se skupinami Pražští madrigalisté a Musica antiqua Praha, byl sbormistrem pěveckého sboru Vocatus. Mimo jiné hraje na dudy, teorbu, barokní kytaru, niněru, citeru a hackbrett.\n\nV roce 1996 nahrál album autorských písniček „\"Kdekdo čeká na zázraky\"“ u nakladatelství Rosa Music, doprovodnými muzikanty mu byli někteří členové kapely Jonáš. Album vyšlo jako kazeta i jako kompaktní disk.\n\nDnes je členem uskupení \"Musica da chiesa\", v kterém s Jaroslavem Konečným hrají historickou hudbu na historické nástroje. Kromě toho je členem skupiny \"Ritornello\" či Shirim Ashirim.\n\n"}
{"id": "684637", "url": "https://cs.wikipedia.org/wiki?curid=684637", "title": "Premier League 2007/08", "text": "Premier League 2007/08\n\nPremier League 2007/08 probíhala od 11. srpna 2007 do 11. května 2008. Zúčastnilo se jí 20 týmů a anglický titul získal Manchester United.\n\nPoznámky:\n"}
{"id": "684639", "url": "https://cs.wikipedia.org/wiki?curid=684639", "title": "Rondo 1", "text": "Rondo 1\n\nRondo 1 je kancelářský mrakodrap v polské Varšavě. Má 40 podlaží a výšku 159 metrů (s anténou 192) a je tak 3. nejvyšší budovou v Polsku. Jeho výstavba probíhala v letech 2003 - 2006 podle projektu společnosti Skidmore, Owings & Merrill. Budova disponuje prostory o celkové výměře 82 694 m, které obsluhuje 30 výtahů.\n"}
{"id": "684640", "url": "https://cs.wikipedia.org/wiki?curid=684640", "title": "Place-des-Arts (stanice metra v Montréalu)", "text": "Place-des-Arts (stanice metra v Montréalu)\n\nPlace-des-Arts je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí třináctá, v opačném směru patnáctá. Stanice se nachází v hloubce 11,6 m. Její vzdálenost od předchozí stanice McGill činí 345,69 metrů, od následující Saint-Laurent je vzdálena 354,38 metrů.\n\nStanice Place-des-Arts byla otevřena 14. října 1966. Projektovali ji David, Boulva\na Clève. \nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684642", "url": "https://cs.wikipedia.org/wiki?curid=684642", "title": "Saint-Laurent (stanice metra v Montréalu)", "text": "Saint-Laurent (stanice metra v Montréalu)\n\nSaint-Laurent je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Stanice se nachází přesně v polovině trasy a je čtrnáctá v pořadí v obou směrech. Nachází se v hloubce 9,1 m. Její vzdálenost od předchozí stanice Place-des-Arts činí 354,38 metrů, od následující Berri-UQAM je vzdálena 336,80 metrů.\n\nStanice Saint-Laurent byla otevřena 14. října 1966. Projektovali ji Brassard a Warren.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n"}
{"id": "684643", "url": "https://cs.wikipedia.org/wiki?curid=684643", "title": "Fnatic", "text": "Fnatic\n\nFnatic (vyslovováno „fanatic“; psáno též fnatic) je švédská organizace zabývající se elektronickým sportem. Byla založena 23. července 2004. Skládá se z hráčů z celého světa hrajících počítačové hry, jako je například , League of Legends či Dota 2.\n\nSekce hry Starcraft II se rozpadla 3. dubna 2015.\n\nSekce hry SMITE se rozpadla během roku 2016 kvůli nedostatečným výsledkům.\n\n"}
{"id": "684644", "url": "https://cs.wikipedia.org/wiki?curid=684644", "title": "Warsaw Financial Center", "text": "Warsaw Financial Center\n\nWarsaw Financial Center (WFC) je patří mezi nejprestižnější kancelářské budovy v polské Varšavě. Nachází se na rohu ulic Emilii Plater a Świętokrzyska, v nejužším centru města. Byla to první, moderní kancelářská budova v hlavním městě Polska, postavena v roce 1998.\n\nProjekt Warsaw Financial Center zpracovaly americké firmy A. Epstein & Sons International a Kohn Pedersen Fox Associates, ve spolupráci s polskými architekty a inspirací pro ně byla mj. budova 333 Wacker Drive v Chicagu. \n\nWarsaw Financial Center nabízí celkem 50 tis. m nájemní plochy třídy A+ a 350 parkovacích míst pro motorová vozidla a jízdní kola. V každém z 32 poschodí je 1900 m plochy vysoké 2,75 m a plně vyhovující potřebám fyzický postižených osob. Komunikaci mezi jednotlivými poschodí usnadňuje 16 výtahů. V této budově, vysoké 144 m, má svá sídla téměř 70 firem. Vyspělá technická řešení, jak např. vlastní úpravna vody, agregát a podzemní nádrže s obsahem cca 600 000 litrů, zajišťují plnou soběstačnost budovy, pokud jde o přístup k elektrické a tepelné energii a k vodě.\n\nMajitelem Warsaw Financial Center je od konce roku 2012 konsorcium Allianz Real Estate a Curzon Capital Partners III, investičního fondu řízeného Tristan Capital Partners.\n"}
{"id": "684647", "url": "https://cs.wikipedia.org/wiki?curid=684647", "title": "Centrum LIM", "text": "Centrum LIM\n\nCentrum LIM (známý též jako Marriott Hotel či LOT Tower) je mrakodrap v polské Varšavě. Má 43 podlaží a výšku 140 metrů (s anténou 170) a je tak 6. nejvyšší budovou v Polsku. Jeho výstavba probíhala v letech 1980 - 1989 podle společného projektu, který vypracovali architekti Jerzy Skrzypczak, Andrzej Bielobradek a Krzysztof Stefanski. V budově se nachází pětihvězdičkový hotel Marriott, kancelářské prostory a v nižších patrech také prostory maloobchodní.\n"}
{"id": "684652", "url": "https://cs.wikipedia.org/wiki?curid=684652", "title": "Kyprej vrbice", "text": "Kyprej vrbice\n\nKyprej vrbice (\"Lythrum salicaria\") je vzrostná, široce rozšířená vlhkomilná rostlina s růžovými květy, vytrvalý druh z rodu kyprej.\n\nDruh je původem z euroasijského areálu, v Evropě se nevyskytuje pouze v severních oblastech nad 65. rovnoběžkou a ve vysokohorských polohách, zasahuje do Malé Asie a Íránu. Roste jak na ostrovech ve Středozemí, tak i na Africkém kontinentu okolo Středozemního moře. Směrem na východ se vyskytuje izolovaně v Japonsku, Koreji a Číně. Byl zavlečen na jižní polokouli do Austrálie a na Nový Zéland, počátkem 19. století i do Severní Ameriky, do Spojených státu a Kanady a v Jižní Americe do Chile.\n\nTato vláhomilná rostlina obvykle vyrůstá na níže položených stanovištích, kterými se stávají různé zaplavované louky, okolí řek, potoků nebo vodních nádrží, pobřežní křoviny a rákosiny, mokřady, rašeliniště a jiné zamokřené plochy. Prospívají ji kyselé půdy a slunná stanoviště. Délka dne a teplota podstatně ovlivňuje její vzrůst i množství květů. Nejkratší doba světelné periody pro zdárný růst a kvetení je okolo 13 hodin a požadovaná teplota asi 20 °C, snížení těchto hodnot vede k zakrnění.\n\nV České republice nacházíme kyprej vrbici do nadmořské výšky okolo 700 m roztroušeně, místy až hojně. Je diagnostickým druhem vysokostébelných společenstev podmáčených luk podsvazu \"Filipendulenion\"a svazu \"Veronico longifoliae-Lysimachion vulgaris\".\n\nStatná vytrvalá rostlina, (hemikryptofyt), se silným dřevnatým oddenkem z kterého vyrůstá jedna (v prvém roce) nebo více přímých ostře čtyřhranných lodyh, ve střední a horní části pýřitých, vysokých 0,3 až 2 m. Lodyhy mohou být jednoduché nebo již od báze rozvětvené, takže bylina s několika lodyhami může být široká téměř 1,5 m.\n\nLodyha je porostlá sytě zelenými přisedlými až poloobjímavými listy které vyrůstají střídavě, vstřícně nebo po třech v přeslenech. Jejich čepele mají tvar vejčitý až kopinatý a směrem vzhůru se zmenšují i zeštíhlují, bývají dlouhé 3 až 10 cm a široké 2 až 2,5 cm, jsou celokrajné nebo jemně pilovité. Listeny jsou čárkovitě kopinaté a směrem k vrcholu se taktéž zmenšuji.\n\nTmavě růžové až červenofialové květy vyrůstající z úžlabí listenů v hořejší části lodyhy jsou sestaveny do dvou až šestikvětých vidlanů poskládaných v koncové klasy které mohou dosáhnou délky i 1 m. Květy jsou trojtvárné, oboupohlavné, pravidelné, různočnělečné a šestičetné, mají trubkovitě zvonkovitou vytrvalou číšku na okraji porostlou asi 1 mm dlouhými, trojúhelníkovými, lysými lístky kalichu. Koruna má úzce kopinaté růžové až červenofialové lístky dosahující průměrné délky 10 mm. V květu je 12 tyčinek, střídavě vždy o něco málo delších a kratších, s nitkami přirostlými k vnitřní stěně češule. Dvoupouzdrý svrchní semeník volně uložen na dně číšky má upevněna vajíčka na střední semenici a na vrcholu je zakončen jednoduchou čnělkou s paličkovitou bliznou. Rostliny vykvétají v červnu až září, opylovány jsou čmeláky, včelami a motýly sajícími nektar.\n\nU kypreje vrbice se vyskytuje různočnělečnost, rostliny vytvářejí tři druhy květů lišících se od sebe délkou čnělky i tyčinek. Čnělky mohou být krátké (1 – 2 mm), prostřední (4 – 6 mm), dlouhé 7 – 9 mm a tyčinky krátké 3 – 5 mm, střední 6 – 8 mm, dlouhé 9 – 13 mm. Prvý typ květů má čnělku krátkou a 6 tyčinek dlouhých a 6 středních, druhý má čnělku střední a 6 tyčinek krátkých a 6 dlouhých a třetí čnělku dlouhou a 6 tyčinek krátkých a 6 středních. Na rostlině vyrůstají vždy jen květy jednoho druhu, souhrnně jsou ale v populaci všechny tři typy zastoupené stejnoměrně. Bylo zjištěno, že ze semen vzniklých opylením blizny čnělky o určité délce (krátká, střední, dlouhá) pylem z prašníku tyčinky o téže délce (krátká, střední, dlouhá) vyrostou nejvzrostlejší rostliny.\n\nPlodem jsou podlouhle dvoupouzdré vejčité tobolky, ukryté ve vytrvalé číšce, které dozrávají postupně od spodu květenství a pukající dvěma chlopněmi. Tobolka obsahuje až 120 žlutavě hnědých semen.\n\nKyprej vrbice se v minulosti používal v léčitelství. Sbíral se hlavně oddenek, obsahující hodně tříslovin, používaný k zastavení průjmu, při vnitřním krvácení a zánětu žaludku a střev a natě se užívalo na obklady nehojících se ran. Ze šťávy z kořenů se získávalo červené barvivo na látky a z květů barvivo potravinářské. V současnosti se kyprej vrbice ekonomicky nevyužívá.\n\nObčas se pěstuje i v okrasných zahradách, kde zbaven konkurenčních rostlin může spolehlivě růst i na sušších stanovištích než ve volné přírodě, tam na suchu bývá přerosten a zastíněn konkurenčními rostlinami a jeho atraktivní vzhled zaniká. V přírodě ČR není kyprej vrbice chráněn ani považován za škodlivý plevel.\n\nVe Spojených státech byl kyprej vrbice poprvé zaregistrován na východním pobřeží v roce 1814 a teprve zhruba za sto let se začal lavinovitě šířit. Roku 1985 již byl dokumentován v mokřadech všech státu USA a na jihu Kanady, všude tam výrazně ovlivňuje strukturu rostlinstva a je hrozbou pro společenstva domácí vegetace. Vysvětluje se to morfologickými a fenologickými charakteristikami, např. že rostlina je mohutnější a vyšší, má více hlavních větví a vykvétá později než domácí druhy a vytváří kompaktní porosty. Druhou z hypotéz je možnost, že díky nepřítomnosti přirozených herbivorů a patogenů v novém prostředí netrpí okusem a nemocemi, a proto lépe prosperuje. Dalším názorem je, že invazivnost je výsledkem evolučního přizpůsobení novým přírodním podmínkám, neboť se začal šířit až po stu létech od zavlečení, nebo následek hybridizace s domácím druhem \" Lythrum alatum\".\n\nVýsledkem výše uvedeného explozivního šíření je zařazení kypreje vrbice mezi 100 světově nejhorších invazivních druhů.\n\n \n"}
{"id": "684655", "url": "https://cs.wikipedia.org/wiki?curid=684655", "title": "Vrbovka chlupatá", "text": "Vrbovka chlupatá\n\nVrbovka chlupatá (\"Epilobium hirsutum\"), někdy též vrbovka huňatá, je rostlina z čeledi pupalkovitých.\n\nJedná se o vytrvalou rostlinu dosahující výšky nejčastěji 50–150 cm. Oddenky jsou celkem dlouhé, z nich už za květu vyhánějí výběžky, později ukončené růžicemi listů. Lodyha je přímá, tuhá, v horní části větvená, odstále chlupatá, chlupy jsou nežláznaté, cca 1–2 mm dlouhé, mezi nimi jsou ovšem i odstálé žláznaté chlupy, které jsou trochu kratší. Listy jsou vstřícné, jen nejhořejší střídavé, přisedlé, ale objímavé a hlavně listy ve střední části lohyhy i zřetelně sbíhavé. Čepele jsou nejčastěji podlouhle až vejčitě kopinaté, asi 5–12 cm dlouhé a 1–3,5 cm široké, chlupaté, na okraji hustě pilovitě zoubkaté. Květy jsou uspořádány v květenstvích, vrcholových hroznech a vyrůstají z paždí listenu. Květy jsou čtyřčetné, kališní lístky jsou 4, nejčastěji 7–9 mm dlouhé. Korunní lístky jsou taky 4, jsou nejčastěji 10–20 mm dlouhé, na vrcholu mělce vykrojené, světle až tmavě purpurově nachové. Ve střední Evropě kvete nejčastěji v červnu až v září. Tyčinek je 8 ve 2 kruzích. Semeník se skládá ze 4 plodolistů, je spodní, čnělka je přímá, blizna je čtyřlaločná. Plodem je dlouhá tobolka, je přitisle pýřitá, v obrysu čárkovitého tvaru, čtyřhranná a čtyřpouzdrá, otvírá se 4 chlopněmi, obsahuje mnoho semen. Tobolky jsou odstále chlupaté a většinou i žláznaté. Semena jsou cca 1–1,3 mm dlouhá, na vrcholu s chmýrem a osemení je hustě papilnaté. Počet chromozómů je 2n=36.\n\nVrbovka chlupatá roste v téměř celé Evropě, včetně Britských ostrovů, na sever po jižní Skandinávii a zhruba po 60. rovnoběžku i v evropské části Ruska. Přesahuje i do severní Afriky, dále eroste v Malé Asii a na Kavkaze, ostrůvkovitě se vyskytuje i v Asii až někam po Himálaj, další enklávy jsou také v Číně a Japonsku. Byla zavlečena do jižní a centrální Afriky a Severní Ameriky.\n\nV ČR se vyskytuje celkem běžně od nížin do podhůří. Vyhledává vlhká až podmáčená stanoviště, jako břehy vod, luční příkopy, rákosiny a porosty vysokých ostřic, bahnitá dna letněných rybníků aj.\n\n\n \n"}
{"id": "684661", "url": "https://cs.wikipedia.org/wiki?curid=684661", "title": "Icknield Street", "text": "Icknield Street\n\nIcknield Street také známá jako Ryknild Street je římská silnice ve Velké Británii, která vede od Fosse Way v Bourtonu on the Water v hrabství Gloucestershire do Templeborough v hrabství Jižní Yorkshire. Vede přes Alcester, Studley, Redditch, Metchley Fort, Birmingham, Lichfield a Derby.\n\nPůvodně se silnici říkalo Icknield Street, ale poté získala jméno Ryknild Street, když ji ve dvanáctém století špatně pojmenoval Ranulf Higdon, chesterský mnich píšící v roce 1344 svoje dílo \"Polychronicon\". \n\nNa přelomu devatenáctého a dvacátého století začal projekt Victoria County History, který se snaží encyklopedicky popsat historii všech historických hrabství Anglie. V rámci tohoto projektu psal Harvefield o Warwickshire a píše zde i o Ryknild Street, přičemž vyjadřuje pochybnost, zda vůbec doopravdy nesla silnice původně jedno z jmen, a dává přednost jménu \"Ryknild\", neboť ho nepovažuje za o nic méně správné než \"Icknield\". Zároveň si je vědom, že se má jednat o jinou \"Icknield\" než tu v Oxfordshiru a Berkshiru. Ve jméně je důležitá i část \"Street\", protože v Británii existuje i starší \"Icknield Way\", která pochází z doby železné a vede z Norfolku do Dorsetu.\n\nZachovalou část původní Icknield Street si lze prohlédnout v Suttonském parku v Birminghamu.\n"}
{"id": "684663", "url": "https://cs.wikipedia.org/wiki?curid=684663", "title": "Wild Energy (album)", "text": "Wild Energy (album)\n\nWild Energy ( , ) je druhé album Ruslany, které vyšlo v angličtině. 2. září 2008 bylo vydáno v Kanadě a 10. října 2008 v Evropě. Jedná se o anglickou verzi alba \"Amazonka\".\n\nIdeové pozadí projektu \"Wild Energy\" se odehrává ve městě budoucnosti postiženém globální energetickou krizí, kterou pokládá za mnohem nebezpečnější, než nedostatek ropy nebo plynu. Obyvatelům tohoto syntetického města chybí vůle k životu, energie jejich vlastního srdce.\n\nKlíčovým bylo pro nový projekt Ruslany vydání vědeckofantastické novely Wild Energy. Lana od ukrajinských autorů Maryny a Serhije Ďačenkových v dubnu 2006. Tato kniha posloužila jako základ pro tento projekt. Hlavní hrdinkou novely je blonďatá modrooká Lana, dívka ze syntetického města, jejíž život závisí na pravidelných dodávkách energie do těla. Jednoho dne se rozhodne s touto rutinou skoncovat a začít žít pořádný život.\n\nDěj knihy obsahuje alegorie na současný svět. Dle Ruslany se krize energie srdce dotkne i naší společnosti, pokud nebude vyvíjena a podporována tvůrčí iniciativa. Její projekt upozorňuje na kulturní degeneraci, „energetickou dobu ledovou“ současnosti.\n\nSingl „Wild Energy“ se potom zaměřuje na hlavní hrdinku Lanu, která se zoufale snaží dostat ze syntetického světa.\n\n"}
{"id": "684666", "url": "https://cs.wikipedia.org/wiki?curid=684666", "title": "Klaus Merz", "text": "Klaus Merz\n\nKlaus Merz (* 3. října 1945, Aarau, kanton Aargau) je švýcarský básník a spisovatel – prozaik.\n\nNarodil se v Aarau. Pracoval jako učitel na střední škole. Obdržel několik literárních cen, mimo jiné \"literární cenu Hermanna Hesseho\" (1997) a \"cenu Gottfrieda Kellera\" (2004). \n\nPíše povídky a příběhy, a to především krátké formy. Skládá také básně např. „Kurze Durchsage“. Žije na volné noze v Unterkulmu.\n\n\n\n\n"}
{"id": "684683", "url": "https://cs.wikipedia.org/wiki?curid=684683", "title": "Israir", "text": "Israir\n\nIsrair (: ישראייר, plným jménem Israir Airlines) je letecká společnost v Izraeli.\n\nByla založena roku 1993 pod názvem Knafej ha-emek (כנפי העמק). Tehdy působila na Letišti Megido v Jizre'elském údolí. Měla dva letouny, se kterými provozovala lety do Ejlatu, Aradu, na sever Izraele a na Kypr. V roce 1996 společnost převzala firma Ganden Group. Následoval zisk dalších dvou letadel a společnost získala nynější název. Firma postupně expandovala. Provozuje vnitrostátní lety v Izraeli a lety do turistických destinací v Evropě včetně zákaznických balíčků zahrnujících i ubytování.\n\n"}
{"id": "684688", "url": "https://cs.wikipedia.org/wiki?curid=684688", "title": "Sun D'Or", "text": "Sun D'Or\n\nSun D'Or (: סאן דור‎‎, \"San Dor\", plným jménem Sun d'Or International Airlines) byla letecká společnost v Izraeli.\n\nByla založena 1. října 1977 jako dceřiná společnost leteckého dopravce El Al pod názvem El Al Charter Services Ltd. V roce 1981 získala nynější název, který je složen z anglického slova Sun (\"Slunce\") a francouzského slova d'Or (\"zlatý\"). Domovským leteckým přístavem bylo Ben Gurionovo mezinárodní letiště. Doménou společnosti bylo provozování charterových letů mezi Izraelem a Evropou.\n\nV březnu 2011 zrušily izraelské úřady s účinností od 1. dubna 2011 společnosti Sun D'Or licenci pro provozování letecké přepravy kvůli nesplnění mezinárodních předpisů. V té době měla firma flotilu tří letadel Boeing 757. Sun D'Or nyní existuje jako značka plně začleněná do společnosti El Al, bez právní subjektivity.\n\n"}
{"id": "684693", "url": "https://cs.wikipedia.org/wiki?curid=684693", "title": "Beaudry (stanice metra v Montréalu)", "text": "Beaudry (stanice metra v Montréalu)\n\nBeaudry je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí šestnáctá, v opačném směru dvanáctá. Stanice se nachází v hloubce 25,9 m. Její vzdálenost od předchozí stanice Berri-UQAM činí 378,76 metrů, od následující Papineau je vzdálena 495,00 metrů.\n\nStanice Beaudry byla otevřena 21. prosince 1966. Původně ji projektoval Adalbert Niklewicz. V roce 1999 stanice prošla rekonstrukcí, na níž se podíleli Béïque, Thuot a Legault. Umělcem, jehož dílo \"Tubes arc-en-ciel\" je umístěno nad vchodem do stanice, je Jacques Thibault.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\nOficiální stránky montrealského metra\n"}
{"id": "684701", "url": "https://cs.wikipedia.org/wiki?curid=684701", "title": "Papineau (stanice metra v Montréalu)", "text": "Papineau (stanice metra v Montréalu)\n\nPapineau je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí sedmnáctá, v opačném směru jedenáctá. Stanice se nachází v hloubce 21,6 m. Její vzdálenost od předchozí stanice Beaudry činí 495,00 metrů, od následující Frontenac je vzdálena 1 157,57 metrů.\n\nStanice Papineau byla otevřena 14. října 1966. Původně ji projektovali Bolduc a Venne. V roce 1999 stanice prošla rekonstrukcí, na níž se podílel Mario Bibeau. Umělci, jehož dílo \"Les Patriotes de 1837-38\" je ve stanici umístěno, jsou George Juhasz a Jean Cartier.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684704", "url": "https://cs.wikipedia.org/wiki?curid=684704", "title": "Oxford Tower", "text": "Oxford Tower\n\nOxford Tower (známý též jako Elektrim či Intraco II) je mrakodrap v polské Varšavě. Má 42 nadzemních podlaží a výšku 140 metrů (s anténou 150) a je tak 7. nejvyšší budovou v Polsku. Byl dokončen v roce 1979 podle společného projektu, který vypracovali architekti Jerzy Skrzypczak, H. Świergocka-Kaim a Wojciech Grzybowski. V budově se nachází kancelářské prostory třídy B, ale i přesto jsou velmi žádané, hlavně kvůli poloze a výšce budovy.\n"}
{"id": "684707", "url": "https://cs.wikipedia.org/wiki?curid=684707", "title": "Frontenac (stanice metra v Montréalu)", "text": "Frontenac (stanice metra v Montréalu)\n\nFrontenac je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí osmnáctá, v opačném směru desátá. Stanice se nachází v hloubce 23,2 m. Její vzdálenost od předchozí stanice Papineau je vzdálena 1 157,57 metrů, od následující Préfontaine je vzdálena 1 003,95 metrů.\n\nStanice Papineau byla otevřena 19. prosince 1966. Původně ji projektovali Robillard, Jetté et Beaudoin. V roce 1999 stanice prošla rekonstrukcí, na níž se podílel Christian Bisson.\nZ hlediska historie stavby linky se tato stanice nachází v nejstarší části linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nDruhý nejstarší úsek je severní část, o kterou se zelená linka rozšířila v roce 1976. Jde o celkem 9 stanic mezi Préfontaine a Honoré-Beaugrand.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684710", "url": "https://cs.wikipedia.org/wiki?curid=684710", "title": "Ján Zlocha", "text": "Ján Zlocha\n\nJán Zlocha (24. března 1942 Bratislava – 1. července 2013 tamtéž) byl slovenský fotbalista, československý reprezentant, vítěz Poháru vítězů pohárů, účastník mistrovství světa roku 1970 v Mexiku. Hrál 6 let v jednom týmu s bratrem Ľudovítem, rovněž československým fotbalovým reprezentantem.\n\nPřestože od žákovských let vyrůstal ve Slovanu Bratislava, ligovou kariéru zahájil za Spartak Trnava (7/1964 – 12/1966), následovalo půl roku za Duklu Praha, poté roční návrat do Spartaku Trnava, v létě 1968 přestup do Slovanu Bratislava, kde se dočkal jako pilíř týmu největšího československého klubového úspěchu – 21. května 1969 vítězství v Poháru vítězů pohárů. Osobní radost si prožil o týden dříve – 14. května 1969 se mu narodila dcera. Kromě toho získal 3 mistrovské tituly – jedenkrát za Spartak Trnava a dvakrát za Slovan Bratislava, dále vítězství za Spartak Trnava v Středoevropském poháru. Za úspěch lze považovat i semifinále PMEZ 1967 za Duklu Praha, kde vypadli s pozdějším vítězem Celticem Glasgow. V Poháru mistrů evropských zemí nastoupil v 9 utkáních a dal 1 gól, v Poháru vítězů pohárů nastoupil ve 13 utkáních a v Poháru UEFA nastoupil ve 4 utkáních a dal 1 gól. Dorostenecký mistr Československa 1961, vítěz Československého poháru 1972 a vítěz Slovenského a finalista Československého poháru 1970.\n\nPrvní zápas proti Maďarsku 25. května 1969 byl v kvalifikaci na mistrovství světa roku 1970 v Mexiku, kam se československý tým probojoval a kde on odehrál jeden zápas ve skupině proti Rumunsku, současně to byl jeho poslední zápas v reprezentaci. V meziobdobí stihl další 2 zápasy, takže celkem sehrál 4 zápasy, bez vstřeleného gólu.\n\n"}
{"id": "684711", "url": "https://cs.wikipedia.org/wiki?curid=684711", "title": "Day &amp; Age", "text": "Day &amp; Age\n\nDay & Age je třetí studiové album nevadské skupiny The Killers. Obsahuje 10 skladeb.\n\n"}
{"id": "684713", "url": "https://cs.wikipedia.org/wiki?curid=684713", "title": "Anton Flešár", "text": "Anton Flešár\n\nAnton Flešár (* 8. května 1944 Stropkov) je bývalý slovenský fotbalový brankář, československý reprezentant.\n\nÚčastník mistrovství světa roku 1970 v Mexiku, byť jakožto třetí gólman na šampionátu nenastoupil. V československé reprezentaci sehrál 2 zápasy (přátelská utkání s NDR a Lucemburskem). V československé lize nastoupil ve 219 utkáních. Většinu své kariéry strávil v klubu Lokomotíva Košice, hrál za ni v letech 1967–1979. Svůj největší úspěch si ovšem připsal během vojenské služby v Dukle Praha, s níž získal roku 1966 mistrovský titul. S Lokomotívou vybojoval v roce 1977 československý pohár. Za juniorskou reprezentaci Československa nastoupil ve 2 utkáních.\n\n\n"}
{"id": "684715", "url": "https://cs.wikipedia.org/wiki?curid=684715", "title": "Wanda Rutkiewiczová", "text": "Wanda Rutkiewiczová\n\nWanda Rutkiewiczová (4. února 1943, Plungė, Litva – 13. května 1992, Kančendženga) byla polská horolezkyně, alpinistka a himalájistka. Jako první žena úspěšně vystoupila na vrchol K2 a jako první Evropanka a třetí žena vůbec na Mount Everest.\n\nNarodila se v Plungė v Litvě. Po 2. světové válce se její rodina rozhodla přestěhovat se do Polska, konkrétně do Vratislavi. Zde vystudovala technickou univerzitu, stala se elektroinženýrkou a pracovala v Institutu automatizace energetických systémů. Později se přestěhovala do Varšavy, kde pracovala v Institutu výpočetních strojů. Během studií hrála volejbal.\n\nS lezením se poprvé setkala v „Sokolích horách“, na skalách poblíž Jelení Hory. Roku 1962 dokončila v Tatrách horolezecký kurz. Během dalších let absolvovala v Tatrách mnoho výstupů, např. severní stěnou Malého Kežmarského štítu.\n\nPo Tatrách následovaly v roce 1964 Alpy, dále Pamír, Hindúkuš a Himálaj. Byla členkou Vysokohorského klubu ve Wroclawi, od roku 1973 Vysokohorského klubu ve Varšavě.\n\n16. října 1978 se stala třetí ženou (první Evropankou a prvním polským horolezcem), která vystoupila na vrchol Mount Everestu. V roce 1986 (23. června) byla první ženou, která úspěšně zvládla výstup i sestup na K2 (bez kyslíkového přístroje) jako účastnice malé výpravy vedené manžely Lilliane a Maurice Barrardovými. Její úspěch byl tragicky poznamenán smrtí obou Barrardových, kteří zahynuli při sestupu a zařadili se tak k dalším celkovým 13 obětem K2 onoho „černého“ léta.\n\nNaživu ji naposledy viděl mladý (tehdy devětadvacetiletý) mexický horolezec Carlos Carsolio 12. května 1992, když ve vysoké nadmořské výšce hledala úkryt v severozápadní stěně Kančendžengy, na které se pokoušela o výstup na svou devátou osmitisícovku. Carsolio sestupoval vysílený po úspěšném dosažení vrcholu. Rutkiewiczová byla nejspíše psychicky velmi vyčerpaná a neschopná reálně se rozhodovat a odhadnout své možnosti, což se jí stalo osudným. Carsolio uvedl, že sám neměl psychicky na to, aby ji přinutil k sestupu, protože byl také na konci sil.\n\nTělo, které bylo považované za její, nalezli na jihozápadní stěně hory v roce 1995 Fausto de Stefani, Marco Galezzi a Silvio Mondinelli, kteří se proto domnívali, že lezla po jihozápadním hřebeni až do těsné blízkosti vrcholu a poté se zřítila do jihozápadní stěny. Nicméně po detailním prozkoumání objevených pozůstatků, např. podle barvy oblečení, tabletek bulharského původu atd. je pravděpodobné, že šlo o tělo bulharské horolezkyně Jordanky Dimitrové, která byla zabita lavinou na jihozápadní stěně Kančendžengy v říjnu 1994. Tělo Wandy Rutkiewiczové nebylo dodnes nalezeno. Nikdo se už nedozví, jestli Rutkiewiczová vystoupila až na vrchol Kančendžengy. Pokud se jí to podařilo, byla by první ženou, která slezla tři nejvyšší hory světa.\n\nChtěla se stát první ženou, která vystoupí na všech 14 osmitisícovek. Za svou horolezeckou kariéru vystoupila na následující významné vrcholy: \n\n\n\n"}
{"id": "684729", "url": "https://cs.wikipedia.org/wiki?curid=684729", "title": "Chívarové", "text": "Chívarové\n\nChívarové, španělsky Jíbaro, vlastním jménem Shuar, Ashuar, je etnická skupina jihoamerických Indiánů žijící na území Ekvádoru a Peru, zejména v povodí řeky Marañón. Chívarský jazyk je jediným zástupcem chívarské jazykové rodiny, dělí se na více dialektů podle jednotlivých kmenů.\nChívarové obývají okrajovou oblast Velké Amazonie v podhůří ekvádorských a peruánských And, především horské pralesy a savany. Tradičním způsobem obživy je tropické zemědělství. Na políčkách, vymýcených muži v pralese, zvaných \"chacra\" pěstují zejména maniok, kukuřici, tabák, papriky a jinou zeleninu. Od Kečuů místy převzali i pěstování brambor, chov lam a morčat. Velmi významný je i lov drobné zvěře (opice, ptáci), prováděný dodnes často foukačkou a otrávenými šípy. Foukačky a také oštěpy používali i v boji – Chívarové jsou jedni z mála indiánů, kteří neznají luk a šípy.\n\nChívarové žijí podobně jako jiní amazonští indiáni ve velkých společných domech. Ty jsou zvané \"chívaria\", mají stěny z rohoží a valbovou střechu zhotovenou z palmového listí. Domy jsou chráněny vysokým plotem nebo palisádou. Dům je uvnitř rozdělen na mužskou a ženskou polovinu. Muži a ženy spí odděleně v zavěšených hamakách. V minulosti měl každý takovýto dům samostatného náčelníka.\nChívarové se dělí na více kmenů, hovořících poněkud odlišnými dialekty, které si byly v minulosti vzájemně nepřátelské. Nejvýznamnější skupiny jsou:\nOstatní kmeny jsou menší nebo již zanikly. Každý kmen se pak dělí na patrilineární rody, svůj význam však měla i příslušnost k matrilineárnímu rodu. Děti např. oslovují všechny matčiny sestry \"matko\" a mají k nim stejný poměr jako k vlastní matce. Běžnou formou manželství byla polygynie, a to kvůli vysoké úmrtnosti mužů v mezikmenových válkách. Běžný byl levirát, kdy se vdova po smrti manžela stávala manželkou jeho bratra (svého švagra).\nChívarové byli v minulosti velmi bojovní, jednotlivé skupiny Chívarů válčily mezi sebou i proti sousedním etnikům. V 15. století dokonce odrazili vpád vojska inckého vládce Huayna Cápaca, který se je pokusil připojit ke své říši. V koloniálním období vedli několik povstání proti Španělům a dlouho vzdorovali snahám katolických misionářů o christianizaci.\n\nOděv Chívarů tvoří tunika z bavlny nebo stromové kůry zvaná \"kužma\" nebo, zvláště u mužů, jen bavlněná šňůrka otočená kolem boků. Muži nosí krátké vlasy, zastřížené tzv. \"podle kastrolu\", ženy dlouhé vlasy s ofinou. Ozdoby představují hlavně náušnice ze dřeva, bambusových třísek a dnes nejčastější z korálků, dále péřové čelenky nebo jiné ozdoby z ptačího peří. Charakteristické bylo u mužů pilování předních zubů do špičky. Obě pohlaví praktikují malování těla i obličeje červeným barvivem \"achiote\" z plodů oreláníku barvířského.\n\nNáboženstvím Chívarů byl a je šamanismus, i když v současnosti ovlivněný katolickým křesťanstvím. Mezi nejdůležitější postavy jejich mytologie patří:\nDo kontaktu s těmito duchy se šamani dostávali za pomoci užívání rostlinných drog, zvláště tabáku, durmanu a ayahuascy, již nazývají \"datém\". Tyto rostliny měly význam i při obřadech iniciace chlapců. Významné jsou i totemické představy, za svého předka Chívarové pokládají kolibříka, který lidem rovněž daroval oheň.\n\nChívarové nejvíce prosluli jako lovci lebek. Trofejí ze zabitých nepřátel však není lebka, ale vypreparovaná kůže – \"tsantsa\". \"Tsantsa\" vznikne stažením kůže (včetně obličeje) z hlavy , jejím pomalým vysoušením a smršťováním za pomoci ohřátého písku, popela a bylin. Správně vyrobená \"tsantsa\" má zhruba velikost pěsti, přičemž si zachovává všechny rysy obličeje. Její ústa a oční víčka jsou zašita rostlinným vláknem. Muž, který zabil nepřítele, měl právo nosit z něj vyrobenou \"tsantsu\" jako amulet na hrudi. Po vítězné bitvě Chívarové tančili tanec tsantsy, podobný skalpovému tanci severoamerických indiánů. Právě kvůli \"tsantsám\" měli Chívarové mezi bělochy dlouho pověst kanibalů, avšak neprávem.\n\n\n\n"}
{"id": "684734", "url": "https://cs.wikipedia.org/wiki?curid=684734", "title": "Alliance israélite universelle", "text": "Alliance israélite universelle\n\nAlliance israélite universelle (: כל ישראל חברים, \"Kol Jisra'el chaverim\", zkráceně též jen Alliance) je francouzská židovská organizace s globální působností založená roku 1860.\n\nV 19. století rostly mezi Židy ve Francii snahy pomoci svým souvěrcům v zemích, kde čelili pronásledování a chudobě. Popudem v tomto ohledu byla zejména takzvaná Damašská aféra roku 1840, v níž bylo proti Židům v Damašku vzneseno obvinění z rituální vraždy nebo aféra okolo Edgarda Mortary, židovského chlapce, který byl unesen roku 1858 úřady v Papežském státě a vychováván jako katolík. V témže roce navrhl Isidor Cahen vznik Alliance israélite universelle jako celosvětové organizace zajišťující obranu Židů a podporující jejich vzájemnou svépomoc. Roku 1860 zopakoval tento návrh spisovatel Simon Bloch. V květnu 1860 byla Alliance israélite universelle skutečně založena. Mezi jejími zakladateli byli Adolphe Cremieux (její první prezident), Isidor Cahen, Aristide Astruc, Eugène Manuel, Narcisse Leven, Charles Netter či Jules Carvallo. Organizaci měl řídit třicetičlenný výbor, sídlem byla Paříž, přičemž dvě třetiny členů ústředního výboru měli být občané Paříže. Organizace měla jazykově a kulturně silně francouzský étos a všichni její prezidenti (s výjimkou S.H. Goldschmidta v letech 1881-1898) byli francouzští Židé.\n\nOrganizace se od počátku stala neoficiálním diplomatickým reprezentantem Židů a obraceli se na ni členové židovských komunit čelících diskriminaci. Alliance israélite universelle opakovaně intervenovala u zahraničních vlád. Podařilo se například zlepšit právní status Židů v Srbsku a Rumunsku, zasáhla i na obranu Židů v Rusku a Belgii. Byla výrazným aktérem během Berlínského kongresu roku 1878, kde připomínkovala práva Židů v nových státech na Balkánu. Podobně byla aktivní i při dojednávání Versailleské smlouvy v roce 1919.\n\nDalším významným rozměrem aktivit byla v 19. století pomoc židovským přistěhovalcům, kteří kvůli pronásledování odcházeli z východní Evropy. Pro tento účel spoluzaložila Alliance israélite universelle výbor na pomoc uprchlíkům v Königsbergu. Společně s Židovským kolonizačním sdružením se snažila řešit otázku židovských migrantů i formou zemědělské kolonizace. Alliance vyslala také expedice za odlehlými židovskými komunitami v Jemenu nebo Beta Israel.\n\nOd 90. let 19. století se Alliance israélite universelle začala výrazněji soustřeďovat na školství a spustila síť židovských francouzskojazyčných škol v zemích Balkánu a Blízkého východu. K zřízení těchto škol přispěl svými dary baron Maurice de Hirsch. V Paříži byl za tímto účelem roku 1867 založen ústav École Normale Israélite Orientale, který vychovával učitele. Roku 1897 také byl v Istanbulu otevřen rabínský seminář. Školy Alliance se staly pro mnoho jejich absolventů šancí získat kvalitní západní vzdělání. Alliance například od počátku umožňovala výuku dívkám a zaměstnávala učitelky. V Řecku fungovalo deset škol, jejich rozvoj se zbrzdil v období mezi první a druhou světovou válkou, roku 1939 zůstávaly jen čtyři a v 60. letech 20. století školské aktivity Alliance v Řecku ustaly. V Bulharsku bylo v letech 1870-1885 zřízeno deset škol, které postupně zanikly po první světové válce. Výrazné aktivity měly školy Alliance israélite universelle v Osmanské říši, kde k roku 1912 fungovalo 71 chlapeckých a 44 dívčích škol (z toho 52 v evropské a 63 v asijské části říše). Postupně zesilovaly školské aktivity Alliance na Blízkém východě a v severní Africe. V Maroku vznikly první alianční školy v roce 1862. Roku 1912 už tu bylo v provozu 14 škol s 5500 žáky. V roce 1928 byly tyto školy začleněny do oficiální vzdělávací soustavy a získaly pravidelné financování. Jejich počet narostl k roku 1939 na 45 s 15 761 žáky. Roku 1952 již ústavy Alliance navštěvovalo v Maroku 28 000 žáků. V Tunisku vznikla první alianční škola roku 1878 a roku 1960 zde studovalo téměř 3000 žáků. Alliance provozovala školy v Libanonu (první vznikla roku 1869), roku 1950 se zdejší školy staly terčem bombových útoků, ale byly obnoveny a ještě roku 1960 měly 1295 studentů. Alianční školy se otevřely i v Sýrii, Egyptě a Iráku (zde je roku 1947 navštěvovalo 6000 žáků). V Íránu byla zřízena první škola roku 1898 v Teheránu a roku 1960 zdejší alianční vzdělávací soustava čítala 15 škol s 6200 studenty.\n\nVýrazný byl i rozmach aliančních škol v turecké Palestině (později britský mandát Palestina), kde se roku 1870 zásluhou Charlese Nettera otevřela zemědělská škola Mikve Jisra'el, která sehrála významnou roli při výchově zemědělských kádrů při židovském osidlování země. Alianční škola fungovala také v Jeruzalému. Aktivity Alliance israélite universelle v mandátní Palestině byly ovšem terčem opakované kritiky, ze strany sionistů, kterým vadila frankofonní orientace těchto ústavů. V roce 1924 se například proti vyučování ve francouzštině postavila \"Liga na ochranu hebrejského jazyka\", která doporučila žákům alianční školy v Tel Avivu přejít na školy s hebrejským vyučovacím jazykem.\n\nPo druhé světové válce alianční školy obnovily své aktivity, ale v mnoha arabských zemích musely čelit rostoucímu nepřátelství většinové společnosti. Mnoho žáků zdejších škol v této době navíc odešlo do nově vzniklého státu Izrael. V roce 1968 bylo v Maroku v provozu 31 škol s 8 000 studenty, v Íránu 13 s 5 000 žáky, v Izraeli 13 s 5 000 žáky, v Libanonu 3 s 1 000 žáků, v Tunisku rovněž 3 s 1 000 žáků a v Sýrii 1 s 400 studenty. Celkem 64 škol s téměř 21 000 žáky. V této době Alliance zesílila své aktivity v samotné Francii, kam přesídlilo mnoho Židů ze severní Afriky. Za tímto účelem otevřela střední školy a rozšířila výuku v École Normale Israélite Orientale. Roku 1989 Alliance otevřela novou knihovnu, která se s více než 120 000 svazky stala největší židovskou knihovnou v Evropě.\n\n"}
{"id": "684735", "url": "https://cs.wikipedia.org/wiki?curid=684735", "title": "602 (souborový formát)", "text": "602 (souborový formát)\n\n602 je poměrně jednoduchý souborový formát a přípona souborů vyvinutý firmou Software602 pro textové dokumenty vytvářené programem Text602. V první polovině devadesátých let došlo k výraznému rozšíření tohoto textového editoru v České republice do škol, firem i státních institucí a na tuto dobu se stal souborový formát 602 de facto standardem. Jeho podporu obsahovaly i další editory včetně některých českých verzí Wordu pro Windows.\n"}
{"id": "684738", "url": "https://cs.wikipedia.org/wiki?curid=684738", "title": "Lenzkirch", "text": "Lenzkirch\n\nLenzkirch je obec v německé spolkové zemi Bádensko-Württembersko. Leží v Černém lese v okrese Breisgau-Hochschwarzwald.\n\nLenzkirch leží v údolí říčky Haslach, která se blízko jihovýchodní hranice obce slévá s Gutachem, aby se společný tok dále nazýval Wutach. Nejvyšším bodem obce je vrcholek Hochfirst, který má výšku 1191 metrů nad mořem a leží na hranici se sousední obcí Titisee-Neustadt.\n\nV obci bývala od roku 1907 železniční zastávka na trati, která vedla z Bonndorfu do Titisee, kde se napojovala na Höllentalbahn (\"dráhu pekelného údolí\"). Trať byla uzavřena v roce 1976 a koleje následně sneseny. Dnes po trase bývalé železnice vede cyklostezka, takže je možné jet na kole do Bonndorfu bez strmého stoupání.\n"}
{"id": "684741", "url": "https://cs.wikipedia.org/wiki?curid=684741", "title": "Ladislav Simon", "text": "Ladislav Simon\n\nLadislav Simon (3. dubna 1929 Klánovice – 19. května 2011 Čerčany) byl český hudební skladatel, hudební dramaturg a režisér, dirigent, hudební redaktor, hudební pedagog, hudební organizátor a klavírista, otec klavíristy Jana Simona a manžel režisérky Svatavy Simonové.\n\nV letech 1943–1950 na Pražské konzervatoři vystudoval hru na klavír u Kláry Jiránkové,\nv letech 1944–1945 také studoval soukromě komponování u Aloise Háby. Po absolutoriu na Pražské konzervatoři studoval dále hudební vědu a fonetiku na Filosofické fakultě Univerzity Karlovy, bezprostředně poté také dále studoval hru na klavír na pražské Hudební fakultě Akademie múzických umění u profesora Františka Raucha.\n\n\n\n\n\n\n\n\n\n\n\n\n\n\n\n"}
{"id": "684744", "url": "https://cs.wikipedia.org/wiki?curid=684744", "title": "Ján Čapkovič", "text": "Ján Čapkovič\n\nJán Čapkovič (* 11. ledna 1948, Bratislava) je bývalý slovenský fotbalista, československý reprezentant. Jeho bratr-dvojče Jozef byl rovněž československým fotbalovým reprezentantem.\n\nCelá jeho hráčská kariéra je spojena se dvěma bratislavskými kluby – Slovanem (1967–1977) a ČH Bratislava (1977–1983). Se Slovanem se stal třikrát mistrem Československa (1970, 1974, 1975) a jednou získal československý pohár (1968). Byl nejlepším střelcem československé ligy v roce 1972. V lize odehrál 285 utkání a vstřelil 100 gólů (člen Klubu ligových kanonýrů).\n\nVe své době patřili mezi nejrychlejší hráče, Ján dokázal zaběhnout 100 m za 11,0 s, jeho bratr Jozef za 10,8 s.\n\nZa největší úspěch lze považovat vítězství v Poháru vítězů pohárů z roku 1969 se Slovanem Bratislava, ve finále proti Barceloně vstřelil gól Slovanu na 3:1. Poté FC Barcelona dokázala pouze stav korigovat na 3:2. Zápas se hrál na neutrálním hřišti 21. května 1969 ve švýcarské Basileji.\n\nReprezentační kariéru zahájil 25. září 1968 v kvalifikačním zápase na MS 1970 proti Dánsku. Mistrovství světa roku 1970 v Mexiku se zúčastnil, odehrál zápas základní skupiny proti Anglii. Poslední zápas odehrál jako 26letý 20. prosince 1974 v přátelském zápase proti Íránu.\n\nHrál v kvalifikačním dvojzápase o postup na Olympijské hry v Mexiku 1968 jako člen olympijského výběru proti SSSR. Samotného turnaje se nezúčastnil z důvodu, že oddílové zájmy převážily nad zájmy reprezentačními. Se souhlasem vedení dodaly oddíly jen po jednom hráči, aby prý nebyla narušena domácí soutěž. Takže československý tým hrál na Olympijských hrách v Mexiku 1968 v podstatě v jiné sestavě než v kvalifikaci.\n\nSe svým bratrem se v reprezentačním dresu na hřišti nepotkal, pokud by se stalo, mohli se stát prvními dvojčaty na světě v reprezentačním týmu. Toto prvenství nakonec získali bratři René a Willi van de Kerkhofové z Holandska.\n\nV československé reprezentaci sehrál 20 zápasů a vstřelil 6 gólů.\n\n"}
{"id": "684745", "url": "https://cs.wikipedia.org/wiki?curid=684745", "title": "První alija", "text": "První alija\n\nPrvní alija (: העלייה הראשונה, \"ha-Alija ha-rišona\") byla první moderní židovská imigrační vlna označovaná jako alija. Začala v letech 1881 až 1882 a trvala do roku 1903, přičemž se dělí na dva proudy; první proběhl v letech 1882 až 1884 a druhý v letech 1890 až 1891. Během tohoto období přišlo na území osmanské Palestiny na 25 tisíc až 35 tisíc Židů převážně z oblasti východní Evropy a z menší části z Jemenu (zhruba 2500). Někteří z nich během několika let zemi opustili, neboť podmínky v Palestině nebyly nejsnadnější (přistěhovalci se potýkali s naprosto odlišným klimatem, nemocemi, vysokými daněmi a nepřátelstvím ze strany Arabů). Mezi příčiny první alije se v případě východoevropských Židů řadí pogromy v carském Rusku, protižidovská legislativa a židovský nacionalismus, zatímco v případě jemenských Židů pak mesianistická očekávání.\n\nBěhem první alije bylo založeno množství zemědělských komunit (například Rišon le-Cijon, Roš Pina a Zichron Ja'akov). Mezi významné mecenáše, kteří darovali prostředky na budování těchto komunit se řadí baron Edmond James de Rothschild. Nedocházelo však pouze k rozvoji zemědělských sídel, ale i ke vzniku a rozvoji městských sídel, a to zejména v případě přístavního města Jaffa či Jeruzaléma. Většina přistěhovalců pocházela ze střední třídy, díky čemuž zvolila život ve městech. Pouze čtvrtina všech přistěhovalců se rozhodla pro život v zemědělských osadách. Významnou událostí tohoto období je též renesance hebrejštiny, o níž se zasloužil především Eliezer Ben Jehuda, a zakládání hebrejských škol.\n\nBezprostředně na první aliju navazuje druhá alija, která začala roku 1904.\n"}
{"id": "684748", "url": "https://cs.wikipedia.org/wiki?curid=684748", "title": "Lundy", "text": "Lundy\n\nLundy je ostrov v Bristolském zálivu, patřící k anglickému hrabství Devon, od jehož pobřeží je vzdálen 19 km. Rozloha Lundy je 4,5 kilometru čtverečního, podle sčítání z roku 2007 zde žije 28 stálých obyvatel, převážně v obci Marisco na jihu ostrova. Lundy je známé jako biosférická rezervace, v anketě pořádané redakcí \"Radio Times\" byl ostrov vyhlášen desátým největším přírodním divem Británie.\n\nNázev ostrova pochází ze staronorského \"Lundi ey\", což znamená \"ostrov papuchalků\". Podle archeologických nálezů byl osídlen už v neolitu, nachází se zde významné keltské pohřebiště Beacon Hill. Později patřil templářským rytířům a rodině Marisco, v 17. století ho ovládli maročtí piráti. Pak se střídali různí soukromí majitelé, až v roce 1925 koupil ostrov obchodník Martin Coles Harman, který se prohlásil králem, vydával peníze a známky. Měnová jednotka se jmenovala \"puffin\" (anglicky \"papuchalk\"), na mincích byl Harmanův portrét a heslo \"Lundy září a vede\" (narážka na místní majáky). Za nedovolenou ražbu peněz byl Harman odsouzen roku 1931 k pokutě, naproti tomu známky vydává ostrov dodnes, i když jen pro vlastní potřebu (není členem Světové poštovní unie), protože britské poště se doprava zásilek nevyplatí . Ačkoli Lundy bylo vždy svět sám pro sebe a britská královská jurisdikce sem nedosahovala, žádný jeho majitel nikdy oficiálně nevyhlásil jeho nezávislost (Harman se považoval za suverénního vládce ostrova a zároveň britského poddaného, tedy napodoboval status, jaký měli domorodí panovníci např. v Britské Indii). \nV současnosti patří ostrov ekologické nadaci \"The Landmark Trust\". Je přístupný z přístavu Ilfracombe lodí \"Oldenburg\", kterou v zimě kvůli bouřlivému moři nahrazuje helikoptéra. Zdatní sportovci mohou na ostrov také dopádlovat kajakem, trvá to z pevniny asi šest hodin. Ročně Lundy navštíví kolem 20 000 turistů.\n\nOstrov je tvořen žulovým skaliskem, vyznačuje se vysokým přílivem (až deset metrů) a mírným oceánským podnebím. Nejvyšší bod ostrova leží 142 metrů nad mořem. Endemickou rostlinou je zelí lundyské (\"Coyncia Wrightyi\"), ostrov je také jediným místem v Británii, kde žijí sklípkani (\"Atypus affinia\"). Na ostrově hnízdí přes tři sta druhů ptáků (racci, kormoráni, sokoli), naproti tomu papuchalků, kteří jsou symbolem Lundy, dnes zbývá jen několik párů. Na pobřeží ostrova žijí tuleni, ve vnitrozemí introdukovaní ponyové, kozy a jeleni sika. Ostrov má dva majáky a kostel svaté Heleny, turistickou atrakcí je také vrak bitevní lodi \"Montagu\", potopené roku 1906.\n\n"}
{"id": "684749", "url": "https://cs.wikipedia.org/wiki?curid=684749", "title": "Třída Cetina", "text": "Třída Cetina\n\nTřída Cetina je třída výsadkových lodí chorvatského námořnictva. Mohou být použity také jako minonosky. Postaveny byly dvě jednotky, které jsou stále v aktivní službě.\n\nPrvní jednotka této třídy byla objednána ještě na objednávku Jugoslávie. Jugoslávské námořnictvo ji plánovalo provozovat pod jménem \"Rab\". Stavba lodi začala roku 1990, spuštění na vodu v roce 1992 už ale proběhlo v samostatném Chorvatsku, které se oddělilo v důsledku občanské války. Loď tak byla roku 1993 dokončena jako DBM-81 \"Cetina\" a o dva roky později ji ve stavu námořnictva doplnila její sesterská loď DBM-82 \"Krka\".\n\nPřepravní kapacita lodí činí 300 vojáků či šest tanků M-84 (jugoslávská verze sovětského T-72). Nakládka a vykládka výsadku probíhá pomocí sklápěcí rampy na přídi a zádi lodi. Alternativou je využití plavidel jako minonosek s kapacitou 100 námořních min.\n\nObrannou výzbroj \"Cetiny\" tvoří jedno čtyřnásobné vypouštěcí zařízení protiletadlových řízených střel Strela-2M (v kódu NATO SA-N-5 Grail), dva ruské obranné systémy AK-230 a záďová věž se čtyřmi 20mm kanóny M-75. \"Krka\" se výzbrojí liší – na přídi má dělovou věž s jedním 40mm kanónem Bofors po stranách můstku dvě postavení s jedním 20mm kanónem Hispano. Pohonný systém tvoří pouze dva diesely. Maximální rychlost dosahuje 12,5 uzlu.\n\n"}
{"id": "684750", "url": "https://cs.wikipedia.org/wiki?curid=684750", "title": "Zadrobílek", "text": "Zadrobílek\n\nPříjmení Zadrobílek nosí více osobností:\n\n"}
{"id": "684753", "url": "https://cs.wikipedia.org/wiki?curid=684753", "title": "Vladimír Hagara", "text": "Vladimír Hagara\n\nVladimír Hagara (* 7. listopadu 1943, Piešťany – 24. května 2015) byl slovenský fotbalový obránce a československý reprezentant, účastník mistrovství světa 1970 v Mexiku (odehrál dva zápasy základní skupiny proti Anglii a Brazílii).\n\nV československé reprezentaci sehrál 25 zápasů a vstřelil 4 góly. Vrcholnou část své fotbalové kariéry prožil ve Spartaku Trnava (1966–1974), prožil s ním celou jeho \"zlatou éru\", během níž Spartak získal pět mistrovských titulů (1968, 1969, 1971, 1972, 1973). Hagara se Spartakem také dvakrát vyhrál československý pohár (1967, 1971), v Poháru mistrů evropských zemí nastoupil ve 22 utkáních a dal 2 góly, jednou hrál semifinále (1969) a dvakrát ve stejném poháru čtvrtfinále (1973, 1974), v Poháru vítězů pohárů nastoupil ve 4 utkáních a v Poháru UEFA nastoupil v 6 utkáních. Z Trnavy odešel do Martina.\n\n\n"}
{"id": "684761", "url": "https://cs.wikipedia.org/wiki?curid=684761", "title": "Berri-UQAM (stanice metra v Montréalu)", "text": "Berri-UQAM (stanice metra v Montréalu)\n\nBerri-UQAM je přestupní stanicí mezi zelenou, oranžovou a žlutou linkou montrealského metra.\n\nNa zelené lince jde o patnáctou stanici ve směru z jihu na sever a třináctou ve směru opačném. Na oranžové lince je to osmnáctá stanice ve směru od konečné Côte-Vertu a zároveň čtrnáctou ve směru od Montmorency. Na žluté lince je Berri-UQAM konečnou stanicí na západě linky (a zároveň jedinou její stanicí ležící přímo v Montrealu), z opačného směru od Longueuil–Université-de-Sherbrooke je v pořadí třetí.\n\nVrchní podlaží:\n\n\nStřední podlaží:\n\n\nSpodní podlaží:\n\n\n"}
{"id": "684763", "url": "https://cs.wikipedia.org/wiki?curid=684763", "title": "Václav Migas", "text": "Václav Migas\n\nVáclav Migas (16. září 1944 – 23. září 2000) byl český fotbalista, obránce a záložník, československý reprezentant, účastník mistrovství světa roku 1970 v Mexiku (odehrál všechny tři zápasy základní skupiny).\n\nV československé reprezentaci sehrál 8 zápasů. Vrcholnou část své kariéry prožil ve Spartě Praha (1963–1974), s níž prožil slavnou \"ježkovskou\" éru – dvakrát získal titul mistra (1965, 1967), dvakrát hrál čtvrtfinále Poháru mistrů evropských zemí (1966, 1968) a jednou semifinále Poháru vítězů pohárů (1973). Je symbolem věrnosti sparťanskému klubu proto, že byl jeho odchovancem (v mládežnických týmech ho vedl Karel Senecký), i proto, že v roce 1967 odmítl Spartu opustit, přestože vypadl ze základní sestavy a měl nabídky na přestup – raději šel do béčka a bojoval o návrat do A mužstva. Jeho jméno bylo synonymem tvrdosti a zarputilosti také proto, že během kariéry zažil několik ošklivých zranění a dokázal se vždy vrátit na fotbalové trávníky – již jako dorostenec utrpěl při hře vážnou zlomeninu nohy a hrozilo mu ukončení kariéry, další vážné zranění přišlo v roce 1971 po tvrdém faulu útočníka Interu Bratislava Ladislava Petráše (o tomto zákroku se tehdy dlouho diskutovalo, Petráš však dodnes tvrdí, že nešlo o záměr, a vše komentuje slovy „Fotbal není golf“), ale i tehdy se ještě jednou dokázal vrátit na hřiště. Za Spartu sehrál 346 zápasů, ligových z nich bylo 155. Dal 16 gólů (5 ligových). Dorostenecký mistr Československa 1961/62. Vítěz Československého poháru 1972, finalista Československého poháru 1967 a finalista Českého poháru 1974.\n\n"}
{"id": "684764", "url": "https://cs.wikipedia.org/wiki?curid=684764", "title": "Hofbauer", "text": "Hofbauer\n\nHofbauer nebo Hoffbauer může znamenat:\n\n"}
{"id": "684765", "url": "https://cs.wikipedia.org/wiki?curid=684765", "title": "Préfontaine (stanice metra v Montréalu)", "text": "Préfontaine (stanice metra v Montréalu)\n\nPréfontaine je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí devatenáctá, v opačném směru devátá. Stanice se nachází v hloubce 12,2 m. Její vzdálenost od předchozí stanice Frontenac je 1 003,95 metrů, od následující Joliette 383,43 metrů.\n\nStanice Préfontaine byla otevřena 6. června 1976. Navrhl ji architekt Henri Brillon.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684768", "url": "https://cs.wikipedia.org/wiki?curid=684768", "title": "Joliette (stanice metra v Montréalu)", "text": "Joliette (stanice metra v Montréalu)\n\nJoliette je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá, v opačném směru osmá. Stanice se nachází v hloubce 14,3 m. Její vzdálenost od předchozí stanice Préfontaine je 383,43 metrů, od následující Pie-IX 766,88 metrů.\n\nStanice Joliette byla otevřena 6. června 1976. Navrhl ji architekt Marcel Raby.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684771", "url": "https://cs.wikipedia.org/wiki?curid=684771", "title": "Pie-IX (stanice metra v Montréalu)", "text": "Pie-IX (stanice metra v Montréalu)\n\nPie-IX je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá první, v opačném směru sedmá. Stanice se nachází v hloubce 10,1 m. Její vzdálenost od předchozí stanice Joliette je 766,88 metrů, od následující Viau 621,85 metrů.\n\nStanice Pie-IX byla otevřena 6. června 1976. Navrhl ji architekt Marcel Raby.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684772", "url": "https://cs.wikipedia.org/wiki?curid=684772", "title": "Viau (stanice metra v Montréalu)", "text": "Viau (stanice metra v Montréalu)\n\nPie-IX je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá druhá, v opačném směru šestá. Stanice se nachází v hloubce 4,6 m. Její vzdálenost od předchozí stanice Pie-IX je 621,85 metrů, od následující Assomption 895,87 metrů.\n\nStanice Pie-IX byla otevřena 6. června 1976. Navrhl ji architekt Irving Sager .\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684773", "url": "https://cs.wikipedia.org/wiki?curid=684773", "title": "Assomption (stanice metra v Montréalu)", "text": "Assomption (stanice metra v Montréalu)\n\nAssomption je jedna z 27 stanic zelené linky montrealského metra (Angrignon–Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá třetí, v opačném směru pátá. Stanice se nachází v hloubce 19,2 m. Její vzdálenost od předchozí stanice Viau je 895,87 metrů, od následující Cadillac 781,69 metrů.\n\nStanice Assomption byla otevřena 6. června 1976. Navrhli ji architekti Duplessis et Labelle.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\nOficiální stránky montrealského metra\n"}
{"id": "684774", "url": "https://cs.wikipedia.org/wiki?curid=684774", "title": "Cadillac (stanice metra v Montréalu)", "text": "Cadillac (stanice metra v Montréalu)\n\nCadillac je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá čtvrtá, v opačném směru čtvrtá. Stanice se nachází v hloubce 12,2 m. Její vzdálenost od předchozí stanice Assomption je 781,69 metrů, od následující Langelier 518,51 metrů.\n\nStanice Cadillac byla otevřena 6. června 1976. Navrhli ji architekti Longpré, Marchand, Goudreau, Dobush, Stewart a Bourke.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "684779", "url": "https://cs.wikipedia.org/wiki?curid=684779", "title": "Josef Jurkanin", "text": "Josef Jurkanin\n\nJosef Jurkanin (* 5. března 1949) je bývalý český fotbalista, československý reprezentant, účastník mistrovství světa roku 1970 v Mexiku. Jeho bratr Zdeněk Jurkanin hrál ligu za Slávii.\n\nV československé reprezentaci sehrál 12 zápasů a dal 2 góly. Ve své době byl označován za jednoho z největších talentů českého fotbalu, tato očekávání však spíše nenaplnil . Vrcholnou část své kariéry prožil ve Spartě Praha (1966–1975), s níž získal titul mistra (1967), dvakrát hrál čtvrtfinále Poháru mistrů evropských zemí (1966, 1968) a jednou semifinále Poháru vítězů pohárů (1973). Poté hrál ještě za Sklo Union Teplice (1975–1977) a Slavii Praha (1977–1979). V nižší soutěži hrál i za UD Příbram.\n\n\n"}
{"id": "684780", "url": "https://cs.wikipedia.org/wiki?curid=684780", "title": "Kostel svatého Machuta (Rouen)", "text": "Kostel svatého Machuta (Rouen)\n\nKostel svatého Machuta (francouzsky Saint-Maclou), vystavěný na náměstí Berthelemy v centru Rouenu v gotickém slohu je zasvěcen bretaňskému světci sv. Machutovi (Makloviovi), biskupovi ze Saint-Malo.\n\nBudova je postavena na místě původního farního kostelíku z 13. století. Výkresy zhotovil stavitel Pierre Robin. Výstavba probíhala pravděpodobně v letech 1437 až 1521. Stavba chóru 1437 až 1452, stavba hlavní lodi 1452 až 1489 a stavba věže 1487 až 1521. V roce 1944 byl kostel poškozen bombardováním.\n\nKostel ve stylu plaménkové gotiky je asi 23 metrů vysoký a 55 metrů dlouhý; věž měří 83 metrů. Má pět portálů, dva jsou nad slepými dveřmi. Stavba v bazilikálním stylu má čtyři kaple a osmiboký chór.\n"}
{"id": "684781", "url": "https://cs.wikipedia.org/wiki?curid=684781", "title": "Percy Jackson: Poslední z bohů", "text": "Percy Jackson: Poslední z bohů\n\nPercy Jackson: Poslední z bohů je pátý a poslední díl série fantasy série o Percym Jacksonovi od Ricka Riordana. Román vyšel 5. května 2009, v České republice byl vydán 2. září roku 2011. Na tuto knihu navazuje další série \"The Heroes of Olympus\" od téhož autora.\n\nPercy je poslední dobou celkem spokojený kluk, má přítelkyni a úspěšně dokončil ročník. Blíží se ovšem jeho šestnácté narozeniny a Percy má rozhodnout o osudu světa. O Percym mluví proroctví, přednesené před sedmdesáti lety, říkající že polokrevný od velké trojky buď zničí nebo spasí Olymp. Na světě zuří druhá válka mezi bohy a Titány. Percy vyráží s kamarádem Charlesem zničit invazní sílu Titánů, loď Luka Castellana jménem Princezna Andromeda. Na Percyho s Charlesem je nastražená léčka. Luke je zaskočí a při zoufalém útěku z lodi Charles umírá. Loď vybuchuje a potápí se. Jediný kdo přežije je Percy a samozřejmě nesmrtelný Luke alias Kronos.\n\nPercy se vrací do tábora a přísahá smrt Lukeho zvědovi. Pohádá se s Annabeth. Cheiron ukáže Percymu, že pod horou Svaté Heleny se probudil bouřkový Gigant Tyfon. Proti Tyfonovi bojují všichni bohové a nikdo nehlídá Olymp. Percyho vyzve Nico aby uskutečnil jeho nebezpečný plán. Má na sebe vzít Achillovo prokletí a stát se nezranitelným. Spolu se setkají s Lukeho matkou, která zašílela díky Hádovu prokletí. Zjistí že Luke na sebe taky vzal prokletí Achilla. Pak se vydají do Erebosu. Nico Percyho zradí a odvede Hádovi výměnou za informace o svojí matce. Hádes Percyho chytí a zavře do cely. Nico ho osvobodí a spolu jdou ke Styxu. Percy se v něm vykoupe a myslí při tom na Annabeth. Jako svou Achillovou patu si vybere místo na kříži. Když vyleze jde po něj Hádes se svou armádou. Ale Percy mrtvé legionáře i rudokabátníky rozpráší. S Hádem bojuje a po chvíli vítězí. Percy Háda ale pustí.\n\nPercy se dostává na povrch a formuje armádu Hrdinů. Přijdou všichni hrdinové a spousta duchů přírody. Z hrdinů dorazí skoro všichni až na Clarisse a její lidi. Bůh snů Morfeus uspí celý New York a začne invaze Titánů na Manhattan. Percy mluví s Hermem, chce přivolat ostatní bohy ti mají však hodně práce s Tyfonem, rozhovor se stočí na Luka a skončí hádkou.\n\nHrdinové opevňují přístupové cesty na Manhattan. Přidávají se k nim Lovkyně vedené Thalií. Percy udělá dohodu s Hudsonem a East River. Oni nepustí do svých vod Titány a on je za to pomůže vyčistit. Annabeth probudí roboty schované ve městech a vyzve je k obraně Manhattnu. Na Williamsburském mostě zaútočí asi dva tisíce titánů na asi deset Hrdinů. Percy jim pomůže. Boj na mostě se zastaví a všichni sledují boj Percyho s Minotaurem. Percy Minotaura porazí a začne likvidovat nestvůry. Díky své nesmrtelnosti a pomoci Hrdinů je to úplný masakr nestvůr. Po výhře se objeví Kronova čestná stráž, čtyřicítka válečníků a Luke. Na mostě se strhne boj. Annabeth je probodnutá dýkou Ethana Nakamury. Ostatní ji odvlečou z boje. Nepřítel má výrazně na vrch. Do boje se zapojí taky Luke. Bojuje s Percym a vypadá to na rozdrcení Hrdinů. Percy z posledních sil zničí most. Luke se ho už nepokusí překročit a s nadcházejícím svítáním mizí. Annabeth je ošetřená.\n\nNico se snaží zjistit něco o své matce. Ukáže se mu vize ve které je on a jeho sestra Bianka. Hádes se snaží přemluvit jejich matku, aby je vzala do podsvětí. V následující chvíli je místnost zničená úderem neuvěřitelné síly. Maria to nepřežije a objeví se Orákulum. Hádes ho v návalu vzteku prokleje.\n\nNa slovíčko se za Percym staví Titán Prometheus s Ethanem, empúsou a vůdcem Hyperboreanů Morrainem. Snaží se ho přemluvit aby se vzdal. Ukáže mu vize o tom, jak Hermés opustil Luka. Nakonec dá Prometheus Percymu Pandořinu skříňku. Řekne mu že když Percy skříňku otevře, tak Titáni vyhrají. O něco později Titáni zaútočí plnou silou v Central Parku. K Hrdinům se připojí vládce přírody Leneus. Armádu Titánů vede Hyperion, Titán východu, po Atlasovi nejsilněší z Titánů. Bojují spolu s Percym na jezeře. Percy bere sílu z vody. Po vyčerpávajícím boji se připojí i satyrové. Společnými silami Hyperiona promění na javor. Síly Titánů se rozprchnou. Do Hrdinů se pustí létající prase. Percy ho s Blackjackem zabaví. Armáda Titánů se dává znovu dohromady. Po letu na praseti pomůžou Percymu sochy z nádraží Grand Central. Když Titáni opět získají převahu, pustí se do nich celá světová populace kentaurů (asi 500). Na Manhattan se dostane také Rachel. Poví Percymu že není ten hrdina z proroctví. Kronos vypustí Drakona. Drakona může zabít pouze Arésovo dítě. K Hrdinům se o chvíli později připojí i Arésovci. Percy se zděšením zjistí, že dívka vedoucí Arésovce není Clarisse. Drakon na onu dívku plivne jed. Tou dívkou je Silena. Ta z posledních sil prozradí že ona byla tím špehem. Clarisse ze vzteku zabije Drakona a zažene nestvůry pryč. Percy daruje Pandořinu skříňku Hestii, \"poslednímu z bohu\". Přesvědčí Poseidona aby se přidal do boje. Zaútočí sám Luke. Hrdinové jsou pod náporem nepřátel téměř zdecimováni. Dokonce i Clarissu porazili Hyperboreani. Nico na poslední chvíli přesvědčí Háda aby pomohl s obranou. Do boje se tedy zapojí Hádes, Persefona a Deméter. Kronos ze vzteku probudí město. Hrdinové už nemohou vyhrát.\n\nLuke jde na Olymp aby zničil sílu bohů. Percy s Annabeth, Groverem a Thalií ho následují. Na Thalii spadne socha Héry. Luke spolu s Percym bojují. Do New Yorku dorazil i Tyfon, když ale vstoupil do Hudsonu, Tysonovi kyklopové ho stáhnou do podzemí. Zapojit se může i Ethan ale ten se pustí do Luka. Lukemu ale Ethanův útok neublíží a místo toho Ethan padá dolů z hory. Když Kronos může všechny pozabíjet, ozve se Annabeth. Domlouvá Lukovi a tomu se na chvíli vrátí vědomí. Percy mu podá dýku a Luke se bodne do své Achillovy paty. Hrdinové vyhráli.\n\nZeus poté hrdiny odmění, chce Percyho udělat bohem ale Percy odmítne. Rachel vystřídá Orákulum jako věštkyni. Nakonec vše dobře skončilo.\n"}
{"id": "684788", "url": "https://cs.wikipedia.org/wiki?curid=684788", "title": "Filharmonie mladých Praha", "text": "Filharmonie mladých Praha\n\nFilharmonie mladých Praha je studentský symfonický orchestr, který působí při Základní umělecké škole Na Popelce v Praze pod vedením Ladislava Ciglera. Mezi jeho 56 členy jsou studenti základních uměleckých škol, gymnázií, konzervatoří a vysokých škol. Věkový průměr dosahuje 21 let. Orchestr se dlouhodobě řadí mezi nejlepší studentská tělesa v České republice, což dokazuje například svými četnými vítězstvími v soutěži Concerto Bohemia (ve všech letech, kdy se účastnil) či Young Prague. Orchestr navázal v roce 2009 spolupráci s Českou filharmonií a v roce 2010 s Juilliard School v New Yorku. V červnu 2012 orchestr vystoupil s koncertním mistrem České filharmonie, Josefem Špačkem.\n\nOrchestr byl založen v září 1995 a od roku 1996 aktivně koncertně vystupuje. Pod vedením hudebního pedagoga Ladislava Ciglera orchestr vystoupil v Dvořákově síni Rudolfina, Smetanově síni Obecního domu či ve Španělském sále Pražského hradu. Má za sebou několik zahraničních cest, navštívil Rakousko (2001), Německo (1996, 1999, 2004, 2005) a Spojené arabské emiráty (2011). Název \"Filharmonie mladých Praha\" používá od roku 2006 (původní název: Symfonický orchestr ZUŠ Na Popelce).\nFilharmonie mladých Praha se stala laureátem rozhlasové soutěže pro studentské orchestry Concerto Bohemia, kterou pořádá Český rozhlas ve spolupráci s Českou televizí, v letech 2001, 2003, 2005, 2007, 2009, 2011 a soutěže Young Prague v letech 2007 a 2009. V roce 2011 se Filharmonie mladých Praha stala absolutním vítězem soutěže Concerto Bohemia a vystoupila na Koncertě vítězů této soutěže 12. 11. 2011.\n\nOrchestr v roce 2010 navázal spolupráci s newyorskou konzervatoří The Juilliard School a vystoupil s houslovou virtuózkou amerického původu, Elli Choi. Tato spolupráce pokračuje i v roce 2011, kdy se orchestr představil s mimořádnou klavíristkou a violoncellistkou kanadského původu, Sarinou Zhang. Slavnostní koncert pod vedením Ladislava Ciglera a Riada Kudsiho (Dubaj, Spojené arabské emiráty) proběhl 10. června 2011 v Dvořákově síni pražského Rudolfina. Navázal tak na koncertní zájezd Filharmonie mladých Praha do Spojených arabských emirátů, který orchestr absolvoval v březnu a dubnu 2011 a kde s Elli Choi a Sarinou Zhang vystoupil.\n\nOrchestr je otevřen všem mladým hudebníkům a každoročně přijímá nové členy ve věku 15-25 let do většiny nástrojových sekcí.\n\n\nV období akademického roku 2011/2012 orchestr vystoupil při několika příležitostech, a to jak během Koncertu vítězů soutěže Concerto Bohemia v listopadu 2011, tak na tradičním vánočním koncertě v Kostele sv. Šimona a Judy 12. 12. 2011 a během slavnostního koncertu v Dvořákově síni Rudolfina, 12. června 2012, s koncertním mistrem České filharmonie, houslistou Josefem Špačkem.\n\nV roce 2011/2012 Filharmonie mladých Praha vystupuje s:\n\nFilharmonie mladých Praha vystoupila ve své 17. sezóně v kostele sv. Šimona a Judy (prosinec 2010), v Dubaji a Abu Dhabi (březen - duben 2011) a závěrečný koncert sezóny se konal 10. června 2011 v Dvořákově síni Rudolfina.\n\nV roce 2010/2011 Filharmonie mladých Praha vystupovala s:\n\nOrchestr za 17 let svého působení nastudoval mnoho děl světového hudebního repertoáru a pořídil několik profesionálních nahrávek ve spolupráci s Českým rozhlasem. \n\n\n"}
{"id": "684791", "url": "https://cs.wikipedia.org/wiki?curid=684791", "title": "Bohumil Veselý", "text": "Bohumil Veselý\n\nBohumil Veselý (* 18. června 1945, Praha) je bývalý český fotbalista, československý reprezentant. V ligovém týmu Sparty se potkal i s bratrem Josefem Veselým.\n\nÚčastník mistrovství světa roku 1970 v Mexiku (odehrál dva zápasy ve skupině, proti Rumunsku a Brazílii). V československé reprezentaci sehrál 26 zápasů a dal 3 góly – všechny v jediném zápase, reprezentačního hattricku docílil 6. června 1973 v kvalifikačním zápase mistrovství světa 1974 s Dánskem (Československo tehdy vyhrálo 6:0). Ligu hrál za Spartu Praha v sezónách 1963/64 až 1977/78, je mistrem československé fotbalové ligy 1966/67. Odehrál 230 ligových zápasů, ve kterých vstřelil 36 gólů. V evropských pohárech nastoupil v 17 utkáních.\n\n\n"}
{"id": "684796", "url": "https://cs.wikipedia.org/wiki?curid=684796", "title": "Dubnová ústava (1873)", "text": "Dubnová ústava (1873)\n\nDubnová ústava je pojmenování pro zákon ze dne 2. dubna 1873 č. 40/1873 ř. z., jímž byla novelizována Prosincová ústava. Novela především zavedla přímé volby do poslanecké sněmovny Říšské rady, takže poslanci již nebyli voleni zemskými sněmy. Tímto se snížil význam zemských sněmů a zároveň se vyřešil problém pasivní rezistence těch sněmů, které kvůli převaze autonomistů odmítaly vyslat do Říšské rady své poslance.\n\nV souvislosti s touto změnou došlo také ke zvýšení počtu poslanců z 203 na 353 (92 poslanců z Čech, 36 z Moravy, 10 ze Slezska) a k zavedení čtvrté volební kurie obchodních a živnostenských komor.\n\nDetailnější volební pravidla pak stanovoval návazný zákon ze dne 2. dubna 1873 č. 41/1873 ř. z., jímž byl vyhlášen volební řád.\n\nNa základě těchto ústavních změn pak proběhly první přímé volby do Říšské rady roku 1873.\n\n"}
{"id": "684801", "url": "https://cs.wikipedia.org/wiki?curid=684801", "title": "Jozef Marko", "text": "Jozef Marko\n\nJozef Marko (25. května 1923, Topoľčany – 26. září 1996) byl slovenský fotbalista, záložník a trenér, devítinásobný československý reprezentant jako hráč (1 gól) a kouč československé reprezentace v letech 1965–1970, tedy mimo jiné i na mistrovství světa v Mexiku roku 1970.\n\nVe slovenské lize hrál za OAP Bratislava. Prosadil se především ve Spartaku Trnava, za který hrál v letech 1945–1954. V československé lize nastoupil ve 113 utkáních a dal 12 gólů. Dále hrál ve druhé lize i za Spartak Topoľčany a Spartak Považská Bystrica.\n\nVe Spartaku Trnava také roku začínal jako trenér. Krom reprezentace vedl také TS Topoľčany, Spartak Považská Bystrica, Inter Bratislava, ZVL Žilina a Baník Prievidza.\n\n\n"}
{"id": "684810", "url": "https://cs.wikipedia.org/wiki?curid=684810", "title": "Penam", "text": "Penam\n\nPENAM, a. s. je pekárenská firma patřící do Agrofert Holdingu, a. s. Vznikla v roce 1999 sloučením menších společností, v roce 2004 ji koupil Agrofert Andreje Babiše. Za rok 2017 společnost vykázala celkové tržby 3,6 miliardy korun. K roku 2019 byla největší ve svém oboru na českém trhu, když ovládala 30% tržní podíl, v některých segmentech i větší.\n\nSpolečnost PENAM spol. s r.o. byla zapsána do obchodního rejstříku vedeného Krajským soudem v Brně, oddílu C., vložky 6953, dne 11. srpna 1992. Předmětem podnikání bylo podle výpisu z obchodního rejstříku, těstárenská výroba, koupě zboží za účelem jeho dalšího prodeje a prodej, mlynářství, poradenská činnost v oblasti zemědělství a výroby potravin, pekařství, cukrářství, silniční motorová doprava nákladní, výroba strojů pro potravinářskou výrobu a zpracování tabáku, obchodní živnost – koupě zboží za účelem jeho dalšího prodeje a prodej, zprostředkovatelská činnost (kromě činnosti, ke kterým je nutné zvláštní povolení) a další činnost. Název Penam získala k 1. lednu 2000 – původně se jmenovala Tero Rosice, s. r. o. a vznikla sloučením dvanácti mlýnských a pekárenských společností.\n\nSpolečnost „Penam” vlastnilo v březnu 2004 prostřednictvím akcionářských podílů 37 fyzických osob, jejichž podíly se pohybovaly od 0,07 % do 18,86 %. Společnost Penam měla kapitálovou účast ve společnostech působících jako producenti pekárenských výrobků: Pekárny a cukrárny Šumperk, a.s. se sídlem Šumperk, Mader a synové, s.r.o. se sídlem Přerov, Hepek, s.r.o. se sídlem Brno, dále společnost Pekárna a cukrárna v Třebíči, a.s. a Cukrárna Martinov, spol. s r.o. se sídlem v Ostravě.\n\nV září 2004 se stal vlastníkem Penamu Agrofert Holding, a. s. V srpnu 2005 změnila společnost právní formu ze společnosti s ručením omezeným na akciovou společnost. V roce 2007 se součástí Penamu stala pekárna KLS Klimentov, s. r. o. a proběhla výstavba provozu Pekárny Zelená louka v Herinku u Prahy. V roce 2008 se Penam rozrostl o mlýn v Brněnci (Nobrs, s. r. o.) a pekárnu v Českých Budějovicích (Pekast, a. s.). \n\nV roce 2011 měla společnost Penam 13 pekařských provozů, 4 mlýny na území Čech a Moravy a provozovala na území Moravy 39 vlastních prodejen s názvem Pekařství „U Golema“. Ovládala 17 % trhu s pečivem v Česku a po firmě United Bakeries bratří Paříků (20 % trhu) byla českou dvojkou v oboru. \n\nV roce 2014 rozšířil Agrofert své slovenské podnikání ve výrobě pečiva, provozované dosud pod hlavičkou Penam, o firmu Prvá Bratislavská Pekárenská (PBP). Firma byla koupena prostřednictvím společnosti Majetky s.r.o. (od 1. května 2014 zrušená). Již dříve zamezil akvizici celého koncernu United Bakeries Penamem slovenský antimonopolní úřad, nákup přes prostředníka tak měl opakování zákazu zamezit. Agrofert oponoval, že společný podíl Penamu a PBP na slovenském trhu ani tak nepřekračuje 20 %. Dnem 8. prosince 2017 byla PRVÁ BRATISLAVSKÁ PEKÁRENSKÁ a.s. vymazána z obchodního rejstříku. K 1. lednu 2018 se stala po dokončení fúze PENAM SLOVAKIA, a.s. a PRVÁ BRATISLAVSKÁ PEKÁRENSKÁ a.s. nástupnickou společností PENAM SLOVAKIA, a.s.\n\nV březnu 2019 se Ing. Jaroslav Kurčík, předseda představenstva a generální ředitel společnosti PENAM, a. s, v rozhovoru pro časopis Potravinářská Revue vyjádřil, že jednání s protimonopolním úřadem (ÚHOS) se blíží k závěru. Netajil se s tím, že Penamu (Agrofertu) jde také o získání tradiční značky Odkolek. \n\nUž při prvním pokusu o získání společnosti ODKOLEK a.s. byl její název 22. července 2010 změněn na OK REST a.s. a stanovy vydané o měsíc dříve následně upraveny. Lucie Frederika Groene Odkolek, která na konci února 2019 založila Nadační fond na opravu hrobky rodiny Odkolků, se s United Bakeries (nyní již v holdingu Agrofert) o značku Odkolek od října 2019 soudí. Na začátku března 2019, kdy se dostavila k zápisu do nadačního rejstříku, musela doložit čestné prohlášení o souhlasu s užíváním jména Odkolek a potvrdit příslušnost k rodové linii, takže k zápisu došlo až 25. března 2019. Bezprostředně po schůzce s United Bakeries (dříve UB REAL ESTATE a.s.) byla právníkem jejich společnosti urychleně 19. března 2019 zapsána společnost s ručením omezeným pod názvem Odkolek a následně Groene Odkolek pod pohrůžkou žaloby vyzvána, aby jméno Odkolek z názvu nadace odstranila. Jednatelem nově založené společnosti Odkolek s.r.o. je od 22. října 2019 Ing. Jaroslav Kurčík, ředitel Penamu, od 3. května 2012 člen představenstva Agrofertu a od 21. června 2019 předseda představenstva United Bakeries.\n\nČeský Úřad pro ochranu hospodářské soutěže v květnu 2019 rozhodl, že Agrofert prostřednictvím Penamu, ovládajícího v té době době již 30 % českého trhu, může nakoupit United Bakeries jako druhou největší firmu s tržním podílem 15 % a prodávanými značkami jako Delta, Odkolek či Cerea, pokud odprodá několik svých závodů, aby bylo zachováno konkurenční prostředí. Společnost usilovala o nákup United Bakeries prostřednictvím jejího 100% akcionáře UB Holding, který dosud ovládala lucemburská rodinná firma Moulins de Kleinbettingen. Penam v té době provozoval 11 pekáren a 4 mlýny převážně na Moravě, United Bakeries 13 pekáren převážně v Čechách.\n\nSpojení Agrofertu s UB HOLDING a.s. bylo povoleno na základě předloženého projektu k rozdělení společnosti PENAM a.s. formou odštěpením sloučením s nástupnickou společností PEK GROUP a.s. a to do 1. ledna 2020. Po dokončení fúze se United Bakeries a.s. stala členem koncernu Agrofert, ovládaného skrze svěřenecké fondy Andrejem Babišem.\n"}
{"id": "684812", "url": "https://cs.wikipedia.org/wiki?curid=684812", "title": "Ginger Baker's Air Force (album)", "text": "Ginger Baker's Air Force (album)\n\nGinger Baker’s Air Force je eponymní debutové koncertní album anglické hudební skupiny Ginger Baker’s Air Force, vydané v roce 1970. Album bylo nahrané v Royal Albert Hall 15. ledna 1970.\n\n"}
{"id": "684815", "url": "https://cs.wikipedia.org/wiki?curid=684815", "title": "Ginger Baker's Air Force 2", "text": "Ginger Baker's Air Force 2\n\nGinger Baker’s Air Force 2 je druhé celkové a první studiové album anglické hudební skupiny Ginger Baker’s Air Force, vydané v roce 1970. Jedná se o poslední album této skupiny.\n\n\n"}
{"id": "684817", "url": "https://cs.wikipedia.org/wiki?curid=684817", "title": "Boogie with Canned Heat", "text": "Boogie with Canned Heat\n\nBoogie with Canned Heat je druhé studiové album americké bluesové skupiny Canned Heat, poprvé vydané v roce 1968. V roce 2005 vyšla reedice šesti bonusovými skladbami.\n\n\n"}
{"id": "684818", "url": "https://cs.wikipedia.org/wiki?curid=684818", "title": "Kazimír Gajdoš", "text": "Kazimír Gajdoš\n\nKazimír Gajdoš (28. března 1934 – 8. listopadu 2016) byl slovenský fotbalista, československý reprezentant a účastník dvou mistrovství světa, roku 1954 ve Švýcarsku a roku 1958 ve Švédsku (ani na jednom však nenastoupil). Za československou reprezentaci odehrál 4 zápasy. V lize hrál za Tatran Prešov a Inter Bratislava.\n\n"}
{"id": "684821", "url": "https://cs.wikipedia.org/wiki?curid=684821", "title": "Blitzkrieg Over Nüremberg", "text": "Blitzkrieg Over Nüremberg\n\nBlitzkrieg Over Nüremberg je první koncertní album americké heavy metalové skupiny Blue Cheer, vydané v roce 1989.\n\n\n"}
{"id": "684822", "url": "https://cs.wikipedia.org/wiki?curid=684822", "title": "Arabská legie", "text": "Arabská legie\n\nArabská legie (: الجيش العربي, \"al-Džajš al-Arabi\") byla pravidelná armáda emirátu Zajordánsko a později Jordánského království v první polovině 20. století. Vznikla v říjnu 1920 jako mobilní britská vojenská jednotka, která měla v Zajordánsku udržovat pořádek a čelit jak vnitřním, tak vnějším hrozbám. V roce 1939 se stal velitelem legie britský důstojník Glubb Paša, který ji přetransformoval v jednu z nejefektivnějších vojenských sil arabského světa. Arabská legie bojovala například v izraelské válce za nezávislost, ve které se jí podařilo obsadit Západní břeh Jordánu a východní Jeruzalém (jordánský král Abdalláh později tato území anektoval). Vedení Arabské legie zůstalo pod velením Glubba Paši i po vyhlášení jordánské nezávislosti. Rostoucí národnostní cítění vedlo k nelibosti z britské působnosti v legii a v březnu 1956 bylo Pašovi velení nad Arabskou legií odejmuto králem Husajnem. Arabská legie byla následně přejmenována na Arabskou armádu a posléze přetransformována v jednotnou Jordánskou armádu.\n\n"}
{"id": "684823", "url": "https://cs.wikipedia.org/wiki?curid=684823", "title": "Tadeáš Kraus", "text": "Tadeáš Kraus\n\nTadeáš Kraus, polsky též (22. října 1932 Třinec – 30. října 2018) byl český fotbalista polské národnosti, československý reprezentant a účastník dvou mistrovství světa, roku 1954 ve Švýcarsku a roku 1958 ve Švédsku. Jeho manželka Anna Krausová byla gymnastka, účastnice olympijských her v Melbourne roku 1956.\n\nZa československou reprezentaci odehrál 23 zápasů a v nich dal 6 branek. V československé lize nastoupil ve 237 utkáních a dal 67 gólů, hrál za Křídla vlasti Olomouc, ÚDA Praha a Spartu Praha, s níž spojil svůj fotbalový osud. Hrál za ni v letech 1956–1966, v rudém dresu nastoupil k 458 zápasům (202 ligovým) a vstřelil v nich 201 gólů (65 ligových). Získal se Spartou i mistrovský titul (1965). Hráčskou kariéru končil v LIAZ Jablonec (1966–1969).\n\nStal se fotbalovým trenérem, v letech 1971–1974 vedl první mužstvo Sparty, později trénoval i kyperský tým Aris Limassol. Poté se však vrátil na Letnou, kde se stal vedoucím mládežnického úseku a trenérem dorostu. Vychoval řadu vynikajících fotbalistů a i proto roku 2001 obdržel Cenu Václava Jíry.\n\n\n"}
{"id": "684824", "url": "https://cs.wikipedia.org/wiki?curid=684824", "title": "Michelle Phillips", "text": "Michelle Phillips\n\nMichelle Phillips (* 4. června 1944, Long Beach, Kalifornie, USA) je americká zpěvačka, skladatelka a herečka, nejvíce známá jako členka skupiny The Mamas & the Papas, v současné době je již jediný žijící člen této skupiny.\n\nOd 70. let 20. století se také věnuje herectví. Debutovala v roce 1973 ve snímku \"Dillinger\", později se objevila například v seriálech \"\" (epizoda „Setkání v Paříži“), \"Všichni starostovi muži\" nebo \"Sedmé nebe\".\n\nNěkolikrát se vdala a má tři děti. Jejím prvním manželem byl John Phillips, spoluhráč ze skupiny The Mamas & the Papas; žili spolu osm let a měli jedno dítě. Jejím druhým manželem byl Dennis Hopper, manželství se však rozpadlo po osmi dnech. Potřetí se vdala za Roberta Burche (manželství skončilo po dvou letech) a později za Graingera Hinese, se kterým měla dvě děti. Jejím posledním manželem se v roce 2000 stal Steven Zax.\n"}
{"id": "684832", "url": "https://cs.wikipedia.org/wiki?curid=684832", "title": "Vineta (opera)", "text": "Vineta (opera)\n\nVineta je poslední opera českého skladatele Jana Nepomuka Škroupa na německé libreto spisovatele Hermanna Theodora von Schmida. Byla napsána roku 1863 a poprvé uvedena v pražském Stavovském divadle dne 11. června 1870.\n\n\"Vineta\" je poslední opera Jana Nepomuka Škroupa. Skladatel ji složil roku 1863, tedy brzy po \"Prstenu lásky\" (premiéra 1861) a 18 let po své jediné české opeře \"Švédové v Praze\", která měla premiéru roku 1867.\n\nJedná se o romantickou operu na námět severoněmecké pověsti o městě nazývaném Vineta na pobřeží Baltského moře, které jako trest za pýchu a hamižnost jeho obyvatel pohltily vlny při obrovské bouři. Schmidovo libreto látku zpracovává na základě Heinricha Heina a zejména novely Ludwiga Storcha a kombinuje tradiční fantazijní pohádkový námět tzv. „kouzelných her“ populárních v 1. polovině 19. století s modernějším hudebním dramatem (zřetelná je námětová spřízněnost s Wagnerovým \"Bludným Holanďanem\") i s inscenačně náročnou velkou operou. Obsahuje řadu scénických efektů a klade značné nároky na výpravu i kostýmy, zejména v prostředním jednání odehrávajícím se na mořském dně (dobová kritika připomíná příbuznost s úvodní scénou Wagnerova \"Zlata Rýna\"); slabinou je však nedostatek hlubší charakterizace postav a motivace jejich jednání.\n\nZ hudebního hlediska se jedná o dílo, ve kterém se Škroup pokoušel vyrovnat s moderním hudebním vývojem. Ke sjednocení poněkud roztříštěného děje využívá hojné leitmotivy, většina zpívaného textu je v deklamačním stylu proponovaném příznivci „hudebního dramatu“. Dobová kritika však hudbě vytýkala přílišnou uměřenost a nedramatičnost, melodickým liniím i pamětným motivům pak nedostatečnou originalitu a důraznost. Za nejlepší části opery tak byly považovány uzavřené formy známé z tradiční opery německého romantismu: píseň zbrojíře, vstup Vinety a tanec rybářů v I. aktu, tanec vil ve II. aktu, duet mezi Beilhackem a Wandou v III. dějství – tedy většinou momenty podružné, naopak hudba spojená s hlavním hrdinou a dramatickými scénami (ansámbly, finále) místy postrádala skutečnou inspiraci.\n\nŠkroupovo hudební zpracování vyžaduje vysoké dovednosti pěveckých sólistů, sboru i orchestru. I proto – spolu s požadavky na výpravu – bylo poukazováno na to, že k zamýšlený účinek by jí mohl dát jen „mecenášsky vybavený ústav prvního řádu“, což ovšem pražské německé divadlo nebylo. Premiérové obecenstvo přijalo více než tříhodinovou operu povzbudivě a skladatel byl po všech třech dějstvích vyvoláván, stejně jako představitelky obou hlavních ženských rolí, po několika málo představeních však \"Vineta\" z repertoáru navždy zmizela.\n\nNa počátku děje se nacházíme na kopcovitých dunách na pobřeží Severního moře s impozantním výhledem na moře, na němž kotví po starobylém severském způsobu postavení lodě křižáků. Přes příznivý vítr a počasí byla vojsku nařízena nečinnost, což se vojákům přirozeně nelíbí a přičítají to svému vůdci Candelinovi, který propadl zahálčivému snění a zanedbává své povinnosti. Objevují se rybáři a rybářky se svými dary, trudnomyslný hrdina děkuje, a jelikož se slunce chýlí k západu, požaduje po nich, aby den zakončili zpěvem a tancem po svém způsobu. Z balady, kterou zpívá starý rybář, se dozvídáme o ponořeném městě, které zasáhl hněv nebes, protože jeho někdejší obyvatelé a jejich královna na sebe pro svůj rozmařilý život přivolali prokletí chudinou. Nyní toto zavržené, ve svých hříších pohřbené plémě pobývá na mořském dně a každých sto let se musí královna vynořit, aby pomocí své čarovné moci svedla a stáhla k sobě do vlhkého hrobu novou oběť z lidského světa. Sotvaže rybář dozpívá, ozve se volání o pomoc a objeví se Wanda ve stavu nejvyššího vzrušení. Překvapena ušlechtilým zjevem Candelina, kterého považuje za nebeského posla svatého Michala, ho zapřísahá, aby zachránil jejího starého otce, kterého přepadli a unesli loupežníci. Candelin se vzmuží k činu, záchrana Zwentibolda se podaří a Wanda se vítězi nabízí jako otrokyně.\n\nNoc se snáší na vlny třpytící se ve stříbrném měsíčním svitu a osamělý hrdina toužebně očekává chvíli, kdy se k němu má dostavit milovaná Vineta. V krásné lidské podobě se objeví na stříbrném člunu královna, kterou Candelin původně poznal jako hraběcí dcer. Nyní mu ale Vineta sděluje nejen to, že přichází naposledy, ale odhaluje mu i svůj původ. Přestože si je Candelin vědom zklamání, že namísto milenky objímá jen zlověstné strašidlo, podaří se jej královně natolik očarovat, že ji následuje a s výkřikem „Navždy tvůj!“ s ní klesá do moře. Jediným svědkem této scény je Wanda, která se sem vřítí a ukončuje dějství rozhodnutím „Spasen musí být!“\n\nV potopeném městě vládne nesmírné vzrušení. Do vodní říše se odvážil vniknout suchozemec. Z křižácké lodi visí lano až k puklině ve skále, ve které je zaklesnuta železná kotva s velkým křížovým příčným břevnem. Za toto lano tahají a škubou mořští duchové, aby loď uvolnili, zatímco potopení lidé jim v tom brání a odhánějí je. Oba sbory nyní volají mořského otce, starého Röcka, aby tento spor mezi nimi rozsoudil. Podaří se mu pozdvižení trochu uklidnit. Tu pokorným krokem přichází jindy hrdá královna Vineta; dosud vždy věrně splnila svou povinnost přivést novou oběť, tentokrát to ale už nedokáže. Nemůže snést pomyšlení, že rytíř, který jí důvěřoval a pevně následoval jako svou nevěstu, je ztracen, a proto prosí, aby byl propuštěn na svobodu. I ona se chce pro krátký život na zemi se svým milým ráda vzdát vší mrtvé nádhery i jí propůjčené čarovné moci. Tuto prosbu provází výsměch duchů i upřímný soucit potopených a sám Röck přiznává, že není dosud v jeho moci Candelina zadržet – až do přílivu může rytíř volně odejít, pak ale lhůta uplyne. Ani Vineta jej však nesmí varovat, ačkoli existuje prostředek, jak překonat věčnou kletbu vyslovenou nad ní i jejími oběťmi. Jenže tento prostředek musí Candelin nalézt sám ve svém srdci.\n\nZničena výroky mořského vládce a jeho rodu upadá Vineta do malomyslnosti, z níž ji nevzbudí a neobveselí ani nádherné tance sirén a tritonů. Teprve když se objeví Candelin, pokouší se jej znovu zachránit. Ale marně jej zapřísahá, aby před ní prchnul, to on nemůže učinit a vyměřená lhůta se chýlí ke konci. Mořští duchové již jásají nad novým přírůstkem, zatímco potopení naříkají „příliš pozdě“. Tu seshora zazní zpěv křížových rytířů. V nejzazší extázi vykřikne Candelin „Kříž je má spása, vezmi mne pod svou ochranu!“, vystoupá na skálu a zachytí se křížového háku kotvy, která se pomalu uvolní stoupá. Duchové se ji marně snaží zastavit, Candelin je osvobozen.\n\nVe třetím dějství se nacházíme opět na pevné zemi mořského pobřeží. Candelin leží ve svém stanu těžce nemocen. Neboť jak vypráví Beilhack ustarané, ale v pevné víře zůstávající Wandě: právě když chtěli rytíři vyjed domnívajíce se, že přišli o svého vůdce, vynesla jej vlna z mořských hlubin živého na břeh, avšak navrátilo se jen jeho tělo, zatímco jeho duše zůstala na mořském dně. Candelin se probouzí a v blouznění jej obklopují tu strašlivé, tu nádherné obrazy z právě prožitých hodin. Mezi hrozivými, utěšujícími a šklebícími se zjevy vidí tu nejkrásnější z nejkrásnějších, královnu Vinetu, a s výkřikem „Běda mi, jsem ztracen,“ upadá opět do mdlob.\n\nTu se jeho vidění zhmotní. Vineta se ještě jednou objeví, aby se posledním polibkem rozloučila se svým milým. Wanda zasahuje a brání tomuto hříšnému setkání, neboť Candelin se nachází pod ochranou její věrné lásky. Nastává ušlechtilá soutěž v lásce mezi Wandou a Vinetou. Královna musí uposlechnout volání hlasů z moře nabádajících ji k návratu. Naléhavé prosbě Wandy, aby jí sdělila prostředek, jak může být Candelin zachráněn, může Vineta vyhovět jen naznačením toho, že zamčenou mořskou bránu může otevřít jen vyslovením jednoho slova: To však nemůže být vyřčeno, milující osobě je musí zjevit vlastní srdce. Za státe stupňovaného vzrušení a vzrůstajícího nadšení osvítí Wandinu duši jako blesk no nevyslovené slovo. „Peklo se propadá, když přinese láska z lásky sebe sama.“ Vrhá se jako oběť do moře, tam ji zachytí géniové a odnášejí ji na břeh. Candelinovi se vrací rozum, nyní náleží on i Wanda zemi. Zato Vineta a potopení stoupají osvobození z moře k nebesům a žehnají šťastnému páru. Jako Senta svou osobní obětí osvobozuje „bludného Holanďana“ z jeho nekonečného putování, tak i Wanda zachraňuje svého milého pro zemi a Vinetu osvobozuje z hrobu na mořském dně.\n"}
{"id": "684833", "url": "https://cs.wikipedia.org/wiki?curid=684833", "title": "Honkin' on Bobo", "text": "Honkin' on Bobo\n\nHonkin' on Bobo je čtrnácté studiové album americké rockové skupiny Aerosmith, vydané 30. března roku 2004 u Columbia Records.\n\n"}
{"id": "684840", "url": "https://cs.wikipedia.org/wiki?curid=684840", "title": "End of the Line (píseň, Traveling Wilburys)", "text": "End of the Line (píseň, Traveling Wilburys)\n\n„End of the Line“ je poslední skladba z prvního alba americké skupiny Traveling Wilburys Traveling Wilburys Vol. 1 z roku 1988. Skladba vyšla i jako singl se skladbou \"Congratulations\" na straně B.\n"}
{"id": "684844", "url": "https://cs.wikipedia.org/wiki?curid=684844", "title": "South American Tour 2010", "text": "South American Tour 2010\n\nSouth America Tour 2010 bylo čtvrté koncertní turné Demi Lovato. Je to druhé koncertní turné na podporu svého alba Here We Go Again a také její první mezinárodní turné. V Brazílii vyšly vstupenky na prodej 30. března 2010 pro členy oficiálního fanklubu a pro širokou veřejnost vyšly 1. dubna 2010. Podle informací, které poskytla pokladna arény Via Funchal, byly již všechny vstupenky na koncert prodané do 5. května 2010, pro cca 6100 lidí, ale z bezpečnostních důvodů byl tento počet omezen na 5285, nakonec všechny z nich byli znovu vyprodány. Na koncert ze 4700 lidí byla v HSBC Aréně v Riu již více než polovina vstupenek na koncert prodána nebo rezervována do 10. dubna cca 2400 lidmi. Nakonec byly všechny vstupenky vyprodány za velmi málo peněz. V Kolumbii se vstupenky začaly prodávat 9. dubna 2010, kdy se prodalo 81% vstupenek, 12. dubna 2010 následovalo Chile. Nicméně, v Chile byly lístky téměř všechny vyprodány, jelikož byly nakonec k dispozici pouhé dva lístky (100%).\n\n\nPřídavek:\n\nPoznámky:\n"}
{"id": "684846", "url": "https://cs.wikipedia.org/wiki?curid=684846", "title": "NFC West", "text": "NFC West\n\nNFC West je divize National Football Conference (NFC, Národní fotbalové konference) National Football League (NFL, Národní fotbalové ligy). V současnosti má čtyři členy: Arizonu Cardinals, Los Angeles Rams, San Francisco 49ers a Seattle Seahawks. \n\nKdyž byla divize po sloučení AFL-NFL v roce 1970 vytvořena, měla čtyři týmy: Atlantu Falcons, Los Angeles Rams, New Orleans Saints, a San Francisco 49ers, a svým složením se podobala staré Coastal Division, jen Saints nahradili Baltimore Colts. Když Seattle Seahawks začali hrát v roce 1976, strávili první rok v této divizi před přesunem do AFC West následujícího roku. V roce 1995 je do NFC West zařazena Carolina Panthers. Ve stejném roce se také Rams stěhují do St. Louis, ale zůstávají ve své divizi i přesto, že se Dallas Cowboys z NFC East nachází mnohem dále na západ.\n\nÚpravy před sezónou 2002 zásadně změnily vzhled NFC West. Falcons, Panthers a Saints odešli do NFC South, přišli Cardinals a Seahawks. Rams zůstali, aby byla zachována historická rivalita s 49ers, která existuje od roku 1950 (Rams hráli v Los Angeles mezi roky 1946 – 1994).\n\nV roce 2010 se NFC West stala první divizi v historii NFL, jejíž šampion zakončil ročník se zápornou bilancí. Seattle Seahawks v posledním utkání základní části porazili St. Louis Rams 16-6 a skončili s bilancí 7-9.\n\n1967 – 1969 – Původní Eastern Division se rozdělila na Coastal a Central Division. Z Western Division přišla Atlanta, a složení divize doplnili Baltimore, Los Angeles a San Francisco.\n\n1970 – 1975 – Baltimore je přesunut do American Football Conference's East division (zkráceně AFC East), New Orleans Saints přichází z Capitol Division (přejmenována na NFC East). Po sloučení AFL a NFL je divize nově pojmenována jako NFC West.\n\n1976 – Přichází nový tým Seattle Seahawks.\n\n1977 – 1994 – Seahawks jsou přesunuti do AFC West.\n\n1995 – 2001 – Rams se stěhují do St. Louis, přichází nový tým Carolina Panthers.\n\n2002 – 2015 – Atlanta, Carolina a New Orleans se stěhují do NFC South. Arizona přichází z NFC East, Seattle se vrací z AFC West.\n\n2016 – současnost – Rams se stěhují do Los Angeles.\n\n+ Stávka hráčů zredukovala sezónu na 9 zápasů, z toho důvodu vedení ligy zorganizovalo speciální „turnaj“ pouze pro tento rok. Pořadí v divizi nebylo formálně uznáno, i když každá divize musela vyslat alespoň jeden tým do play-off. \n"}
{"id": "684847", "url": "https://cs.wikipedia.org/wiki?curid=684847", "title": "Manská kočka", "text": "Manská kočka\n\nManská kočka, též Manx, je pradávné plemeno, jehož typickým znakem je výrazně zkrácený nebo zcela chybějící ocas. Vzniklo přirozeně a je dodnes drženo na ostrově Man. Sedlácké obyvatelstvo ostrova ho využívá jako lovce myší a oblíbené domácí zvíře.\n\nManská kočka pochází z ostrova Man, jenž leží v Irském moři. Toto plemeno je známé již od konce 19. století a je rozšířené především v Anglii, ve Skandinávských zemích a v Americe. Uznávají jej organizace GCCF, FIFe, CFA a TICA.\n\nZmínky o převozu manských koček z jejich rodného ostrova jsou vysledovatelné již od roku 1830 a na výstavách koček ve Spojených státech a v Evropě bylo plemeno prezentováno už kolem roku 1890. Velký zájem milovníků koček ze zahraničí v 50. letech 20. století vedl k založení státní chovné stanice na ostrově Man.\n\nPlemeno je na ostrově Man oficiálně chráněné. Ve zbytku světa se na kočku bez ocasu pohlíží jako na kuriozitu, na ostrově Man jsou ale zvláštní kočky s ocasem.\n\nManská kočka má poměrně velkou a kulatou hlavu s tvářemi, které vypadají trochu otekle. Nos má lehce ohnutý. Její uši jsou na koncích zašpičatělé, posazené vysoko, mírně skloněné dopředu. Oči má stejné jako ostatní evropské krátkosrsté kočky.\n\nTělo má tato kočka krátké, svalnaté a vcelku mohutné. Krk má krátký, záda a bedra má lehce vypouklá, hrudník má široký. Nohy má pevné a urostlé, zadní nohy jsou o něco delší a silnější než přední. Její srst je jemná a měkká, může být krátká i dlouhá. Podobně jako evropské krátkosrsté kočky může mít libovolné zbarvení.\n\nRozlišují se tři druhy manských koček:\n\nChovatelé páří vždy bezocasou kočku (rumpy či stumpy) s kočkou s ocasem (taily). Důvodem je, že při spáření dvou bezocasých koček by vždy zhruba čtvrtina embryí byla homozygotní a neživotaschopná, v děloze by se přestala vyvíjet a následně by byla potracena. Bezocasé kočky jsou tedy vždy heterozygoti. Z páření bezocasé kočky s kočkou s ocasem bude zhruba polovina koťat bezocasá (heterozygoti jako příslušný rodič), druhá polovina pak s ocasem (bez genu způsobujícího bezocasost).\n\nManská kočka má klidný, vyrovnaný charakter a chová se velmi přátelsky k člověku. Je též velmi přizpůsobivá. I když nemá ocas, dokáže velice dobře šplhat a lézt. Při dobré péči se může dožít vysokého věku.\n"}
{"id": "684853", "url": "https://cs.wikipedia.org/wiki?curid=684853", "title": "Account manager", "text": "Account manager\n\nAccount manager je zaměstnanec společnosti, který zodpovídá za řízení prodeje a vztahů se zákazníky. Náplň jeho práce se zároveň liší v závislosti na povaze podnikání. Někdy můžete slyšet i pojem Key account manager, který je zodpovědný za klíčové zákazníky pro dané společnosti.\n"}
{"id": "684854", "url": "https://cs.wikipedia.org/wiki?curid=684854", "title": "Seznam písní Demi Lovato", "text": "Seznam písní Demi Lovato\n\nKompletní seznam skladeb od americké herečky, zpěvačky a skladatelky Demi Lovato.\n"}
{"id": "684855", "url": "https://cs.wikipedia.org/wiki?curid=684855", "title": "Ultimate Spinach", "text": "Ultimate Spinach\n\nUltimate Spinach (původně Underground Cinema) byla americká psychedelická a blues-rocková hudební skupina z Bostonu v Massachusetts, aktivní v druhé polovině 60. let 20. století. Ve skupině se vystřídalo přes deset hudebníků, z nichž jen Jeff Baxter se prosadil i po rozpadu této skupiny, později hrál ve skupinách The Doobie Brothers a Steely Dan.\n\n"}
{"id": "684858", "url": "https://cs.wikipedia.org/wiki?curid=684858", "title": "Niko Hovinen", "text": "Niko Hovinen\n\nNiko Hovinen (* 16. března 1988, Helsinky, Finsko) je finský hokejový brankář hrající v týmu Admiral Vladivostok v ruské KHL.\n\nHovinen se dostal na soupisku Jokeritu ve finské nejvyšší lize v sezóně 2005-06, kdy v jednom zápase seděl na lavičce jako náhradník Joonase Hallikainena, když Tim Thomas nečekaně opustil tým den před začátkem sezóny. Poté se Hovinen vrátil mezi juniory. První start v SM-liize zažil 23. listopadu 2006 proti týmu SaiPa. Během sezóny 2007-08 působil v pozici záložního brankáře Jussiho Markkanena. Později byl přeřazen na pozici třetího brankáře, poté co před koncem základní části přišel do týmu Joni Puurula ze SaiPy. V playoff se Markkanen zranil a tak Hovinen působil v roli druhého brankáře.\n\nPo sezóně 2007-08 podepsal smlouvu s týmem Pelicans Lahti. V sezónách 2008-09 a 2009-10 chytal v pozici druhého brankáře Lahti a často hrál v nižší finské lize Mestis. Výrazněji se prosadil v sezóně 2010-11, kdy chytal jako jasná jednička týmu a na konci sezóny byl nominován do finské reprezentace na Mistrovství světa na Slovensku do role třetího brankáře a ačkoliv nechytal v žádném zápase šampionátu, tak získal zlatou medaili. 17. května 2011 podepsal dvouletou nováčkovskou smlouvu s týmem NHL: Philadelphia Flyers, s tím, že v sezóně 2011-12 zůstane v týmu Pelicans Lahti.\n\n\n"}
{"id": "684860", "url": "https://cs.wikipedia.org/wiki?curid=684860", "title": "Derby Telegraph", "text": "Derby Telegraph\n\nDerby Telegraph, dříve Derby Evening Telegraph, je deník tištěný a vydávaný v anglickém městě Derby. Vychází každé ráno od pondělí do soboty a je hlavními místními novinami pro Derby a okolí.\n\nRoku 1857 publikoval Richard Keene každou sobotu \"Derby Telegraph\". Jeho příbuzným byl také Alfred John Keene, místní malíř, jehož díla jsou v Derbské umělecké galerii. Dalším, kdo v Derby vydával noviny, byla od roku 1879 Eliza Pikeová. Jednalo se o velkoformátové čtyřstránkové noviny s názvem \"Derby Daily Telegraph\". Prvním editorem byl W. J. Piper, který v této pozici vydržel až do své smrti roku 1918. Po něm následoval William Gilman a od roku 1927 je majitelem novin Northcliffe Newspaper Group, která je součástí Daily Mail and General Trust. Tato společnost vydává i \"Derby Express\". Původně noviny sídlily na Corn Market v centru města, po první světové válce došlo k renovaci, ale roku 1929 noviny přesídlily na Corn Exchange a roku 1981 na Meadow Road, kde jsou dodnes. Jelikož deník vychází ráno, byl v dubnu 2009 název \"Derby Evening Telegraph\" změněn jen na \"Derby Telegraph\".\n\nPřed sedmdesátými léty 20. století obsahoval \"Derby Telegraph\" často celonárodní novinky hned na úvodní straně. Poměr celonárodních a místních aktualit v novinách byl asi 50:50. Od té doby obsah národních novinek výrazně klesl, dnes je krátce shrnut na straně deset. Hlavní zaměření deníku je místní dění.\n\n"}
{"id": "684864", "url": "https://cs.wikipedia.org/wiki?curid=684864", "title": "Tangerang", "text": "Tangerang\n\nTangerang je indonéské velkoměsto, které se nachází na západě ostrova Jáva. Jde o největší město provincie Banten. Zástavba města navazuje na východněji ležící Jakartu. Rozsáhlá aglomerace Jakarty, jíž je Tangerang součástí, bývá označována jako Jabotabek.\n\nNa území města se nachází největší indonéské letiště, Soekarno–Hatta.\n"}
{"id": "684867", "url": "https://cs.wikipedia.org/wiki?curid=684867", "title": "Ultimate Spinach (album)", "text": "Ultimate Spinach (album)\n\nUltimate Spinach je eponymní debutové studiové album americké rockové skupiny Ultimate Spinach, vydané v roce 1967 u MGM Records.\n\n\n"}
{"id": "684869", "url": "https://cs.wikipedia.org/wiki?curid=684869", "title": "Sherlock (seriál)", "text": "Sherlock (seriál)\n\nSherlock je televizní seriál britské televize BBC, vysílaný od roku 2010. Děj se odehrává na počátku 21. století a je moderní variací na příběhy Sherlocka Holmese z detektivních příběhů sira Arthura Conana Doylea.\n\nSherlocka Holmese si zde zahrál Benedict Cumberbatch, jako jeho přítel dr. Watson se představil Martin Freeman. Detektiva inspektora Grega Lestrada ze Scotland Yardu hraje Rupert Graves, jejich nepřítele Jamese Moriartyho ztvárnil Andrew Scott. V roli Sherlockova bratra Mycrofta Holmese se objevil jeden z tvůrců seriálu Mark Gatiss.\n\nV roce 2010 byla natočena první řada, která obsahovala tři díly o délce 1,5 hodiny. Na britských obrazovkách BBC se tento seriál objevil v létě 2010. Druhá, opět třídílná, série byla uvedena na začátku roku 2012, když její natáčení prodloužily nepokoje v Londýně z léta 2011. Po odvysílání posledního dílu druhé série tvůrce seriálu Steven Moffat na svém Twitteru potvrdil, že se pracuje na přípravách třetí řady, jejíž natáčení začalo v březnu 2013. Dne 29. listopadu 2013 pak bylo oznámeno datum premiéry třetí řady, které tvůrci stanovili na 1. ledna 2014. V prosinci 2013 Steven Moffat potvrdil, že se připravuje i 4. série, jejíž začátek natáčení byl posléze ohlášen na duben 2016. Její první díl měl premiéru 1. ledna 2017.\n\nV lednu 2014 Steve Moffat uvedl, že společně s Gatissem mají vymyšlenou i pátou řadu. Při premiéře čtvrté série v lednu 2017 si však nebyli jisti, že další řada bude skutečně natočena. Benedict Cumberbatch má na pátou sérii podepsánu smlouvu.\n\nPrvní řadu poprvé uvedla Česká televize v dubnu 2011, stanice AXN jej s odlišným dabingem a překladem (všechny epizody však mají shodný název) vysílala poprvé v říjnu 2011. Druhá sezóna se v Česku objevila nejprve na podzim 2012 na AXN, Česká televize ji s vlastním dabingem a překladem (včetně odlišných názvů dvou dílů) připravila do vysílání o rok později.\n\nV letech 2010 až 2017 bylo natočeno a odvysíláno celkem 12 dílů seriálu, uspořádaných do čtyř řad, a jeden speciální díl.\n\n\n"}
{"id": "684876", "url": "https://cs.wikipedia.org/wiki?curid=684876", "title": "Greg Carroll", "text": "Greg Carroll\n\nGregory John Carroll (* 10. listopadu 1956 v Gimli, Manitoba) je bývalý kanadský hokejový útočník.\n\nV roce 1976 draftoval tým Washington Capitals v 1. kole (celkově 15.) a téhož roku byl draftován ve WHA týmem Cincinnati Stingers ve 2. kole (celkově 16.).\n\nPo draftu se rozhodl odejít do týmu Cincinnati Stingers ve WHA kde strávil jednu sezónu. V květnu 1977 byl společně s Bryanem Maxwellem vyměněn do týmu New England Whalers za brankáře Mika Liuta. V New England Whalers se moc neuplatnil a po odehrané sezóně 1977/1978 byl vyměněn zpátky do týmu Cincinnati Stingers za Rona Plumba. V Stingers strávil opět jednu sezónu, v které odehrál 26 zápasů, v nichž nasbíral 19 bodů. Po sezóně mu tým Stingers nenabídlo smlouvu a stal se volným hráčem.\n\n21. září 1978 podepsal smlouvu s týmem Washington Capitals jako volný. V Capitals načal novou sezónu 1978/79, v které odehrál za tým Caps 24 zápasů, poté požádal vedení o přemístění do jiného týmu. 6. ledna 1979 byl přemístěn do týmu Detroit Red Wings kde dohrál sezónu. 30. října 1979 podepsal smlouvu s týmem Hartford Whalers jako volný hráč. V Hartford Whalers odehrál svoji poslední sezónu v NHL a v závěru sezóny odehrál šest zápasů na farmě Whalers v Springfield Indians (AHL). Ve věku 24 let ukončil hráčskou kariéru. V sezóně 1985/86 odehrál devět zápasů v lize ContHL v týmu Billings Marlboros.\n\n\n\n"}
{"id": "684878", "url": "https://cs.wikipedia.org/wiki?curid=684878", "title": "Mistrovství světa juniorů v ledním hokeji 1985", "text": "Mistrovství světa juniorů v ledním hokeji 1985\n\nMistrovství světa juniorů v ledním hokeji 1985 se konalo 23. prosince 1984 až 1. ledna 1985 ve finských městech Helsinky, Turku, Vantaa a Espoo.\n\n23.12.1984\nKanada – Švédsko 8:2\nSSSR – Polsko 10:0\nFinsko – SRN 9:0\nČSSR – USA 9:1\n25.12.1984\nKanada – Polsko 12:1\nSSSR – SRN 12:1\nČSSR – Švédsko 4:3\nFinsko – USA 7:4\n26.12.1984\nKanada – SRN 6:0\nČSSR – Polsko 6:2\nFinsko – Švédsko 5:3\nSSSR – USA 4:2\n28.12.1984\nKanada – USA 7:5\nSSSR – Švédsko 5:1\nČSSR – SRN 7:3\nFinsko – Polsko 11:2\n29.12.1984\nKanada – SSSR 5:0\nŠvédsko – Polsko 11:0\nČSSR – Finsko 1:1\nUSA – SRN 2:1\n31.12.1984\nFinsko – Kanada 4:4\nŠvédsko – SRN 5:1\nČSSR – SSSR 3:1\nUSA – Polsko 6:2\n1.1.1985\nKanada – ČSSR 2:2\nPolsko – SRN 3:3\nSSSR – Finsko 6:5\nŠvédsko – USA 7:3\n\n Kanada\n\nBrankáři: Craig Billington, Norm Foster\nObránci: Brad Berry, John Miner, Bobby Dollas, Selmar Odelein, Yves Beaudoin, Jeff Beukeboom\nÚtočníci: Wendel Clark, Brian Bradley, Shayne Corson, Greg Johnston, Adam Creighton, Jeff Jackson, Bob Bassen, Dan Hodgson, Claude Lemieux, Stéphane Richer, Dan Gratton, Jim Sandlak.\n\nBrankáři: Dominik Hašek, Eduard Hartmann\nObránci: Leo Gudas, Jiří Látal, Aleš Flašar, Drahomír Kadlec, Petr Prajsler, Vojtěch Kučera, Stanislav Medřík\nÚtočníci: Michal Pivoňka, Robert Kron, Tomáš Mareš, Ladislav Lubina, Jiří Kučera, Tomáš Kapusta, Michal Tomek, Kamil Kašťák, Jaroslav Ševčík, Marián Horváth, Stanislav Horanský.\n\nBrankáři: Jevgenij Bělošejkin, Oleg Brataš\nObránci: Anatolij Fedotov, Alexej Grisčenko, Igor Kravčuk, Jurij Lynov, Igor Nikitin, Oleg Posmeťjev, Michail Tatarinov\nÚtočníci: Alexandr Černych, Vladimir Elovikov, Ravil Chajdarov, Valerij Kamenskij, Sergej Novoselov, Igor Rasko, Alexander Semak, Sergej Sveržov, Pavel Torgajev, Andrej Vachrušev, Sergej Vostrikov.\n\nBrankáři: Timo Lehkonen, Jarmo Myllys\nObránci: Kari-Pekka Friman, Erik Hämäläinen, Harri Laurila, Ossi Piitulainen, Vesa Ruotsalainen, Vesa Salo, Ari Suutari, Arto Taipola\nÚtočníci: Ari Haanpää, Iiro Järvi, Esa Keskinen, Mikko Mäkelä, Mikko Mustola, Timo Norppa, Eerik Sjöblom, Esa Tikkanen, Jari Torkki, Kari Tuiskula.\n\nBrankáři: Ulf Nilsson, Sam Lindståhl, Jacob Gustavsson\nObránci: Peter Andersson, Arto Blomsten, Leif Carlsson, Christian Due-Boje, Stefan Jonsson, Stefan Larsson, Fredrik Olausson\nÚtočníci: Mikael Andersson, Peter Berndtsson, Lars-Göran Byström, Eddy Ericsson, Tommy Eriksson, Lennart Hermansson, Ulf Konradsson, Reine Landgren, Mats-Åke Lundström, Stefan Nilsson, Harri Tiala.\n\nBrankáři: Alan Perry, Mike Richter\nObránci: Chris Biotti, David Espe, Perry Florio, Brian Johnson, Jay Octeau, Brian Leetch, Eric Weinrich\nÚtočníci: Allen Borubeau, Clark Donatelli, Greg Dornbach, Brian Hannon, Craig Janney, Bill Kopecky, Steve Leach, Jeff Rohlicek, Scott Schneider, Doug Wieck, Scott Young.\n\nBrankáři: Rupert Meister, Oliver Weissenberger\nObránci: Frank Gentges, Uwe Krupp, Rene Ledock, Christian Reuter, Thomas Riedel, Peter Romberg, Richard Trojan\nÚtočníci: Klaus Birk, Andreas Brockman, Michael Flemming, Georg Franz, Thomas Gröger, Raimond Hilger, Anton Krinner, Udo Schmid, Jürgen Storz, Andreas Volland, Josef Wassermann.\n\nBrankáři: Jarosław Wajda, Robert Walczewski\nObránci: Zbigniew Bryjak, Adam Dolinski, Marek Litwin, Jerzy Matras, Janusz Syposz, Roman Szewczyk\nÚtočníci: Władysław Balakowicz, Włodzimierz Cieślik, Mirosław Copija, Ludwik Czapka, Adam Goliński, Jacek Kurowski, Ryszard Mróz, Wojciech Musiał, Ireneusz Pacuła, Mariusz Puzio, Marek Stebnicki, Mirosław Tomasik.\n\nŠampionát B skupiny se odehrál v Japonsku, postup na MSJ 1986 si vybojovali Švýcaři, naopak sestoupili Francouzi\n\nŠampionát C skupiny se odehrál v Belgii, postup do B skupiny MSJ 1986 si vybojovali Bulhaři.\n"}
{"id": "684881", "url": "https://cs.wikipedia.org/wiki?curid=684881", "title": "Live at Montreux 2003 (album, Yes)", "text": "Live at Montreux 2003 (album, Yes)\n\nLive at Montreux 2003 je koncertní album a DVD anglické progresivně rockové skupiny Yes, nahrané v roce 2003 v Montreux a vydané v roce 2007.\n\n\n\n"}
{"id": "684883", "url": "https://cs.wikipedia.org/wiki?curid=684883", "title": "Alfred John Keene", "text": "Alfred John Keene\n\nAlfred John Keene (* 1864, † 1930) byl anglický malíř, známý svými akvarely. Působil v Derby.\n\nAlfred John Keene byl čtvrtý syn fotografa Richarda Keena, který mimo jiné publikoval místní noviny \"Derby Telegraph\". Mezi Alfredovy bratry patřili také William Caxton Keene (1855 – 1910), úspěšný malíř a rytec, a Charles Barrow Keene (1863 – 1937), vynikající fotograf. Známý pod přezdívkou \"Jack\" se Alfred John Keene mezi lety 1878 a 1895 školil na Derby Central School of Art.\n\nSe svým bratrem Charlesem převzal po otcově smrti roku 1894 rodinný podnik. Byl jedním ze zakládajících členů Derby Sketching Clubu, založeného roku 1887. Sběratelem akvarelů Alfreda Keena byl Alfred Edward Goodey, který jich nakoupil celkem 77. Roku 1936 daroval Goodey všechna tato díla Derbskému muzeu.\n\n"}
{"id": "684885", "url": "https://cs.wikipedia.org/wiki?curid=684885", "title": "House of Yes: Live from House of Blues", "text": "House of Yes: Live from House of Blues\n\nHouse of Yes: Live from House of Blues je koncertní dvojalbum anglické progresivně rockové skupiny Yes, nahrané v roce 1999 a vydané o rok později, v roce 2000.\n\n\n\n"}
{"id": "684889", "url": "https://cs.wikipedia.org/wiki?curid=684889", "title": "Moves Me", "text": "Moves Me\n\nMoves Me je první EP a první nahrávka zpěvačky a herečky Demi Lovato. Vyšla 3. března 2007 na nezávislém vydavatelství Well Go USA Records, ale byla nahrána v roce 2002, když jí bylo 10 let, s hlasem, který nebyl zralý jako dnes. Jediná kompletní píseň je \"Moves Me\", zbytek tvoří malé vzorky, které netrvají déle než minutu, což by mohlo být debutové album Demi.\nPráce byla inspirována jedním z idolů, Johnem Mayerem.\n\n"}
{"id": "684891", "url": "https://cs.wikipedia.org/wiki?curid=684891", "title": "Vlastnosti velitele", "text": "Vlastnosti velitele\n\n„Vlastnosti velitele“, v originále „The Ensigns of Command“, je jedna z epizod třetí sezóny seriálu \"\", která byla v České republice při své premiéře odvysílána jako první v pořadí, zatímco ve Spojených státech jako druhá.\n\nPosádka USS Enterprise D obdrží automatizovanou zprávu od tajemné rasy Sheliaků: „Přesídlete lidské bytosti z (planety) Tau Cygni V do čtyř dnů.“ Nejedná se jen o pouhé varování nebo direktivu – Sheliakové jsou nehumanoidní druh, kteří berou na lidský život jen pramalé ohledy, a mohli by vyhladit jakékoliv lidi, kteří jim stojí v cestě. Vzhledem ke smlouvě s Federací se však cítili povinováni, aby před přijetím dalších opatření alespoň oznámili své záměry před kolonizací zmíněné planety, která jim dle této smlouvy náleží.\n\nNeexistuje žádný záznam, že by sem byla vyslána kolonizační loď Federace, protože na planetě panuje hypersonická radiace, která je pro lidi smrtelná. Není tedy jasné, proč Sheliakové tvrdí opak, tedy že planeta je lidmi osídlená. Enterprise dorazí do tohoto hvězdného systému, a nalezne něco, co se jeví jako malá kolonie na povrchu. Jelikož je Dat jediný člen posádky, který může účinkům radiace bez problémů vzdorovat, vezme si raketoplán a vydá se na planetu, aby koordinoval evakuaci. Jakmile dorazí na místo, zjistí, že údaje ze senzorů byly nesprávné. Kolonie je mnohokrát větší a žije v ní 15 253 lidí – potomci svéhlavých kolonistů z lodi Artemis, která se vydala na cestu před 92 lety. Nalezli prostředky, jak přežít v radiaci, přestože zpočátku utrpěli těžké ztráty na životech. Ačkoliv by evakuace byla za normálních okolností jednoduchá věc, radiace činí transportéry nepoužitelnými.\n\nČas se krátí a kapitán Picard se vydává s Enterprise, aby se setkal s kolonizační lodí Sheliaků, která je již na cestě. Sheliakové nemají žádný zájem o kompromis. Poukazují, že smlouva jasně stanoví, že mají právo kolonizovat Tau Cygni V. Aby tak dovedl Sheliaky pozdržet, je nucen hledat nějakou oporu v textu samotné smlouvy. Mezitím se na planetě Datovi nedaří přesvědčit vůdce kolonie Groshevena, že jejich přítomnost je porušení smlouvy a evakuace je jediná možnost, jak se zachránit. Vůdce si myslí, že oběti, které přinesli jeho předkové, když se zde usídlili, jim dávají právo na planetě žít.\n\nKdyž Dat vidí, že přemlouvání je neúčinné, rozhodne se pro zastrašení demonstrací síly. Upraví svůj phaser a střelbou na jejich akvadukt se snaží prokázat, že když toto dokáže jen jeden android a jeden phaser, proti Sheliakům jsou naprosto bezbranní. To lidi přesvědčí, že zemřít pro kolonii by bylo zbytečné, když na ně někde čeká úplně jiný, nový svět. Mezitím Picard nalezne řešení problému v rámci smlouvy – Sheliakové si mohou zvolit buď čekat tři týdny na transportní lodě, které kolonisty dopraví pryč, nebo postoupit věc k rozhodčímu řízení, ke kterému si jako rozhodce zvolil druh Grisellů, kteří se v současné době oddávají zimnímu spánku a probudí se až za šest měsíců. Vůdce Sheliaků tedy poleví a nechá jim potřebné tři týdny na evakuaci.\n\n"}
{"id": "684893", "url": "https://cs.wikipedia.org/wiki?curid=684893", "title": "Čau", "text": "Čau\n\n\"Čau\" nebo také \"čao\" je původně italský neformální pozdrav (\"ciao\"), který se koncem 20. století rozšířil mezi mládeží po celém světě. Do světové literatury jej patrně poprvé přinesl Ernest Hemingway v románu \"Sbohem, armádo!\" (1929) Velmi podobně znějšící pozdrav \"chao\", který však má zcela jiný původ, je užíván ve vietnamštině.\n\nV současné italštině nenese žádný jiný význam a pochází snad z benátské výslovnosti starého pozdravu \"vostro schiavo\" (váš otrok), což je něco jako starší české \"váš služebník!\"\n\n"}
{"id": "684896", "url": "https://cs.wikipedia.org/wiki?curid=684896", "title": "Christmas in the Heart", "text": "Christmas in the Heart\n\nChristmas in the Heart je 34. studiové album amerického písničkáře Boba Dylana, vydané v roce 2009 u Columbia Records. Album obsahuje vánoční hudbu.\n\n\n"}
{"id": "684901", "url": "https://cs.wikipedia.org/wiki?curid=684901", "title": "Renta", "text": "Renta\n\nRenta (ital. \"rendita\", důchod) je obvykle pravidelný a stálý příjem, který není platbou za nějaké bezprostřední plnění (zboží, práci a pod.) Původně označovala nájem, který platil pachtýř z půdy (pozemková renta), dnes nejčastěji příjem z kapitálu (například doživotní důchod), cenných papírů nebo ze starobního pojištění (starobní důchod).\n\nO činnosti, která přináší zisk, říkáme, že je rentabilní. Člověk, který žije z renty, se nazýval rentiér.\n\nPodle P. A. Samuelsona je renta výnos z fixních faktorů, to jest faktorů, jejichž nabídka je pevná a nezávisí na poptávce. Typickým příkladem takového faktoru je právě půda. Výše této pozemkové renty je však přesto výsledkem tržní rovnováhy: je-li příliš vysoká, část půdy zůstane nevyužita a majitel musí nájemné snížit. Přitom rovnovážnou výši renty určuje možný výnos z jejího využívání, například cena obilí. David Ricardo proto usoudil, že cena obilí není vysoká kvůli pozemkové rentě, nýbrž naopak vysoká cena obilí zvyšuje pozemkovou rentu.\n\n\n"}
{"id": "684903", "url": "https://cs.wikipedia.org/wiki?curid=684903", "title": "The Bootleg Series Vol. 9 - The Witmark Demos: 1962-1964", "text": "The Bootleg Series Vol. 9 - The Witmark Demos: 1962-1964\n\nThe Bootleg Series Vol. 9 – The Witmark Demos: 1962–1964 je kompilační album, sestavené z demo nahrávek amerického písničkáře Boba Dylana, nahrané mezi lety 1962-1964 a vydané v roce 2010.\n\nVšechny skladby napsal Bob Dylan, není-li uvedeno jinak.\n\n\n"}
{"id": "684907", "url": "https://cs.wikipedia.org/wiki?curid=684907", "title": "Žofie Přemyslovna", "text": "Žofie Přemyslovna\n\nŽofie Přemyslovna, ( \"Sophie von Böhmen\", zemřela 24. května 1195) byla míšeňskou markraběnkou z dynastie Přemyslovců.\n\nByla dcerou českého knížete Bedřicha a Alžběty, dcery uherského krále Gejzy II. 23. dubna 1186 byla v Ústí nad Labem provdána za Albrechta Pyšného, staršího syna míšeňského markraběte. Albrecht byl v ostrém sporu se svým otcem, který prosazoval na jeho úkor mladšího bratra Dětřicha.\n\nSpory mezi oběma bratry o moc a majetek pokračovaly i po otcově smrti. Albrecht se v letech 1194-1195 zúčastnil výpravy císaře Jindřicha VI. do Itálie. Zemřel při návratu z Itálie již v létě téhož roku pravděpodobně v důsledku nemoci či jedu. Není zcela jisté, kdy přesně Žofie roku 1195 zemřela, poslední odpočinek nalezla po manželově boku klášteře Altzella.\n"}
{"id": "684908", "url": "https://cs.wikipedia.org/wiki?curid=684908", "title": "In Concert - Brandeis University 1963", "text": "In Concert - Brandeis University 1963\n\nIn Concert – Brandeis University 1963 je koncertní album amerického písničkáře Boba Dylana, nahrané v Brandeis Folk Festival v Walthamu, Massachusetts 10. května 1963 a vydané 11. dubna 2011.\n\nVšechny skladby napsal Bob Dylan, není-li uvedeno jinak.\n"}
{"id": "684910", "url": "https://cs.wikipedia.org/wiki?curid=684910", "title": "Land of the Free", "text": "Land of the Free\n\nLand of the Free je v pořadí čtvrté studiové album německé power metalové skupiny Gamma Ray. Bylo vydáno 29. května 1995. Od vydání předchozího alba se opět změnila sestava skupiny. Z kapely odešel Ralf Scheepers a hlavním zpěvákem se tak stal Kai Hansen.\n\n"}
{"id": "684913", "url": "https://cs.wikipedia.org/wiki?curid=684913", "title": "Cagey Tigers", "text": "Cagey Tigers\n\nCagey Tigers (2011) je krátký studentský film slovenského studenta FAMU vystupujícího pod pseudonymem Aramisova. Film byl zařazen do sekce Cinéfondation na Filmovém festivalu v Cannes 2011.\n\nFilm vypráví o dvou mladých dívkách Aleně a Elvis, které se baví tím, že motají hlavy klukům, dokud nepotkají ženatého Ganze. Jaroslav Sedláček film přirovnává k \"Sedmikráskám\" Věry Chytilové.\n\n\n"}
{"id": "684914", "url": "https://cs.wikipedia.org/wiki?curid=684914", "title": "The Freewheelin' Bob Dylan", "text": "The Freewheelin' Bob Dylan\n\nThe Freewheelin' Bob Dylan je druhé studiové album amerického písničkáře Boba Dylana, vydané v roce 1963 u Columbia Records.\n\nVšechny skladby napsal Bob Dylan, není-li uvedeno jinak.\n\n\n"}
{"id": "684919", "url": "https://cs.wikipedia.org/wiki?curid=684919", "title": "Ta-pa-šan", "text": "Ta-pa-šan\n\nTa-pa-šan nebo Daba Shan (čínsky 大巴山, pinyin \"Dà Bā Shān,\" český přepis \"Ta-pa-šan)\" čili „Hory velkých nadějí“ je pohoří na rozhraní čínských provincií Šen-si, Chu-pej a S’-čchuan. Táhne se západo-východním směrem mezi Dlouhou řekou \"(Čchang-ťiang)\" a jejím levým přítokem Chan-šuej, paralelně se severněji ležícím pohořím Čchin-ling. Lemuje severovýchodní okraj Sečuánské pánve, severně od míst, kde si Dlouhá řeka proráží cestu z této pánve do východočínských nížin. Hory kolem soutěsky Wu, druhé ze tří soutěsek Dlouhé řeky, jsou známé jako Wu-šan (巫山, \"Wū Shān).\" Na západě za řekou Ťia-ling-ťiang na Ta-pa-šan navazuje Min-šan a Čchuan-ling.\n\nNejvyšší partie pohoří leží v jeho východní části v oblasti Šen-nung-ťia.\n"}
{"id": "684925", "url": "https://cs.wikipedia.org/wiki?curid=684925", "title": "Kongregace pro evangelizaci národů", "text": "Kongregace pro evangelizaci národů\n\nKongregace pro evangelizaci národů (lat. \"Congregatio pro Gentium Evangelizatione\") je jednou z devíti kardinálských kongregací římské kurie. Jejím úkolem je podle konstituce Pastor Bonus \"\"řídit a koordinovat dílo evangelizace národů a misionářské spolupráce na celém světě, při zachování kompetence Kongregace pro východní církve\"\" (Pastor Bonus, 85).\nTuto kongregaci po několika neúspěšných pokusech založil papež Řehoř XV. bulou \"Inscrutabili Divinae Providentiae\" z 22. června 1622 pod názvem \"\"Kongregace de Propaganda fide\"\" (nebo \"K. fidei propagandae\"). V roce 1917 se od ní oddělila Kongregace pro východní církve a roku 1967 jí papež Pavel VI. dal její současné jméno.\n\n\n"}
{"id": "684926", "url": "https://cs.wikipedia.org/wiki?curid=684926", "title": "Zámek Vincennes", "text": "Zámek Vincennes\n\nZámek Vincennes (fr. \"Château de Vincennes\") je zámek ve Francii, který se nachází ve městě Vincennes na jihovýchodním okraji Paříže. Jedná se původně o královský hrad. Jeho donjon je 50 metrů vysoký a je jeden z nejvyšších ve Francii.\n\nVlastní zámecký areál má obdélníkový půdorys, který je obehnán 1,2 km dlouhou zdí s devíti původně asi 40 m vysokými věžemi a 27 m širokým vodním příkopem. Na západní straně je hradba přerušena opevněnou obytnou věží. Má čtvercový půdorys o délce 16,20 m a šest pater. Tloušťka její stěny dosahuje asi 3,30 m. Vlastní zámecké budovy tvoří pavilon krále a pavilon královny v jižní části areálu stojící proti sobě a mezi nimi je nádvoří. Severně od nich stojí zámecká kaple Sainte-Chapelle, která byla postavena v letech 1380-1552 a je velmi podobná stejnojmenné kapli na ostrově Cité v Paříži.\n\nVincenneský lesík byl oblíbeným loveckým revírem krále Ludvíka VII., který kolem roku 1150 nechal postavil uprostřed lesů lovecký zámeček. Ve 13. století jej králové Ludvík IX. a Filip II. August nechali přestavět na královský hrad. V tomto loveckém zámečku zemřeli Ludvík X. Francouzský a Karel IV., poslední Kapetovci na francouzském trůnu. Karlův následovník Filip VI. plánoval od roku 1337 zřízení donjonu v západní části objektu, jehož stavba proběhla během stoleté války za vlády Jana II. a jeho nejstaršího syna Karla V. a byla dokončena v roce 1373. V těchto dobách sloužila dobře opevněná pevnost jako králova rezidence. V 17. století připojil Louis Le Vau, královský architekt Ludvíka XIV. dvě křídla, pavilon krále a pavilon královny. Zámek se stal třetí královskou rezidencí. Když jej královský dvůr opustil, sloužil Vincennes jako státní vězení, kde byli mj. vězněni markýz de Sade, hrabě Mirabeau nebo Denis Diderot. V roce 1739 byla v zámku založena manufaktura na výrobu porcelánu, která v roce 1756 přesídlila do města Sèvres. Za Velké francouzské revoluce od roku 1796 byl zámek využíván rovněž jako arzenál.\nV roce 1804 byl v hradním příkopu popraven Louis Antoine Henri de Bourbon Condé, vévoda d'Enghien na příkaz Napoleona za údajné spiknutí. 15. října 1917 zde byla popravena Mata Hari za údajnou špionáž pro Německo.\n\nZámecký park byl v 19. století přeměněn ve stylu anglické zahrady. Napoleon III. předal území o rozloze téměř 10 km v roce 1860 jako veřejné prostranství městu Paříži.\n\nV roce 1940 byl zámek sídlem francouzského generálního štábu při neúspěšné obraně země proti německé invazi, poté jej do roku 1944 obývala okupační německá armáda.\n\nV roce 1964 zvažoval tehdejší francouzský prezident Charles de Gaulle přeložení svého sídla z Elysejského paláce v centru Paříže do Vincennes, avšak z plánu sešlo.\n\nZámek dodnes slouží ministerstvu obrany, které zde umístilo vojenský archiv a centrum vojenského historického výzkumu a rovněž ministerstvu kultury, jehož středisko pro historické památky zde rovněž sídlí.\n\nOd roku 1988 proběhly rozsáhlé rekonstrukční práce prováděné ministerstvem kultury a ministerstvem obrany. Zámecká kaple a donjon byly pečlivě restaurovány.\n\n"}
{"id": "684929", "url": "https://cs.wikipedia.org/wiki?curid=684929", "title": "Seznam prefektů Kongregace pro evangelizaci národů", "text": "Seznam prefektů Kongregace pro evangelizaci národů\n\n"}
{"id": "684930", "url": "https://cs.wikipedia.org/wiki?curid=684930", "title": "Píseň o Bernadettě", "text": "Píseň o Bernadettě\n\nPíseň o Bernadettě (angl. \"The Song of Bernadette\") je černobílý dramatický film režiséra Henryho Kinga z roku 1943 s Jennifer Jonesovou v hlavní roli. Snímek byl natočen na motivy románu \"Píseň o Bernadettě\" (v něm. originále \"Das Lied von Bernadette\") spisovatele rakousko-českého původu Franze Werfela. Film získal z dvanácti nominací čtyři Oscary, včetně toho pro nejlepší herečku.\n\nŽivotopisný snímek vypráví příběh mladičké Bernadetty Soubirousové z Lurd, která měla v roce 1858 celkem osmnáct zjevení Svaté Panny. Filmové adaptace se chopili scenárista George Seaton a režisér Henry King.\n\nFrançois Soubirous (Roman Bohnen), nezaměstnaný mlynář, je nucený přijmout z času na čas i podřadnou práci, aby uživil svou ženu Louise (Anne Revere), dva syny a dvě dcery. Jednoho rána se jde zeptat pekaře na práci a ten mu poradí, aby zašel do místní nemocnice a zeptal se tam. Soubirous dostane za úkol odvézt za město k jeskyni infekční odpad.\n\nMezitím je v katolické škole u Milosrdných sester z Nevers před celou třídou zostuzena čtrnáctiletá Bernadette Soubirousová (Jennifer Jonesová). Je kárána sestrou Marie Therese Vauzousovou (Gladys Cooper), která je učí katechismus. Sestra vyčítá mladé Bernadettě nepřipravenost a nevědomost. Na obranu se staví sestra dívenky, Marie, která třídě a především učitelce vysvětluje, že Bernadetta trpí astmatem a celou noc jí nebylo dobře. V tom vchází otec Peyramale (Charles Bickford), aby žákyním rozdal svaté obrázky. Jeden dostane i Bernadetta, když v tom namítá sestra Vauzousová, že dívka si obrázek nezaslouží, protože nevěděla nic o Nejsvětější Trojici a nebylo by to spravedlivé vůči ostatním žačkám. Páter Peyramale dá jeptišce za pravdu a obrázek si z rukou ponížené dívky bere zpět.\n\nJeště téhož odpoledne, když se starý Soubirous vrací z práce do chladné a vlhké chýše, pošle matka obě dcery a jejich kamarádku pro dřevo do nedalekého lesíka, aby mohla zatopit. Bernadette, aby nenastydla, dostala od matky šátek. Cestou musejí dívky zdolat houpací most. Bernadettě pomáhá mladý mlynář Antoine Nicolau (William Eythe), kterému se starší z dcer Soubirousových líbí. Vzhledem k tomu, že Bernadette stůně a je nebezpečné, aby se brodila chladnou řekou Gava, mladší Marie s kamarádkou ji vyzvou, aby počkala u jeskyně Massabielle, že nasbírají dřevo a hned se vrátí. Bernadetta se posadí a cítí závan větru, když se jí zjeví mladá a nádherná paní v bílém, s růžencem v ruce a v oslnivém světle. Dívka padne na kolena a začne se modlit. Když ji takhle najde sestra a kamarádka, Bernadetta jim povypráví, co se stalo a prosí je, aby nic neříkali rodičům.\n\nZvěst o zjevení se městečkem roznese ihned. Rodiče vyhubují Bernadettě, že si vymýšlí a ta musí čelit nejen nedůvěře ve vlastní rodině, ale i výsměchům od spoluobčanů. Teta Bernarde Casterotová (Blanche Yurka) se však postaví za dívenku a spolu s dalšími věřícími jdou k jeskyni, aby s Bernadettou mohli sdílet další zjevení „nádherné paní\". Ta žádá Bernadettu, aby se v následujících patnácti dnech dostavila každý den k jeskyni. Bernadetta ji to slíbí. Má však proti sobě nejen rodiče, ale hlavně církevní a místní moc. Na radnici se mezitím snaží žalobce Dutour (Vincent Price) pomocí doktora Dozouse (Lee J. Cobb) zjistit, zdali nejde každodenní sešlost u Massabielle přerušit a příval poutníků zastavit. Když nakonec i rodiče dívence uvěří a rozhodnou se ji podpořit dalšího dne ráno, stane se zázrak. Paní v bílém přikáže Bernadettě, aby se umyla vodou z potůčku. Bernadetta však stejně jako ostatní vidí jen řeku Gavu. Má to být však pramen, který se nachází pod zemí a nad kterým rostou rostliny. Bernadetta je začne jíst a holýma rukama hrnout hlínu stranou, aby našla vodu. Když se začne mýt hlínou a celá se při tom zašpiní, všichni přihlížející propuknou v smích. Pokoření rodiče odvádějí dcerku pryč. Jen mladý Antoine zůstává na místě se slepcem. Díra, kterou Bernadette odhrabala, se začne naplňovat vodou a stékat k řece. Pramen se zvětšuje a Antoine křičí na ostatní, aby se vrátili, že se našla voda. Slepec se omyje vodou a najednou se mu zlepší zrak. Utíká za doktorem Dozousem a sděluje mu, že vidí.\n\nŽalobce Dutour je nadále pesimistický a považuje Bernadettu za podvodnici. Dokonce sám páter Peyramale ji žádá o důkaz, že viděla „nádhernou paní.\" Místo toho se mu od paní dostává vzkazu, že ona je Neposkvrněným početím. Páter se Bernadetty vyptává, kde tahle slova slyšela. Ta tvrdí, že je nikdy předtím neslyšela. Stovky poutníků z Pyrenejí přijíždějí do Lurd za zázračnou vodou, která dokázala i malé batole vyléčit z vrozené choroby. Místní orgány nadále vymýšlí, jak zabránit přívalu pocestných. Někteří podnikavci vidí v prodeji vody dokonce výdělečnou činnost. Pak se však najde jistý paragraf, který zakazuje používat vodu z veřejného zdroje v obavě z nákazy. Nebylo to tak dávno, co se Lurdami přehnala cholera, která postihla i Bernadette. Pramen z jeskyně je úředně uzavřen a obehnán dřevěným plotem.\n\nOtec Peyramale jde žádat biskupa o prošetření situace. Ten to odmítá s argumentem, že rozhodnutí je pouze a jedině na císaři. Když malinký císařův syn onemocní, pošle císařovna Eugenie svou chůvu, aby přinesla zázračnou vodu z Lurd. Není jediná, kdo krade vodu ze zakázaného pramene. Všechny je přitom chytí a postaví před soud. Odsouzený musí zaplatit pokutu anebo jít na dva dny do žaláře. Když přichází na řadu chůva císařovny, vyzve ji komisař Jacomet (Charles Dingle) k zaplacení pokuty. Chůva zaplatí za sebe a také sto franků za ostatní. Městský soud se dozvídá, kdo je, a nabízí jí, aby si udělala pohodlí v teplém pokoji radnice. Chůva si však nepřeje, aby s ní bylo zacházeno jinak než s ostatními. Po propuštění přinese vodu do císařské rodiny a dítě se vyléčí. Císař Napoleon III. na zázraky nevěří, ale po naléhání své ženy svolí, aby pramen vody v Lurdách byl znovu zpřístupněn veřejnosti. Biskup z Tarbes sestaví komisi a pověří ji vyšetřením celé kauzy, které pak potrvá dlouhá léta.\nBernadetta, znavená věčným opakováním a přesvědčováním toho, co viděla, by ráda žila obyčejný život. Touží se vdát a mít děti. Otec Peyramale ji ponouká k zamyšlení nad tím, zdali má žít tak běžný život. Přesvědčuje ji, aby svou duši a životní poslání zasvětila Bohu a žádá ji, aby se místo služebné stala jeptiškou. Bernadette se zprvu vzpírá, ale pak uzná, že když už měla všechna ta vidění, bude nejlepší odcestovat do kláštera v Nevers a stát se řádovou sestrou. Loučení s rodinou a posléze i s mladým Antoinem, který ji slíbí, že v úctě k ní zůstane do konce života svobodným mládencem, nese Bernadetta těžce. Páter má pro ní dárek v podobě svatého obrázku, který ji před lety ještě jako žákyni nejdříve daroval a posléze po protestech jeptišky Vauzousové vzal zpátky. Vyzývá Bernadettu, aby mu v případě nouze poslala onen obrázek.\n\nBernadetta Soubirousová vstupuje ve věku 22 let do kláštera k řeholnicím. Do Lurd se už nikdy nevrátí, už nikdy neuvidí své rodiče ani sourozence. Matka představená se spolu se sestrou Vauzousovou, se kterou se po letech Bernadetta setkává, rozhodly, že i přes Bernadettinu popularitu k ní budou přistupovat jako k ostatním sestrám. Vyzývají ji, aby si vybrala nové jméno a Bernadetta se rozhoduje pro jméno Marie-Bernarda. V klášteře vykonává práce jako každá jiná jeptiška, včetně mytí nádobí a podlahy. Pokorně přijímá každý další úkol. Nepřátelství sestry Vauzousové bere jako součást života. Jednoho dne si matka představená všimne, že Bernadetta kulhá. Marie Therese má s ní rozmluvu v jejím pokoji a přiznává, že jí nikdy nevěřila a ani neuvěří. Táže se churavé jeptišky, jak by bylo možné, aby si Bůh pro takový zázrak vybral právě ji, mladou, nezkušenou a hloupou dívku. Sama Bernadetta nedokáže odpovědět. Po rozmluvě o obětování a utrpení se Marie Therese dožaduje důkazu. V tom jí unavená sestra ukáže nemocné koleno.\n\nBernadettě je diagnostikována tuberkulóza kostí, \"kostižer.\" Při všech bolestech si nestěžuje ani nenaříká. Pořád je však konfrontována s otázky komise vyšetřující zjevení v Lurdech. A pořád je kolem ní skupina lidí, co nevěří, že něco viděla. Sestra Marie Therese připouští své selhání a omyl. V kapli kláštera prosí o odpuštění a slibuje, že bude Bernadettě sloužit a pomáhat. Ví totiž, že umírá a že jí moc času nezbývá. Bernadetta pošle otci Peyramalovi svatý obrázek, který od něj dostala. Peyramale přijíždí co nejdříve. Kolem lůžka nemocné sestry klečí řeholnice a modlí se. Bernadetta umírá a páter Peyramale ji dává poslední pomazání.\n\nFilm začíná i končí citátem: „Pro ty, kteří věří v Boha, není žádné vysvětlení nutné. Pro ty, kdo v Boha nevěří, není žádné vysvětlení možné.\" \n\nPro studio 20th Century Fox bylo zaplacení produkce a prav na film tou největší investicí roku 1943. Zjevení Panny Marie ve filmu ztvárnila Linda Darnellová, což vzbudilo silné kontroverze, poněvadž herečka měla pornografickou pověst a v té době byla těhotná. Dokonce sám autor literární předlohy vyhrožoval, že nechá své jméno z projektu vyškrtnout. Studio před natáčením obdrželo přes 20 000 dopisů od fanoušků, kteří se dovolávali, aby hlavní role byla dána herečce Ritě Quigleyová. Většina scén byla točena v interiérech, včetně silného proudu řeky Gavy.\n\nPremiéra filmu v New Yorku proběhla 26. ledna 1944 v tehdy slavném broadwayském kině Rivoli, které dnes již neexistuje.\n\nHistorický film \"Píseň o Bernadettě\" je adaptací románu Franze Werfela, který není dobovým dokumentem, nýbrž dílem míchající fakta s fikcí. Ve skutečnosti zemřel páter Peyramale dřív než svatá Bernadette a žalobce Vital Dutour je ve filmu zobrazen jako ateista, kdežto v reálném životě byl katolíkem. Pro herečku Jennifer Jonesovou to byla třetí role a do konce života zůstala její nejdůležitější. Zároveň je to její první film, ve kterém byla uvedena pod uměleckým jménem. Právě při natáčení tohoto snímku se seznámila s hercem Charlesem Bickfordem (představitel otce Peyramala), který se po následujících více než 20 let stal jejím dobrým přítelem a kvůli jehož smrti se pokusila o sebevraždu. Spisovatel Werfel byl Žid a před nacisty se schovával právě v městečku Lurdy, kde poprvé slyšel o příběhu tehdy už svaté Bernardy. V rozhlasové verzi z roku 1949 účinkoval Charles Bickford ve své roli pátera, avšak Bernadettu ztvárnila Anne Baxter.\n\nSkutečná Bernadette Soubirousová byla svatořečena papežem Piem XI. 8. prosince 1933.\n\n\n\nVzhledem k tomu, že film nemá distribuční název,\n\n"}
{"id": "684934", "url": "https://cs.wikipedia.org/wiki?curid=684934", "title": "Měřík trsnatý", "text": "Měřík trsnatý\n\nMěřík trsnatý \"(Mnium hornum)\" je druh dvoudomého mechu z rodu \"Mnium\" z čeledi měříkovité.\n\nJe to dvoudomý, tmavě zelený mech, vysoký až 5 cm tvořící trsy. Tělo tvoří stélka, která je rozlišena na lodyžku (\"kauloid\"), lístky (\"fyloidy\") a příchytná vlákna (\"rhizoidy\").\n\nTvoří velmi husté na bázi rezavě červené trsy. Složené z jednoduchých vzpřímených, hustě rovnoběžně uspořádaných lodyžek, od rhizoidů plstnatých, směrem nahoru rostou lodyžky se slabě ohnutými, listnatými lodyžkami.\n\nLístky vyrůstají z úzké báze kopinaté, ostře zašpičatělé, kolmo odstálé, s vícevrstevným červeným lemem, na okraji s dvojitým zoubkováním, žebro na hřbetě zubaté. Za sucha jsou lístky pokroucené, za vlhka odstálé.\n\nŠtět je vysoký až 5 cm, načervenalý s tobolkou vejčitého tvaru, z počátku zrání je žlutozelená, ve zralosti hnědá. Víčko vyklenuté s tupou papilou. Rodozměna je stejná jako u ostatních druhů měchů. Výtrusy v tobolce zpravidla o velikosti 26 – 35 µm.\nHojně se vyskytuje v silikátových pohoří střední Evropy, vyhýbá se vápenitému podkladu, kde se vyskytuje jen roztroušeně na surovém humusu, především ve smrkových lesích. Běžný v Evropě od Atlantiku po Kavkaz. Ve vyšších nadmořských výškách se nevyskytuje.\n\nRoste především na vlhkých až mokrých, lesních půdách,v chladných uzavřených údolích, u potoků a jiných půdách s vysokou hladinou podzemní vody. Ve smrkových porostech a olšinách tvoří celé koberce, též v rašeliništích. Daří se mu na pařezech a padlých stromech.\n\n\n"}
{"id": "684936", "url": "https://cs.wikipedia.org/wiki?curid=684936", "title": "Le Chabanais", "text": "Le Chabanais\n\nLe Chabanais byl nevěstinec v Paříži. Nacházel se ve 2. obvodu v ulici \"Rue Chabanais\" č. 12, po které nesl své jméno.\nNevěstinec byl otevřen v roce 1878. Jednalo se o jeden z nejznámějších a nejluxusnějších nevěstinců, který navštěvovali členové Jockey Clubu, z nichž jeden z nich byl budoucí anglický král Eduard VII. Ten zde nechal zřídit speciální křeslo pro orální sex. Předmět se dnes nachází v pařížském muzeu erotiky. Henri de Toulouse-Lautrec udával adresu nevěstince jako své bydliště a nájem platil kresbami. Nevěstinec vlastnil 16 kreseb, které jsou dnes v soukromém vlastnictví. Nejvýznamnějším dnem podniku byl 6. květen 1889, kdy jej při otevření světové výstavy navštívili ministři a velvyslanci mnoha zemí. Rovněž jeho \"Japonský pokoj\" získal cenu na světové výstavě 1900.\n\nNevěstinec byl uzavřen po druhé světové válce v roce 1946 v důsledku zákazu veřejných domů ve Francii. Le Chabanais byl prodán a přeměněn na běžný obytný dům.\n"}
{"id": "684937", "url": "https://cs.wikipedia.org/wiki?curid=684937", "title": "Graffitiger", "text": "Graffitiger\n\nGraffitiger (2010) je krátký animovaný film Libora Pixy o namalovaném tygrovi (jako graffiti), který bloudí po pražských zdech.\n\nFilm získal cenu za nejlepší animaci na FAMUfestu 2010, Cenu Magnesie za nejlepší studentský film (v rámci Českého lva 2010) a byl nominován na Studentského Oscara.\n\nDalší ocenění:\n\nAnimArte! 2011 - cena diváků a druhé místo v mezinárodní studentské soutěži v Rio de Janeiro\n\nThe River Film Festival Porta Portello v Padova 2011 - nejlepší krátký animovaný film\n\nThe Sixth CILECT Prize 2011 - nejlepší animovaný film\n\nIX International Festival of Animation Arts Multivision, St. Petersburg - cena za lyriku\n\nThe International Short Film and Animation Festival Dyvofilm, Dnetropetrovsk, cena - nejlepší vizuální řešení\n\nGrand Prix – Kinoproba Film Festival, Jekatěrinburg\n\nGraff Fest, St. Petersburg - cena za nejlepší animovaný film v graffiti a street-art stylu\n\n\n"}
{"id": "684938", "url": "https://cs.wikipedia.org/wiki?curid=684938", "title": "Juan Francisco Bodega y Quadra", "text": "Juan Francisco Bodega y Quadra\n\nJuan Francisco Bodega y Quadra (22. května 1744, Lima, Peru – 26. března 1794, Ciudad de México, Mexiko) byl španělský námořní důstojník.\n\nNarodil se v peruánské Limě. Ve svých 19. letech nastoupil ke španělskému námořnictvu v Cádizu. Jeho postavení v námořnictvu rychle rostlo. O čtyři roky později v roce 1767 získal důstojnickou hodnost námořního podporučíka (\"Alferez de fragata\"). V roce 1773 byl povýšen na námořního praporčíka (\"Alferez de navio\") a v roce 1774 na námořního poručíka (\"Teniente de navio\"). Po návratu do Ameriky nastoupil na španělskou námořní základnu v San Blas v Místokrálovství Nové Španělsko.\n\nV roce 1775 se účastnil výpravy na sever od Kalifornie, kde plul podél pobřeží objeveného Alexejem Iljičem Čirikovem. Jejich úkolem bylo nalézt ruské osady na severu. Brzy výpravu začaly zužovat kurděje. Po vystoupení na břeh došlo k nedorozumění s domorodci a několik námořníků bylo zabito. Jedna loď se vrátila do San Blas. On s druhou lodí pokračoval na sever až k 60° severní šířky, žádné ruské osídlení nenašel a tak se vrátil na základnu.\n\nDalší výprava následovala v roce 1779 jejímž velením byl pověřen španělský námořník Ignacio de Arteaga y Bazán. Velením druhé lodi byl pověřen Bodega. Jejich úkolem bylo nalézt cestu severozápadním průjezdem od západu. Při cestě na sever zkoumali každý záliv, ale volné moře nenalezli. Po doplutí k 61° severní šířky zakotvili v zálivu Port Etches u ostrovů Prince Williama. Místo nazvali \"Puerto de Santiago\". Po vystoupení na břeh vykonali formální obřad. V průvodu nesli velký kříž, zpívali Te Deum a po výstřelu z děla a mušket následovali litanie a modlitby. Tím prohlásili pobřeží jako území patřící španělské koruně.\n\nV roce 1780 byl vyslán do Místokrálovství v Peru za účelem obchodu hlavně s rtutí, kterou Španělé potřebovali k těžbě stříbra v Mexiku. Po návratu na základnu v San Blas dostal rozkaz odcestovat do Havany na Kubě, kde v roce 1784 požádal o povolení k cestě do Španělska, kde strávil 4 roky. Po té se vrátil do Nového Španělska. V roce 1792 pokračoval v mapování pobřeží na sever od Kalifornie společně s Georgem Vancouverem se dostali až k Aljašce, kde vyměřovali průliv \"Juana de Fuca\", při té příležitosti objevil několik ostrovů, z nichž jeden je po něm nazván \"Quadra\". Po té se vrátil na jih, kde v Ciudad de México v roce 1794 zemřel.\n\n"}
{"id": "684939", "url": "https://cs.wikipedia.org/wiki?curid=684939", "title": "Rue Chabanais", "text": "Rue Chabanais\n\nRue Chabanais [\"ry šabané\"] je ulice v Paříži. Nachází se ve 2. obvodu.\n\nUlice vede od křižovatky s \"Rue des Petits-Champs\" u domu č. 22 a končí u \"Rue Rameau\" č. 9. Ulice je orientována od jihu na sever. Na jihu je kolmá k ulici \"Rue des Petits-Champs\" a směrem na sever na ni navazuje náměstí \"Square Louvois\".\n\nUlice byla otevřena v roce 1773 nejprve mezi ulicemi \"Rue des Petits Champs\" a \"Rue Chérubini\". Druhá, mnohem kratší část mezi ulicemi \"Rue Chérubini\" a \"Rue Rameau\" byla zprovozněna v roce 1838. Ulice získala své jméno 4. června 1775 podle markýze de Chabanais.\n\n\n"}
{"id": "684942", "url": "https://cs.wikipedia.org/wiki?curid=684942", "title": "Odhořívání", "text": "Odhořívání\n\nOdhořívání je vedle prohořívání jedním z druhů spalování. Zjednodušeně jde o stejný princip, jako u hoření svíčky. \n\nHořlavý materiál z těla svíčky nebo jiného zařízení na povrchu oxiduje (hoří) a uvolňuje světelnou, resp. zejména tepelnou energii. Spotřebovávání paliva se děje rovnoměrně na povrchu. U svíčky se jedná o vosk, který taje a na knotu je hoří. U odhořívacích zařízení (kotlů) hoří vždy svrchní vrstva paliva. Tento princip umožňuje maximální využití paliva, vysokou energetickou účinnost a dlouhou dobu hoření. Je známý od pradávna, ale vyžaduje na rozdíl od klasických systémů (prohořívání) sofistikované zařízení, které umožní odhořívání jako účinný energetický proces. Účinnost spalování paliva v odhořívacích zařízeních je prakticky totožná jako ve zplyňovacích kotlích, kde proces zplyňování probíhá v zásobníku kotle nad žárovou tryskou. Fáze přeměny paliva v tepelnou energii je v odhořívacích zařízeních ovšem o mnoho jednodušší. Technologie odhořívacch zařízení je chráněna u dominantních výrobců evropským patentem.\n"}
{"id": "684948", "url": "https://cs.wikipedia.org/wiki?curid=684948", "title": "Jiří Přibáň", "text": "Jiří Přibáň\n\nJiří Přibáň (* 25. srpna 1967 Praha) je český právník a sociolog.\n\nV roce 1989 absolvoval Právnickou fakultu Univerzity Karlovy, kde roku 1997 habilitoval a v roce 2002 získal profesuru v oborech teorie, sociologie a filozofie práva. Od roku 2001 také působí na Cardiff Law School, Velšské univerzitě, od roku 2006 už jako profesor. Mimoto přednášel např. na Stanfordově univerzitě, New York University, Kalifornské univerzitě v Berkeley, Katolické univerzitě v Lovani a řadě dalších zahraničních univerzit. Jiří Přibáň v současné době vede právně-sociologické centrum na Univerzitě v Cardiffu (Centre of Law and Society), na jehož založení se významně podílel.\n\nPřibáň označil referendum o nezávislosti Katalánska v roce 2017 za „frašku a čistou politickou provokaci“.\n\n\n"}
{"id": "684950", "url": "https://cs.wikipedia.org/wiki?curid=684950", "title": "Peter Perez Burdett", "text": "Peter Perez Burdett\n\nPeter Perez Burdett (přibližně 1734 – 9. září 1793 Karlsruhe) byl anglický kartograf, zeměměřič, umělec a kreslíř původem z Eastwoodu v Essexu, kde zdědil menší jmění a také jméno \"Perez\" po svém dědečkovi z matčiny strany, který zde byl duchovním. \n\nPeter Burdett by mohl být považován za slavného už proto, že byl vyobrazen na mnoha obrazech Josepha Wrighta, ale kromě toho se sám podílel na mnoha tehdejších projektech, včetně vyměřování trasy pro jedno z největších děl období průmyslové revoluce, plavebního kanálu z Leedsu do Liverpoolu, na kterém pracoval v roce 1769. Je označován za osobu „pokud ne přímo v centru, pak jistě alespoň v polostínu Měsíční společnosti z Birminghamu“. Závěr svého života strávil v Karlsruhe, vyhýbaje se věřitelům, nicméně aktivní v německé společnosti.\n\nBurdett se narodil v roce 1734 nebo v roce 1735 v Eastwoodu v Essexu. Jeho otcem byl William Burdett a jeho matkou Elizabeth Burdettová. O jeho raném životě je známo jen velmi málo, známým začíná být až na začátku šedesátých let osmnáctého století, kdy potkává Josepha Wrighta, kterého se mu daří přesvědčit, aby mu zapůjčil peníze a tím podporoval jeho tvorbu map. Burdett navíc byl modelem pro mnohé Wrightovy obrazy a také mu podal výklad o perspektivě. Naopak Wright byl Burdettovi přítelem a podporoval ho finančně.\n\nOkolo roku 1766 nakreslil svůj obraz \"Filosof předvádí tellurium\" (dnes v Derbském muzeu a umělecké galerii). Na tomto obraze, které zachycuje přednášku o sluneční soustavě za pomoci mechanické modelu, kde je v místě slunce umístěna lampa, je Burdett nakreslen jako postava vlevo od učence (postava napravo je Washington Shirley, s kterým se Burdett také znal).\n\nOkolo roku 1767 dokončil Burdett svou mapu Derby v měřítku jeden palec ku jedné míli. S touto mapu se mu podařilo uspět, když byl druhým úspěšným tvůrcem, který nárokoval splnění podmínek soutěže z roku 1759 vyhlášené Society of Art, která si žádala právě tvorbu map v tomto měřítku.\n\nV roce 1768 se Burdett přestěhoval z Derby do Liverpoolu, aby zde pracoval na mapě hrabství Lancashire, podobně jako dříve úspěšně vypracoval mapu hrabství Derbyshire. Získal nové patron a pomáhal Georgovi Perrymu s tvorbou jeho mapy a dějin Liverpoolu. Pro Perryho dějiny z roku 1773 vytvořil obrázky a popis významných budov.\n\nJeho činnost v Liverpoolu byla natolik úspěšná, že sem pozval i svého přítele Wrighta. I ten přestěhováním získal a brzo dostal od místních obchodníků a aristokracie řadu objednávek. Byl to ovšem Burdett, kdo v Liverpoolu založil v roce 1769 Společnost umělců (\"Society of Artists\") a zároveň se stal jejím prvním předsedou.\n\nPosléze se Burdett stal propagátorem akvatinty, první výstavu svých výtvorů měl v roce 1772 a je považován za první britského akvatintistu. Navíc byla jeho technika odlišná od starší francouzské a novátorská, ovšem posléze ji odprodal jiném kartografovi Paulovi Sandbymu.\n\nV roce 1774 nicméně Burdett opustil Liverpool, aby utekl před dluhy, a dal se do služeb markraběte Bádenského. Vzal s sebou obraz sebe a své manželky (tento obraz je dnes v Národní galerii v Praze), ovšem manželku samotnou nechal napospas věřitelům. \n\nV Karlsruhe se znovu oženil, 11. července 1781 si vzal Friederiku Kotkowskou a měl s ní posléze dceru Annu. Ve stejném roce také kreslil plány pro tržiště v Karlsruhe, které se zrcadlí i v tvarech dnešních budov.\n\nDne 9. září 1793 v Karlsruhe zemřel.\n"}
{"id": "684951", "url": "https://cs.wikipedia.org/wiki?curid=684951", "title": "Jevgenij Majorov", "text": "Jevgenij Majorov\n\nJevgenij Alexandrovič Majorov (rusky Евгений Александрович Майоров; * 11. února 1938 Moskva, † 10. prosince 1997, Moskva) byl ruský lední hokejista hrající v dobách Sovětského svazu. Byl bratrem – dvojčetem legendárního hokejisty Borise Majorova.\n\nSe svým bratrem začali společně hrávat v týmu Spartak Moskva a společně také od roku 1955 nastupovali v sovětské lize. Jevgenij Majorov získal se Spartakem sovětské tituly v letech 1962 a 1967. Po zisku druhého titulu ukončil kariéru, ale v sezóně 1968/69 se k aktivnímu hokeji vrátil a působil ve finském Vehmaisten Urheilijat Tampere. S bratrem působil několik let také v sovětské reprezentaci, jeho kariéra byla ale kratší – v letech 1961 až 1965 stihl vybojovat titul olympijského vítěze z Innsbrucku 1964 a mistra světa z roku 1963, v roce 1961 získal s týmem bronz. Jeho bilance v reprezentaci je 20 gólů ve 42 utkáních.\n\nTýmové\n\nIndividuální\n\n"}
{"id": "684956", "url": "https://cs.wikipedia.org/wiki?curid=684956", "title": "Manfred Preußger", "text": "Manfred Preußger\n\nManfred Preußger (* 10. července 1932, Krásná Lípa, Československo) je bývalý německý atlet, jehož specializací byl skok o tyči.\n\nV roce 1958 získal na ME v atletice ve Stockholmu stříbrnou medaili (450 cm). Na následujícím evropském šampionátu v Bělehradu o čtyři roky později skončil osmý.\n\nTřikrát reprezentoval na letních olympijských hrách. Největšího úspěchu dosáhl v roce 1964 na olympiádě v Tokiu, kde obsadil ve finále výkonem 500 cm 4. místo. Na letních olympijských hrách 1956 v Melbourne skončil na 8. místě.\n"}
{"id": "684957", "url": "https://cs.wikipedia.org/wiki?curid=684957", "title": "Derwent Valley Mills", "text": "Derwent Valley Mills\n\nDerwent Valley Mills (česky: \"Továrny údolí Derwentu\") je lokalita v údolí Derwentu v hrabství Derbyshire v Anglii, která byl v prosinci 2001 prohlášena za světové dědictví UNESCO. Spravuje ji organizace \"Derwent Valley Mills Partnership\". V tomto regionu se v rámci průmyslové revoluce zrodil v devatenáctém století moderní koncept továrny. Jednalo se o moderní přádelny bavlny vyvinuté Richardem Arkwrightem. S postupem technologií bylo možné zpracovávat bavlnu neustále. Systém se rozšířil po celém údolí a v roce 1788 bylo v Británii již více než dvě stovky továren Arkwrightova typu. Arkwrightova vylepšení, a to jak technická, tak v organizaci práce, byla posléze vyvezena do Spojených států amerických i do Evropy.\n\nPohon strojů v textilním průmyslu pomocí vodního kola byl v Anglii představen už v roce 1719 v přádelně hedvábí Johna Lombeho v nedalekém Derby (dnes v budově sídlí Derbské průmyslové muzeum), ale Richard Arkwright byl první, kdo dokázal využít vodní energii k zpracování bavlny. Povedlo se mu to v sedmdesátých letech osmnáctého století, kdy si nechal patentovat vodní rám, tedy spřádací stroj poháněný vodou. Ten mohl jednak pracovat bez přestání a jednak mohl být obsluhován i nepříliš zkušenými dělníky. První postavená továrna, Cromford Mill, byla brzy následována dalšími. Ty si vyžadovaly velkou pracovní sílu a naopak dělníky bylo nutné ubytovat. V okolí řeky tak začaly vznikat kromě domů i školy, kaple a trhy.\n\nTovárny a nové komunity vznikly v Belperu, Darley Abbey a v Milfordu. Arkwrightův vynález byl hojně kopírován, leckdy i bez toho, že by byly Arkwrightovi zaplaceny patřičné poplatky. V údolí Derwentu vzkvétalo zpracování bavlny až do první čtvrtiny devatenáctého století, kdy se postupně začalo přesunovat do Lancashiru, který byl blíž trhům i zdrojům materiálu. Budovy bývalých továren pak začaly vesměs sloužit jiným účelům, nicméně se dochovaly v dobrém stavu. V některých z nich jsou dnes muzea otevřená veřejnosti.\n\nAreál světového dědictví má plochu 12,3 kilometrů čtverečních a je rozprostřen po délce 24 kilometrů podél údolí řeky Derwent v Derbyshiru, od Matlock Bath na severu až k centru města Derby na jihu. Kromě továrních komplexů zahrnuje také osídlení, jezy na řece a dopravní síť, která továrny zásobovala. Do areálu patří Cromford, Belper, Milford a Darley Abbey a celkem je zde 838 památkově chráněných budov. Jedná se jak přímo o budovy tovární, tak i o budovy obytné a budovy služeb. Cromfordský kanál a železnice Cromford and High Peak, jež přispěly k industrializaci oblasti, jsou také součástí světového dědictví.\n\nKoncem sedmnáctého století byla zvýšená poptávka po hedvábí pro módní doplňky a v rámci snahy zvýšit produkci Thomas Cotchett pověřil inženýra Georga Sorocolda, aby postavil továrnu blízko centra Derby na ostrově v řece Derwent. Stavba se sice nepovedla, ale povzbudila Johna Lombeho (Cotchettova zaměstnance), že o strojové předení hedvábí za pomoci vody je zájem. Lombe se proto pustil do průmyslové špionáže a nechal se zaměstnat v Itálii, kde získal plány italských strojů na předení. Návrh strojů si pak v roce 1719 patentoval a vedle té Crotchettovy postavil novou pětiposchoďovou továrnu o rozměrech 33,5 × 12 metrů. V roce 1763, tedy 30 let po vypršení patentu, stálo sice pouze sedm Lombeho továren, protože malý trh s hedvábím víc neuživil, nicméně Lombeho příklad v práci s vodní energií i s organizací nekvalifikované práce byl pro další vývoj podstatný.\n\nHedvábí bylo luxusní zboží, kterého nebylo potřeba mnoho, zato po bavlněném zboží byla poptávka výrazně vyšší. Ovšem předení bavlny byl složitější proces než předení hedvábí. První skutečně úspěšný stroj byl až vodní spřádací stroj vyvinutý Richardem Arkwrightem a patentovaný v roce 1769.\n\nErewashský kanál, započatý v roce 1777, byl zamýšlen primárně pro dopravu uhlí. Vede od řeky Trent v Sawley do městečka Langley Mill, 23 kilometrů jižně od Cromfordu. Roku 1788 požádal Richard Arkwright Williama Jessopa o rozpočet projektu, při kterém by byl vybudován kanál spojující Langley Mill s továrnami v Cromfordu. Údaj, s jakým Jessop přišel, byl 42 000 liber (v roce 2011 asi 4 miliony liber). Místní továrníci Jedediah Strutt a Thomas Evans byli proti stavbě, jelikož se obávali zásahu do přívodu vody do jejich vlastních podniků, ale roku 1789 parlament udělil svolení ke konstrukci kanálu.\n\nKdyž byl v roce 1794 Cromfordský kanál otevřen, byl na něj vynaložen téměř dvojnásobek odhadované ceny. Mezi Langley Mill a Cromfordským přístavištěm, kde kanál končil v továrním komplexu, se na něm nacházely dva akvadukty a čtrnáct zdymadel. Tři čtvrtiny nákladu přepraveného na kanálu tvořilo uhlí a koks, zatímco zbytek zahrnoval pískovec, železnou rudu a olovo. Derbský a Nottinghamský kanál, dokončené Williamem Jessopem a Benjaminem Outramem roku 1796, poskytovaly přímou cestu do významných textilních center v Derby a Nottinghamu. V lednu 1845 se Cromford Canal Company rozhodla postavit stálé čerpadlo, aby zajišťovalo dostatek vody v kanálu i při velmi suchém počasí. Kanál měl úspěch do poloviny 19. století, kdy bylo spojení železnice Manchester, Buxton, Matlock and Midlands rozšířeno jižně od kanálu. Roku 1852 byl kanál prodán železniční společnosti, jež urychlila jeho úpadek. Okolo roku 1889 sloužil kanál především pro místní dopravu. V roce 1944 byl nakonec uzavřen, jelikož cena za jeho spravování byla příliš vysoká. Zastupitelstvo hrabství Derbyshire získalo kanál roku 1974 a Cromford Canal Society se ujala úkolu obnovit jej.\n\n\n"}
{"id": "684958", "url": "https://cs.wikipedia.org/wiki?curid=684958", "title": "Valerij Vasiljev", "text": "Valerij Vasiljev\n\nValerij Ivanovič Vasiljev (rusky Валерий Иванович Васильев; 3. srpna 1949 Gorkij – 19. dubna 2012) byl ruský lední hokejista, který byl dlouholetým členem sovětské reprezentace. Od roku 1998 je členem Síně slávy Mezinárodní hokejové federace.\n\nS hokejem začal v rodném městě v týmu Torpedo Gorkij, ovšem jeho talent nezůstal nepovšimnutý a brzy přestoupil do Dynama Moskva. Tam odehrál podstatnou část své kariéry. Patřil mezi nejlepší obránce sovětské ligy a osmkrát byl jmenován do All-star týmu. Ligovou soutěž však nikdy nevyhrál, neboť v době jeho působení sovětskému hokeji vládl moskevský CSKA. Kariéru v nejvyšší lize ukončil v roce 1984 s bilanci 619 utkání a 71 branek. Později hrál za Molot Perm ve druhé nejvyšší soutěži a na přelomu osmdesátých a devadesátých let pak ještě krátce v Maďarsku za Újpesti TE a ve druhé bundeslize.\n\nV sovětské reprezentaci hrál třináct sezón (1970 až 1982), část z toho ve funkci kapitána národního týmu. Dvakrát se stal olympijským vítězem, desetkrát mistrem světa a přispěl také k vítězství SSSR na Kanadském poháru 1981. Také na mezinárodní scéně byl nepřehlédnutelnou osobností. Vynikal spolehlivou obrannou hrou a přesnými přihrávkami. Ve 285 zápasech vstřelil 43 gólů. Na světových šampionátech byl třikrát vyhlášen nejlepším obráncem a čtyřikrát jmenován do All-star týmu.\n\nTýmové\n\nIndividuální\n\nZemřel v dubnu 2014.\n\n"}
{"id": "684959", "url": "https://cs.wikipedia.org/wiki?curid=684959", "title": "New Zealand Ice Hockey League", "text": "New Zealand Ice Hockey League\n\nNew Zealand Ice Hockey League (\"česky: Novozélandská liga ledního hokeje\") je klubová soutěž v ledním hokeji na Novém Zélandu. Založena byla v roce 2005 s cílem rozvoje ledního hokeje v zemi a zvýšení jeho konkurenceschopnosti v mezinárodním měřítku. Jedná se o amatérskou soutěž. \n\nLigy se účastní pět klubů. Reprezentují tři regiony, v nichž se hokej na Novém Zélandu hraje - Auckland, Canterbury a jižní regiony. \nKaždý tým v sezóně odehraje šestnáct utkání, po základní části následuje finále, ve kterém hrají dvě nejvýše postavená mužstva. Hraje se jen na jeden zápas, první tým základní části má výhodu domácího prostředí. \nV každém mužstvu musí být alespoň tři hráči, kteří mohou hrát v reprezentaci do 20 let a nejméně další dva hráči, kteří splňují podmínky k reprezentaci do 18 let. V jednom utkání může nastoupit nejvýše pět cizinců. \nLiga se hraje v období chladnější poloviny roku na jižní polokouli - zpravidla od května do srpna. \n\n\n\n"}
{"id": "684963", "url": "https://cs.wikipedia.org/wiki?curid=684963", "title": "Konceptuální fotografie", "text": "Konceptuální fotografie\n\nKonceptuální fotografie je styl fotografování, který spadá do oblasti konceptuálního umění. Koncept je konstrukce z myšlenek. Místo slova tu mluví samotný obraz. Důležitý je nápad, který má sémantický význam, což znamená, že dílo má ukázat určitý význam s pomocí různých znaků či symbolů, tímto se fotografie stává uměleckou prací. Konceptuální fotografie se odděluje od tradičních stylů umělecké a fotografické tvorby.  \nV šedesátých letech se tento umělecký styl stal formou vyjadřování několika fotografů po celém světě jako pokračování uměleckého stylu minimalismus. \n\nJíž 1896 zřejmě vznikla Louis Dargetem první konceptuální fotografie. Darget nechal myslet pianistu na portrét Beethovena, fotografickou destičku mu poté přitisknul na čelo a tímto by se její myšlenka měla převést na fotografii.  V souvislosti s tím, že fotografuje hlavu, tak to evokuje lékařskou fotografii. Základní myšlenkou konceptuálního umění však není zobrazení myšlenek, ale povzbudit pomocí fotografie k přemýšlení.\nZačátky samotného uměleckého směru by se mohly přiřadit ke konci padesátých a začátku šedesátých let. Umělec Yves Klein například pozval v roce 1958 na výstavu prohlížení holých zdí, což jako důkaz vyfotografoval. Základem této výstavy byla jeho myšlenka, ukázat prázdnotu. Tomu by se také dalo říci konceptuální fotografie. Jiný příklad ze začátků konceptuální fotografie by vypadal tak, že se Yves Klein nechal vyfotografovat při skoku ze střechy, na ulici však na něj čekali kamarádi, kteří ho měli chytit záchrannou plachtou. Než skočil, vyfotografoval identickou scénu, ale bez lidí, kteří ho měli chytit. Fotografii namontoval do fotografie, na které skáče, aby vznikl dojem, že na něj nikdo nečeká na ulici se záchrannou plachtou. Tato fotografie měla být jiným konceptem ukázat prázdnotu.\n\nNejdůležitějším rysem tohoto uměleckého směru je vyslovit myšlenky pomocí fotografie. Koncem šedesátých let, měl umělec Vito Acconci různé způsoby jak ovládat fotoaparát při vzniku fotografie. Existuje například technika „toe-touch“, u které se hýbe s fotoaparátem střídavě od chodidel a nad hlavu, tímto způsobem mají vznikat fotografie, které nemají subjektivní vliv. \n\nTechnikou \"throw\" vzniká fotografie, která nic konkrétního neukazuje a ani nic nechce skrývat, což vznikne náhodným házením fotoaparátu při pořizování fotek.\n\nTřetí jeho technikou je takzvaná blinks, při které fotograf během chůze po ulici se pokouší co nejdéle nemrkat očima. Každým mrknutím spustí spouštěč. Tím je otevřené oko nahrazené fotoaparátem.\n\nNěkteří považují už známou fotografii pisoiru od Marcela Duchampa za konceptuální umění. Největší vlna tohoto uměleckého směru se však vyvinula v šedesátých a sedmdesátých letech dvacátého století. Umělci chtěli vyjádřit svůj názor a myšlenky pouhou fotografii. Tím pádem také nebyla důležitá estetika, ale samotná myšlenka.\n\nV Československu zaujmula konceptuální fotografie jako pohled na skutečnost a realitu řadu umělců na začátku sedmdesátých let. Ale již v padesátých letech reagovali konceptuální umělci na socialistický realismus vztahováním k tradičním tématům.  Konceptuální fotografie nemá jednu jedinou správnou interpretaci, interpretace je vždy volná.\n\nOficiální umělecký směr, socialistický realismus odmítal vystavovat konceptuálním umělcům v Československu, a proto posílali svá díla tajně do zahraničí, aby tam mohly být vystavovány.  Časté téma konceptuální fotografie, například také u fotografa Ivana Kafky, byl v sedmdesátých letech vztah člověka k přírodě. Dalšími významnými konceptuálními umělci Československa by byli například Dalibor Chatrný, Dezider Thót. V konceptuální fotografii se divák, který si prohlíží fotografie je účastníkem celého konceptu.\n\nKe konceptuální fotografii sedmdesátých let například také patří fotodokumentace takzvaného body artu, u kterého stojí lidské tělo v centru jako pomůcka vyjádření konceptu a pouliční performance. Tento záznam měl být důkazem, že se něco takového dělo.\n\n"}
{"id": "684966", "url": "https://cs.wikipedia.org/wiki?curid=684966", "title": "Radvanecký rybník", "text": "Radvanecký rybník\n\nRadvanecký rybník je více znám jako koupaliště ve Sloupu v Čechách na Českolipsku. Nachází se na katastru obce Radvanec nedaleko Nového Boru.\n\nRybník je mezi obcemi Radvanec a Sloup v Čechách v okrese Česká Lípa, v Zákupské pahorkatině, pod Lužickými horami. Napájí jej Dobranovský potok. Je průtočný a slouží jak k chovu ryb, tak rekreaci. Na východním břehu má písčitou pláž, která je součástí koupaliště.\nČást břehů je v kontaktu s obydlenými domy, jinde je les či pláže. Rozloha je 8,67 ha. . Na severní straně je u rybníka velké rašeliniště.\n\nV roce 1890 bylo na okraji obce z Radvaneckého rybníka vytvořeno přírodní koupaliště, později několikrát rozšířené. Na břehu fungovala restaurace, půjčovna loděk, byla zde plavecká škola. V období mezi světovými válkami se areál nazýval Vlaštovčím jezerem (Schwalbensee), protože zde hnízdící břehule Němci nazývali břehovými vlaštovkami. Po roce 1945 zůstalo koupaliště v provozu a byl u něj postaven kemp i s chatkami. V letech 1965 - 1967 byla provedena velká rekonstrukce areálu.\nV roce 1989 byl kemp veden jako veřejné tábořiště Na koupališti, provozovaný Okresním podnikem služeb, závod 06, Nový Bor. Rozloha oploceného areálu byla 80 000 m2, provozováno sociální zařízení, půjčovna loděk, restaurace Jednoty III. cenové skupiny, další kiosky s občerstvením, byl zde povolen i windsurfing. \n\nV letních horkých dnech roku 2015 se na koupališti rekreuje zhruba až 3000 lidí denně.\n\nVlastníkem rybníka s rybáři udávanou rozlohou 9,13 ha je obec Sloup v Čechách a uživatelem rybářský spolek z téže obce. Je zde povoleno sportovní rybaření.\n\nNejbližší vlakové spojení je z železniční stanice v Novém Boru, tedy 3,5 km daleko. Jedná se o Trať 080 z Bakova nad Jizerou do Jedlové přes Českou Lípu.\nDo Sloupu zajíždí pravidelné linky ČSAD Česká Lípa, vede zde silnice 268 a řada místních komunikací na Cvikov a Nový Bor. Kolem rybníka vede cyklotrasa 3059 a modře značená turistická trasa z České Lípy na Cvikov.\n\n"}
{"id": "684968", "url": "https://cs.wikipedia.org/wiki?curid=684968", "title": "Ornitin", "text": "Ornitin\n\nOrnitin (též ornithin, v přírodě konkrétně -ornitin) je alfa-aminokyselina, která není přirozenou součástí bílkovin, nicméně je přítomna v tělech živých organismů a je součástí tzv. močovinového (ornitinového) cyklu. Je to bazická aminokyselina s dvěma aminoskupinami podobná lysinu ale kratší o jeden methylen.\n\nOrnitin vzniká hydrolýzou argininu pomocí arginázy, což je poslední reakce močovinového cyklu. Následně (u eukaryot) ornitin vstupuje do mitochondrií, kde dochází ke kondenzaci ornitinu s karbamoylfosfátem (katalyzováno ornitin transkarbamoylázou), čímž vzniká citrulin.\n\nDekarboxylací ornithinu vzniká toxický putrescin; deaminací na α-uhlíku kyselina δ-aminovalerová, deaminací na koncovém uhlíku vznikne ethylalanin.\n"}
{"id": "684971", "url": "https://cs.wikipedia.org/wiki?curid=684971", "title": "Lynden", "text": "Lynden\n\nLynden je druhé největší město okresu Whatcom v americkém státě Washington. Bylo založeno v roce 1874 na místě Nuksecké vesnice Squahalish jako pionýrská osada Holdena a Phoebe Judsonových a nyní je domovem jedné z největších skupin protestantských nizozemských Američanů v zemi.\n\nLynden se nachází přibližně osm kilometrů jižně od kanadsko-americké hranice a společně s kanadským městem Aldergrove tvoří hraniční přechod. Při cenzusu v roce 2010 mělo město 11 951 obyvatel. Je také domovem významného veletrhu Northwest Washington Fair.\n\nLynden začal v roce 1871 a o tři roky později bylo založeno město Holdenem a Phoebe Judsonem, která ho pojmenovala po městě v básni skotského básníka Thomase Campbella, ve které ale stojí \"Linden\", což podle své knihy Phoebe změnila na lépe vypadající \"Lynden\". 16. března 1891 bylo město oficiálně začleněno.\n\nMěsto leží v širokém údolí řeky Nooksack, která se nedaleko vyprazdňuje do Bellinghamova zálivu. Okolí je zaplněno mléčnými, malinovými, jahodovými a borůvkovými farmami. Na začátku dvacátého století zažilo město prudký příliv Nizozemců, kteří urychlili vývoj mléčných farem. Dnes se ve městě nachází mnoho nizozemského dědictví, především na Front Street, kde leží typický větrný mlýn, nizozemské pekárny, restaurace a starožitné obchody. Místní supermarket nabízí nizozemské jídlo a část nynější populace stále mluví nizozemsky.\n\nKaždý třetí červencový víkend se ve městě koná Malinový festival, jehož částí je basketbalový turnaj, výstava aut, běh, ukázka malinových polí a vinic a populární večírek. Kromě festivalu se v Lyndenu také koná Farmářský pochod, Vánoční pochod, výstava starožitných traktorů a další.\n\nMěsto je známé pro své dobře vypěstované trávníky, živé zahrady, nizozemskou architekturu a hojnost protestantských reformních kostelů. V srpnu se koná Northwest Washington Fair, který láká obyvatele širokého okolí a dává místním příležitost ukázat své zemědělské produkty, umění a výrobky.\n\nV roce 2005 se město stalo známým pro svůj drogový tunel, který vyrobili kanadští pašeráci drog ve sklepu své rezidence severně od Lyndenu.\n\nLynden je jedním z mála měst, které mají hlavní vjezd mezi dvěma hřbitovy. Jednu dobu město drželo světový rekord pro nejvíce kostelů na čtvereční kilometr a na osobu. Díky tomu, že většina obyvatel navštěvuje reformní kostely, je v neděli většina podniků ve městě uzavřena. Zákon, který zakazoval v neděli prodávat alkohol, byl v říjnu 2008 po více než čtyřiceti letech zrušen. Platí zde ale nařízení o zákazu prodeje alkoholu na místech, kde se tancuje.\n\nLynden má rozlohu 10,8 km², z čehož pouze 0,2% je vodní plocha.\n\nV roce 2010 ve městě žilo 11 951 lidí. 90% obyvatelstva byli běloši, 3% tvořili Asiaté a 1% původní obyvatelé. 9% obyvatelstva jsou Hispánci.\n\n\n\nLynden obsluhuje rozhlasová stanice KWPZ.\n"}
{"id": "684974", "url": "https://cs.wikipedia.org/wiki?curid=684974", "title": "The Legendary A&amp;M Sessions", "text": "The Legendary A&amp;M Sessions\n\nThe Legendary A&M Sessions je EP složené z pěti skladeb amerického zpěváka Captaina Beefhearta, nahrané v roce 1966 a vydané v roce 1984 u A&M Records (podle vydavatelství i ten název). Album obsahuje i jednu skladbu od Davida Gatese, dřívějšího člena skupiny Bread a jednu skladbu od Willie Dixona a Bo Diddleye.\n\nVšechny skladby napsal Don van Vliet, není-li uvedeno jinak.\n\n"}
{"id": "684976", "url": "https://cs.wikipedia.org/wiki?curid=684976", "title": "Grow Fins: Rarities 1965-1982", "text": "Grow Fins: Rarities 1965-1982\n\nGrow Fins: Rarities 1965–1982 je box set, složený z pěti CD nevydaného materiálu od amerického zpěváka Captaina Beefhearta a jeho skupiny \"The Magic Band\". Album bylo nahrané v letech 1965-1982, tedy po celou Beefheartovu hudební kariéru a vydané v roce 1999.\n\n\n\n\n\nNa CD disk 4 obsahuje i tyto videa:\n\n\n"}
{"id": "684979", "url": "https://cs.wikipedia.org/wiki?curid=684979", "title": "Gymnázium Žďár nad Sázavou", "text": "Gymnázium Žďár nad Sázavou\n\nGymnázium ve Žďáře nad Sázavou je veřejné gymnázium, poskytující všeobecné středoškolské vzdělání ve čtyřletém a osmiletém cyklu. Škola klade důraz na výuku jazyků a přípravu ke studiu na všech vysokých školách. V současné době na gymnáziu studuje přibližně 480 studentů v 16 třídách. Výuku poskytuje 44 stálých učitelů. Zřizovatelem školy je kraj Vysočina.\n\nGymnázium bylo založeno v roce 1953. Až do roku 1993 nemělo gymnázium vlastní budovu – výuka probíhala postupně v budovách 1. ZŠ, 2. ZŠ a Střední průmyslové školy. Prvního září 1993 začala výuka v nově dostavěné budově gymnázia na Neumannově ulici. Za dlouhých 63 let existence gymnázia ukončilo svá studia 5588 absolventů. Patří mezi ně například pražský pomocný biskup Zdenek Wasserbauer nebo generální ředitel hasičského záchranného sboru ČR Drahoslav Ryba.\n\n"}
{"id": "684980", "url": "https://cs.wikipedia.org/wiki?curid=684980", "title": "Bongo Fury", "text": "Bongo Fury\n\nBongo Fury je album, na němž je většina skladeb koncertních, Franka Zappy a Captaina Beefhearta, vydané v roce 1975.\n\nVšechny skladby napsal Frank Zappa, není-li uvedeno jinak.\n\n\n"}
{"id": "684983", "url": "https://cs.wikipedia.org/wiki?curid=684983", "title": "GUN Records", "text": "GUN Records\n\nGUN Records je německé hudební vydavatelství specializující-se na heavy metal, alternativní rock a styly jím příbuzné, fungující v letech 1992-2009. Pod tímto vydavatelstvím vydávali svá alba například All Ends, Apocalyptica, Die Happy, Eagles of Death Metal, Guano Apes, Lordi, House of Spirits, Krisiun, Kreator, Mind Odyssey, Monkeys With Tools, Rage, Running Wild, U.D.O. a mnoho dalších.\n"}
{"id": "684985", "url": "https://cs.wikipedia.org/wiki?curid=684985", "title": "ABKCO Records", "text": "ABKCO Records\n\nABKCO Records je americké hudební vydavatelství, založené v roce 1961. Pod tímto vydavatelstvím vydávali svá alba například Sam Cooke, The Rolling Stones, The Animals, Herman's Hermits, Marianne Faithfull, The Kinks, Chubby Checker, Bobby Rydell, The Orlons, The Dovells, Question Mark & the Mysterians, The Tymes, Dee Dee Sharp a mnoho dalších.\n\n"}
{"id": "684988", "url": "https://cs.wikipedia.org/wiki?curid=684988", "title": "Smrk Engelmannův", "text": "Smrk Engelmannův\n\nSmrk Engelmannův (\"Picea engelmannii\") je druh smrku původem ze Severní Ameriky. Byl pojmenován po americkém botanikovi, lékaři a meteorologovi německého původu Georgu Engelmannovi.\n\nJedná se o strom, který dorůstá zpravidla do 45 m výšky (vzácně až 60 m) a průměru kmene do 1,2 m (vzácně až 2 m). Na extrémních stanovištích vytváří i keřovité zakrslé formy, např. při hranici lesa.\n\nKoruna je úzce kuželovitá, tvar koruny však může být pozměněn díky stanovištním podmínkám (vítr aj.). Borka je šedo až červenohnědá. Dožívá se věku až 450 let, ale i stromy staré 600 let nejsou tak výjimečné. Větve vyrůstají horizontálně nebo jsou trochu svěšené, letorosty jsou žlutohnědé, jemně pýřité nebo někdy lysé. Pupeny jsou oranžově hnědé, 3–6 mm dlouhé, na špičce zaoblené. Jehlice jsou na průřezu čtyřhranné, 1,2–3 cm (zřídka až 3,5 cm dlouhé), tuhé, modrozelené, na vrcholu ostře zašpičatělé.\n\nSamičí šišky jsou 3-7 (zřídka až 8) cm dlouhé, šupiny kosočtverečné až eliptické, 13–20 mm dlouhé a 9–16 mm široké, nejširší nad středem, na vrcholu nepravidelně zubaté. Počet chromozómů je 2n=24.\n\nSmrk Engelmannův je členěn do 2 variet (popř. poddruhů). V jižních, často izolovaných arelách, roste var. \"mexicana\". Jsou to populace v mexických horách Sierra de la Marta a Cerro Mohinora, někdy jsou k této varietě přiřazovány také populace z jihu USA, z pohoří Chiricahua v Arizoně a Sierra Blanca v Novém Mexiku. Oproti nominátní varietě má var. \"mexicana\" světlejší šedší kůru a užší jehlice. Ve zbytku areálu roste nominátní var. \"engelmannii\".\nSmrk Engelmannův se hojně kříží se smrkem sivým (\"Picea glauca\") a vytváří hybridní roje, hlavně tam, kde se výskyt obou druh překrývá (severní část areálu smrku Engelmannova). Řidčeji vytváří také křížence se smrkem sitkou (\"Picea sitchensis\").\nSmrk Engelmannův se dosti podobá smrku pichlavému (\"Picea pungens\"), který je v ČR daleko známější a hojně pěstovaný. Smrk pichlavý má o trochu větší šišky, nejčastěji 6–11 cm, většinou lysé letorosty (nikoliv jemně pýřité) a šupina samičí šišky převyšuje horní okraj křídla semene o 8–10 mm, zatímco u smrku Engelmannova to je pouze o 3–8 mm.\n\nSmrk Engelmannův je přirozeně rozšířen v horách jižní Kanady, ve státech Alberta, Britská Kolumbie, dále v USA, státy: Washington, Idaho, Montana, Wyoming, Colorado, Oregon, Kalifornie, Nevada, Utah, Arizona, Nové Mexiko, izolované arely jsou v horách severního Mexika (var. \"mexicana\"). Lesní společenstva se smrkem Engelmannovým se nachází především ve Skalistých horách.\n\nSmrk Engelmannův je významnou složkou nebo často dominantou některých amerických horských lesů ve Skalistých horách i jiných pohořích v rámci areálu druhu. Tvoří často i zakrslé porosty při hranici lesa. Typické jsou hlavně lesy s dominancí smrku Engelmannova a jedle plstnatoplodé (\"Abies lasiocarpa\"), popř. jedle stejnobarvé (\"Abies concolor\")\n\nDalšími dřevinami vyskytující se v těchto lesích jsou např. borovice pokroucená (\"Pinus contorta\") nebo topol osikovitý (\"Populus tremuloides\"), ty mohou dočasně i převládnout po disturbancích, jako jsou požáry nebo kůrovcové kalamity.\nTyto horské lesy se mohu vyskytovat na bazických a vulkanických podkladech, ale i na kyselých. V keřovém a bylinném patře rostou např. jalovec obecný (\"Juniperus communis\"), zimozel severní (\"Linnaea borealis\"), mahónie \"Mahonia repens\", brusnice \"Vaccinium scoparium\", pěnišník \"Rhododendron albiflorum\", muchovník \"Amelanchier alnifolia\", ostružiník \"Rubus parviflorus\", rojovník \"Ledum glandulosum\", \"Phyllodoce empetriformis\" a různé vrby (\"Salix\" sp.). Z bylin pak samorostlík \"Actaea rubra\", pstroček \"Maianthemum stellatum\", svída \"Cornus canadensis\", turan \"Erigeron eximius\", lomikámen \"Saxifraga bronchialis\", bika \"Luzula glabrata\" var. \"hitchcockii\", třtina \"Calamagrostis canadensis\" a četné další.\nVýznamnými disturbančními činiteli v těchto horských lesích jsou hlavně požáry, které se čas od času opakují. Bylo zjištěno, že požáry se v průměru opakují na stejném místě zhruba jednou za 300-400 let, na sušších stanovištích častěji než na vlhčích.\n\nPřirozenou součástí těchto lesů jsou také polomy a kůrovcové kalamity., které způsobuje nejčastěji kůrovec \"Dendroctonus rufipennis\". Jsou známé i rozsáhlé kalamity s vysokou mortalitou dospělých smrků blížící se 100%. Tyto kalamity v mnoha případech časově navazují na rozsáhlejší polomy. Jenom v roce 2009 bylo v horách státu Colorado zaznamenáno cca 461 km² lesů s dominancí smrku Engelmannova, které byly postiženy kůrovcovými kalamitami. Rozsáhlé kalamity na jehličnanech, smrk Engelmannův nevyjímaje, působí také housenky můry \"Choristoneura occidentalis\". Známé jsou i houbové choroby a zvláště v Novém Mexiku a Arizóně je smrk Engelmannův hojně napadán poloparazitickou rostlinou \"Arceuthobium microcarpum\".\n\nSmrk Engelmannův je důležitý pro severoamerický dřevařský průmysl, neboť poskytuje kvalitní dřevo. V České republice ho lze pěstovat, ovšem ani v parcích a městských výsadbách není nijak častý. V ČR byl poprvé vysazen na Sychrově v roce 1879. Pro okrasu se někdy pěstují různé kultivary, často zakrslé.\n\n\n \n"}
{"id": "684991", "url": "https://cs.wikipedia.org/wiki?curid=684991", "title": "Kamenná hlava z Mšeckých Žehrovic", "text": "Kamenná hlava z Mšeckých Žehrovic\n\nKamenná plastika hlavy z Mšeckých Žehrovic byla nalezena v těsné blízkosti významné keltské archeologické lokality (tzv. Viereckschanze) 0,5 km jižně od Mšeckých Žehrovic. Je datována do 3. století př. n. l. Na českém území jde o jediný nepochybný doklad keltské monumentální plastiky a i v celoevropských souvislostech jde o výjimečný nález keltského umění.\n\nVelmi realistická skulptura vysoká asi 25 cm je vyrobena z místní bělohorské opuky a zobrazuje patrně keltského druida nebo jinou vysoce postavenou osobu. Zobrazený muž má plochý obličej s rovným nosem a zdůrazněnýma blízko u sebe posazenýma očima. Bradu má oholenou, tvář ozdobenou nakroucenými kníry. Nakroucené má i konce obočí. Temeno hlavy má muž rovněž vyholené – jako by měl tonzuru, zatímco na zátylku má drobný copánek. Na krku je zřetelně vyobrazen nákrčník – tzv. torques, typický keltský šperk, který svého nositele zařazoval mezi nobilitu. Bez vysvětlení zůstává neuměle provedené zahloubení v místě úst. Svým provedením i zachovalostí představuje plastika hlavy keltského heroa světový unikát.\n\nOpuková hlava byla nalezena 19. května roku 1943 v malé pískovně u Mšeckých Žehrovic na Rakovnicku. Plastika byla rozbitá na více dílů, z nichž čtyři největší se podařilo najít. Ve stejném místě byly nalezeny zbytky po ohništi, mnoho úlomků keramických nádob, kosti, švartnové náramky a velký zvířecí zub. Nálezce, pan \"Josef Šlajchrt\", rozpoznal výjimečnost nálezu a přizval k objevu pracovníky Národního muzea. Do muzea byla socha převezena v utajení, v obavě ze zabavení vzácného nálezu nacisty.\n\nZ originálu opukové hlavy bylo postupně vytvořeno více kopií. Jedna z nich byla ozdobou expozice střední až mladší doby laténské v Národním muzeu do jeho uzavření 7. července 2011.\n\nOriginál předmětu je pro svou unikátnost vystavován jen výjimečně. V tuzemsku byl k vidění jen několikrát – v roce 1958 na výstavě \"Pravěk Československa\" v Národním muzeu, v roce 2008 na výstavě ke 190. výročí Národního muzea a v roce 2011 na 20 hodin na výstavě \"Příběh keltské hlavy\" v muzeu v Novém Strašecí (kde je expozice věnovaná jak tomuto nálezu, tak keltské \"Viereckschanzi\" a především unikátní výrobě švartnových náramků).A v roce 2020 bude k vidění ve Vlastivědném muzeu v Olomouci. \n\nNaposledy pak v rámci projektu „Strážci paměti“, jímž tři největší zemská muzea České republiky – Národní muzeum, Moravské zemské muzeum a Slezské zemské muzeum připomínají dvě století své existence, byla od července do září roku 2014 jedním z hlavních lákadel společné putovní výstavy těchto tří muzeí (vedle Věstonické venuše a meteoritů z Opavy-Kylešovic) konané postupně v Praze, Brně a Opavě. Kromě toho bývá ozdobou prestižních celoevropských i světových výstav o Keltech, např. v roce 1991 v Benátkách, v roce 1993 v Rosenheimu, v roce 1998 v Tokiu, 2001 v Ávile, v roce 2009 v Bernu, v roce 2012 ve Stuttgartu aj.\n\nOkolí Mšeckých Žehrovic bylo osídleno již ve starší době kamenné. Dokladem může být nález pazourkového úštěpového škrabadla jihovýchodně od obce v lokalitě zvané „Libeň“. V této lokalitě jsou známé i mladší nálezy pazourkových a rohovcových nástrojů, broušených sekerek a klínů, dokládajících trvalejší osídlení.\n\nZ blízkého okolí pocházejí i nálezy dokládající osídlení v době bronzové. Na jižním okraji zástavby obce v lokalitě \"Pod vsí\" byla osada knovízské kultury a v lokalitě „Na vrchu“ západně od obce Lodenice druhá.\n\nNejvýznamnější nálezy souvisejí s existencí zdejšího laténského sídliště. Připomeňme, že významné Oppidum Stradonice se nachází jen necelých 20 km jižně. Na zdejším sídlišti jsou prokázány nálezy několika polozemnic obdélníkového tvaru, se sedlovou střechou vynesenou na dvou kůlech. Nálezy keramiky, železných předmětů, strusky, hliněných přeslenů, kamenných brousků, zuhelnatělých zbytků obilí a zvířecích kostí dokládají bohatou zemědělskou a řemeslnou činnost. Prokázáno je rovněž zpracování švartny (sapropelitu), ze které se vyráběly oblíbené náramky, jež byly distribuovány nejen v rámci keltského osídlení Čech, ale dálkovým obchodem i na Moravu, Slovensko a dokonce až do Karpatské kotliny.\n\nSamotný nález kamenné hlavy pochází z jámy v těsném sousedství čtyřúhelníkového valového areálu – tzv. Viereckschanze, sestávajícího ze dvou čtvercových částí o rozloze 100 x 100 m (poloha GPS: 50°10'11.22\"N; 13°55'16.79\"E), vymezených ohrazením tvořeným sypaným valem s vnějším příkopem.\n\n\n"}
{"id": "684994", "url": "https://cs.wikipedia.org/wiki?curid=684994", "title": "Martino Martini", "text": "Martino Martini\n\nMartino Martini SJ (20. září 1614, Trident – 6. června 1661, Chang-čou; zjednodušená čínština:卫匡国; tradiční čínština: 衛匡國) byl jezuitský misionář v Číně, kde působil v letech 1643–1651 a 1659–1661. V mezidobí (1651–1659) byl vyslán do Evropy, aby zde hájil jezuitská stanoviska v tzv. sporu o čínské rity. \n\n\n\n\n"}
{"id": "684995", "url": "https://cs.wikipedia.org/wiki?curid=684995", "title": "Fly Records", "text": "Fly Records\n\nFly Records je britské hudební vydavatelství, které v roce 1970 založil David Platz. Společnost se specializuje na pop a rock. Mezi umělce, kteří pod tímto vydavatelstvím vydávali svá alba patří The Move, Mickey Finn a další.\n\n"}
{"id": "684996", "url": "https://cs.wikipedia.org/wiki?curid=684996", "title": "The Bootleg Series Vol. 7: No Direction Home: The Soundtrack", "text": "The Bootleg Series Vol. 7: No Direction Home: The Soundtrack\n\nThe Bootleg Series Vol. 7: No Direction Home: The Soundtrack je kompilační album amerického písničkáře Boba Dylana složené z raritních nahrávek z let 1959–1966. Album bylo vydané v roce 2005.\n\nVšechny skladby napsal Bob Dylan, není-li uvedeno jinak.\n\n\n"}
{"id": "684997", "url": "https://cs.wikipedia.org/wiki?curid=684997", "title": "Slowloris", "text": "Slowloris\n\nSlowloris (z anglického \"Slow loris\", česky outloň váhavý) je software napsaný Robertem „RSnake“ Hansenem, který umožňuje pomocí jediného počítače vyřadit z provozu odmítnutím služby http server běžící na jiném počítači, přičemž mu k tomu stačí zcela minimální síťový provoz a útok neovlivní jiné služby.\n\nProgram je napsaný v jazyce perl a jeho strategií je otevřít mnoho síťových spojení a udržet je otevřená co nejdéle. Toho dosáhne tak, že po otevření spojení pošle neukončený HTTP požadavek a pak postupně posílá další HTTP hlavičky tak, aby mezi požadavky nevypršel časový limit. Server bude držet spojení otevřená, ale může jich obvykle držet otevřený jen omezený počet - pak začne další požadavky na spojení odmítat a pro zbytek světa tak bude nedostupný.\n\nÚtoku lze předcházet mimo jiné firewallem nebo serverem vyvažujícím zátěž. Některé servery jsou proti útoku odolné už z výroby, například lighttpd a nginx.\n\nJedním ze známých použití byl útok na vládní servery během prezidentských voleb v Íránu v roce 2009.\n"}
{"id": "685003", "url": "https://cs.wikipedia.org/wiki?curid=685003", "title": "Captured Live!", "text": "Captured Live!\n\nCaptured Live! je koncertní album amerického blues rockového kytaristy Johnny Wintera, vydané v roce 1976.\n\n\n"}
{"id": "685004", "url": "https://cs.wikipedia.org/wiki?curid=685004", "title": "The Spotlight Kid", "text": "The Spotlight Kid\n\nThe Spotlight Kid je šesté studiové album amerického rockového zpěváka Captaina Beefhearta a jeho skupiny the Magic Band, poprvé vydané v roce 1972.\n\nVšechny skladby napsal Don Van Vliet, pokud není uvedeno jinak.\n\n"}
{"id": "685005", "url": "https://cs.wikipedia.org/wiki?curid=685005", "title": "První gramatické pojednání", "text": "První gramatické pojednání\n\nPrvní gramatické pojednání je islandský středověký rukopis, který ma 160 stran a se věnuje, jak říkají, popisu gramatiky staroislandštiny. Dílo bylo sepsáno na Islandu neznámým autorem kolem roku 1150. Jedná se o jediné dílo tohoto typu ve středověkých germánských jazycích.\n\nskenovaný rukopis http://www.e-pages.dk/ku/621/\n"}
{"id": "685006", "url": "https://cs.wikipedia.org/wiki?curid=685006", "title": "Veiviržėnai", "text": "Veiviržėnai\n\nVeiviržėnai je městys v západní části Litvy, v Žemaitsku, v Klaipėdském kraji, okres (litevsky savivaldybė) Klaipėda, na křižovatce silnic (Klaipėda) – Pėžaičiai – Judrėnai a Vėžaičiai – Daukšaičiai – Švėkšna; (z Veiviržėnů vede ještě silnice do Endriejava), městečko leží 18 km na jihovýchod od okresního města Gargždai, po obou stranách řeky Veiviržas (větší část na pravém břehu), 1 km na sever od jejího soutoku s řekou Upita. Od roku 1639 zde stojí dřevěný katolický kostel sv. Matouše se zděnou zvonicí. Také je zde gymnázium (od roku 2005), při něm muzeum historie, filiálka knihovny J. Lankutise, dále pošta (PSČ LT-96026), poliklinika, lékárna, služebna policie, soukromé veterinární a dřevozpracující podniky, kavárna, bar, obchodní centrum a prodejna. Na levém břehu Veivirže, při severním okraji městečka stojí hradiště Veiviržėnų piliakalnis. Významnou událostí bývá každoroční pouť sv. Maří Magdalény (koncem července).\n\nVeiviržėnai jsou v historických dokumentech zmiňovány od 13. století. V 15. století je zmiňován dvůr. V roce 1565 bylo ve vsi Veiviržėnai 20 rodin, které vlastnily 299 ha polností. Jako městečko byly poprvé zmíněny v roce 1641, tehdy zde bylo 8 ulic; v roce 1737 již 28 ulic. V roce 1754 August III. Polský městečku udělil právo pořádat každotýdenní trh a o 13 let později ještě čtyři jarmarky.\n\nV roce 1784 bylo ve Veiviržėnech 62 usedlostí (z nich 23 patřily Židům), židovská synagoga, útulek. V roce 1792 získaly Veiviržėnai Magdeburské právo a městský znak. \n\n\nNázev Veiviržėnai dostaly podle jím protékajícího Veivirže přidáním přípony \"-ėnai\". V meziválečném období, do roku 1937 byl název Veviržėnai.\n\n"}
{"id": "685008", "url": "https://cs.wikipedia.org/wiki?curid=685008", "title": "Vincennes", "text": "Vincennes\n\nVincennes je město ve Francii v pařížské aglomeraci, které leží jihovýchodně od Paříže v departementu Val-de-Marne v regionu Île-de-France. Město je známé především díky královskému zámku a Vincenneskému lesíku, který však leží na území Paříže. Vincennes má rovněž druhou nejvyšší hustotu obyvatel ve Francii po městě Levallois-Perret.\n\nObec leží v departementu Val-de-Marne na předměstí Paříže. Centrum Vincennes leží zhruba 8 km východně od centra Paříže. Na východě sousedí s obcí Saint-Mandé, na severu s Montreuil, na západě s Fontenay-sous-Bois a na jihu s Paříží, respektive s Vincenneským lesíkem, který je součástí Paříže.\n\nZaložení i dějiny města Vincennes jsou úzce spjaty s místním hradem a zámkem. Ve 12. století se král Ludvík VII. rozhodl vytvořit z Vincenneského lesa královskou honitbu a nechal zde vybudovat hrad, který byl postupně přestavěn a rozšířen a stal se ve středověku královskou rezidencí. Králové Filip III. a Filip V. zde měli svatbu a dva králové zde zemřeli (Ludvík X. a Karel IV.). Ve Vincennes pobývali králové i po skončení stoleté války, zejména Ludvík XI., František I. a Jindřich II. V roce 1661 byla ve Vincennes podepsána mírová smlouva mezi Francií a Lotrinskem. Po smrti Ludvíka XIV. v roce 1715 byl zámek Vincennes opuštěn jako královská rezidence a stal se státním vězením, které zde fungovalo do roku 1784.\n\nV 18. století se v zámku usídlily různá průmyslová odvětví jako manufaktura na výrobu porcelánu, fajáns a výroba zbraní. Přilehlá obec Vincennes se stala městem až v roce 1787. Díky stavbě vojenské pevnosti Fort-Neuf (1841) bylo Vincennes posádkovým městem, které mělo v roce 1861 5800 obyvatel.\n\nV roce 1900 byl místní velodrom hlavním místem konání II. olympijských her.\n\nV roce 1929 obec Vincennes ztratila značnou část své rozlohy kvůli připojení Vincenneského lesíka k městu Paříži.\n\nV roce 1969 byla ve městě založena reformní Univerzita Paříž VIII, která však byla v roce 1980 přeložena do Saint-Denis.\n\nVincennes je s okolím spojeno především pařížským metrem a RER. Na lince 1 jsou zde dvě stanice (Bérault a konečná Château de Vincennes) a linka RER A zde má železniční stanici. Většina autobusových linek vyjíždí od konečné linky 1 včetně linek Noctilien.\n\n\"Počet obyvatel\"\n\n\n\n"}
{"id": "685009", "url": "https://cs.wikipedia.org/wiki?curid=685009", "title": "Svatý Dominik Loricatus", "text": "Svatý Dominik Loricatus\n\nSvatý Dominik Loricatus (od slova \"lorica\" – kroužková košile, brnění; it. \"Domenico Loricato\"; lat. \" Dominicus Loricatus\"; asi 995–14. říjen 1060), česky nazývaný \"Obrněnec\" či \"Obrněný\", byl italský římskokatolický světec, proslulý především přísnou askezí a sebebičováním. Jeho svátek se slaví 14. října.\nPocházel z pomezí krajů Marche a Umbrie v Itálii, narodil se snad někde poblíž Gubbia. Vinou rodičů byl svatokupeckým způsobem, to je za úplatek, vysvěcen za kněze. Když se to dověděl, rozhodl se zasvětit svůj život pokání. Umínil si, že už nikdy nebude sloužit mši, opustil svět a stal se mnichem v kamaldulském klášteře v umbrijských lesích. Asi v roce 1040 odešel do společenství poustevníků (kamaldulů) ve Fonte Avellana v regionu Marche a stal se přítelem sv. Petra Damianiho, jenž tam působil. V roce 1059 byl Dominik ustanoven převorem v klášteře na úpatí hory Monte San Vicino, poblíž obce Frontale. V tomto klášteře dne 14. října 1060 zemřel a byl v něm i pochován.\n\nDominik byl stoupencem přísné askeze, umrtvování těla a konal velmi tvrdé pokání. Po mnoho let nosil na holém těle železné brnění (odtud přízvisko \"Loricatus\", \"Obrněnec\"). B. M. Kulda takto líčí asketický způsob jeho života: \"Jenom v neděli a ve čtvrtek jedl chléb s troškou vlašského kopru. Jindy žil o pouhém chlebě a vodě, maličko spával, nosil mimo železné brnění několik řetězů kolem těla, a nežli se vymodlil jeden žaltář, začasté i tisíckrát na kolena poklekl. Jednoho dne takto vyříkal žaltář osmkrát. Přitom ještě mrskal své tělo metlami, a po několik roků před smrtí svou řemeny. Málokdy minul den, aby nebyl dvakráte přemýšlel o žaltáři, bez ustání se mrskaje. Začasté, zvláště za postu čtyřicetidenního, bičoval se, pokud nevyříkal žaltář třikráte. Modlitbu a trýzeň svou obětoval Bohu za hříchy jiných, počítaje deset žalmů a tisíc ran za čtyři měsíce pokuty církevní; třicet žalmů a tři tisíce ran za rok; a bičování během celého žaltáře a patnáct tisíc ran za pět roků pokání od Církve ukládaného.\" \n\nSvatý Dominik inspiroval k podobnému jednání mnoho kajícníků, což vyústilo ve středověké hnutí flagelantů, které se rozšířilo po celé Evropě.\n\nJiž v roce 1061, krátce po světcově smrti, požádal papež Alexandr II. Petra Damianiho, aby o zesnulém napsal hagiografický text, který by mohl být předčítán věřícím. Damiani této žádosti vyhověl a sepsal spis \"Vita sancti Rudolphi et sancti Dominici Loricati\" [Život svatého Rudolfa a svatého Dominika Loricata], ve kterém vylíčil kromě života sv. Dominika i život sv. Rudolfa, biskupa v Gubbiu, jenž zemřel v roce 1064. Život sv. Dominika později obšírně vylíčili bollandisté v Acta sanctorum.\n\nSvatý Dominik Loricatus byl zapsán do Římského martyrologia, oficiálního seznamu světců římskokatolick církve, a je v něm uváděn i po II. vatikánském koncilu. Když zanikl klášter, ve kterém byl původně pohřben, byly světcovy ostatky přeneseny do kostela sv. Anny ve Frontale (nyní součást obce Apiro), kde jsou stále předmětem úcty věřících. Jeho liturgická památka připadá na 14. říjen.\n\n\n"}
{"id": "685012", "url": "https://cs.wikipedia.org/wiki?curid=685012", "title": "Tom Kapinos", "text": "Tom Kapinos\n\nTom Kapinos je americký televizní výkonný producent a scenárista, známý tvorbou seriálu \"Californication\".\n\nTelevizní kariéru začal v roce 1998, když se stal scenáristou a výkonným producentem seriálu \"Dawsonův svět\". Poté začal připravovat vlastní dramaticko-komediální projekt \"Californication\", vysílaný od roku 2007 na stanici Showtime. Hlavní postavu losangeleského spisovatele v krizi středních let ztvárnil David Duchovny. K roku 2012 byla odsouhlasena 5. sezóna seriálu.\n\nVyrůstal v newyorském Levittownu, kde v roce 1987 maturoval na střední škole Island Trees High School.\n"}
{"id": "685030", "url": "https://cs.wikipedia.org/wiki?curid=685030", "title": "Carla Guginová", "text": "Carla Guginová\n\nCarla Guginová (* 29. srpna 1971 Sarasota, Florida) je americká herečka známá ztvárněním rolí Sally Jupiterové v mysterózním sci-fi \"Strážci – Watchmen\", lesbické Lucille v thrilleru \"Sin City – město hříchu\", Amandy Danielsové ve třetí, páté a sedmé sezóně seriálu \"Vincentův svět\", Ingrid Cortezové v trilogii \"Spy Kids\" a jako hlavní postava v seriálech \"Karen Sisco\" a \"Threshold\".\n\nVe vedlejších úlohách se také představila ve snímcích \"Zeťák\", \"Noc v muzeu\", \"Útěk na Horu čarodějnic\" nebo \"Americký gangster\".\n\nNarodila se ve floridské Sarasote do rodiny ortodontisty italského původu Carla Gugina a matky s anglicko-irskými předky v angličtině označovanými jako \"Bohemian\". Ve věku dvou let se její rodiče rozešli a od té doby žila střídavě u otce a polovičního bratra Carla Gugina ml. v Saratose a u matky v kalifornském Paradise, kam se přestěhovala ve čtyřech letech. Jako teenager pracovala v modelingu a od své tety, modelky a moderátorky Carol Merrillové, dostávala lekce herectví.\n\nV roce 2009 na 34. galavečeru Národní italsko-americké nadace (National Italian American Foundation; NIAF) ve Washingtonu, D.C. získala Zvláštní ocenění v oblasti zábavy, kterou ji předala přítelkyně a herečka Connie Brittonová.\n\nK roku 2013 udržovala vztah s americkým filmovým režisérem, scenáristou a producentem Joshem Adamsem. První jejich střetnutí proběhlo v roce 1996, když si spolu zahráli ve filmu \"Wedding Bell Blues\". Následně se herečka objevila v několika partnerových snímcích, na kterých se podílel jako režisér či scenárista.\n\n"}
{"id": "685045", "url": "https://cs.wikipedia.org/wiki?curid=685045", "title": "Monument (Boubín)", "text": "Monument (Boubín)\n\nMonument je lidový název kamenného památníku, který stojí na rozcestí nedaleko Včelné pod Boubínem. Pomníček je přes metr vysoký, na jedné straně má vytesanou knížecí korunu, na druhé lesní roh a letopočet 1848/55, na třetí nápis \"„Aus Dankgefühl“\" (z vděčnosti). Roku 2000 se dočkal obnovy kovový křížek s Kristem umístěný na vrcholu.\n\nMonument byl zbudován u příležitosti výstavby místní cesty, nicméně zdroje nejsou jednotné ohledně informace, o kterou z cest se jedná. Podle některých šlo o včelenskou část tzv. Lukenské cesty (vede ze Zátoně do Včelné); právě výstavba části od pomníčku do Včelné probíhala v letech 1848-1855. Jiné zdroje mluví o cestě protínající Lukenskou stezku, která vede od Monumentu k samotě Kubrna (nedaleko vrchu Malý Bobík).\n\nVe starší literatuře bývá název objektu uváděný jako \"„monument“\"\n, později nahradilo uvozovky velké písmeno. Objektu se týká řada místních pověstí (např. \"Bludný kořen\" a jiné).\n"}
{"id": "685046", "url": "https://cs.wikipedia.org/wiki?curid=685046", "title": "Monument", "text": "Monument\n\nMonument je termín, který může být používán v různých významech:\n\n"}
{"id": "685069", "url": "https://cs.wikipedia.org/wiki?curid=685069", "title": "Směšné lásky", "text": "Směšné lásky\n\nSměšné lásky je sbírka povídek spisovatele Milana Kundery. Toto dílo bylo vydáno jako soubor z tří předchozích povídkových knih: \"Směšné lásky (tři melancholické anekdoty)\" (1963), \"Druhý sešit směšných lásek\" (1965) a \"Třetí sešit směšných lásek\" (1968). Sbírka povídek vyšla poprvé slovensky, v roce 1967 v nakladatelství Smena, měla 179 stran, překladatelem byl Slavo Marušiak, autorem obálky Milan Bočkay. V roce 1970 vyšla kniha v češtině. Z původních deseti povídek bylo vybráno sedm:Nikdo se nebude smát, Zlaté jablko věčné touhy, Falešný autostop, Symposion, Ať ustoupí staří mrtví mladým mrtvým, Doktor Havel po dvaceti letech a Eduard a Bůh. \n\nPovídka pojednává o mladém vysokoškolském asistentovi, který má napsat recenzi na článek. Tento článek mu připadá naprosto hrozný, ale když se setká s autorem (pan Záturecký), nemá to srdce mu to naplno říct. Proto mu pořád slibuje, že recenzi co nejdříve napíše. Poté se začne před ním schovávat. Nejprve si vymyslí, že odjíždí do zahraničí, když se má vrátit, tak najednou nečekaně onemocní. Dokonce si pak všechny své přednášky přeloží na jiné dny. Pan Záturecký se ale nenechá odradit. Zjistí si asistentovu adresu a jednoho dne se tam vydá. Nalezne tam jen jeho polonahou přítelkyni. To se ovšem asistentovi hodí, protože obviní pana Zátureckého z toho, že jeho dívku obtěžoval. Manželka pana Zátureckého si to nechce nechat líbit. Udá asistenta a ten musí před komisí prozradit, jak to všechno bylo. Poté se paní Záturecká se svým manželem vydávají do zdejší firmy, kde má pak Záturecký najít asistentovu přítelkyni. Bohužel si už nepamatuje, jak vypadá. Vše skončí tím, že asistent všechno paní Záturecké řekne a myslí, že má konečně klid. Mezitím si jeho přítelkyně našla novou známost a s ním se rozchází. Jeho to ale vůbec nemrzí, protože stejně ví, že s ním byla jen kvůli tomu, aby z ní udělal modelku.\n\nDva hlavní hrdinové, muži středního věku. Hlavní hrdina obdivuje svého kamaráda Martina, který provádí \"registráž\" a \"kontaktáž\" žen, aby je následně mohl sbalit, přestože má doma manželku, kterou miluje. To nejlepší již mají za sebou, ale stále se snaží. V příběhu je vylíčena cesta za dobrodružstvím a ženami, která je ve výsledku úplně neúspěšná a možná ani nikdo nechtěl, aby byla úspěšná. Závěr je, že hlavní je naděje, kterou jim tohle „dovádění“ dává. Něco si tím dokazují.\n\nNepojmenovaní hrdinové. Stydlivá dívka a její zkušený starší přítel jedou na dovolenou. Během cesty začnu hrát hru na stopařku a řidiče. Dívka se do role vžije a začne se chovat prostopášně. Tím se příteli zhnusí. Zastaví v hotelu, kde pijí a nakonec ji muž systematicky ponižuje, právě kvůli tom, že se začala chovat tak, jako ženy, které míval. Miloval ji právě proto, že byla jiná. Dívka je zhrzena.\n\nPovídka připomíná divadelní hru. Samotný název povídky navozuje starořeckou pitku. Pět postav – primář, doktorka, se kterou tajně chodí, Flajšman, Havel a Alžběta – popíjí víno v inspekčním pokoji během noční služby v nemocnici. Alžběta má zájem o doktora Havla, ale on, byť je velkým sukničkářem, ji neustále odmítá. Večírek málem skončí neštěstím. O tom, co k neštěstí vedlo, má však každá z postav jinou teorii.\n\nŽena, které umře manžel přijíždí do města na dušičky. Zjistí, že díky její chybě zrušili jeho hrob. Při návštěvě potká starého známého, kterého 15 let neviděla. Je o dost starší než on. Dříve spolu spali. Jdou k němu na kávu. Pro oba je to příjemné posezení, během času se konverzace stačí k jednomu cíli. Žena parafrázuje název povídky. Myslí si, že vzhledem jejímu věku je sex nepatřičný, zvláště kvůli jejímu synovi, jehož obličej se ji stále zjevuje. Oba jsou již zestarlejší, žena nechce sex i kvůli zachování památky v mužovĕ hlavě. Muž chce, bere to jako svůj úspěch, s ohledem na svou minulost i přítomnost. Nakonec povolí.\nSociální role ženy je zde primárně matka.\n\nDoktor Havel je nemocný, potřebuje odjet do lázní, jeho mladší krásná žena na něj žárlí. V lázních potkává redaktora lázeňského zpravodaje, který na něj pohlíží s velkým obdivem. To se Havlovi líbí, je skleslý, že na něj pohlíží již méně žen se zájmem. Byl jako Casanova. Má redaktorovi kolaudovat dívku, vyžívá se v tom. Využívá příjezdu své ženy, po které se mu v nepříjemném prostředí začne stýskat. Žena je známá herečka, najednou se doktorovi díky ní dostává kýžené pozornosti. Je znovu spokojen.\n\nPovídka o mladém Eduardovi, který právě dostudoval vysokou školu a stal se učitelem v jednom malém českém městě. Brzy si najde známost, Alici, jež je zarputilou křesťankou, a to jaksi na protest vůči komunismu. Její víra však vlastně spočívá v jediné ideji: chce za každou cenu dodržet šesté (respektive sedmé) přikázání a vyhnout se mimomanželskému sexu. Eduard by rád svůj vztah s Alicí posunul na fyzickou úroveň, ale Alice veškerým jeho pokusům odolává. Když se ho pak zeptá, zda věří v Boha, Eduard nechtěje Alici odradit zalže, že ano, a začne s ní chodit do kostela. To se však donese do školy, kde je Eduard zaměstnán, a způsobí mu to velké problémy. Stane se jakýmsi mučedníkem a Alice díky tomu poleví. Eduard si však později uvědomí, že měl Alici raději, když byla neústupná, a že v jeho mysli ztratila tvář.\n\n\n\n"}
{"id": "685072", "url": "https://cs.wikipedia.org/wiki?curid=685072", "title": "The Sound of Bread", "text": "The Sound of Bread\n\nThe Sound of Bread je kompilační album americké soft rockové skupiny Bread, vydané v roce 1977.\n\n"}
{"id": "685079", "url": "https://cs.wikipedia.org/wiki?curid=685079", "title": "Cloisonné", "text": "Cloisonné\n\nCloisonné (francouzsky vysl. [klazone], odvozeno z \"cloison\", „příčka, přepážka“), česky též přihrádkový email, je smaltová technika výzdoby kovových uměleckořemeslných předmětů – šperků, váz, mís, lustrů ap. Název cloisonné bývá užíván i pro předměty takto zdobené. Tato zdobná technika má tradici zejména v Číně a Japonsku (kde se používá dodnes), existovala však již ve starém Egyptě, velmi rozšířena byla též v Byzanci a jí inspirované Evropě za doby stěhování národů („barbarské umění“) a následně v románském i gotickém umění, kdy plynule přešla v méně náročnou techniku tzv. jamkového emailu – champlevé. \n\nTechnika spočívá v navaření jemných kovových pásků na kovové tělo předmětu. Tak vzniknou políčka či přihrádky, jež se následně vyplní emailem nebo také skleněnou pastou různých barev a následně se nechají projít vysokým žárem, aby se hmota spekla. Postup se opakuje několikrát, až se vrstva emailu srovná s úrovní kovových pásků a povrch se stane hladkým; poté se přeleští. \n\nNa první pohled pak vzniklý předmět vypadá, jako by byl z porcelánu, pokud ovšem nejsou obrysy přihrádek záměrně přiznány – třeba proto, že jsou z ušlechtilých kovů (zlato, stříbro, bronz apod.) a dotvářejí tak zdobnost výrobku. Výhodami přihrádkového emailu jsou: možnost docílit přesně ohraničené plochy (na rozdíl od např. volného lití emailů), libovolně zakřivené tvary (oproti jiným druhům vykládání, jako např. intarzování/marketerie či mozaikování, kde se tvary musí vyřezávat nebo vytloukat, což s sebou nese i určitou míru hrubosti, hlavně v malých rozměrech) a trvalost barev (oproti pouhé malbě, která postupně bledne anebo se stírá či oprýskává). Nevýhodou je fakt, že časem, zejména pokud je předmět namáhán otřesy anebo velkými rozdíly teplot způsobujícími pnutí materiálu, email z přihrádek může vypadnout.\n\n\n"}
{"id": "685119", "url": "https://cs.wikipedia.org/wiki?curid=685119", "title": "Cümbüş", "text": "Cümbüş\n\nCümbüş (výslovnost ) je turecký drnkací strunný hudební nástroj. Byl vytvořen na začátku 20. století tureckým vynálezcem Zeynelabidinem Cümbüşem jako nástroj podobný údu, který by byl slyšet i ve velkých orchestrech. Konstrukce cümbüşu se podobá blízkovýchodnímu údu i americkému banju s kovovým rezonátorem. Jedná se o bezpražcový nástroj s šesti dvojicemi strun, které jsou většinou laděny jako na údu. Má hlasitý kovový rezonanční zvuk, který je široce využíván v blízkovýchodní hudbě.\n"}
{"id": "685127", "url": "https://cs.wikipedia.org/wiki?curid=685127", "title": "Státní rada Československá", "text": "Státní rada Československá\n\nStátní rada Československá (\"Czechoslovak National Council\") vznikla 21. července 1940 jako poradní a kontrolní orgán vedle 1. čs. exilové vlády v Londýně vedená Eduardem Benešem a Janem Masarykem jako jeden z prozatímních orgánů státní reprezentace ČSR v zahraničí za druhé světové války. \n\nByla vytvořena ze zástupců nekomunistických politiků v emigraci. V roce 1941 po navázání diplomatických styků londýnské čs. exilové vlády se SSSR se jejími členy stali i zástupci Komunistické strany Československa. Ministři čs. exilové vlády v Londýně byli členy Státní rady československé bez hlasovacího práva. \n\nStátní rada československá byla rozpuštěna v dubnu 1945 stejně jako exilová vláda v Londýně. \n\nPředsedové Státní rady československé byli:\n\n"}
{"id": "685135", "url": "https://cs.wikipedia.org/wiki?curid=685135", "title": "Univerzita Paříž X", "text": "Univerzita Paříž X\n\nUniverzita Paříž X, francouzsky plným názvem \"Université Paris Ouest Nanterre La Défense\" je francouzská vysoká škola. Hlavní sídlo školy se nachází ve městě Nanterre. Zdejší kampus má rozlohu 27 ha a po univerzitě v Nantes je druhým největším ve Francii. Další centrum školy se nachází ve čtvrti La Défense. Škola se specializuje na humanitní vědy (jazyky, literatura, filozofie), právo a společenské vědy (politické vědy a ekonomie). Na škole studovalo v roce 2009 celkem 29 459 studentů.\n\nUniverzita je nástupkyní filozofické fakulty založené v roce 1964 a právnické fakulty založené roku 1966, aby ulevily tehdejší Pařížské univerzitě na Sorbonně. Zdejší univerzitní kampus byl v roce 1968 jedním z ohnisek květnových nepokojů. Bylo zde založeno tzv. \"Hnutí 22. března\" a škola byla úřady 2. května dočasně uzavřena. Po rozdělení Pařížské univerzity se z obou fakult vytvořila v roce 1971 \"Univerzita Paříž X Nanterre\".\n\nNa škole působili jako pedagogové Maurice Allais, nositel Nobelovy ceny za ekonomii, sociolog Jean Baudrillard, současná ministryně financí Christine Lagardeová, René Rémond, profesor historie 20. století a prezident univerzity v letech 1970-1976, člen Francouzské akademie, filozof Paul Ricoeur, ekonom Dominique Strauss-Kahn nebo filmař a antropolog Jean Rouch.\n\nNa škole studovali např. Daniel Cohn-Bendit, jeden ze studentských vůdců v květnu 1968, francouzský hudebník David Guetta, politik Bruno Gollnisch, ministr Brice Hortefeux, ministryně Christine Lagardeová, francouzský prezident Nicolas Sarkozy, Dominique Strauss-Kahn, v letech 2007-2011 generální ředitel Mezinárodního měnového fondu.\n\n"}
{"id": "685139", "url": "https://cs.wikipedia.org/wiki?curid=685139", "title": "UAZ-452", "text": "UAZ-452\n\nUAZ-452 (ruskou cyrilicí , lidově v Rusku nazývaná \"Buchanka\" nebo \"Tabletka\") je terénní automobil vyráběný automobilkou UAZ. Výroba modelu 452 s pohonem všech čtyř kol začala v roce 1965 a pokračuje pod změněným označením dodnes. Od počátku se vůz vyrábí v různých provedeních - jako sanitní vůz, minibus, dodávka s několika konfiguracemi vnitřního prostoru či pick-up. Automobil existuje v civilní nebo vojenské verzi, která byla v minulosti využívána především sovětskou armádou a silami jiných socialistických zemí, včetně československé lidové armády.\n\nUAZ-452 od roku 1965 ve výrobním programu automobilky UAZ v Uljanovsku nahradil model 450, který měl prodlouženou pohonou soustavu z GAZ 69 a model 451 (civilní verze pouze se zadním náhonem). Typ 452, kterému se pro jeho design někdy přezdívalo ,bochník\" (rus. Буханка) či ,tabletka\" (rus. Таблетка), nabízel několik variant využití pro vojenské i civilní účely. Základní provedení označované pouze 452 byla standardní dodávka pro dva cestující s velkým úložným prostorem. Typ \"452A\" představoval vojenský sanitní vůz, který byl schopen pojmout až šest nosítek. Existovala také speciální verze \"452 AS\", přizpůsobená k práci v chladných severských oblastech SSSR. Nabídka pokračovala velkokapacitním mikrobusem \"452V\", jenž mohl pojmout až deset cestujících. Cestující seděli ve čtyřech řadách, přičemž třímístná lavice za sedadly řidiče a spolujezdce byla obrácená proti směru jízdy. Pro přepravu materiálu byl nejlépe přizpůsoben dvoumístný pick-up \"452D\".\n\nV roce 1985 došlo k přejmenování všech provedení, která pod těmito názvy zůstávají v nabídce automobilky UAZ dodnes. Základní dodávka 452 se od roku 1985 jmenuje UAZ \"3741\" a nabízí trojici bočních dveří, dvoudílné zadní dveře, prostor pro dva cestující a nosnost až 850 kg. Sanitka nyní nese název 3962, mikrobus se nazývá \"2206\" a valník buď \"3303\" (dvoumístná kabina), nebo \"39094\" (pětimístná kabina). Všechny modely prochází nutným technickým vývojem, aby mohly nadále konkurovat generačně mladším automobilům (např. přidání posilovače řízení nebo ABS). Výroba dodnes probíhá v továrně UAZ v Uljanovsku. Po delší pauze je vůz nabízen také na českém a evropském trhu, jako vynikající terénní vozidlo v desítkách provedení.V nabídce byl také naftový motor.\n\nPohon vozu obstarává řadový čtyřválec z osobního automobilu GAZ-21 Volha. Benzínový motor o objemu 2 445 cm nabízel výkon až 72 koní a byl uložen těsně za přední nápravou. Interiéru byl kvůli takovémuto uložení pohonné jednotky rozdělen v místech mezi sedadlem řidiče a spolujezdce na dvě části. Ti seděli přímo nad předními koly, UAZ-452 tak spadá mezi tzv. trambusová vozidla. Automobil nabízí robustní podvozek s dvěma hnanými tuhými nápravami s podélnými listovými pery, hydraulickou brzdovou soustavu a suchou jednokotoučovou spojku.\n\n\n"}
{"id": "685146", "url": "https://cs.wikipedia.org/wiki?curid=685146", "title": "Sixx:A.M.", "text": "Sixx:A.M.\n\nSixx:A.M. je americká hard rocková kapela z Los Angeles, založená v roce 2007 Nikkim Sixxem, DJ Ashbou a Jamesem Michaelem. Jedná se o boční projekt Nikkiho Sixxe, který hraje na basovou kytaru v heavy metalové skupině Mötley Crüe. Skupina je nejvíce známá svým hitem \"Life is Beautiful\". Jméno kapely je spojení příjmení všech tří členů Sixx:Ashba a Michael. První album skupiny The Heroin Diaries Soundtrack vychází ze Sixxovy autobiografické knihy \"The Heroin Diaries: A Year in the Life of a Shattered Rock Star\".\n\n\n"}
{"id": "685147", "url": "https://cs.wikipedia.org/wiki?curid=685147", "title": "Prstnatec", "text": "Prstnatec\n\nPrstnatec (\"Dactylorhiza\") je rozsáhlý rod jednoděložných rostlin z čeledi vstavačovitých. Do rodu prstnatec se řadí asi 75 druhů. Jedná se o rostliny s dvěma až pěti hlízami, jejich listy mají kopinatý tvar a u některých druhů jsou skvrnité. Květenství jsou krátká a obsahují mezi 25 a 50 květy barvy od růžové po červenou. Výjimečně se vyskytují i formy kvetoucí bíle.\n\nPrstnatcům vyhovují vlhká stanoviště jako např. bažiny, vřesoviště, podmáčené louky a obecně plochy, kde je málo stromů a dostatečně tam svítí slunce. Prstnatce rostou v Evropě (zasahují i do severní části), severní Africe, Severní Americe a v západní Asii.\n\nDruhy rostoucí v České republice:\n\n\n \n"}
{"id": "685166", "url": "https://cs.wikipedia.org/wiki?curid=685166", "title": "Republika (výstava)", "text": "Republika (výstava)\n\nVýstava Republika se uskutečnila ve dnech 28. října 2008 - 6. července 2009 jedná se o výstavu Národního muzea. Konala se ve spolupráci Národního muzea, Senátu Parlamentu České republiky a Vojenského historického ústavu Praha a byla uspořádána k 90. výročí vzniku Československa. Expozice zachycovala příběh první Československé republiky, období let 1918 - 1938. Snažila se poukázat na atmosféru této doby a znázorňovala vše podstatné, na co dnes navazujeme, ale také jevy a události, které v současné době již příliš připomínány nejsou.\n\nVýstava byla pojata jako model, kdy sbírkové předměty byly umístěny do bílého prostředí a do jednotlivých staveb, prostřednictvím čehož měla být zdůrazněna jejich jedinečnost. Expozice se členila na čtyři základní části, které připomínaly události související s dějinami první Československé republiky. \n\nPrvní část výstavy představovala vznik republiky a vše, co předcházelo jejímu vyhlášení. Tato část expozice měla podobu nádraží s vagony, protože všechny důležité události tohoto úseku výstavy se odehrály ve vlaku. Návštěvník se zde mohl seznámit s působením československých legií a s významnými osobnostmi spjatými se zahraničním odbojem, jako T.G. Masaryk, Edvard Beneš a Milan Rastislav Štefánik. Byla zde zobrazena také domácí politika v rámci habsburské monarchie a každodenní realita válečného života. Vrcholem této části výstavy bylo založení samostatného státu 28. října 1918 a zároveň také pokladnice s předměty, které tvořily základ státní ideologie. Zde se nacházely některé unikátní předměty, jako například text Washingtonské deklarace v podobě telegramů, které Beneš zasílal do Prahy, první československý zákon, Masarykův vycházkový oblek s první prezidentskou standartou, předměty ruských legionářů vystavené úplně poprvé, letecká bunda M.R.Štefánika, kterou měl na sobě v den své smrti, atd. V závěru tohoto úseku výstavy se pojednávalo o zániku Československa v letech 1938 - 1939. Dominovaly zde tři jazykové mutace mnichovské dohody. \n\nDalší část výstavy ukazovala rozdílnost života ve městě a na venkově a zároveň návštěvníkovi sdělovala důležitost obou částí tehdejší společnosti pro pochopení významu první Československé republiky. Ve městě návštěvníci mohli spatřit prostředí knihkupectví, kavárny, módního salonu a obytných interiérů různých sociálních vrstev. Zahrnuta byla také oblast továren a hospodářské krize. Na vesnici byl poté ke spatření kostel, škola, statek, hospoda a sokolovna. Součástí expozice byly význačné předměty jako například Kotěrův nábytek z roku 1919, šaty z módního salonu Hany Podolské, gobelín se státním znakem, který se nacházel v Poslanecké sněmovně, jídelní nábytek od architekta Jana Vaňka, automobil Jawa nebo benzinová pumpa z 30. let 20. století. \n\nPoslední část výstavy se nacházela v Hollareu a měla podobu filmového sálu. Tento úsek prezentoval kulturu - film, divadlo, kabaret, šantán, literaturu, vážnou hudbu, výtvarné umění a jejich vliv v našich kulturních dějinách. K významným exponátům vystaveným v této části expozice patřily šaty Adiny Mandlové, původní loutky Spejbla a Hurvínka nebo Fillovo Zátiší se sovou.\n\nSoučástí výstavy Republika byl i průvodce v podobě fotoalba. Představovala ho rodina pana Dlabače, která byla v kreslené podobě začleněna do reálných fotografií a provázela návštěvníka obdobím první republiky.\n\nVýstavu Republika také doprovázela výstava o hračkách z období Československé republiky pod názvem Hračky naší Kačky. Tato výstava byla určena především pro nejmenší diváky a trvala do 17. května 2009.\n\nDoprovodným programem k výstavě Republika byly přednášky, výtvarné dílny pro děti, kuličkiáda nebo pracovní listy k výstavě pro žáky základních škol.\n\nNárodní muzeum, Senát Parlamentu České republiky, Vojenský historický ústav Praha\n\nVýstava se konala pod záštitou předsedy Senátu Parlamentu České republiky pana Přemysla Sobotky.\n\nMichal Burian, Pavel Douša, Marek Junek, Hynek Stříteský, Míra Vandrovcová\n\n"}
{"id": "685167", "url": "https://cs.wikipedia.org/wiki?curid=685167", "title": "Robert Picard", "text": "Robert Picard\n\nRobert René Joseph Picard (* 25. května 1957 v Montrealu, Québec) je bývalý kanadský hokejový obránce.\n\nSvou hokejovou kariéru začal v rodném městě Montreal, kde hrával až sezóny 1976/77 v lize QMJHL. Byl draftován v roce 1977 v 1. kole, celkově 3., týmem Washington Capitals a téhož roku byl draftován ve WHA týmem Quebec Nordiques ve 4.kole (celkově 38.).\n\nPo draftu odešel do Washingtonu, kde strávil tři sezóny (1977/80) a ve všech třech sezónách nasbíral nejvíce bodu v týmu Caps na pozici obránce. 11. června 1980 byl společně s Timem Coulisnem a 2.kolo draftu (Bob McGill) vyměněn do týmu Toronto Maple Leafs za brankáře Mike Palmateer a 3.kolo draftu (Torrie Robertson). V Torontu odehrál 59 zápasů základní části, pak byl 10. března 1981 vyměněn do svého rodného města, do týmu Montreal Canadiens výměnou za Michela Larocquea. V Canadiens hrál podle očekávání co nejlépe jak to šlo a snažil se hrát nejvíc, než mohl.\n\n4. listopadu 1983 byl vyměněn do týmu Winnipeg Jets za 3. kolo draftu (Patrick Roy). V týmu byl spárován se spoluhráčem v obranné řadě s Randym Carlylem. Ve Winnipegu nezůstal moc dlouho kdy stihl odehrát necelé tři sezóny, poté byl 27. listopadu 1985 vyměněn do týmu Quebec Nordiques za Mario Marois. Jenom přes dvě sezóny zůstal v Nordiques než byl 4. prosince 1989 znovu vyměněn do týmu Detroit Red Wings, kdy odehrál 20 zápasů. V říjnu 1990 ukončil hráčskou kariéru.\n\nKdyž byl 4. listopadu 1983 vyměněn z Montreal Canadiens do Winnipeg Jets za 3. kolo draftu v roce 1984, byl tou volbou vybrán brankář Patrick Roy, který byl v roce 2006 zvolen do síně slávy.\n\n\n\n"}
{"id": "685168", "url": "https://cs.wikipedia.org/wiki?curid=685168", "title": "Łukasz Piszczek", "text": "Łukasz Piszczek\n\nŁukasz Piszczek [ˈwukaʂ ˈpʲiʂt͡ʂɛk] (* 3. června 1985, Čechovice-Dědice, Polsko) je polský fotbalový záložník či obránce a reprezentant, který hraje za Borussii Dortmund.\n\nTento univerzální hráč začal svojí fotbalovou kariéru v rodném Polsku, jako útočník v klubu LKS Goczałkowice Zdrój. \nV roce 2001 změnil svoje působiště na Gwarek Zabrze, kde vyhrál v roce 2003 polský mládežnický titul. V roce 2004 se stal, společně s Turkem Ali Öztürkem, nejlepším střelcem mistrovství Evropy hráčů do 19 let, po kterém podepsal smlouvu s Herthou Berlin, ze které byl ale okamžitě půjčen Zagłębie Lubin.\n\nSe Zagłębií vyhrál v sezóně 2006/07 polský ligový pohár, což byl teprve druhý mistrovský titul v historii tohoto klubu. V roce 2006 dosáhl Piszczek se Zagłębií finále polského národního poháru. Zahrál si v obou utkáních, ale Zagłębie nestačila na Wisłu Płock a prohrála obě dvě utkání. \nV Zagłębii hrál především jako levé křídlo ve formaci 4-3-3, byl ale často využíván i jako střední útočník. V sezóně 2006/07 se stal druhým nejlepším střelcem klubu, když vstřelil 15 gólů.\n\nV sezóně 2007/08 se vrátil Łukasz zpátky do Herthy Berlin. Svůj první gól v Bundeslize vstřelil 26. dubna 2008 a zařídil tak remízu 2:2 s Hannoverem 96. \nV sezóně 2008/09 byl Łukasz na delší dobu zraněn a proto toho moc nenahrál. Na bundesligové trávníky se naplno vrátil v dubnu 2009. Na konci téže sezóny ho kouč Lucien Favre opakovaně nasazoval jako pravého obránce, namísto zraněného Arne Friedricha. Když se Friedrich uzdravil, Łukasz ztratil své místo v základní sestavě. \nSvé místo si znovu získal v sezóně 2009/10, když se Arne Friedrich posunul na pozici středního obránce. Łukasz se spolu s kapitánem Friedrichem, Jaroslavem Drobným a Brazilci Cicerem a Raffaelem stal stálým členem základní sestavy klubu.\n\nHertha Berlin měla v sezóně 2010/11 hrát druhou německou ligu, ale Łukasz se této účasti vyhl, neboť přestoupil jako volný hráč do Borussie Dortmund.\n\nV Borussii skvěle nahradil zraněného pravého obránce Patricka Owomoyelu a i po jeho uzdravení nastupoval pravidelně jako pravý obránce. V téže sezóně 2010/11 pomohl Dortmundu zaslouženě vyhrát bundesligový titul. Je to jeden z největších podporovatelů útoku v Bundeslize. Bundesligový titul následně se spoluhráči obhájil v sezóně 2011/12. V tomto ročníku navíc vyhrál i DFB Pokal, ve finále Dortmund porazil Bayern Mnichov 5:2.\n\nV prvním zápase Borussie v semifinále Ligy mistrů 2012/13 24. dubna 2013 proti Realu Madrid odehrál stejně jako jeho spoluhráči vydařený zápas, Borussia zvítězila 4:1 a vytvořila si dobrou pozici do odvety. S Dortmundem se představil 25. května 2013 ve Wembley ve finále Ligy mistrů proti rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Łukasz odehrál utkání v základní sestavě.\n\nŁukasz si poprvé zahrál za polskou fotbalovou reprezentaci 3. února 2007 v přátelském zápase ve španělském městě Jerez de la Frontera proti Estonsku, který Poláci vyhráli 4:0. Piszczek šel na hřiště v 61. minutě. Jeho skvělé výkony v sezóně 2010/11 z něj udělaly stabilního hráče polské reprezentace.\n\n22. března 2013 nastoupil v kvalifikačním zápase ve Varšavě proti Ukrajině, který skončil vítězstvím Ukrajiny 3:1. Piszczek vstřelil jediný gól Polska.\n\n6. června 2008 byl přidán nizozemským trenérem Leo Beenhakkerem na soupisku Polska na Mistrovství Evropy 2008 jako náhrada za zraněného Jakuba Błaszczykowského. Tam si zahrál 8. června zápas proti Německu (prohra 0:2), kdy přišel na hřiště jako střídající hráč. Na tréninku na další zápas se ale zranil, a tak už se v žádných dalších zápasech na EURU neobjevil. Polsko získalo jediný bod za remízu 1:1 s Rakouskem a obsadilo poslední čtvrté místo základní skupiny B.\n\nZúčastnil se Mistrovství Evropy 2012, kde mělo Polsko jako pořadatelská země (společně s Ukrajinou) jistou účast. V zahajovacím utkání celého šampionátu 8. června se střetlo Polsko s Řeckem a Łukasz odehrál kompletní porci minut. Tři body nezískal nikdo, oba soupeři si připsali po bodu za remízu 1:1. 12. června se opět zrodila remíza 1:1 polského národního mužstva s Ruskem, i tentokrát odehrál Piszczek celý zápas. V přímém souboji o čtvrtfinále s Českou republikou 16. června pohřbil polské naděje na historicky první postup ze základní skupiny jediným gólem utkání český záložník Petr Jiráček. Polsko do čtvrtfinále nepostoupilo, obsadilo se ziskem 2 bodů poslední čtvrté místo základní skupiny A.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\nŁukasz vyrostl v městě Goczałkowice-Zdrój. Jeho otec, trenér místního fotbalového klubu, ho přivedl na první fotbalový trénink. \nOd roku 2009 je Łukasz ženatý, jeho manželka se jmenuje Ewa.\n\nZagłębie Lubin\n\nBorussia Dortmund\n\n"}
{"id": "685169", "url": "https://cs.wikipedia.org/wiki?curid=685169", "title": "WWW (hudební skupina)", "text": "WWW (hudební skupina)\n\nWWW je česká hudební skupina. Počátkem 90. let 20. století byla jednou z prvních českých rapových skupin, později se od klasické hip hopové produkce odklonila. Skupina vznikla v Praze počátkem 90. let 20. století. Název WWW znamenal \"We Want Words\". Koncem 90. let často koncertovala a obdržela nabídku na natočení prvního alba u velkého vydavatelství Polygram. Skupina nabídku odmítla a zanedlouho se rozpadla.\n\nV roce 2006 opět obnovila činnost ve složení Ondřej Anděra a Lubomír Typlt. Typltovy texty jsou občas matoucí a těžko pochopitelné, provokují tak posluchače, aby se zamyslel nad jejich složitostí a použil svou představivost. Často používá metafory, eufonie a široké škály básnických prostředků. Texty Ondřeje Anděry jsou spíše abstrahujícími impresemi, zdůrazňujícími rytmickou podstatu slov, jejich mnohovýznamovost a zvukovou barvitost. Jejich první album Neurobeat bylo velice pozitivně přijato, například bylo nominováno na cenu Anděl v kategorii \"R'n'b & Hip-hop\". V anketě MF Dnes deska dekády 2000–2009 skončilo album na pátém místě, v podobné anketě serveru musicserver.cz pak dokonce první. V roce 2009 skupina vydala druhé album Tanec sekyr, které bylo také mimo jiné nominováno na cenu Anděl v kategorii \"Album roku Hip-hop & R´n´B\". V roce 2013 vydala kapela album \"Atomová včela\".\n\n\n\n\n"}
{"id": "685172", "url": "https://cs.wikipedia.org/wiki?curid=685172", "title": "Hnutí 22. března", "text": "Hnutí 22. března\n\nHnutí 22. března (fr. \"Mouvement du 22-Mars\") je název studentského politického hnutí, které bylo založeno v pátek 22. března 1968 na univerzitě v Nanterre poblíž Paříže. Hnutí bylo ovlivněno libertarianismem a bylo jedním z impulsů následných květnových událostí. Svou činnost ukončilo v červnu 1968.\n\nHlavním politickým vůdcem hnutí byl tehdejší student Daniel Cohn-Bendit. Hnutí bylo založeno večer 22. března během obsazení univerzitní administrativní budovy 142 studenty. Osazení proběhlo na protest proti zatčení komunistů Xaviera Langlada a Nicolase Boulta. Hnutí mělo kořeny v rok staré události, kdy 21. března 1967 studenti v Nanterre spontánně obsadili budovu univerzity. Následovalo násilné vyklizení budovy policií a postih studentů, kteří byli vyloučeni z kurzů.\n\nHnutí 22. března se posléze rozšířilo i na jiné vysoké školy ve Francii, kde studenti organizovali stávky.\n\nStudenti v rámci hnutí požadovali více svobody v osobním životě (sexuální svoboda) i svobody na univerzitách. Když se rozšířila zpráva, že Daniel Cohn-Bendit bude přeložen na jinou univerzitu, byla svolána stávka, především z řad levicových studentů. Když v pátek 3. května 1968 nechal univerzitu v Nanterre uzavřít děkan Pierre Grappin, hnutí se přesunulo do Paříže na Sorbonnu. Tím byly zahájeny květnové události 1968.\n\nSamotné Hnutí 22. března se rozpustilo začátkem června 1968 na valné hromadě.\n\nPříběh Hnutí 22. března zpracoval již v roce 1970 francouzský romanopisec Robert Merle ve své novele \"Derrière la vitre\", která vyšla v češtině pod názvem \"Za sklem\" (1981, 1993).\n\n\n"}
{"id": "685176", "url": "https://cs.wikipedia.org/wiki?curid=685176", "title": "Sugar! (Někdo to rád horké)", "text": "Sugar! (Někdo to rád horké)\n\nSugar! (Někdo to rád horké) je americký muzikál. Scénář napsal Peter Stone, hudbu Jule Styne a texty písní Bob Merill. Vznikl na základě legendárního filmu \"Někdo to rád horké\" s Marilyn Monroe z roku 1959. Muzikál měl premiéru na Broadwayi v Majestic Theatre dne 9. dubna 1972 pod názvem \"Sugar\", pozdější inscenace však namísto toho nebo vedle toho používaly název filmu \"Some Like It Hot\". V České republice měl muzikál premiéru v roce 1986 a postupně jej uvedla řada divadel.\n\nScénář, kterým se inspiroval tento muzikál napsal Billy Wilder společně s I.A.L Diamondem. Děj zasazují do Chicaga roku 1929, kde se dva mladí muzikanti stanou svědky masakru na den svatého Valentýna. Utíkají před svými pronásledovateli a převlečou se za ženy. Wilder dokázal herce vést k citlivým proměnám rolí: např. Tony Curtis alias Joe, který poté, co nahlédne do světa ženy, s nimi dokonce i soucítí.\n\nAby Wilder podpořil poetiku filmu odkazujícího na gangsterky 30. let, rozhodl se film natočit černobílý. Měl k tomu i pádné důvody, kamerové zkoušky se natáčely barevně, aby se zjistilo, jak budou nalíčení herci před kamerou vypadat. Wilder si uvědomil, že kdyby byl film natočen barevně, líčení by až příliš vynikalo a film by byl označen jako vulgární.\n\nPíše se rok 1929 a dva muzikanti Joe a Jerry jsou na útěku před bandou gangsterů. Převléknou se za ženy a putují spolu s dívčí kapelou na Floridu. Zde se seznámí se zpěvačkou Pusinkou Kovalczykovou, do které se Joe ihned zamiluje. O Joea alias Josefinu začne mít zájem mladý hotelový poslíček Bellhop a o Jerryho alias Dafne obstarožní a neodbytný milionář Osgood Felding.\nČeská premiéra muzikálu se konala 1. dubna 1986 v Hudebním divadle v Karlíně v překladu Iva Osolsobě a Vladimíra Fuxe a v režii Petra Novotného, v roli Sugar Kane se střídaly Pavla Břínková, Jana Paulová a Galla Macků. Nová karlínská inscenace byla uvedena roku 1997.\n\nOd počátku 90. let 20. století se muzikál hrál na řadě dalších českých jevišť: Státní divadlo Ostrava (1993), Divadlo J. K. Tyla Plzeň, Národní divadlo v Brně (1995), Moravské divadlo Olomouc (1997), Slovácké divadlo Uherské Hradiště (1999, znovu 2006), Východočeské divadlo Pardubice (2003), Středočeské divadlo Kladno (2004), Severočeské divadlo opery a baletu Ústí nad Labem (2006), Slezské divadlo Opava (2007), Městské divadlo Most (2007), Národní divadlo moravskoslezské Ostrava (2007), Divadlo Metro Praha (2008), Divadlo pod Palmovkou Praha (2009), Divadlo F. X. Šaldy Liberec (2009) a Městské divadlo Brno (2011).\n\nTato muzikálová komedie se hraje na činoherní scéně Městského divadlo Brno a trvá 2 hodiny a 55 minut (jedna dvacetiminutová přestávka). Celé jeviště je laděno do komiksové podoby, kulisy i kostýmy jsou černobílé. Vynikají jen detaily, např. rudá růže. Hudební doprovod obstarává živý orchestr pod vedením Ondřeje Tajovského.\n\n"}
{"id": "685179", "url": "https://cs.wikipedia.org/wiki?curid=685179", "title": "On an Island Tour", "text": "On an Island Tour\n\nOn an Island Tour bylo druhé sólové turné britského kytaristy a zpěváka Davida Gilmoura, známého především jako člena skupiny Pink Floyd. Konalo se v průběhu roku 2006 u příležitosti vydání třetího Gilmourova sólového alba \"On an Island\". Ve skupině hrál také další člen Pink Floyd, klávesista Rick Wright. Z turné vyšlo živé dvojalbum \"Live in Gdańsk\" (doplněné též videozáznamem) a videozáznam \"Remember That Night\".\n\n\nHost na koncertě 16. března 2006:\n\nHosté na koncertech 4., 5., 19. a 20. dubna a 26. května 2006:\n\nHost na koncertě 27. května 2006:\n\nHosté na koncertech 29., 30. a 31. května 2006:\n\nHost na koncertě 12. srpna 2006:\n\nHosté na koncertě 26. srpna 2006:\n\nPrvní polovinu vystoupení tvořilo vždy celé Gilmourovo album \"On an Island\", od 16. dubna 2006 (včetně) byla vystoupení zahajována trojicí skladeb z alba \"The Dark Side of the Moon\", které byly předtím hrány během druhé poloviny. Setlist druhé části koncertu, který byl tvořen skladbami Pink Floyd, byl částečně variabilní, nicméně jako první vždy zazněla skladba „Shine On You Crazy Diamond“, vždy se zde vyskytovala píseň „High Hopes“ a závěr před přídavky vždy tvořila skladba „Echoes“. Kromě níže uvedených se zde vystřídaly také „Wot's... Uh the Deal?“ a Barrettova „Dominoes“. Pokud na vystoupení hostovali David Crosby a Graham Nash, byla v přídavcích mezi „Wish You Were Here“ a „Comfortably Numb“ zařazena píseň Stephena Stillse „Find the Cost of Freedom“.\n\nDne 16. března 2006 byla mimořádně po „The Blue“ zařazena „The Great Gig in the Sky“ s hostující Sam Brownovou. Na koncertech 27. a 29. května byla píseň „Arnold Layne“ zařazena jako druhý přídavek mezi „Wish You Were Here“ a „Comfortably Numb“, 30. a 31. května zazněla „The Great Gig in the Sky“ po písni „High Hopes“. Jako památku na Syda Barretta, který zemřel 7. července 2006, hrála skupina na červencových a srpnových koncertech téhož roku ve druhé polovině vystoupení jeho skladby „Astronomy Domine“ a „Dark Globe“ (27. a 29. července obě, 31. července žádnou, 2., 11. a 26. srpna pouze „Astronomy Domine“, 12. srpna pouze „Dark Globe“). Mimořádně na koncertech 11. a 12. srpna byla odehrána píseň „On the Turning Away“ a 26. srpna jako druhý přídavek „A Great Day for Freedom“ (koncert s orchestrem v gdaňských loděnicích při příležitosti 26. výročí založení hnutí Solidarita).\n\nUvedený setlist pochází z koncertu 26. května 2006 v Manchesteru:\n\n\n\n\nDne 6. března 2006 byl při příležitosti Gilmourových 60. narozenin odehrán kapelou na soukromém večírku zkrácený koncert obsahující především celé album \"On an Island\". O den později proběhlo v londýnském Mermaid Theatre vystoupení Gilmourovy skupiny o délce přibližně jedné hodiny pořádané rozhlasovou stanicí BBC Radio 2 pro vítěze soutěže. Koncert, který byl zároveň živě vysílán rádiem, byl také natáčen a různé sestřihy několika skladeb vyšly jako bonusy na \"Rememeber That Night\" a \"Live in Gdańsk\". Dne 7. dubna 2006 proběhlo ve studiích AOL v New Yorku krátké vystoupení (celkem šest skladeb), který byl uvolněn na internet, kde jej bylo možné po omezenou dobu sledovat. Později se některé skladby také objevily jako bonusový materiál na \"Rememeber That Night\" a \"Live in Gdańsk\".\n"}
{"id": "685181", "url": "https://cs.wikipedia.org/wiki?curid=685181", "title": "Manuál na výrobu teroristy", "text": "Manuál na výrobu teroristy\n\nManuál na výrobu teroristy (2010) je dokumentární film režisérky Terezy Reichové. Světovou premiéru měl na podzim 2010 na Mezinárodním festivalu dokumentárních filmů v Jihlavě.\n\nFilm pojednává o graffiti a street artu v Baskicku, konkrétně v Navaře, a o problémech vyplývajících z toho, že graffiti je podle antiteroristického zákona možné považovat za teroristický čin.\n\n"}
{"id": "685184", "url": "https://cs.wikipedia.org/wiki?curid=685184", "title": "Now Look", "text": "Now Look\n\nNow Look je druhé sólové studiové album anglického kytaristy a zpěváka Ronnie Wooda, dřívějšího člena The Faces a pozdějšího člena The Rolling Stones.\n\nVšechny skladby napsal Ronnie Wood, není-li uvedeno jinak.\n\n\n"}
{"id": "685190", "url": "https://cs.wikipedia.org/wiki?curid=685190", "title": "Staroštokavština", "text": "Staroštokavština\n\nJako staroštokavština se označuje taková podoba srbského, chorvatského, bosenského a černohorského jazyka, která neprošla tzv. novoštokavskými jazykovými změnami. Jedná se o několik dialektů na východě Chorvatska, BiH a dále jihu a východě Srbska a Černé Hory: slavonský, východobosenský, kosovsko-resavský, prizrensko-jihomoravský, svrljuško-zaplanský, timocko-lužnický a Zetsko-sjenický. \n\nStaroštokavské dialekty jazyka mohou mít jak ekavskou, tak i ijekavskou podobu. Spisovná podoba ať už srbštiny, chorvatštiny, či bosenštiny, nebo černohorštiny, stojí na novoštokavském základu.\n\nZákladní rozdíl staroštokavských dialektů od nových je především v podobě přízvuku. Ten se řídí většinou jinými pravidly a nachází se na tzv. \"starém\" místě, tedy většinou o jednu slabiku dále ke konci slova, tam, kde je i v některých jiných slovanských jazycích (to však neplatí absolutně, neboť některá nářečí mají zcela vlastní pravidla akcentace). To také znamená, že pod přízvukem se může nacházet i poslední slabika slova; takový rys v novoštokavských dialektech nalézt nelze. Velký vliv má v případě jiho- a východo- srbských dialektů postupný nárůst prvků tzv. balkánského jazykového svazu. Staroštokavské dialekty kromě toho nemají systém čtyř přízvuků, ale většinou okolo dvou/tří (západní polovina směrem do Černé Hory, či jednoho (východní směrem k hranicím s Bulharskem); s tím, že regionální odlišnosti připouští občas i skutečnost, že se v některých poddialektech jsou zachované i některé další přízvuky, které již dávno ve spisovném jazyce zanikly. \n\nVelký význam má také i užívání pádů v těchto dialektech. V různých případech se toto užití mění a obecně lze vysledovat tendenci, že směrem k jihu, přesněji k severnímu okraji makedonského a západní hranici bulharského jazyka pádů obecně ubývá; jako první se ztrácejí lokál a instrumentál (sjednotily se s dativem), v dialektech, které jsou více integrované do balkánského jazykového svazu pak mizí i ostatní, až zůstane struktura, kdy se používají pády jen dva - nominativ a casus generalis (obecný pád). Namísto pádových koncovek mluvčí používají předložky (jedná se tedy o analytickou koncepci). V některých případech se lze setkat např. i s tím, kdy se pády používají, ale zcela jiným způsobem, než jak je tomu ve standardní podobě jazyka.\n"}
{"id": "685197", "url": "https://cs.wikipedia.org/wiki?curid=685197", "title": "Radim Nečas", "text": "Radim Nečas\n\nJméno a příjmení Radim Nečas nosí více osobností:\n\n\n"}
{"id": "685202", "url": "https://cs.wikipedia.org/wiki?curid=685202", "title": "Bay Adelaide Centre", "text": "Bay Adelaide Centre\n\nBay Adelaide Centre je postmoderní mrakodrap v kanadském Torontu. Má 51 podlaží a výšku 218 metrů , je tak 6. nejvyšší mrakodrap ve městě, ale i v Kanadě. Výstavba probíhala v letech 2006 - 2009 podle projektu společnosti WZMH Architects, developerem byla Brookfield Properties Corp. Budova disponuje prostory o výměře 107 054 m, které obsluhuje celkem 32 výtahů. Většina prostorů je využívána jako kanceláře a v nižších patrech také jako obchodní pasáž.\n"}
{"id": "685204", "url": "https://cs.wikipedia.org/wiki?curid=685204", "title": "Tuomo Ruutu", "text": "Tuomo Ruutu\n\nTuomo Lisakki Ruutu (* 16. února 1983, Vantaa, Finsko) je bývalý finský hokejový útočník, který odehrál 13 sezón v severoamerické lize NHL. Kariéru ukončil po sezóně 2016/17 ve švýcarském HC Davos. Od roku 2019 je členem realizačního týmu New York Rangers.\n\nRuutu poprvé nastoupil ve finské SM-liize v sezóně 1999–00 za IFK Helsinky. Další dvě sezóny strávil v Jokeritu Helsinky, kde se naplno v SM-liize prosadil. V draftu NHL 2001 byl vybrán na celkově 9. místě týmem Chicago Blackhawks. V roce 2003 odešel do zámoří, kde v sezóně 2003–04 začal nastupovat za Chicago v NHL. Během výluky NHL v sezóně 2004–05 nehrál, protože doléčoval zranění a jako expert se věnoval komentování zápasů Mistrovství světa pro finskou televizi společně s dalším hráčem NHL Ville Nieminenem. Po výluce se do NHL vrátil, ale většinu sezóny 2005–06 vynechal kvůli zraněním zad a kotníku. Na Mistrovství světa 2004 reprezentoval Finsko. 26. února 2008 byl vyměněn za Andrewa Ladda do Caroliny Hurricanes a hned poté podepsal s Hurricanes dvouletou smlouvu. 23. července 2009 prodloužil s Hurricanes smlouvu o další tři roky. Ruutu byl nominován do finské reprezentace pro Olympijské hry 2010 ve Vancouveru, kde získali bronzové medaile. Na úspěchy v reprezentaci navázal při Mistrovství světa 2011 na Slovensku, kde s finskou reprezentací vyhráli zlaté medaile. Dne 5. března 2014, při posledním přestupovém dnu v NHL byl vyměněn za Andreje Loktionova a výběr ve třetím kole draftu v roce 2017 do týmu New Jersey Devils.\n\n\n"}
{"id": "685206", "url": "https://cs.wikipedia.org/wiki?curid=685206", "title": "The Last Dance", "text": "The Last Dance\n\nThe Last Dance je koncertní album britské melodicky rockové skupiny Magnum, vydané v roce 1996 u SPV GmbH.\n\nVšechny skladby napsal Tony Clarkin, není-li však uvedeno jinak.\n\n\n\n"}
{"id": "685207", "url": "https://cs.wikipedia.org/wiki?curid=685207", "title": "Gratianus (právník)", "text": "Gratianus (právník)\n\nGratianus (přelom 11. a 12. století Chiusi – před r. 1160 Bologna) byl profesor práva a teologie na boloňské univerzitě. O jeho životě se ví velmi málo, tradičně se uváděl jako kamaldulský mnich, žijící v boloňském klášteře San Felice, ovšem ani tato informace se již dnes nezdá samozřejmou.\n\nPřed rokem 1140 provedl soupis církevního práva a vydal ho pod názvem \"Concordantia discordantium canonum\" (a který je dnes známý jako Gratiánův dekret), kde se snažil získat soulad v do té doby roztříštěném a někdy si odporujícím církevním právu.\n\n"}
{"id": "685212", "url": "https://cs.wikipedia.org/wiki?curid=685212", "title": "Dick's Picks Volume 14", "text": "Dick's Picks Volume 14\n\nDick's Picks Volume 14 je čtrnácté album ze série koncertních alb od americké rockové skupiny Grateful Dead \"Dick's Picks\", vydané v roce 1999.\n\n\n\n\n\n"}
{"id": "685213", "url": "https://cs.wikipedia.org/wiki?curid=685213", "title": "Letní olympijské hry mládeže 2014", "text": "Letní olympijské hry mládeže 2014\n\nLetní olympijské hry mládeže 2014, oficiálně II. letní olympijské hry mládeže ( ), se konaly v čínském Nankingu. Slavnostní zahájení proběhlo 16. srpna 2014, zakončení se pak uskutečnilo 28. srpna 2014.\n\nPro hry bylo připraveno několik sportovišť, jako třeba Olympijské sportovní centrum se stadionem, jenž má kapacitu 60 000 diváků. Se hrami byla, jako při Letních olympijských hrách mládeže 2010, spojena nauka o kultuře a účastníci se mohli vzdělávat ve výukových centrech.\n\nKandidaturu na pořadatelství her projevilo celkem deset měst, z nich nakonec zažádaly tři města.\n\n\nMěsto Guadalajara později stáhla svou nabídku. 10. února 2010 bylo během zasedání MOV ve Vancouveru zvoleno za hostitelské město Nanking.\n\nVšechna místa byla rozdělena do pěti zón. S výjimkou závodiště jachtingu, triatlonu, silničního závodu v cyklistice, které byly na jiných místech.\n\n\n\n\n\nNa Hrách proběhly soutěže ve 28 sportovních odvětvích. Novými sporty v programu olympijských her se staly golf a ragby a volejbal byl nahrazen plážovým volejbalem.\n\nPro sportovce i veřejnost byly po celou dobu LOHM během odpoledne k dispozici přednášky a ukázky profesionálů i možnost vyzkoušet tyto sporty. Tyto sporty mohou být zařazeny mezi závodní sporty Letních olympijských her 2020 v Tokii\n\nČeská výprava čítala 37 sportovců a získala osm cenných kovů:\n\n"}
{"id": "685215", "url": "https://cs.wikipedia.org/wiki?curid=685215", "title": "Maurice de Sully", "text": "Maurice de Sully\n\nMaurice de Sully (narozen mezi lety 1105-1120 v Sully-sur-Loire – 11. listopadu 1196 Paříž) byl pařížský biskup, který zastával tento úřad od roku 1160 do své smrti.\n\nJako syn dřevorubce v Sully-sur-Loire pocházel se skromného prostředí. V mládí odešel studovat do Paříže. Vstoupil do řádu a stal se kanovníkem v kapitule v Bourges. Posléze byl jmenován pařížským kanovníkem a arciděkanem. Přednášel jako mistr teologie na univerzitě. Díky svému vzdělání a zbožnosti byl 12. října 1160 jmenován pařížským biskupem.\n\nV této funkci záhy (1163) zahájil stavbu nového sídelního chrámu – katedrály Notre-Dame.\n"}
{"id": "685228", "url": "https://cs.wikipedia.org/wiki?curid=685228", "title": "Place du Châtelet", "text": "Place du Châtelet\n\nPlace du Châtelet (\"náměstí Châtelet\") je náměstí v Paříži. Nachází se na hranicích 1. a 4. obvodu na pravém břehu Seiny u Pont au Change.\n\nNáměstí bylo postaveno na místě pevnosti Grand Châtelet zbořené v roce 1808 z rozkazu Napoleona Bonaparta. V roce 1854 bylo náměstí zvětšeno.\n\nStřed náměstí je vyhrazen pro pěší a stojí zde Palmová fontána z roku 1808.\n\nNa obou stranách náměstí podél nábřeží stojí dvě divadla, která postavil Gabriel-Jean-Antoine Davioud na žádost barona Haussmanna: Théâtre du Châtelet a Théâtre de la Ville.\n\nPod náměstím se nachází rozsáhlá stanice metra Châtelet, kde se kříží linky 1, 4, 7, 11 a 14, a která je propojená s podzemním nádražím RER Châtelet – Les Halles s linkami RER A, B a D.\n\n"}
{"id": "685231", "url": "https://cs.wikipedia.org/wiki?curid=685231", "title": "Belizská kreolština", "text": "Belizská kreolština\n\nBelizská kreolština je, jak název napovídá, kreolský jazyk používaný v Belize. Vychází z angličtiny, je však ovlivněn i místními domorodými jazyky a jazyky západní Afriky (především akanština a igboština), které na území dnešního Belize přinesli otroci během koloniálního období. Je podobný s dalšími kreolskými jazyky založenými na angličtině, které se používají ve středoamerickém a karibském regionu (kreolština na území karibského pobřeží Nikaraguy, Kostariky, Panamy a kolumbijských ostrovů San Andrés a Providencia).\n\nV současnosti je belizská kreolština lingua franca pro obyvatele tohoto státu, přestože je mateřským jazykem pouze pro zhruba 35% obyvatelstva Belize.\n\n"}
{"id": "685236", "url": "https://cs.wikipedia.org/wiki?curid=685236", "title": "4teens", "text": "4teens\n\n4teens je český sedmidílný televizní seriál pro mládež i dospělé z roku 2011. Seriál vznikl v Televizním studiu Ostrava a natáčel se v okolí Ostravy, například na orlovském gymnáziu.\n\n\n\n\n"}
{"id": "685238", "url": "https://cs.wikipedia.org/wiki?curid=685238", "title": "Operace Crusader", "text": "Operace Crusader\n\nOperace Crusader byla vojenská operace 2. světové války, která vyprostila z obklíčení obležený Tobrúk. Účastnily se jí i československé jednotky.\n\nDne 18. listopadu 1941 zahájila 8. armáda pod velením Generála Alana Cunninghama Operaci \"Crusader\", jejímž cílem bylo prolomení blokády Tobruku. Zatímco pěchota na severu vázala bránícího se nepřítele, britské obrněné jednotky zaútočily na jihu. Podařilo se jim Afrikakorps zaskočit, dokonce obsadili Rommelovo velitelství na letišti Gambut a pronikly až na vzdálenost 19 km před Tobruk. Následovalo několik zmatených bitev u Bir el Gubi a Sídí Rezegh. Rommel si uvědomil zranitelnost svých zásobovacích komunikací a 8. prosince ustoupil. Po krátké bitvě u Gazaly se vojska osy stáhla.\n"}
{"id": "685243", "url": "https://cs.wikipedia.org/wiki?curid=685243", "title": "Předivka ovocná", "text": "Předivka ovocná\n\nPředivka ovocná (\"Yponomeuta padella\") je motýl z čeledi předivkovitých. Rozpětí křídel má 19 až 22 milimetrů. Vzhledově je velmi podobná ostatním druhům předivek, nejjednodušší rozlišení je tak podle stromu, na němž se živí.\n\nHousenky žijí na trnkách, hlozích a slivoních. Dospělci létají v červenci a srpnu, jsou přitahováni světlem.\n\n"}
{"id": "685245", "url": "https://cs.wikipedia.org/wiki?curid=685245", "title": "Anssi Salmela", "text": "Anssi Salmela\n\nAnssi Salmela (* 13. srpna 1984, Nokia, Finsko) je finský hokejový obránce hrající v týmu HV71 ve švédské Elitserien.\n\nNedraftovaný Salmela začal svojí profesionální kariéru v SM-liize sezónou 2003-04 v týmu Tappara Tampere. První zápas odehrál 24. ledna 2004. Za Tampere hrál i v sezóně 2004-05, ale v sezóně 2005-06 přestoupil do týmu Pelicans Lahti. V roce 2007 se vrátil zpět do týmu Tampere.\n\nSalmela hrál na juniorském mistrovství světa v roce 2004, na kterém s finskou juniorskou reprezentací získal bronzovou medaili. V reprezentaci dospělých reprezentoval Finsko na mistrovstvích světa 2008 a 2009 a na prvně jmenovaném získali bronzovou medaili. V roce 2008 podepsal dvoucestnou smlouvu s týmem NHL: New Jersey Devils.\n\nV sezóně 2008-09 už hrál v NHL, kde poprvé nastoupil 10. října 2008 při vítězství 2:1 nad New York Islanders. Většinu sezóny strávil ve farmářském týmu Lowell Devils v lize AHL. 2. března 2009 byl vyměněn za Niclase Hävelida a Mylese Stoesze do Atlanty Thrashers. Ve svém druhém zápase za Thrashers 16. března 2009 vstřelil svůj první gól v NHL a pomohl k vítězství 5:1 proti Washingtonu Capitals. 4. února 2010 byl Salmela vyměněn zpět do New Jersey Devils společně s Iljou Kovalčukem za Johnnyho Oduyu, Niclase Bergforse, Petrice Cormiera a výběr v 1. a 2. kole draftu NHL 2010.\n\nNa konci sezóny 2010-11 hrál na mistrovství světa 2011 na Slovensku, kde s týmem Finska vyhráli zlaté medaile.\n\n\n\n"}
{"id": "685246", "url": "https://cs.wikipedia.org/wiki?curid=685246", "title": "Jamie Hyneman", "text": "Jamie Hyneman\n\nJames Franklin Hyneman (* 25. září 1956, Marshall, Michigan, USA) je americký expert na speciální filmové efekty, nejvíce známý z pořadu \"MythBusters\" (česky:\"Bořiči mýtů\") na kanálu Discovery.\n\nNarodil se ve státě Michigan, ale vyrůstal v Columbusu ve státě Indiana. Popsat jeho dětství či dospívání je velmi těžké, protože on sám o této etapě svého života nemluví. Prohlásil jen: „Byl jsem vždycky problematický kluk, plně si to uvědomuji. Odešel jsem z domova, když mi bylo teprve čtrnáct a stopem jsem pak jezdil po celé zemi.“\n\nDokázal se postavit na vlastní nohy a získal titul v ruském jazyce z Indiana University. Stal se velmi mnohostranným člověkem. Byl potápěč, expert na přežití v divočině (poušti), kapitán lodi, lingvista, majitel zverimexu, strojník a kuchař.\n\nZačal pracovat pro několik firem se speciálními efekty. Během tohoto působení se mu povedlo podílet na více než 800 reklamních spotech pro různé zaměření (automobily, sportovní boty, elektronika ...).\n\nMezi všemi těmito úspěchy přispíval do vývoje a výzkumu ve velké řadě oblastí. Stal se držitelem několika skvělých patentů a získal mnoho ocenění. Jde i dlouhotrvajícího člena Spolku filmových herců.\n\nOženil se s Eileen Walsh, učitelkou na Encinal High School. Jsou spolu od roku 1989. Seznámili se, když Jamie vlastnil plachetnici a byl potápěčem v Panenských ostrovech. Eileen Jamieho identifikuje jako „...silně skeptického ateistu...“\n\nPřed osmnácti lety koupil dílnu M5 Industries, kde se začal natáčet populární pořad Mythbusters. Jamie zde vystupuje ve dvojici s Adamem Savagem.\n\nJamie má v tomto pořadu typický vzhled a to je tmavý baret, bílou košili s dlouhým rukávem, občas sluneční brýle a mroží knír. Diváci si ho s nikým nemohou zaměnit a to ani podle hlasu, protože Jamie má velmi klidný a hluboký hlas. Ovšem ten moc v tomto pořadu nevyužívá. Je spíše klidný, uvažující a velmi bystrý. Ale když už něco pronese stojí to za to. Jeho hlášky jsou vždy vtipné a trefné.\n\n"}
{"id": "685254", "url": "https://cs.wikipedia.org/wiki?curid=685254", "title": "Grinding Stone", "text": "Grinding Stone\n\nGrinding Stone je debutové studiové album britského rockového kytaristy a zpěváka Gary Moora, vydané v roce 1973.\n\nVšechny skladby napsal Gary Moore.\n\n"}
{"id": "685257", "url": "https://cs.wikipedia.org/wiki?curid=685257", "title": "Bad for You Baby", "text": "Bad for You Baby\n\nBad For You Baby je poslední studiové album irského bluesrockového kytaristy a zpěváka Gary Moorea, vydané necelé tři roky před jeho smrtí, v roce 2008.\n\n\n\n\nSpeciální hosté: Otis & Cassie Taylor\n"}
{"id": "685268", "url": "https://cs.wikipedia.org/wiki?curid=685268", "title": "Berla", "text": "Berla\n\nBerla (z lat. \"ferula\", hůl) je pevná hůl jako opěra při chůzi. Pastýřská hůl se zahnutým koncem byla atributem faraonů. Biskupská berla je odznak biskupů a opatů v některých křesťanských církvích.\n\nDřevěná berla byla odedávna hlavním nástrojem i symbolem poutníků a pastýřů. Pastýřům zejména drobného dobytka sloužila jak ke shánění stáda, tak případně i k obraně. Už ve starověku bývala atributem panovníků, například v Egyptě. Nahoře zahnutá berla se nalezla v hrobě faraona Tutanchamona.\n\nOzdobná pastýřská hůl, nahoře zahnutá nebo zavinutá do spirály, se stala v raném středověku znakem a symbolem křesťanských biskupů jako biskupská berla (lat. \"pedum\"). V katolické, anglikánské a některých protestantských církvích ji užívá biskup nebo opat při slavnostních příležitostech, obvykle s dalšími odznaky (mitra, pektorál, prsten), a drží ji v levé ruce. Ve východních církvích se užívá ferula ve tvaru písmene T s mírně ohnutým horním ramenem.\n\nPapežové někdy užívají berlu, někdy ferulu ve tvaru kříže.\nJako pomůcka při chůzi se už ve středověku užívaly dřevěné podpažní berle, často směrem vzhůru rozvidlené a opatřené poduškou, o niž se člověk v podpaží opírá. Dnes se častěji používají kratší „francouzské hole“, kovové předloketní berle s otevřenou nebo uzavřenou plastikovou objímkou na předloktí a s držadlem.\n\nBerla nebo častěji berlička může v přeneseném smyslu znamenat oporu něčeho chatrného, co ji nezbytně potřebuje, aby nepadlo.\n\n\nLojek, Antonín Symbolika biskupské hole v obraze. [The symbolism of the crosier in paintings.]\nMelior est aquisitio scientiae negotiatione argenti. Pocta prof. Ignácovi Antonínovi Hrdinovi, O.Praem k šedesátým narozeninám. Praha : Královská kanonie premonstrátů na Strahově, 2013 - (Šidlovský, E.; Valeš, V.; Polesný, J.), s. 167-179 ISBN 978-80-260-3820-7\n\n"}
{"id": "685277", "url": "https://cs.wikipedia.org/wiki?curid=685277", "title": "Memmingen", "text": "Memmingen\n\nMemmingen je bavorské město, které se nachází ve vládním obvodu Švábsko. Území města sousedí na západě s Illerem, hraniční řekou Bádensko-Württemberska a na severu, jihu a východě s zemským okresem Unterallgäu. Jeho počátky spadají do římských dob.\n\nPro svou blízkost k Allgäu je město označováno jako „brána do Allgäu.“\n\n\nOficiální stránky města\n"}
{"id": "685278", "url": "https://cs.wikipedia.org/wiki?curid=685278", "title": "Burkštinas", "text": "Burkštinas\n\nBurkštinas neboli \"Žemupis\", je potok na západě Litvy (Klaipėdský kraj), v okrese Kretinga. Je dlouhý 11,4 km. Povodí má rozlohu 36,6 km². Pramení 1 km na západ od vsi Žadeikiai. Teče směrem západním. Do Akmeny (tato řeka se na dolním toku nazývá Danė) se vlévá jako její levý přítok 35,1 km od jejího ústí u čtvrti Kretingy Padvariai, v místě, kde Akmena protéká rybníkem (jeho rozloha: 82 ha, založen r. 1981) a kde i sám Burkšinas je silně rozšířen zatopením jeho údolí. Před tím protéká ještě dvěma menšími rybníky: první u vsi Klibiai, další menší na východním okraji Padvariů. Přes potok vede silnice Kretinga – Kūlupėnai a železniční trať Klaipėda – Kretinga – Plungė – Vilnius.\n\n\nVelmi řídce (jen v přirovnání) je v litevštině použito obecné slovo burkštinas (červený jantar) (raudonas kaip burkštinas – červený jako červený jantar/analogické přirovnání v češtině:zdravý jako řípa; krev a mlíko) (německý ekvivalent: Bernstein).\n\n"}
{"id": "685283", "url": "https://cs.wikipedia.org/wiki?curid=685283", "title": "Sečuánská pánev", "text": "Sečuánská pánev\n\nSečuánská nebo S’-čchuanská pánev (čínsky 四川盆地, pinyin \"Sìchuān Péndì,\" český přepis \"S’-čchuan pchen-ti)\", známá též jako Rudá pánev, je deprese v jihozápadní Číně v provincii S’-čchuan. Díky relativně plochému terénu s úrodnou půdou je hustě osídlená, počet obyvatel přesahuje 100 miliónů na ploše kolem 100 000 km². Sečuánská pánev je významnou jednotkou nejen z hlediska fyzického zeměpisu, jde také o jedinečnou kulturní oblast, která má své vlastní zvyky, kuchyni a nářečí. Oblast je hospodářsky významná produkcí rýže a zemního plynu. Největšími městy jsou Čcheng-tu na severozápadním okraji pánve a Čchung-čching na jihovýchodním.\n\nSečuánská pánev je lemovaná horami ze všech stran, mj. Čchiung-lai-šan na západě, Lung-men-šan na severozápadě a Ta-pa-šan na severovýchodě. Dlouhá řeka \"(Čchang-ťiang),\" která pánev odvodňuje, odtéká oblastí Tří soutěsek skrz Wu-šan do východočínských nížin. Dno pánve se skládá z aluviálních rovin a nízkých kopců v nadmořské výšce převážně mezi 300 a 600 m. Dlouhá řeka protéká jižní částí pánve a přibírá zde několik významných přítoků. Západní částí pánve prochází seizmicky aktivní Lungmenšanský zlom, který způsobil katastrofální zemětřesení v roce 2008. Zlom odděluje Čínskou tabuli od Tibetské plošiny.\n\nPodnebí je vlhké, často je zataženo. Zimy jsou chladné až mírné s občasným mrazem, léta jsou horká a velmi vlhká. Intenzita slunečního svitu se výrazně liší místo od místa.\n\nRovina na dně pánve je pokryta kulturní krajinou, převažuje zemědělská půda a města. Původní stálezelené lesy byly zredukovány na drobné oddělené plochy na svazích kopců a několika posvátných hor jako E-mej-šan. Různorodé přírodní biotopy se zachovaly v horách, které pánev obklopují.\n"}
{"id": "685284", "url": "https://cs.wikipedia.org/wiki?curid=685284", "title": "Pachomios", "text": "Pachomios\n\nSvatý Pachomios, řecky Παχώμιος, (cca 292 – 346) byl egyptský mnich, zakladatel cenobitského života, prvního cenobitského kláštera a tvůrce Pachomiovy řehole. Do dějin se zapsal také jako otec-poustevník (eremita). Pachomios je ctěn jako svatý, v koptské církvi je jeho svátek slaven 9. a v pravoslavné a římské církvi 15. května.\n\nPachomios se narodil přibližně roku 292 v Thébách v Egyptě jako pohan. Vstoupil do armády Konstantina Velikého a v roce 312 se na jednom z tažení setkal s křesťanstvím, které jej postupně získalo na svou stranu. Po skončení války se Pachomios nechal pokřtít a odešel do křesťanské kolonie poustevníků nacházející se na východním břehu Nilu. Založil v Egyptě v roce 318 první klášter, ve kterém žili tzv. cenobité. Pachomios zemřel kolem roku 346. Pachomiova řehole se dochovala v latinském překladu svatého Jeronýma z roku 404 jako jedna z předchůdců řehole Benediktovy.\n\nPachomios je považován za zakladatele první formy klášterního života. Mniši-poustevníci, žijící dosud v duchu pravidel svatého Antonína, začali žít asketickým životem na jednom místě obehnaném zdí podle nových pravidel Pachomiovy řehole. Ta určovala režim dne, rovnoměrné rozdělení práce a modliteb ap. Podle Pachomiovy řehole se mniši měli kromě modliteb věnovat také fyzické práci. Obyvatelé klášterů pocházeli převážně z rolnického prostředí, proto se jednalo především o práce na polích a zahradách. Sám Pachomios po založení kláštera ještě několik let žil v poušti jako poustevník a vešel tak do historie jako jeden z otců-poustevníků. Nutno dodat, že zřejmě proto není cenobitní život vyloženě klášterním společenstvím. Mniši sice určitou část dne tráví společně, ale každý obývá vlastní malou celu a většinu dne tráví osamoceně. Jde o nový model mnišství nazývaný podle řeckého \"koinos bios\", společný život. Pachomios založil ještě devět mužských a dva ženské kláštery.\n\n\n"}
{"id": "685295", "url": "https://cs.wikipedia.org/wiki?curid=685295", "title": "Spoření", "text": "Spoření\n\nSpoření je činnost, kterou vznikají úspory. Člověk spoří, pokud odkládá spotřebu a část svých čistých příjmů neutratí. Spořením vzniká majetek, případně kapitál. Protikladem úspor jsou dluhy.\n\nV ekonomii se spoření definuje jako rozdíl mezi disponibilními příjmy a výdaji na spotřebu a měří se objemem peněz za nějakou dobu (měsíc, rok). Podíl spoření na celkovém příjmu za určitou dobu se nazývá míra úspor. Míra hrubých úspor domácností v EU činí přibližně 11%. Spořením člověk zvětšuje svůj majetek, který se naopak zmenšuje výběry, inflací a podobně.\n\nPokud člověk uchovává své úspory doma, v pokladničce nebo ve slamníku, jsou tyto prostředky vyňaty z oběhu a nemohou sloužit jako investice. Představují vlastně bezúročnou půjčku státu (národní bance). Pokud je uloží do banky, banka je půjčí tomu, kdo je potřebuje a je ochoten za ně zaplatit úrok. Tím se peníze dostávají do oběhu, slouží ekonomickému životu a majitel je za to odměňován úrokem. Tento úrok (resp. úroková míra) musí být nižší než ta, kterou bance platí její dlužník, neboť z tohoto rozdílu (tzv. úroková marže) se financuje provoz banky, pojištění rizik i zisk jejích majitelů.\n\nMajitel úspor se může rozhodnout, jakým způsobem své peníze uloží, a volí mezi likviditou, jistotou a výnosností. Běžný vklad v bance má vysokou likviditu (peníze lze kdykoli vybrat a použít), velkou jistotu čili nízké riziko a poměrně nízkou výnosnost. U termínovaných vkladů je výnosnost vyšší, ovšem za cenu snížení likvidity. Při nákupu cenných papírů, zejména akcií volí nízkou likviditu (cenný papír se musí nejprve prodat, než se peníze dají použít k jinému účelu), vysoké riziko a obvykle vysokou výnosnost.\n\nZ makroekonomického hlediska se souhrn úspor rovná objemu investic. Podíl úspor (osob, firem i vlády) na HDP, vyjádřený v procentech, se nazývá národní míra úspor. Vyšší míra úspor je výhodná, ale jen do určité míry: příliš vysoká míra úspor může oslabit poptávku a tím způsobit recesi hospodářství. Tomu se někdy říká paradox úspor. \n\n\n"}
{"id": "685296", "url": "https://cs.wikipedia.org/wiki?curid=685296", "title": "Paris Visite", "text": "Paris Visite\n\nParis Visite je jízdenka pro městskou hromadnou dopravu v Paříži určená speciálně pro turisty.\n\nJízdenka může mít dobu platnosti 1, 2, 3 nebo 5 dnů. Pařížská integrovaná doprava je rozdělena na několik zón. Paris Visite platí buď pro zóny 1-3 nebo 1-6, přičemž zóny 1-3 pokrývají centrum města a přilehlé okolí (tedy La Défense a Stade de France), ale nelze ji už použít na vlaky jedoucí do vzdálených míst regionu Île-de-France.\n\nUvnitř těchto zón platí jízdenka ve všech typech dopravy společnosti RATP (metro, RER, autobusy, tramvaje, lanovka na Montmartre, Montmartrobus, Orlyval, Noctilien) a příměstské vlaky SNCF (RER, Transilien). Jízdenka neplatí pro většinu zvláštních autobusových linek a na říční lince Voguéo. S jízdenkou pro zóny 1–6 je možné dojet až k zámku Versailles, Eurodisneylandu a na pařížská letiště Charlese de Gaulla na severu a Orly na jihu.\n\nJízdenka rovněž umožňuje zlevněný 20% vstup do 18 vybraných pařížských muzeí, galerií a dalších památek, např. Vítězný oblouk, Espace Dalí, Musée du quai Branly, Pantheon, zámek Fontainebleau, zámek Vincennes, Musée Grévin nebo Tour Montparnasse a také 10% slevu na nákup v obchodním domě Galeries Lafayette.\n\n"}
{"id": "685302", "url": "https://cs.wikipedia.org/wiki?curid=685302", "title": "Pedro de Valdivia", "text": "Pedro de Valdivia\n\nPedro de Valdivia (17. dubna 1497 Castuera, Badajoz, Extremadura, Španělsko - 25. prosince 1553, Tucapel, Chile (Místokrálovství Peru)) byl španělský conquistador, účastník dobývání říše Inků a jeden z kapitánu Francisca Pizarra. Později se stal prvním královským guvernérem v Chile a zakladatelem měst Santiago, Concepción či Valdivia.\n\nV letech 1535 - 1537 táhl společně s Diegem Almagerem do středního Chile. Po návratu byl v roce 1540 znovů vyslán, aby dobyl celé Chile. V roce 1541 dosáhl údolí řeky Mapocho a v témže roce založil město Santiago de Chile. Nové město napadali indiánští Mapučové, ale Španělé byli nakonec schopni odolat. Později postupoval dál na jih a zakládal další města – Concepción, Valdivii a Villarriku. V roce 1547 se vrátil do Peru, kde se zapletl do bojů mezi Franciscem Pizarrem, Gonzalem Pizarrem a guvernérem Pedro de la Gascou k němuž se přidal a přispěl k porážce Pizarrů, za což ho guvernér jmenoval generálním kapitánem v Chile.\nV roce 1548 se vrací do Chile a zakládá další města kolonizuje zemi. Jeho dobývání a krutost se nelíbila domorodým obyvatelům Mapučům, kteří se nakonec v roce 1553 v pevnosti Tucapel vzbouřili a pod vedením svého indiánského kasika Colo Colo na Španěly zaútočili. V boji byl krutý Valdivia zajat a na rozkaz mapučského náčelníka Lautara popraven. O jeho smrti koluje více verzí, podle jedné z nich mu indiáni nalili do úst roztavené Zlato, podle jiných ho upálili, snědli při kanibalské hostině nebo mu vyřízli srdce.\n\nValdivio svými výboji v Chile a zakládáním měst zajistil tuto zemi Španělské koruně a Chile se stalo na několik století španělskou kolonií.\n\n"}
{"id": "685303", "url": "https://cs.wikipedia.org/wiki?curid=685303", "title": "Lorca (město)", "text": "Lorca (město)\n\nLorca je město v Murcijském regionu na jihovýchodě Španělska. S 92 694 obyvateli (2010) je po Murcii a Cartageně třetím nejlidnatějším městem regionu; zároveň je s 1676 km² druhou nejrozlehlejší obcí Španělska (po Cáceres). Z místních pamětihodností vyniká hrad (\"Castillo\"), archeologické muzeum a velikonoční oslavy (\"Semana santa\").\n\n11. května 2011 postihlo město zemětřesení, při němž přišlo o život 10 lidí.\n\n"}
{"id": "685306", "url": "https://cs.wikipedia.org/wiki?curid=685306", "title": "Mistrovství světa ve florbale 2000", "text": "Mistrovství světa ve florbale 2000\n\nMistrovství světa ve florbale mužů 2000 se konalo v Norsku ve městech Drammen, Oslo a Sarpsborg od 14. 5. do 21. 5. 2000.\n\nJako na všech předchozích mistrovstvích světa mužů, zvítězilo potřetí Švédsko. Česko skončilo na šestém místě.\n\nKaždá skupina měla 4 týmy.\n\nRusko sestoupilo do Divize B.\n\nBrankář – Morten Andersen\nObránci – Vesa Punkari, Johan Davidsson \nÚtočníci – Mika Kohonen, Tero Karppanen, Martin Olofsson\n\n"}
{"id": "685308", "url": "https://cs.wikipedia.org/wiki?curid=685308", "title": "Mistrovství světa ve florbale 2002", "text": "Mistrovství světa ve florbale 2002\n\nMistrovství světa ve florbale mužů 2002 se konalo ve Finsku ve městě Helsinki od 18. 5. do 25. 5. 2002.\n\nJako na všech předchozích mistrovstvích světa mužů, zvítězilo počtvrté Švédsko. Česko skončilo na čtvrtém místě.\n\nKaždá skupina měla 4 týmy.\n\nVítězové hrají o 5. místo, poražení o 7. místo.\nPřestože skončilo Německo v Divizi A poslední, nesestupovalo, protože v příštím ročníku se počet týmů zvýšil na 10.\n\nBrankář: Mårten Blixt\nObránci: Jari-Pekka Lehtonen, Henrik Qvist\nÚtočníci: Jaakko Hintikka, Johan Andersson, Martin Olofsson\n\n"}
{"id": "685309", "url": "https://cs.wikipedia.org/wiki?curid=685309", "title": "Mistrovství světa ve florbale 2006", "text": "Mistrovství světa ve florbale 2006\n\nMistrovství světa ve florbale mužů 2006 se konalo ve Švédsku od 21. 5. do 28. 5. 2006.\n\nJako na všech předchozích mistrovstvích světa mužů, zvítězilo pošesté Švédsko. Česko skončilo na čtvrtém místě.\n\nKaždá skupina měla 5 týmů.\n\nBrankář – Henri Toivoniem<br>\nObránci – Marcus Gerber, Henrik Quist<br>\nÚtočníci – Anders Hellgard, Mika Kohonen, Tero Tiitu\n\n"}
{"id": "685310", "url": "https://cs.wikipedia.org/wiki?curid=685310", "title": "Apomorfin", "text": "Apomorfin\n\nApomorfin (INN, obchodní názvy Apokyn, Ixense, Spontane, Uprima) je neselektivní dopaminový agonista, který aktivuje jak receptory D, tak i D, s určitou preferencí pro subtypy druhých z nich. Název vznikl složením \"apo\" (odkazující na to, že je apomorfin derivát aporfinu) a \"morfin\" (protože apomorfin vzniká rozkladem morfinu zahříváním s koncentrovanými kyselinami). Apomorfin však neobsahuje morfin ani jeho molekulární kostru, ani se neváže na opioidní receptory.\n\nV minulosti se zkoušelo použití apomorfinu pro různá použití, včetně psychiatrické léčby homosexuality na počátku 20. století, později k léčbě erektilní dysfunkce. Nyní se používá pro léčbu Parkinsonovy nemoci. Je silným emetikem (vyvolává zvracení) a neměl by se podávat bez antiemetik, například domperidonu. Emetické vlastnosti se využívají ve veterinární medicíně k vyvolání zvracení po požití toxických látek nebo cizích těles.\n\nÚspěšně se používal také pro neoficiální léčbu závislosti na heroinu; tímto ho proslavil autor William S. Burroughs. Nedávná studie ukazuje, že apomorfin může být vhodným markerem pro hodnocení změn v centrálním dopaminovém systému spjatých s chronickým užíváním heroinu. Neexistuje však žádný klinický důkaz, že je apomorfin účinným a bezpečným léčivem při závislosti na opiátech. Dřívější studie zahrnovaly i averzní terapii u alkoholismu a úzkosti, v modernějších pracích jsou spíše anekdotické.\n\nU léčby erektilní dysfunkce se věří, že jsou hlavním cílem dopaminové receptory v oblasti hypothalamu, a i když erekci podporují i dopaminové receptory v penisu, činí tak mnohem slaběji, než ty v mozku.\n\nApomorfiniumchlorid (lékopisně: \"apomorphini hydrochloridum\") se syntetizuje zahříváním stechiometrických množství morfinu a kyseliny chlorovodíkové na 140 °C.\n\n"}
{"id": "685316", "url": "https://cs.wikipedia.org/wiki?curid=685316", "title": "Gejza Uherský", "text": "Gejza Uherský\n\nGejza Uherský (1151 – po 1210) byl uherským princem a uchazečem o trůn, část života strávil ve vězení a poté se připojil ke křížové výpravě císaře Fridricha Barbarossy.\n\nByl čtvrtým synem uherského krále Gejzy II. a Eufroziny Kyjevské. Po smrti krále Gejzy roku 1162 nastoupil na uherský trůn nejstarší z bratrů - Štěpán. Mladší Béla byl zasnouben z byzantskou princeznou a měl se stát nástupcem císaře Manuela Komnéna, jenž již nepočítal s narozením mužského dědice. Štěpán však po deseti letech vlády zemřel zřejmě v důsledku jedu a Bélovi byla nabídnuta uherská koruna. Většina uherských magnátů včetně královny matky však jako vhodnějšího pretendenta trůnu viděla prince Gejzu, který na rozdíl od Bély vyrůstal a žil v Uhrách. Béla nechal po několika marných snahách o změnu na trůnu oba, matku i bratra, uvěznit. Gejzovi se opakovaně podařilo utéct k sousedním vládcům, ale jak rakouský vévoda Leopold, tak český kníže Soběslav II. jej Bélovi vydali. Vězněm byl až do roku 1189, kdy byl propuštěn na přímluvu císaře Barbarossy. Stal se společně s dvěma tisícovkami uherských bojovníků účastníkem kruciáty, jež měla za cíl osvobození Jeruzaléma. Po krachu výpravy se do vlasti nevrátil, údajně se oženil s byzantskou šlechtičnou a zemřel zřejmě po roce 1210.\n"}
{"id": "685324", "url": "https://cs.wikipedia.org/wiki?curid=685324", "title": "František Jan Zoubek", "text": "František Jan Zoubek\n\nFrantišek Jan Zoubek (6. prosince 1832 Kostelec nad Orlicí - 29. června 1890 Smíchov) byl český středoškolský profesor a historik. Nejprve vyučoval češtinu, klasickou filologii a historii na gymnáziu v České Lípě, později na pražské reálce. Od roku 1867 zastával funkci ředitele na středních školách na Smíchově. Přispíval do Národních listů, redigoval Památky archeologické, psal satirické články (\"Příspěvky k pravdivé kronice slavného města Račic\") i odborné studie. Ve vědecké práci se zaměřil na historii rodného města, kulturní a hospodářské dějiny a odkaz Jana Amose Komenského. Patřil k předním pedagogům a historikům své doby.\n\nNarodil se 6. prosince 1832 v Kostelci nad Orlicí v rodině pláteníka. Absolvoval základní školu ve Velkých Losinách, gymnazijní přípravku v Rychnově nad Kněžnou a gymnázium v Hradci Králové. V letech 1853-1858 studoval filosofii, slovanskou a klasickou filologii a historii na filosofické fakultě v Praze. Během studií u něj propukla vada zraku; lékaři mu doporučovali, aby si raději našel zaměstnání v přírodě, například v zemědělství nebo lesnictví. To kvůli své lásce k historii odmítl, ale nezbylo mu než omezit čtení jen na ty knihy, ze kterých měl co největší prospěch. Jako student začal literárně tvořit; první příspěvky uveřejnil v \"Lumíru\" (překlad ze slovinštiny), \"Zlatých klasech\" (národopisná studie) a \"Poslu z Prahy\" (první článek o Komenském).\n\nV únoru 1858 získal místo suplujícího profesora na německém augustiniánském gymnáziu v České Lípě. Vyučoval tam češtinu, klasickou filologii a historii. Byl oblíbený, studenti rádi navštěvovali jeho hodiny i mimořádné přednášky, získal si respekt u občanů města. Bylo i jeho zásluhou, že v České Lípě — na rozdíl od jiných měst s početným německým obyvatelstvem — neprojevovali studenti odpor k češtině, neodhlašovali se z kurzů a nepodléhali protičeské agitaci. Naopak, gymnázium se přihlásilo k Dědictví Cyrila a Metoděje a školní knihovnu vyzdobilo poprsím Josefa Jungmanna. Zoubek kromě školních povinností také přispíval satirickým cyklem \"Příspěvky k pravdivé kronice slavného města Račic\" do Šimáčkova časopisu \"Posel z Prahy\"; zesměšňoval tu různé nešvary v komunální politice, školství a národním životě. Vydal také jednu ze svých nejdůležitějších historických studií - \"Kostelec nad Orlicí. Stručný přehled jeho minulosti\", která se setkala s příznivým ohlasem předních historiků (František Palacký, Václav Vladivoj Tomek) a roku 1861 mu na jejím základě byla odpuštěna písemná část státní profesorské zkoušky.\n\nRoku 1863 se přestěhoval do Prahy. Původně slibované místo profesora na vyšší dívčí škole nezískal, místo toho našel zaměstnání v redakci \"Národních listů\" a jako suplující profesor na pražské reálce. Spolek Svatobor mu poskytl stipendium na další historické studie. Téhož roku začal spolu s Josefem Dastichem a Eduardem Novotným s přípravami na vydávání nového vzdělávacího časopisu. Ten pod názvem \"Krok\" vyšel poprvé 1. března 1864, ale pro nedostatečný zájem odborné veřejnosti po dvou letech zanikl. Úspěšnější byl Zoubek jako redaktor časopisu \"Památky archeologické\", který vedl v letech 1864-1873 (zpočátku společně s Karlem Vladislavem Zapem). V roce 1865 podnikl také cestu do Bavorska a účastnil se odhalení pomníku Komenského v Brandýse nad Orlicí. 7. února 1866 byl přijat za mimořádného člena Královské české společnosti nauk.\n\nRoku 1867 byla na Smíchově založena samostatná čtyřtřídní hlavní a průmyslová škola a obecní zastupitelstvo vyzvalo Zoubka, aby se přihlásil do konkursu na ředitele. Mezi ostatními kandidáty vynikl svými zkušenostmi i předloženou konkrétní koncepcí a byl do funkce přijat. Roku 1868, po zkušenostech z prvního roku fungování, vydal \"Zprávu o hlavní a průmyslové škole na Smíchově\", v níž otevřeně a pravdivě vylíčil dosažené výsledky, plány i přetrvávající problémy (například s kázní některých žáků, za níž podle jeho podrobné analýzy může v řadě případů nevhodná rodinná výchova). Zoubkovy výroční zprávy se v dalších letech staly vzorem pro podobné publikace jiných škol.\n\nRoku 1868 byla v Praze založena Beseda učitelská a k Zoubkovu návrhu začala každoročně oslavovat památku narození Komenského. První taková oslava se konala 3. dubna 1869 a Zoubek na ní pronesl slavnostní projev. Když se roku 1871 konaly oslavy dvoustého výročí úmrtí tohoto pedagoga (tehdy se nevědělo, že zemřel již roku 1670), napsal Zoubek na žádost Učitelské besedy další oceňovaný spis, \"Život Jana Amose Komenského\". Myšlenky tohoto učence pak rozvíjel i v článku \"Jak by školy obecné mohly býti zvelebeny\", uveřejněném téhož roku ve zprávě hlavní a průmyslové školy.\n\nV roce 1873 došlo k reorganizaci škol na Smíchově a Zoubek získal místo ředitele dívčí měšťanské školy, kterou vedl až do smrti. Založil fond pro ošacení chudých dívek. Dále pokračoval v publikační činnosti, ať už historických článků v Památkách archeologických nebo překladů a interpretací Komenského literárních děl. Roku 1883 se stal redaktorem \"Encyklopedie pedagogické\", vyšel ale jen její první díl.\n\nV posledních letech se zhoršoval Zoubkův zdravotní stav. O prázdninách roku 1889 jej ranila mrtvice. Prakticky ztratil hlas i zrak, většinu doby byl upoutaný na lůžko, v ředitelské funkci ho zastupoval Josef Kořenský. 29. června 1890 Fr. J. Zoubek ve svém smíchovském bytě zemřel. Pohřben byl za velké účasti na Vyšehradském hřbitově.\n\nPublikoval články v Národních listech a v časopisech Památky archeologické, Posel z Prahy a Krok. Samostatně vydal např.:\n\nZoubek se zasloužil o poznání života a popularizaci díla Komenského. Byl prvním regionálním historikem Kostelecka a jedním z prvních, kdo se v historických studiích zaměřil na širší oblast než politické dějiny. Současníci si Zoubka vážili — svědčí o tom čestné členství v kostelecké záložně, čestné občanství města Kostelec nad Orlicí (1866) i přijetí do Královské české společnosti nauk; na druhou stranu litovali, že své historické bádání nemohl kvůli nepřízni doby rozvíjet na vyšší úrovni na univerzitě.\n\n"}
{"id": "685328", "url": "https://cs.wikipedia.org/wiki?curid=685328", "title": "Louis Pergaud", "text": "Louis Pergaud\n\nLouis Pergaud (22. ledna 1882 – 8. dubna 1915) byl francouzský spisovatel, známý jako autor \"Knoflíkové války\".\n\nNarodil se v obci Belmont blízko švýcarských hranic, působil jako učitel v několika vesnicích kraje Franche-Comté. Jako příznivec odluky církve od státu se dostal do sporu s místními autoritami a v roce 1907 odešel do Paříže. Snažil se prosadit jako spisovatel na volné noze, ale žil ve velké bídě. Vydal sbírku básní \"Úsvit\", prosadil se až díky povídkám ze života zvířat: \"Havranova pomsta\" a \"Od straky k lišce\" (za tu dostal Goncourtovu cenu 1910). Bestsellerem se stala \"Knoflíková válka\", kterou vydal v roce 1912 s podtitulem \"Román mého dvanáctého roku\". Kniha vypráví o rvačkách mezi chlapci ze dvou sousedních vesnic. Jejich zvláštností je, že zajatým nepřátelům se uřezávají knoflíky. Tak kluci, kteří odešli z domu v pořádku, se musí vrátit v oblečení s uřezanými knoflíky, za což je doma čeká samozřejmý rodičovský výprask. Příběh je vyprávěn jadrným skatologickým jazykem a obsahuje ironické paralely ke světu velké politiky. Román vyšel v mnoha vydáních a byl přeložen do předních světových jazyků, vznikla podle něj také opera. V roce 1962 natočil Yves Robert podle \"Knoflíkové války\" film, který mj. obdržel Cenu Jeana Viga.\n\nLouis Pergaud padl za první světové války, když po zranění padl do německého zajetí a polní lazaret se stal terčem francouzského bombardování.\n\n"}
{"id": "685330", "url": "https://cs.wikipedia.org/wiki?curid=685330", "title": "Dolce &amp; Gabbana", "text": "Dolce &amp; Gabbana\n\nDolce & Gabbana je italská módní značka, kterou založili roku 1985 módní návrháři Domenico Dolce (* 1958) a Stefano Gabbana (* 1962). Jejich klienti patří mezi nejlépe oblékané lidí na světě, takzvané modní ikony. Mezi tyto modní ikony patří například Beckhamovi, Madonna či Sophia Lorenová.\n\nDolce vystudoval oděvní design na Sicílii a získal zkušenosti díky podnikání jeho rodičů. Gabbana studoval grafický design a získal pracovní zkušenosti v oblasti módy jako asistent v ateliéru v Miláně, kde se pár poprvé setkal v roce 1980.\n\nV roce 1983 vedli své první módní poradenství a studio, v roce 1985 ukázali světu svou první kolekci pro ženy na modní přehlídce v Miláně a okamžitě se stali pro svět velice nadějnými. Tato kolekce byla ušitá podomácku. Nasvědčoval tomu školácký výběr vzorů a příliš složité a nešťastně řešené stehy a upevnění. Kolekce byla inspirována stylem italských hereček Sophie Lorenové a Anny Magnani.\n\nD&G vycházeli z tradice sicilského odívání a později se začali zaměřovat na návrhy korzetových šatů a černých obleků s gangster proužky (mafiánský styl – dnes pro duo velice typický).\nUmělecké duo zkoušelo své štěstí také v Japonsku, kde D&G podepsali smlouvu se skupinou Kashiyama. V roce 1989 si v Japonsku otevřeli svůj první butik a o dva roky později vytvořili svou první pánskou kolekci.\n\nDolce & Gabbana tvrdí, že chtějí, aby se ženy cítily „fantasticky a sexy“. Mnoho z jejich návrhů je přejato z feministické éry.\n\nSvůj styl označují jako „roztomilý a nabroušený styl nového milénia“. Říká se o nich, že jsou tvůrci nejkrásnějších, oku lahodících a nejtřpytivějších šatů.\n\nD&G začali být světově oceňování od roku 1990 a v roce 1991, vyhráli Wollmark Award. V roce 1993 získali cenu za nejlepší vůni roku. Na konci roku 1990 jejich tržby dosahovaly kolem 500 milionů EUR ročně. Řadí se mezi luxusní konfekční značky na světě.\n\nPár v současné době obývá vilu z 19. století v Miláně. Mají také domy na Francouzské riviéře a v Saint–Tropez. Dlouho se netajili svojí sexuální orientací a do roku 2005 tvořili pár. Rozchod nijak nenarušil jejich tvorbu.\n\nZnačku Dolce & Gabbana oblekáli například herci ze seriálu \"Sex ve městě\" nebo \"Gossip Girl, Klub sráčů\".\n\nLatinská D&G\n\n"}
{"id": "685331", "url": "https://cs.wikipedia.org/wiki?curid=685331", "title": "Aon Center", "text": "Aon Center\n\nAon Center může být:\n\n"}
{"id": "685335", "url": "https://cs.wikipedia.org/wiki?curid=685335", "title": "František Vaněk (kněz)", "text": "František Vaněk (kněz)\n\nFrantišek Vaněk (23. srpna 1916, Praha – 20. září 1986, Praha) byl český římskokatolický kněz a od roku 1971 až do své smrti generální vikář pražské arcidiecéze.\n\nVystudoval arcibiskupské gymnázium v Praze a teologii v Římě, kde mezi jeho spolužáky patřil také Agostino Casaroli, pozdější kardinál státní sekretář papeže Jana Pavla II. Dne 21. prosince 1940 byl vysvěcen na kněze. V Římě získal též doktorát teologie a licenciát obojího práva. Od roku 1953 působil jako duchovní správce ve Všetatech, kam se za ním z jižních Čech přestěhovali i jeho rodiče a teta. Ve Všetatech také podporoval činnost chrámového sboru, režíroval představení ochotnického divadelního souboru a vyučoval angličtinu a latinu.\n\nV letech 1965 až 1968 přednášel filosofii na Cyrilometodějské bohoslovecké fakultě v Litoměřicích. Od 1. listopadu 1971 se stal generálním vikářem pražské arcidiecéze. V roce 1984 byl na Cyrilometodějské bohoslovecké fakultě jmenován odborným asistentem pro obor liturgika, avšak pro nemoc, kterou trpěl v závěru života a pro kterou mu musela být amputována noha, výuku vůbec nezahájil. Ačkoliv ještě v únoru 1986 prohlašoval, že se jeho zdravotní stav zlepšil, a to v naději na získání úřadu pražského kapitulního vikáře či dokonce arcibiskupa, v září téhož roku zemřel.\n\n\n"}
{"id": "685338", "url": "https://cs.wikipedia.org/wiki?curid=685338", "title": "Beveridgeova křivka", "text": "Beveridgeova křivka\n\nBeveridgeova křivka je grafické zobrazení zachycující empiricky zjištěný inverzní vztah mezi počtem volných pracovních míst a mírou nezaměstnanosti při dané ceně práce. Mírou volných pracovních míst je chápán podíl volných pracovních míst na celkovém počtu pracovních míst, které jsou potřebné pro zaměstnání veškeré pracovní síly. Postavení ekonomiky na křivce pak podává představu o aktuální situaci na trhu práce (například vysoká úroveň volných pracovních míst a nízká míra nezaměstnanosti poukazuje na \"těsnost\" trhu práce). \n\nPodobně jako Phillipsova křivka vznikla i Beveridgeova křivka díky empirickému pozorování reálné ekonomiky, a teprve následně byla doplněna ekonomickou teorií. Křivka je pojmenována po William Beveridgeovi, britském ekonomovi, právníkovi, poslanci, vedoucím akademické instituce a zakladateli moderního britského sociálního státu. Ve svém reportu z roku 1944, Beveridge diskutoval vztah mezi poptávkou po pracovní síle, zachycenou počtem volných pracovních míst a mírou nezaměstnanosti. I přesto, že křivku přímo nevykreslil a ani neprezentoval tabulku srovnávající počet pracovních míst a míru nezaměstnanosti, předložil podrobné údaje o těchto proměnných a dokázal, že mezi nimi existuje negativní, tzn. inverzní vztah.\n\nDíky Beveridgeově reportu byla z reakce ekonomiky na hospodářský cyklus odvozena ideální křivka ve tvaru konvexní hyperboly. Při růstu agregátní poptávky (AD) klesala nezaměstnanost pomalejším tempem, než jakým rostla volná pracovní místa. Při poklesu agregátní poptávky naopak klesala nezaměstnanost rychleji, než klesal počet volných pracovních míst v dané ekonomice. Od určitého bodu nezaměstnanost vykazuje klesající citlivost ke změnám agregátní poptávky.\n\nBylo však zjištěno, že některé body na hypotetické konvexní křivce neleží, což bylo záhy připsáno změně úrovně nepřizpůsobivosti trhu práce. Ta je v dnešní době určena strukturální a frikční nezaměstnaností. Model byl navíc doplněn o linii 45°, která reprezentuje nulovou přebytečnou poptávku. V průsečíku Beveridgeovy křivky a této linie se pak nachází bod, který odpovídá definici plné zaměstnanosti, a ve kterém je nezaměstnanost pouze na úrovni nepřizpůsobivosti ekonomiky. \n\nPohyby podél křivky jsou dány cyklickými pohyby ekonomiky (během expanze roste počet volných míst a klesá nezaměstnanost, zatímco při recesi klesá počet volných míst a nezaměstnanost roste). Současně probíhající pohyb obou veličin, tj. volná pracovní místa a nezaměstnanost, poukazuje na kvalitu fungování trhu práce. Pohybují-li se veličiny směrem dolů od počátku os souřadnic, lze říci, že trh práce funguje lépe, než v případě, kdy se veličiny pohybují směrem od počátku os směrem nahoru, a existuje tak více volných míst při vyšší míře nezaměstnanosti. \n\nInterpretace cyklických a strukturálních pohybů křivky je poměrně složitá, zejména pokud existují pouze krátké časové řady údajů. Sama křivka však zobrazuje především tendence, ke kterým dochází, tudíž i pohyb křivky směrem vzhůru ještě nemusí nutně značit zhoršení efektivnosti trhu práce. Tento pohyb může být totiž způsoben například tím, že využitá data nepředstavují celkový počet volných pracovních míst v ekonomice. \n\nPohyby kolem Beveridgeovy křivky jsou charakterizovány změnami v míře nezaměstnanosti (φ), která je dána vzorcem:\n\nformula_1\n\n"}
{"id": "685342", "url": "https://cs.wikipedia.org/wiki?curid=685342", "title": "Třída Hamina", "text": "Třída Hamina\n\nTřída Hamina je nejnovější třída raketových člunů finského námořnictva. Celkem byly postaveny čtyři jednotky této třídy. Do služby byly přijaty v letech 1998–2006. Roku 2017 byl zahájen program jejich střednědobé modernizace.\n\nVšechny čtyři jednotky této třídy postavila loděnice Aker Finnyards v Raumě. Jmenují se \"Hamina\" (80), \"Tornio\" (81), \"Hanko\" (82) a \"Pori\" (83). Do služby vstoupily v letech 1998–2006.\n\nJednotky třídy \"Hamina\":\nTrup člunů je z hliníku a nástavby z kompozitu. V konstrukci jsou uplatněny technologie stealth. Hlavňovou výzbroj člunů tvoří jeden 57mm kanón Bofors v dělové věži na přídi a dva 12,7mm kulomety. K ničení lodí slouží čtyři švédské protilodní střely RBS-15 (finské označení MTO 85M) s dosahem přes 100 km. K obraně proti letadlům loď nese osm protiletadlových řízených střel krátkého dosahu Umkhonto-IR. Jejich dosah je 14 km. Pohonný systém tvoří dva diesely MTU 16V538 TB93 a dvě vodní trysky Rolls-Royce Kamewa 90SII. Čluny jsou velmi obratné a uzpůsobené operacím v mělkých vodách. Maximální rychlost dosahuje 30 uzlů. Dosah je 500 námořních mil při 30 uzlech.\n\nV roce 2017 byl odstartován program střednědobé modernizace celé třídy, která prodlouží jejich službu do 30. let 20. století. Hlavním realizátorem je společnost Patria Aviation Ltd., která spolupracuje se zbrojovkou Saab Dynamics. Náklady na modernizaci jsou odhadovány na 223 milionů eur. Přestavba plavidel proběhne v letech 2018–2021. Plavidla dostanou nové protilodní střely izraelského typu Gabriel (finské označení SSM2020) a jako první finské válečné lodě též lehká protiponorková torpéda. Nový sonar bude typu Kongsberg ST2400 VDS. První modernizované plavidlo \"Tornio\" bylo námořnictvu předáno v lednu 2020.\n\n"}
{"id": "685346", "url": "https://cs.wikipedia.org/wiki?curid=685346", "title": "IRCAM", "text": "IRCAM\n\nIRCAM je zkratka pro Institut de recherche et coordination acoustique/musique (v překladu \"Výzkumný a koordinační ústav pro akustiku a hudbu\"). Sídlí v Paříži a je součástí Centre Georges Pompidou. Institut patří k významným výzkumným institucím v Evropě v oblasti hudby a zvuku.\n\nInstitut založil v roce 1974 hudební skladatel Pierre Boulez s podporou tehdejšího francouzského prezidenta Georgese Pompidoua. Dějiny institutu jsou úzce spjaté s Centrem Pompidou, obě stavby, které projektovali architekti Renzo Piano a Richard Rogers, byly realizovány současně v letech 1971-1977. V roce 1978 byl zprovozněn experimentální sál o rozloze 375 m s variabilními akustickými vlastnostmi. Budova se nachází naproti Centre Georges-Pompidou vedle Stravinského fontány.\n\nPierre Boulez založil ústav pro zkoumání elektronické hudby. Z toho vychází náplň činnosti ústavu. Zabývá se teorií o kompozičních možnostech elektro-akustických materiálů, zkoumá hudbu v interdisciplinárních souvislostech (lingvistika, teorie informací, komunikační vědy a hudební analýza), zkoumá nové využití tradičních způsobů (např. hudební nástroje). IRCAM mj. koordinuje výzkum mezi jinými obdobnými institucemi. Výzkum probíhá v týmové práci skladatelů, techniků a vědců, zatímco skládání jednotlivých děl nebo jejich realizace zůstává individuálním tvůrčím procesem. IRCAM se rovněž podílí na vývoji softwaru jako \"jMAX\" (volná verze Max/MSP), \"OpenMusic\", \"SDIF\" nebo \"Agnula\".\n\nIRCAM rovněž pořádá hudební festival \"Agora\".\n\nS institutem spolupracovali např. Karlheinz Stockhausen nebo Luciano Berio, který byl jeho ředitelem v letech 1974-1980.\n\n"}
{"id": "685350", "url": "https://cs.wikipedia.org/wiki?curid=685350", "title": "Třída Skjold", "text": "Třída Skjold\n\nTřída Skjold je třída raketových člunů norského královského námořnictva. Byly vyvinuty speciálně k pobřežním operacím a vyznačují se vysokou rychlostí, silnou výzbrojí a sníženou zjistitelností (stealth). Postaveno bylo šest jednotek. Třída je v aktivní službě.\n\nRealizaci programu provádělo konsorcium Skjold Prime tvořené francouzskou loděnicí DCNS (především bojový řídící systém Senit 2000) a norskými firmami Umoe Mandal a Kongsberg Defence & Aerospace. Celkem bylo loděnicí Umoe Mandal postaveno šest jednotek této třídy. Jako první byl do služby 17. dubna 1999 zařazen \"Skjold\" (P960). Když se osvědčil, bylo v červnu 2002 přiobjednáno dalších pět jednotek pojmenovaných \"Storm\" (P961), \"Skudd\" (P962), \"Steil\" (P963), \"Glimt\" (P964) a \"Gnist\" (P965).\n\nJednotky třídy \"Skjold\":\n\nTrup člunů je koncipován jako katamaran, který se při maximální rychlosti pohybuje na vzduchovém polštáři (koncepce Air Cushion Catamaran – ACC byla ověřena u minolovek třídy \"Oksøy\"). Pohon pomocí vodních trysek mu přitom dává velkou rychlost a obratnost. Trup je vyroben z kompozitu a je pokryt materiálem pohlcujícím radarové vlny. Francouzský koncern DCNS vybavil všech šest jednotek třídy bojovým řídícím systémeme Senit 2000, vyvinutým ve spolupráci s firmou Kongsberg Defence and Aerospace (při modernizaci ho dostaly i hlídkové čluny třídy \"Hauk\"). Pro řízení palby slouží systém Saab Ceros 200 kombinující radarové a optotronické senzory. Dále jsou vybaveny víceúčelovým radarem Thales MRR-3D-NG a průzkumným systémem CS-3701.\n\nČluny jsou silně vyzbrojeny. Hlavňovou výzbroj představuje jeden 76mm rychlopalný kanón Oto Melara Super Rapid v přídově věži. Dále nesou osm norských protilodních střel Kongsberg Naval Strike Missile s dosahem 150 km. Čluny jsou též vybaveny dvojitým protiletadlovým raketovým kompletem velmi krátkého dosahu Mistral s dosahem 4 km.\n\nPohonný systém je koncepce COGAG se dvěma páry plynových turbín – dvě jsou typu Pratt & Whitney ST18M a dvě typu Pratt & Whitney ST 40M. Ty dodávají energii dvojici vodních trysek Kamewa. Pro případ nouze mají čluny pomocné diesely MTU 6R TE92. Vzduch do vzduchového polštáře vhání dva dieselové motory MTU 12V TE92. Nejvyšší rychlost dosahuje 55 uzlů (přes 100 km/h).\n\nPrototyp byl původně vybaven pohonem koncepce CODAG, později ale byl přestavěn do výše uvedeného standardu.\n"}
{"id": "685352", "url": "https://cs.wikipedia.org/wiki?curid=685352", "title": "Jan Šentygar", "text": "Jan Šentygar\n\nJan Šentygar z Chotěřiny (též Schentigarius) (1514 Hvožďany – 20. října 1554 Hradec Králové) byl český univerzitní profesor, básník a lékař.\n\nNarodil se v jihočeských Hvožďanech. Studoval ve Wittenbergu a v Praze. Na Karlově univerzitě se stal profesorem a zastával i úřad děkana artistické fakulty. V roce 1542 byl povýšen do šlechtického stavu.\nOd roku 1547 působil jako lékař v Hradci Králové. Patřil mezi členy básnické družiny Jana Hodějovského z Hodějova. Napsal asi 210 lyrických latinsky psaných básní.\n\n\n"}
{"id": "685353", "url": "https://cs.wikipedia.org/wiki?curid=685353", "title": "Gimme Back My Bullets", "text": "Gimme Back My Bullets\n\nGimme Back My Bullets je čtvrté studiové album americké jižansky rockové skupiny Lynyrd Skynyrd, vydané 2. února roku 1976 u MCA Records.\n\n\n\n"}
{"id": "685354", "url": "https://cs.wikipedia.org/wiki?curid=685354", "title": "UvrABC endonukleáza", "text": "UvrABC endonukleáza\n\nUvrABC(D) endonukleáza je bakteriální multienzymový komplex vyskytující se v \"E. coli\" a účastnící se postreplikační reparace DNA, při tzv. postreplikační excizi nukleotidů. Proto se taky někdy nazývá excinukleáza. Jedná se o opravný proces, který zahrnuje vyštěpení 12 nukleotidů, v místě výskytu genové mutace, a kompletizaci opravy DNA doplněním správný sekvence nukleotidů. Tento enzym je schopný oprav různého typu a velikosti poškození, včetně formace cyklobutylového dimeru.\n\n\n"}
{"id": "685357", "url": "https://cs.wikipedia.org/wiki?curid=685357", "title": "Šebestián Aerichalcus", "text": "Šebestián Aerichalcus\n\nŠebestián Aerichalcus Přeštický (\"Sebastianus Aerichalcus Praesticenus\") (* asi r. 1515 – 20. listopadu 1555) byl český pedagog a spisovatel.\n\nNarodil se v Přešticích. Studoval ve Wittenbergu, kde roku 1544 dosáhl magisterské hodnosti. Působil na pražské univerzitě jako profesor, děkan filozofické fakkulty a rektor. Zasloužil se o povznesení univerzitního i nižšího školství v Čechách. Jeho brzká smrt mu neumožnila významněji povznést úroveň českého školství.\n\n"}
{"id": "685359", "url": "https://cs.wikipedia.org/wiki?curid=685359", "title": "Martin Hanno", "text": "Martin Hanno\n\nMartin Hanno (1526, Hradec Králové – 1550 Wittenberg) byl český renesanční spisovatel.\n\nNarodil se v Hradci Králové. Studoval ve Wittenbergu, kde získal roku 1550 titul mistra. Zanechal značný počet latinských básní.\n\nZemřel ve Witenbergu v roce 1550, podle staršího zdroje již roku 1547.\n"}
{"id": "685360", "url": "https://cs.wikipedia.org/wiki?curid=685360", "title": "Někdo to rád horké", "text": "Někdo to rád horké\n\nNěkdo to rád horké (\"Some Like It Hot\") je americká filmová komedie z roku 1959.\n\nScénář k filmu napsal Billy Wilder společně s I. A. L. Diamondem. Inspirací se stala německá fraška \"Fanfaren der Liebe\" (1951, režie Kurt Hoffmann).\n\nFilm proslul zejména závěrečnou větou:\n\nDěj je zasazen do Chicaga roku 1929. Dva mladí jazzoví muzikanti se na den svatého Valentýna stanou nechtěnými svědky masakru tamní mafie. Utíkají před svými pronásledovateli a převlečou se za ženy. Jako Josefína a Dafné odjíždějí v převleku za ženy společně s výhradně dívčí jazzovou kapelou na Floridu. Joe se zde však zamiluje do hlavní zpěvačky Sugar a naopak do Dafné se zamiluje postarší milionář Osgood Fielding. Situace se ještě více zkomplikuje, když v závěru dorazí do floridského hotelu také gangsteři, kteří muzikanty pronásledují.\nHlavní postavu Sugar si zahrála Marilyn Monroe, která je zde, jako v jiných filmech, zobrazena jako sexuální symbol. Předvedla zde však i polohu zranitelné osamělé sólové zpěvačky. Hlavní mužské postavy hrají Jack Lemmon (Jerry – Dafné) a Tony Curtis (Joe – Josefína).\n\nSnímek byl nominován na Oscara v kategoriích nejlepší herec v hlavní roli (Jack Lemmon), kostýmy, výprava, kamera, režie a nejlepší adaptovaný scénář. Oscara získal za kostýmy. Film obdržel také ocenění Zlatý glóbus, kdy byl nominován v kategoriích nejlepší komedie, nejlepší muzikálový a komediální herec (Jack Lemmon) a nejlepší komediální a muzikálová herečka (Marilyn Monroe). Film byl oceněn i v zahraničí, Jack Lemmon si odnesl cenu Britského filmové a televizní akademie za nejlepšího „nebritského“ herce.\n\n\n"}
{"id": "685363", "url": "https://cs.wikipedia.org/wiki?curid=685363", "title": "Vir (ostrov)", "text": "Vir (ostrov)\n\nVir (ital. Puntadura) je jeden z asi 300 ostrovů zadarského souostroví v chorvatské části Jaderského moře.\n\nS 22,38 km² plochy, 10,12 km délky a 4,25 km maximální šířky je osmým největším ostrovem souostroví a dvacátým největším ostrovem Chorvatska. Cca 300 m dlouhý most jej spojuje s dalmatským pobřežím.\n\nVir má tři obce: stejnojmenné město s cca 1 600 obyvateli (2001), Torovi a Lozice. Nejvyšší místo je 116 m vysoký Barbinjak. Nejbližší ostrovy v okolí jsou Pag, Maun, Planik, Olib, Ist, Molat, Sestrunj, Rivanj a Ugljan.\n\n\n"}
{"id": "685365", "url": "https://cs.wikipedia.org/wiki?curid=685365", "title": "Pippa Middletonová", "text": "Pippa Middletonová\n\nPhilippa Charlotte \"Pippa\" Middletonová Matthewsová (* 6. září 1983 Reading, Berkshire) je mladší sestra Catherine, vévodkyně z Cambridge.\n\nPhilippa Charlotte Middletonová se narodila Michaelu Francisovi Middletonovi a jeho ženě Carol Elizabeth (rozené Goldsmithové). Má starší sestru – Catherine Elizabeth Middletonovou, která se stala v roce 2011 vévodkyní z Cambridge, když se vdala za prince Williama, vévodu z Cambridge, a mladšího bratra Jamese Williama (* 1987).\nMiddletonovi nepatřili do britské aristokracie, otec Michael Francis pocházel ze střední třídy, matka Carol Elizabeth ze staré hornické rodiny z Harrison County. Oba manželé pracovali v oblasti civilního letectví, Carol Elizabeth byla letuška a Michael Francis dispečer letového provozu.\nV roce 1987 založili Middletonovi zásilkovou společnost \"Party Pieces\", která byla úspěšná na britském trhu a udělala z nich milionáře. Rodina se poté usadila v domě ve vesnici Bucklebury v Berkshire.\n\nV roce 2011 byla Pippa svědkyní na svatbě své sestry. V červenci 2016 se zasnoubila a 20. května 2017 se vdala za britského miliardáře, manažera hedgeových fondů Jamese Matthewse. Svatba se konala v Englefieldu v hrabství Berkshire v kostele svatého Marka.\n\n22. dubna 2018 bylo oznámeno, že je Pippa těhotná. 15. října se jí narodil syn Arthur Michael William Matthews.\n\nPippa Middletonová se zúčastnila řady náročných sportovních akcí, přičem jejím cílem bylo získat peníze na charitu. V červnu 2014 absolvovala cyklistický závod Race Across America, kdy týmy štafetovým způsobem překonají vzdálenost ze západního pobřeží Ameriky na východní. Předtím se zúčastnila triatlonové štafety v anglickém Blenheimu, Vasova běhu na 90 kilometrů ve Švédsku nebo duatlonového závodu Highland Cross na 80 kilometrů ve Skotsku. V srpnu 2014 po trati dlouhé 6,5 kilometru přeplavala úžinu Bospor. \n"}
{"id": "685367", "url": "https://cs.wikipedia.org/wiki?curid=685367", "title": "Šimon Proxenus", "text": "Šimon Proxenus\n\nŠimon Proxenus ze Sudetu původně Simon Wirth (lat. Simon Proxenus a Sudetis) (asi 1532 České Budějovice – 7. prosince 1575 Praha) byl český humanistický spisovatel, latinsky píšící básník, univerzitní profesor a právník.\n\nNarodil se v Českých Budějovicích, kde nějaký čas působil jako městský písař. Studoval v zahraničí, jmenovitě ve Wittenbergu u Filipa Melanchtona. Získal titul mistra svobodných umění a po návratu do Prahy byl přijat mezi mistry pražské univerzity, kde začal působit. Stýkal se s básniky z okruhu Jana z Hodějova. Provázel hraběte Julia Šlika za jeho studií v Nizozemí a ve Francii. Roku 1554 se stal profesorem pražské univerzity. Za své zásluhy byl roku 1557 povýšen do šlechtického stavu s přídomkem \"ze Sudetu\". Od roku 1567 zastával úřad rady nad apelacemi. Ve službách Rudolfa II. vystupoval jako řečník při volbě polského krále roku 1573, které se účastnil jako člen doprovodu nejvyššího hofmistra Ladislava z Lobkovic. Jeho slibnou kariéru ukončila roku 1575 předčasná smrt. Je pokládán za luterána. Byl ženatý. Dochoval se soupis jeho pozůstalosti\nJe autorem tištěných básní a dvou rukopisů s osobními záznamy.\n\n\n\n"}
{"id": "685370", "url": "https://cs.wikipedia.org/wiki?curid=685370", "title": "Kašpar Cropacius", "text": "Kašpar Cropacius\n\nKašpar Cropacius z Kozince († 13. ledna 1580) byl český básník a písař.\n\nNarodil se v Plzni, kde později zasedal v městské radě, ale byl vypovězen pro své nekatolické vyznání.\n\nJe autorem latinských básní.\n"}
{"id": "685372", "url": "https://cs.wikipedia.org/wiki?curid=685372", "title": "Białka (přítok Divoké Orlice)", "text": "Białka (přítok Divoké Orlice)\n\nBiałka je horský potok v Orlické oblasti Bystřických hor, v Dolnoslezském vojvodství v Polsku, na území historického Kladska. Potok o délce asi 3 km patří do úmoří Severního moře a je levým přítokem řeky Divoká Orlice.\n\nPramen se nachází v nadmořské výšce přibližně 805 m v oblasti nazývané Twarde Źródło, na severozápadním úbočí hory Biesiec v Bystřických horách, jihovýchodně od obce Polanica-Zdrój. Protéká mírným svahem mokřadů smrkového lesa, západním směrem na přírodní rezervaci Torfowisko pod Zieleńcem, kde se v nadmořské výšce přibližně 750 m vlévá do Divoké Orlice.\n"}
{"id": "685373", "url": "https://cs.wikipedia.org/wiki?curid=685373", "title": "Jiří Ostracius", "text": "Jiří Ostracius\n\nJiří Ostracius (česky \"Střípek\"; 1545 – 19. února 1575) byl český spisovatel, básník a pedagog. Patřil do literární skupiny Jana Hodějovského z Hodějova.\n\nNarodil se v Rakovníku. Po místní partikulární škole studoval ve Wittenbergu a poté v Praze, kde získal roku 1570 bakalářský titul a o dva roky později i titul mistra. Mezitím byl v letech 1567–1572 správcem školy v Žatci. Poté učil dva syny Lva Fictuma z Fictumu v Klášterci nad Ohří, se kterými odcestoval i do Lipska, Jeny a Erfurtu. V roce 1575 se vrátil do Prahy, kde náhle zemřel.\n\n\n"}
{"id": "685376", "url": "https://cs.wikipedia.org/wiki?curid=685376", "title": "1991 ve filmu", "text": "1991 ve filmu\n\n\n"}
{"id": "685378", "url": "https://cs.wikipedia.org/wiki?curid=685378", "title": "Draft juniorů KHL 2011", "text": "Draft juniorů KHL 2011\n\nDraft juniorů KHL 2011 byl třetí draft v historii východoevropské ligy KHL, který se konal 28. května 2011 v Mytišči aréně. V draftu byli vybíráni hokejisté z celého světa ve věku mezi 17 a 21 lety. Aby se hráči mohli draftu KHL zúčastnit, tak nesměli mít smlouvu v lize KHL a nebo ve VHL. \n\nPoznámky:\n\n"}
{"id": "685379", "url": "https://cs.wikipedia.org/wiki?curid=685379", "title": "Oskar (film, 1991)", "text": "Oskar (film, 1991)\n\nOskar (v anglickém originále Oscar) je americký komediální film režiséra Johna Landise z roku 1991, hlavní roli zde ztvárnil Sylvester Stallone. Jedná se o remake stejnojmenné francouzské komedie z roku 1967 s Louisem de Funèsem.\n"}
{"id": "685382", "url": "https://cs.wikipedia.org/wiki?curid=685382", "title": "Národní parky v Guatemale", "text": "Národní parky v Guatemale\n\nNa území Guatemaly se v roce 2015 nacházelo 21 národních parků. Jejich souhrnná rozloha je 735 240 hektarů, což představuje přibližně 6,76 % státní rozlohy. Správou národních parků i dalších chráněných území je pověřena státní organizace \"CONAP - Consejo Nacional de Areas Protegidas\". Guatemalské národní parky, biosferické rezervace, obecní lesní rezervace, útočiště divokého života a další druhy chráněných území pokrývají na 32 % rozlohy státu. \n"}
{"id": "685386", "url": "https://cs.wikipedia.org/wiki?curid=685386", "title": "Rudolf Toussaint", "text": "Rudolf Toussaint\n\nRudolf Toussaint (2. května 1891, Egglkofen – 1. července 1968, Mnichov) byl německý generál, velitel jednotek Wehrmachtu bojujících v Praze při jejím osvobozování. Dne 8. května 1945 v 16.00 Toussaint před Českou národní radou, v čele s Albertem Pražákem, podepsal kapitulační protokol o stažení Němců z Prahy a ponechání těžkých zbraní v Praze. (Den předtím kapituloval Jodl, a den poté i velitel jednotek Waffen-SS na území Protektorátu Čechy a Morava von Pückler).\n\nPo podepsání kapitulace byl zajat a odsouzen k doživotnímu žaláři (mimo jiné za vraždy civilistů při Pražském povstání). Ve vězení podepsal spolupráci s StB, která mu poté umožnila ve vězení malovat obrazy. V roce 1961 byl z vězení předčasně propuštěn a odjel do Německa, kde v roce 1968 zemřel.\n\nRudolf Toussaint se narodil 2. května roku 1891 ve městečku Egglkofen v Horním Bavorsku jako syn železničního úředníka. V polovině září roku 1911 se rozhodl vstoupit do královské bavorské armády, kde byl jako kadet 18. bavorského pěšího pluku (\"18. Bayerisches Infanterie-Regiment \"Prinz Ludwig Ferdinand\"\") zařazen do důstojnického výcviku. Následně byl odvelen do Mnichova, kde absolvoval zdejší válečnou školu a ke konci října roku 1913 mu byla udělena hodnost poručíka (\"Leutnant\"). \n\nV době vypuknutí první světové války zastával mladý poručík Toussaint funkci velitele čety u 10. roty jeho pluku s nímž byl odvelen na západní frontu v rámci 3. bavorské divize pod velením generálporučíka Otto von Breitkopfa. Začátkem srpna byl jmenován do funkce pobočníka velitele II. praporu pluku.\n\nK počátku dubna roku 1915 byl Toussaint převelen k 4. bavorskému pěšímu pluku Landwehru (\"Bayerisches Landwehr-Infanterie-Regiment Nr. 4\"), kde dostal rozkaz velet mobilní kulometné četě. S četou se až do konce května účastnil bojů jižně od městečka Dieuze v severovýchodním Lotrinsku. Po těchto bojích byl jmenován do funkce velitele kulometné roty pluku.\n\nPozději na podzim roku 1916 byl, pro své zkušenosti s automatickými palnými zbraněmi, jmenován velitelem výcviku kulometných družstev pěchoty. K 17. lednu následujícího roku byl Toussaint povýšen do hodnosti nadporučíka (\"Oberleutnant\"). \n\nV této funkci vydržel Toussaint až do března roku 1918, kdy byl převelen ke štábu 6. pěší brigády jako důstojník zodpovědný za kulometná družstva. Zde však setrval pouze do září téhož roku, kdy byl převelen ke 10. bavorskému pěšímu pluku (\"10. Königlich Bayerisches Infanterie-Regiment \"König Ludwig\"\"), kde působil jako zástupce velitele III. praporu pluku. Ke konci války byl Toussaint jmenován ještě do funkce pobočníka velitele 10. pěšího pluku.\n\nBěhem služby v první světové válce si Toussaint vysloužil oba stupně železného kříže, bavorský vojenský záslužný řád IV. třídy s meči a byl jednou raněn.\n\nPo válce zůstal Toussaint v armádě a nejprve byl převelen do topografického oddělení.\n\n\n\n"}
{"id": "685387", "url": "https://cs.wikipedia.org/wiki?curid=685387", "title": "Průtah Třebíčí", "text": "Průtah Třebíčí\n\nPrůtah Třebíčí je silniční komunikace vedená skrze město Třebíč ve směru západ – východ v délce téměř pěti kilometrů. Celý průtah je tvořen částí silnice I/23. Jedná se o páteřní komunikaci ve městě, na niž navazují všechny hlavní silnice vedoucí z města.\nPodél, či poblíž leží vlakové i autobusové nádraží, velké množství úřadů a institucí, stejně jako centrum města, jehož část musela při stavbě průtahu ustoupit.\n\nPrůtah je tvořen ulicemi a třídami: Pražská, Sucheniova, Bráfova třída, a Sportovní. Rovněž protíná Komenského, Masarykovo a Purkyňovo náměstí.\n\nPrůtah byl slavnostně předán do užívání 30. června 1983, dílo mělo hodnotu 31,5 milionu Kčs. Projektantem stavby byl Dopravoprojekt a investorem byl tehdejší Jihomoravský krajský národní výbor. Celkem bylo vykoupeno a asanováno 121 objektů, primárně rodinných domů. Celkem bylo vykopáno 59 000 m zeminy, následně bylo 21 000 m užito na náspy pri budování průtahu.\n\nStará spojnice procházející skrze Žerotínovo náměstí na Stařečce, Karlovo náměstí a přiléhající poměrně úzké ulice již nebyla kapacitně vyhovující. Souběžně s novým autobusovým nádražím začal vznikat nový průtah městem s větší kapacitou a s k křižovatkami řízenými semafory. Na Stařečce, tedy v západní části průtahu, zvláště kvůli stavbě autobusového nádraží, ale zároveň kvůli nové silnici, zmizela velká část této místní části, stejně tak jako byl odstřelen pahorek Horka. Tím byl snížen terén o několik metrů, dnešní silnice se tak nachází pod úrovní bývalé ulice, která vedla v těchto místech. Základní škola T. G. Masaryka (toho času \"Základní škola Hanělova ulice\"), která se na této ulici nacházela, dnes stojí nad několika metrovou betonovou stěnou vybudovanou podél průtahu.\n\nNa východní straně města vedla hlavní silnice původně po levém břehu řeky Jihlavy skrze Nové Dvory. Od této trasy bylo při stavbě průtahu rovněž upuštěno a od Masarykova náměstí, kde se dnešní silnice vrací na původní úroveň terénu, bylo využito stávající Bráfovy třídy až po Purkyňovo náměstí. Zde v devadesátých letech vznikla mimoúrovňová křižovatka se silnicí II/360, která rovněž posloužila jako nadjezd na železniční tratí číslo 240 a nahradila tak starý přejezd. V tu dobu se také spekulovalo o novém pojmenování ovlasti nynější Sportovní ulice jako ulice Konečného. V rámci stavby byla skrze skálu a Janáčkovo stromořadí, které bylo zachováno pouze z části, prostřílena nová Sportovní ulice, která byla za městem napojena na stávající výpadovku na Brno. Zároveň bylo počítáno s mimoúrovňovou křižovatkou a se Sportovní ulicí jako se součástí městského okruhu, proto také byla na Sportovní ulici později napojena nově vzniklá Velkomeziříčská ulice, vedoucí silnici II/360 na sever. Dnes se již s tímto úsekem průtahu jako s částí okruhu nepočítá a plánuje se vybudování nové komunikace položené jižněji.\n\nV roce 2017 (předběžně od konce dubna do 30. října) proběhla velká rekonstrukce průtahu, byla opravována Bráfova třída a to za plné uzavírky, tato oprava navázala na dokončení opravy Podklášterského mostu. Oprava byla rozdělena na dvě etapy, první etapa uzavřela silnici od budovy okresního soudu ke křižovatce s Nádražní ulicí, druhá uzavře silnici od křižovatky s Nádražní ulicí po budovu Gymnázia. Součástí oprav kromě povrchu vozovky byly také opravy kanalizace a veřejného osvětlení. Investorem stavby byly Ředitelství silnic a dálnic, město Třebíč a Vodárenská akciová společnost. Rekonstrukce silnice skončila v termínu do 31. října, pokračování bylo naplánováno na rok 2018. Opraven byl také most v Brněnské ulici, následně navázala také oprava mostu ve Sportovní ulici a oprava Sucheniovy ulice.\n\nÚsek Sportovní ulice bude opraven v roce 2018, přesněji od 3. dubna do 3. října (dle novějších informací do 4. října). Ve stejném termínu se bude také stavět podchod pod Sucheniovou ulicí, oba úseky budou průjezdné jedním pruhem. První etapa, kdy bude opravena levá polovina mostu, začne 3. dubna a potrvá do 3. července, následně 4. července bude zahájena oprava druhé poloviny, kdy ta má trvat do 4. října.\n\nMost ve Sportovní ulici byl opraven v roce 2018, do konce srpna tohoto roku byla opravena první polovina, druhá polovina má být opravena ke konci října téhož roku. Stavba nabrala drobná zpoždění, protože stavební dokumentace z doby stavby mostu neodpovídala realitě a tak bylo potřeba provést dodatečnou diagnostiku.\n\nV roce 2019 byl rekonstruován most u nemocnice. V rámci rekonstrukce byly změněny trasy linek MHD.\n\nV souvislosti s přestavbou mostu bylo zmíněno, že v Třebíči chybí další silnice směrem na jih, kdy na Hrotovické a Znojemské ulici projíždělo cca 25 tisíc aut denně, v době uzavírky tento počet projíždí pouze jednou ulicí - Znojemskou. A to způsobuje velké kolony. Město doporučilo řidičům pěší chůzi a prosilo o trpělivost.\n\n"}
{"id": "685389", "url": "https://cs.wikipedia.org/wiki?curid=685389", "title": "Bitva u Sinsheimu", "text": "Bitva u Sinsheimu\n\nBitva u Sinsheimu se konala 16. června 1674 během francouzsko-nizozemské války. Po překročení Rýna po pontonovém mostě u Philippsburgu podstoupili Francouzi rychlý pětidenní pochod směrem k Neckaru, během něhož urazili 160 km, aby zabránili spojení hlavního císařského vojska, jemuž velel Bournonville, a jednotek lotrinského vévody Karla Lotrinského.\n\nPoté, co francouzský maršál Henri de la Tour d'Auvergne, vikomt de Turenne, dorazil s vojskem k císařskému ležení u Sinsheimu mezi Heilbronnem a Heidelbergem, opírajícímu se o pevné pozice na březích potoka Mühlbach a řeky Elsenz a ze strany chráněné lesem. Francouzi překročili řeku, během zprvu nerozhodného boje, kdy výborné francouzské velení bylo vyváženo mírnou početní převahou a dobrou pozicí císařských, vnikli do Sinsheimu a po čtyřhodinovém boji porazili početně silnější - a navíc zakopanou - císařskou armádu vedenou vévodou Karlem Lotrinským a generálem Caprarou. Caprara padl do francouzského zajetí.\n\n"}
{"id": "685392", "url": "https://cs.wikipedia.org/wiki?curid=685392", "title": "Ian McDiarmid", "text": "Ian McDiarmid\n\nIan McDiarmid (* 11. srpna 1944 Carnoustie, Skotsko) je skotský divadelní herec a režisér. McDiarmid má úspěšnou především kariéru v divadle. Také ale přijal role v několika filmech a televizních filmech. Ve světě se stal slavným zejména díky roli Sheeva Palpatina-Darth Sidiouse ve Star Wars (hrál jak v originální trilogii, tak i v nových trilogiích). Od roku 1976 vystupoval zhruba ve 47 filmech. McDiarmid je mistrem v modulaci svého hlasu, nejčastěji však mluví jemným, ale důrazným hlasem.\n\nNarodil se ve skotském Carnoustie. V divadle se poprvé objevil v pěti letech, když ho otec vzal na hru \"Tommy Morgan\" v divadle v Dundee. Brzy se rozhodl, že začne studovat herectví na Royal Scottish Academy of Music and Drama v Glasgow. V roce 1968 obdržel McDiarmid zlatou medaili za svou práci.\n\nHraje v britských divadlech především ve Shakespearových hrách, například v \"Hamlet\" (1972), \"The Tempest\" (1974,2000), \"Much Ado About Nothing\" (1976), \"The Merchant of Venice\" (1984) nebo v \"King Lear\" (2005). \n\nV roce 2002 vyhrál McDiarmid cenu Almeida Theatre's Critics Circle za roli Teddyho ve \"Faith Healer\". O pět let později v roce 2006 opakoval tuto roli na Broadwayi. Hrál také po boku Ralpha Fiennese či Cherry Jones a získal \"cenu Tony\" v kategorii herec v hlavní roli (divadlení hra). Naposledy se objevil v titulní roli Johna Gabriela Borkmana na Donmarském divadle v Londýně. Jedno divadelní představení za zmínku, je jeho zobrazení Harryho Hackamoreho ve hře Sama Sheparda. K zahrání této role potřeboval spousty doplňků, včetně falešných vousů a dlouhých nehtů. \n\nOd roku 1990 až do roku 2001 sloužili McDiarmid a režisér Jonathan Kent jako umělečtí ředitelé v divadle Almeida, které se nachází v Islingtonu v Londýně. V roce 1998 se McDiarmid a režisér Jonathan Kent chtěli podílet na Evening Standard Award za divadelní počin roku. Jejich funkční období bylo poznamenáno řetězcem vysoce úspěšných představeních, v nichž účinkovali herci jako Kevin Spacey a Ralph Fiennes. \n\nPo filmu \"Dragonslayer\" byl vybrán režisérem Georgem Lucasem do filmu do role císaře Palpatina. Šestnáct let po filmu přijal roli mladšího senátora a kancléře v nové trilogii \"Star Wars\". V roce 2004 byla znovu natočena scéna z filmu \"\" mezi Darth Vaderem a hologramem císaře Palpatina, ve které hrál Císaře McDiarmid (Císař byl originálně dabován Clivem Revillem).\n\nMcDiarmid také pracoval ve Star Wars Expanded Universe, kde zapůjčil svůj hlas Palpatina do videoher\" Lego Star Wars: The Video Game\", a v \"Lego Star Wars 2: The Original Trilogy\", a nedávno také ve \"Star Wars Battlefront: Elite Squadron.\"\n\nV roce 2019 bylo potvrzeno, že si zahraje ve filmu \".\"\n\nHrál roli mladého Mickeyho Hamiltona, který hodlá pomstít smrt svojí manželky a svého dítěte v seriálu \"Profesionálové\". Účinkoval také v roli policejního detektiva Porfiryho Petroviche na BBC v roce 2002. V roce 2003 přijal roli Stuarta v seriálu: \"Charles 2: The Power and the Passion\". McDiarmid hrál také roli šéfa rozvědky LeClerka v roce 2009 v dramatizaci \"The Looking Glass War\" Johna LeCarrese na BBC Radiu. \n\n\n"}
{"id": "685394", "url": "https://cs.wikipedia.org/wiki?curid=685394", "title": "Iron Maiden (píseň)", "text": "Iron Maiden (píseň)\n\n\"Iron Maiden\" je poslední skladba z eponymního debutového studiového alba anglické heavy metalové skupiny Iron Maiden Iron Maiden z roku 1980. Skladba také vyšla na EP The Soundhouse Tapes a napsal ji baskytarista Steve Harris.\n\n"}
{"id": "685397", "url": "https://cs.wikipedia.org/wiki?curid=685397", "title": "William Beveridge", "text": "William Beveridge\n\nWilliam Henry Beveridge (13. října 1879 - 11. května 1963) byl britský ekonom, politik a sociální reformátor. Jeho jméno je spojováno s položením základů tzv. welfare state, byť tento pojem nevytvořil, jak se občas chybně uvádí.\n\nWilliam Beveridge v roce 1942 předložil britské vládě svůj návrh modelu národní zdravotní služby (tzv. Beveridgeova zpráva). Na jeho základě byla v roce 1948 zřízena britská NHS. Je také autorem Beveridgeovy křivky.\n\n\n"}
{"id": "685398", "url": "https://cs.wikipedia.org/wiki?curid=685398", "title": "Prowler", "text": "Prowler\n\n\"Prowler\" je úvodní skladba z debutového studiového alba anglické heavy metalové skupiny Iron Maiden Iron Maiden z roku 1980. Skladba také vyšla na EP The Soundhouse Tapes a napsal ji baskytarista skupiny Steve Harris.\n\n"}
{"id": "685401", "url": "https://cs.wikipedia.org/wiki?curid=685401", "title": "Černý potok (přítok Divoké Orlice)", "text": "Černý potok (přítok Divoké Orlice)\n\nČerný potok ( ) – je horský potok v Orlických horách v královéhradeckém kraji. Téměř celý tok se nalézá v katastru obce Orlické Záhoří a tvoří státní hranici České republiky a Polska.\n\nPotok o délce asi 3,5 km patří do úmoří Severního moře a je pravostranným přítokem řeky Divoká Orlice na jejím horním toku. Pramen se nachází v jihovýchodní části Orlických hor, asi 900 m severovýchodně od vrcholu Malé Deštné, v nadmořské výšce kolem 860 m na severní straně Zadní hory. Potok zprvu plyne vsv. až východním směrem a po zhruba dvou kilometrech se stáčí k jihovýchodu až jihu. Necelého ½ km severozápadně od polské hájovny Orlica se ve výšce asi 714 m n. m. vlévá do Divoké Orlice, jež právě v tomto místě vstupuje z Polska též na české území, aby po následující tři desítky kilometrů představovala hranici mezi oběma zeměmi.\n\nPotok nemá významnějších pojmenovaných přítoků ani se podél něho nerozkládají žádné vesnice či osady. Z české strany jde o odlehlou a špatně dostupnou lokalitu, pokrytou převážně smrkovým lesem, naproti tomu levý (polský) břeh alespoň sleduje silnice DW389, takzvaná „Sudetská silnice“ (polsky \"Autostrada Sudecka\"), v popisovaném úseku spojující vsi Zieleniec a Lasówka.\n\nVe střední části toku (řkm 0,8 – 2,6) je niva na české strany prohlášena přírodní rezervací Hraniční louka, za účelem ochrany vlhkých pcháčových a rašelinných luk.\n"}
{"id": "685403", "url": "https://cs.wikipedia.org/wiki?curid=685403", "title": "English, Fitz nebo Percy", "text": "English, Fitz nebo Percy\n\nEnglish, Fitz nebo Percy je pátá epizoda první řady seriálu Prison Break, ve které se Michael pokouší zjistit, kterou ze tří ulic obklopujících věznici nepřijíždějí při poplachu policejní vozy. Režíroval ji Randall Zisk a napsal Zack Estrin.\n\nEpizoda začíná rozhovorem ředitele Henryho Popa s federálními agenty Paulem Kellermanem a Dannym Halem, kteří chtějí zjistit, proč byla jejich žádost o přemístění Michaela Scofielda do jiné věznice zamítnuta. Pope své rozhodnutí odůvodňuje tím, že je za své vězně zodpovědný a bude se za ně zodpovídat, dokud si svůj trest neodpykají. Agenti reagují výhrůžkou, že jeho ženě řeknou více podrobností o jistém případu Toledo, který se Popovi moc nepovedl a o kterém všechno své manželce neřekl. Útěkový tým, zatím čtyřčlenný, se setkává uprostřed práce v kůlně, kde chce Michael projednat s ostatními svůj plán. John Abruzzi ale nechápe, proč má kromě jich dvou a Fernanda Sucreho utéct i Lincoln Burrows, než mu ale dá Lincoln najevo, že jsou bratři. Abruzzimu nezbývá než souhlasit a když se Scofield a Sucre vrací do cely, čeká hlavního protagonistu nemilá návštěva. Ředitel Pope mu přichází vyřídit, že Michaela přemisťuje do věznice ve Statesvillu. Michael ho prosí, aby strpěl do Lincolnovy popravy, ale ředitel se omlouvá, že to není on, kdo tuto záležitost zařídil.\n\nZatímco Pope přemýšlí o tom, jak se rozhodne, Lincoln ztrácí víru v možnost útěku, kterou mu chce Michael vrátit jakoukoli možností odkladu přemístění. Veronica Donovan a Nick Savrinn zkoumají dále videokazetu s nahrávkou vraždy a nachází pár věcí, které by mohly vyvrátit její pravdivost. Řidič auta, které má Terrence Steadman řídit, kouká přímo do kamery, a Lincolna zdánlivě nahrazuje někdo jiný, který skrývá svou tvář před kamerou a bere z auta pravděpodobně krvavé kalhoty, které byly později nalezeny v Lincolnově bytě. Právnická dvojka ale potřebuje důkazy, takže se s tím moc dělat nedá. \n\nJohn Abruzzi už také ztrácí víru v útěk, ale Michael se ho snaží uklidnit a navíc od něj potřebuje jakýsi klíč. Pak si jde sednout k Charlesi Westmorelandovi, kterému důvěřuje, že jako vězeňský veterán má mnoho způsobů, jak odložit překlad. Jak stařík říká, díky americkému právnímu systému stačí Michaelovi napsat odůvodnění, proč nemůže z věznice odejít, ve kterém se vymluví na jakoukoli alergii, a měsíc bude trvat, než bude jeho žádost zpracována. Doktorka Sara Tancredi se při cestě k Lincolnovi na předpopravní prohlídku od své zdravotní sestry dozvídá, že Michael a Lincoln jsou bratři. Zdá se, že ji to trošku šokuje, možná Michaela dokonce lituje. \n\nMichael potřebuje před plánem zkusit, jak se dostane na střechu, odkud uvidí všechny tři komunikace. Sucre tedy zakryje výhled do cely čerstvě vypraným prádlem, naneštěstí ale Michael potkává údržbáře, který si šel zakouřit. Chytrý vězeň se ale za trubky u stropu, které mu pomohou se před ním skrýt, což se mu nakonec povede. V cele mu ale Fernando stejně tak trošku vynadá, jelikož Portorikánci mají prý od přírody vyšší tlak, takže by ho neměl vystavovat do takovýchto nepříjemných situací. Jeden Sucreho bratranec dokonce zemřel na přílišný stres. Zatímco Michael zkoumal cestu k střeše, Abruzzi se dostal prostřednictvím jednoho ze svých kumpánů ke kýženému klíči, který měl dozorce. Další z Abruzziho mafiánů pak vyrobí klíč z odlitku. \n\nVeronica s Nickem navštěvují v terénu jednoho technika, kterého Nick zná a který zjišťuje, že výstřel na kazetě byl nahrán v jiné místnosti, než kde se vražda odehrála, jelikož neslyší předpokládanou ozvěnu. Svědčit ale k soudu nepůjde, jelikož není dost důkazů o Lincolnově nevině. Michael pak jde za Popem pomoci mu se stavěním Taj Mahalu, přičemž mu vysvětluje, že vzduch, který jde od řeky, která je za východní zdí věznice, mu umožňuje čistě dýchat, jinak by mu prý dělala problémy jakási bakteriální infekce. Potřebuje ale chvíli zůstat v ředitelově pracovně a to se mu povede tak, že přesvědčí Popa, že musí stavbu podpírat, dokud lepidlo neuschne. Ředitel tedy odejde s tím, že se má Michael ohlásit u sekretářky Becky až bude na cestě do cely.\n\nKdyž Pope odejde, pověří jednoho ze svých dozorců, aby Michaela od místa sekretářky hlídal, ale ten místo toho flirtuje s elegantní sekretářkou. Michael z pracovny ředitele odejít ještě nemůže, protože zadní dveře jsou zamčené a klíč dorazí až o pár minut později. Zatím se Pope dostává domů, kde na něj kromě jeho ženy Judy čekají také agenti Kellerman a Hale, kteří mu prakticky přikazují, aby Michaelovu žádost o zamítnutí přeložení do jiné věznice zlikvidoval. Diváky také překvapí fakt, že v Toledu toho osudného dne zemřel Popův syn Will, o kterém jeho žena zdánlivě nemá tušení, což je důvodem, proč ředitel nechce, aby se něco víc o případu dozvěděla. Aby mohl svůj soukromý život ředitel udržet pod kontrolou, tak po odchodu agentů skartuje všechny papíry, na které se mu Michael vypsal o svých zdravotních problémech. \n\nLincolna v jeho cele pro jednoho navštěvuje doktorka Tancredi, která je očividně znechucená povinností zkontrolovat zdraví někoho, koho o pár dní později popraví. Nezapomene se ale zmínit o Michaelovi, jelikož toto téma ji zajímá, a dozvídá se, že Michael prožil svůj život opuštěně, bez otce a matky. Michael se zatím vrací do cely, kde ihned začíná pracovat na svém plánu. Sucre je samozřejmě vystrašený, jelikož do sčítání vězňů zbývá pouhých patnáct minut. Michael se ale rozhodně nezasvětit svého parťáka, jelikož by to mohlo znamenat absolutní selhání plánu. Ředitele Popa pohltil smutek takový, že se musel stavit ve vězeňské kapli, kde ho farář utěšuje, že Willyho smrt byla nehoda a že jeho život, který byl osmnáct let dlouhý a naplněný trestnými činy a drogovou závislostí, nemohl nijak ovlivnit. \n\nVeronica a Nick se staví pro originální kazetu, která by jim u experta, u kterého byli před chvílí, pomohla přimět ho, aby šel svědčit k soudu. Vrátná jim ale důkazy vydat nemůže a když zjistí číslo, kterým je kazeta označena, ukáže jim vytopenou místnost, která byla podle ní, nezasvěcené pracovnice, čirou nehodou. Patnáct minut od Scofieldova příchodu a odchodu uplynulo a tak se rozběhlo sčítání vězňů. Krátce poté, co se Michael dostává na střechu budovy, doráží dozorce Brad Bellick k jeho cele, kde nachází jen vystrašeného Sucreho. Bellick ihned spouští poplach, což je přesně částí Michaelova plánu. Dozorce Patterson, kterého Pope pověřil hlídáním Scofielda, mu ale volá vysílačkou, že je hledaný vězeň v kanceláři ředitele. Bellick ale Pattersona přiměje, aby se šel místo mluvení se sekretářkou kouknout do kanceláře, kde dozorce Scofielda nenachází. \n\nNa poplach přijíždí i policejní auta, po dvou ze tří cest obklopujících věznici. Tou vyřazenou ulicí je tedy Fitz Street, jejíž temnotu světla policejních hlídek neporušila. Teď už bylo na Michaelovi jen dostat se bezpečně zpět do ředitelovy kanceláře, kam se před příchodem Popa s Bellickem dostává. Patterson se omlouvá, že vězně neviděl za stolem, kde se Michael před jejich příchodem schovával. Přestože plán vyšel na jedničku, i tak odchází Michael do cely se špatnými zprávami, Pope mu totiž vyřizuje, že v jeho papírech byla chyba a tak nakonec bude přeložen. Nick a Veronica se mezitím vrací domů, kde je čeká nepříjemné překvapení. Poté, co jsou jejich dveře od bytu otevřené, nemohou najít kopii kazety, na které je údajná vražda.\n\nPřed odjezdem do jiné věznice nechává Michael Sucremu na posteli jednu origami na rozloučenou, než ho Bellick odvádí k transportu. Scofieldův odchod vyvolává v postávách rozlišné pocity. Westmoreland je překvapený, Abruzzi naštvaný, Sucre zklamaný. Bellick je samozřejmě spokojený a nejhůře situaci bere Michael, jelikož ví, že jeho bratr tímto ztrácí všechnu naději na přežití. Abruzzi dokonce nechává své ženě vyřídit, ať se s dětmi zpakuje a odejde pryč ze země, aby byly v bezpečí před Phillym Falzonem, kterému na informaci o Fibbonacim, kterou Scofield nevyzradil, velice záleželo. Situaci na poslední chvíli zachraňuje ten, kdo má jako jediný nad ní moc - ředitel Pope, který přebírá Michaela jen těsně než ho poslední strážce vyvedl z věznice. Za její bránou ale číhají všudypřítomní agenti, kteří celou situaci viděli, ale jak Michael, tak Pope viděli je. \n\nŘeditel se vrací domů a své manželce ihned říká vše o Toledu. Agenti volají do Montany viceprezidentce Carolině Steadman, která jim přikazuje zbavit se Burrowse jinak, než čekáním na elektrické křeslo. Michael na konci přichází za Lincolnem do kaple a vdechuje mu svým návratem novou naději.\n"}
{"id": "685405", "url": "https://cs.wikipedia.org/wiki?curid=685405", "title": "Draft juniorů KHL 2010", "text": "Draft juniorů KHL 2010\n\nDraft juniorů KHL 2010 byl druhý ročník draftu KHL, který se konal 4. června 2010. Draftu se mohli zúčastnit hokejisté celého světa ve věku mezi 17 a 21 lety. Jedničkou draftu se stal český hokejista Dmitrij Jaškin, kterého si vybral tým Sibir Novosibirsk.\n\nTři výběry byli později vedením ligy zrušeny.\n\nDůvodem anulování těchto výběrů bylo to, že hráči měli smlouvu v NHL.\n"}
{"id": "685407", "url": "https://cs.wikipedia.org/wiki?curid=685407", "title": "Bermontiáda", "text": "Bermontiáda\n\nBermontiáda nebo Bermontova aféra ( , ) byla součástí lotyšské války za nezávislost a ruské občanské války, probíhající od 8. října do 3. prosince 1919, v níž lotyšská armáda spolu se svými spojenci zvítězila nad jednotkami Západoruské dobrovolnické armády pod velením Pavla Bermonta-Avalova. Část Bermontovy armády, která pronikla přes hranice na Litvu, byla 15. prosince poražena armádou litevskou.\n\nTěžké ztráty utrpěla od října do prosince 1919 i další bělogvardějská vojska – Severozápadní armáda Nikolaje Judeniče v bojích u Petrohradu a Jihoruská armáda Antona Děnikina v bojích u Orlu a Kromů proti Rudé armádě, v jejíchž úderných oddílech bojovaly i pluky divize lotyšských střelců. Ruský historik Cvetkov považoval neúspěšný útok Západoruské dobrovolnické armády proti „lotyšským separatistům“ u Rigy za jeden z hlavních důvodů porážky bělogvardějců v bitvě o Petrohrad na podzim roku 1919.\n"}
{"id": "685408", "url": "https://cs.wikipedia.org/wiki?curid=685408", "title": "Pracovní místo", "text": "Pracovní místo\n\nPracovní místo je nejmenší prvek struktury organizace (ziskové i neziskové). Zařazuje jedince do organizační struktury a přiřazuje mu okruh úkolů a odpovědností.\n\n"}
{"id": "685413", "url": "https://cs.wikipedia.org/wiki?curid=685413", "title": "Millerův–Ureyův experiment", "text": "Millerův–Ureyův experiment\n\nMillerův–Ureyův experiment nebo pouze Millerův experiment byl experiment, který se snažil navodit podmínky, které měla Země zhruba před 3,5 miliardami let, a zkoumat možnost vzniku života chemickými procesy. Konkrétně testoval hypotézu Alexandra Oparina a J. B. S. Haldaneho, která navrhovala postupný vznik života z anorganických látek chemickými reakcemi. Byl proveden v roce 1952 a publikován roku 1953 Stanleyem Millerem a Haroldem Ureyem pracujícími na Chicagské univerzitě.\n\nPo smrti Stanleyho Millera v roce 2007 vědci zkoumali ampulky se vzorky z původního experimentu a našli v nich více než 20 různých aminokyselin. To je podstatně více, než Miller publikoval, a také více než 20 přirozeně se vyskytujících aminokyselin. Navíc některé důkazy naznačují, že původní atmosféra Země měla jiné složení než plyn použitý v Millerově–Ureyově experimentu. Existují důkazy, že před 4 miliardami let na Zemi probíhaly silné sopečné erupce, které do ovzduší uvolnily oxid uhličitý (CO), dusík, sulfan (HS) a oxid siřičitý (SO). Experimenty používající navíc tyto plyny přinesly jiné výsledky.\n\nV experimentu byly použity voda (HO), methan (CH), amoniak (NH) a vodík (H). Tyto chemikálie byly uzavřeny do řady sterilních skleněných trubiček a baněk, které byly spojeny ve smyčku. Jedna baňka byla z půlky naplněná kapalnou vodou a v druhé byla dvojice elektrod. Voda byla nejprve zahřáta, aby se vypařila. Mezi elektrodami pak přeskakovaly jiskry, které simulovaly blesky procházející atmosférou a vodní párou. Nakonec se atmosféra zchladila, aby voda kondenzovala a dostala se znovu do první baňky. Tím se kruh uzavřel a proces pak probíhal stále dokola.\n\nPo jednom týdnu trvání experimentu Miller a Urey pozorovali, že 10–15 % uhlíku se přeměnilo v organické sloučeniny. Ze dvou procent se staly aminokyseliny, z kterých se vytvářejí bílkoviny v živých buňkách, s tím, že nejhojnější aminokyselinou byl glycin. Vznikly i sacharidy. Nevytvořily se žádné nukleové kyseliny, ale vzniklo všech 20 běžných aminokyselin.\n\nJednokroková reakce přítomných chemikálií může vytvořit kyselinu kyanovodíkovou (HCN), formaldehyd (CHO), a další sloučeniny (např. ethyn nebo kyanoacetylen):\n\nFormaldehyd, amoniak a kyanovodík spolu poté reagují a vytvářejí aminokyseliny a jiné biomolekuly:\n\nVoda a formaldehyd spolu navíc mohou reagovat (Butlerova reakce) a vytvořit různé sacharidy (např. ribózu).\n\nTento experiment inspiroval další vědce. V roce 1961 Joan Oró objevil, že z kyanovodíku (HCN) a amoniaku může ve vodě vzniknout adenin, stavební báze nukleotidů. V experimentu se mu podařilo vytvořit adenin, jehož molekula se skládá z pěti molekul HCN. V těchto podmínkách také z HCN a amoniaku vznikne mnoho aminokyselin.\n\nPozdější experimenty Jeffreyho Bady ze Scrippsova institutu oceánografie byly podobné tomu původnímu, ale zjistil, že v současném modelu atmosféry mladé Země tvoří oxid uhličitý (CO) a dusík (N) dusitany, které aminokyselinu hned po jejím vzniku zničí. Nicméně mladá Země mohla obsahovat značné množství železa a uhlíkatých minerálů, které jsou schopny neutralizovat efekty dusitanů. Když Bada zopakoval experiment s železem a uhlíkatými minerály, vzniklo několik aminokyselin. To naznačuje, že původ nezanedbatelného množství aminokyselin mohl nastat, i když v zemské atmosféře byly oxid uhličitý a dusík.\n\nVýše uvedené experimenty naznačují, že před 4 miliardami let procházela Země obdobím silných sopečných erupcí, které do atmosféry vypouštěly oxid uhličitý, dusík, sulfan a oxid siřičitý. Tyto prvky Miller s Ureyem v původním experimentu nepoužili. Z experimentů, ve kterých se s těmito plyny počítalo, vzešly rozmanitější molekuly. Vytvořila se při nich racemická směs, která obsahovala L i D enantiomery ve stejném poměru. V přírodě se ale L aminokyseliny vyskytují častěji; pozdější experimenty ukázaly, že lze dosáhnout i odlišného poměru L a D enantiomerů.\n\nPodobné podmínky, jako použili Miller a Urey, se nacházejí v různých oblastech sluneční soustavy. Murchisonský meteorit, který v roce 1969 dopadl do jižní Austrálie, obsahoval více než 90 různých aminokyselin, z čehož devatenáct se nachází také v živých organismech na Zemi. Byly v něm také objeveny stopy po drobných zrnech materiálu (\"kosmického prachu\"), který je starší než celá Sluneční soustava (stáří tohoto materiálu vzniklého explozemi dávných hvězd je odhadováno přibližně na 7 miliard let). Předpokládá se, že na kometách a některých dalších tělesech se vyskytují velká množství složitých uhlíkatých sloučenin (jako např. tholin), které ztmavují jejich povrch. Mladá Země byla často bombardována kometami, které mohly dodávat množství složitých organických sloučenin spolu s vodou. Z této myšlenky vznikla hypotéza panspermie.\n\nKdyž v roce 2007 Stanley Miller umřel, jeho student Jeffrey Bada získal vzorky z původního experimentu. Vědci zjistili, že Miller s tehdejšími technologiemi nedokázal zjistit kompletní výsledek svého experimentu.\n\nV roce 2008 skupina vědců zkoumala 11 ampulek z Millerova experimentu z padesátých let. Pomocí kapalinové chromatografie a hmotnostní spektrometrie objevili více organických molekul než on, nejvíce 22 aminokyselin, 5 aminů a mnoho hydroxylovaných molekul.\n\nV následujících letech se jim dařilo izolovat další aminokyseliny, skončili na čísle 25. Profesor Bada odhadl, že přesnější měření by mohla odhalit až o 40 více aminokyselin ve velmi malých koncentracích, ale vědci se zkoumáním přestali.\n\n"}
{"id": "685422", "url": "https://cs.wikipedia.org/wiki?curid=685422", "title": "¡Democracia Real YA!", "text": "¡Democracia Real YA!\n\n¡Democracia Real YA! (česky Skutečnou demokracii teď!, anglicky Real Democracy Now!) je politická platforma vzniklá ve Španělsku, která sama sebe popisuje jako pacifistické seskupení nepříslušící k žádné politické straně ani syndikátu a prosazující participativní a přímou demokracii a samosprávu, realizovanou pomocí lidových sněmů a konsensuálního rozhodování.\n\nHnutí DRY bylo inspirováno islandskými protesty proti finanční krizi z roku 2009 (známými také jako Revoluce kuchyňského nádobí), Arabským jarem, a řeckými protesty z let 2010-2011.\n¡Democracia Real YA! byla organizací, která 15. května 2011 svolala manifestaci, která dala vzniknout hnutí #15M, srovnávaným s pařížskými protesty z května 1968.\n\nNa organizaci těchto aktivit se do značné míry podílela skupina Anonymous, prostřednictvím internetu a také na něm existujících sociálních sítích. Ústřední místo setkávání stoupenců ¡Democracia Real YA! je Puerta del Sol v Madridu, odkud se v brzké době rozšířilo do dalších 57 španělských měst, především do Barcelony. Mluvčími této iniciativy se stali Carlos Paredes, Paco López, Aída Sánchez a Fabio Gándara.\nK manifestacím dochází ve všech 52 provinciích Španělska a mimo Španělsko také v hlavních a větších městech po celém světě.\n\nInspirováno, v té době již mezinárodním hnutím Real Democracy Now!, které vzešlo ze španělského ¡Democracia Real YA!, bylo také hnutí Occupy Movement / Occupy Together v USA, které se proslavilo akcemi Occupy Wall Street.\nV České republice proběhla manifestace Španělů v Praze o víkendu 20.–22. května 2011 na Václavském a Staroměstském náměstí.\n\nNásledně poté se začali ke hnutí přidávat i čeští aktivisté a v ČR bylo vytvořeno hnutí Skutečná Demokracie Teď!.\nTo zorganizovalo několik menších akcí, ze začátku v Praze, později i v jiných městech a u příležitosti Dne Globální změny #15O, 15. října 2011 také demonstraci na Hradčanském náměstí, která přetrvala ve stanovém táboře do druhého dne.\n\nDalší, velkou a dlouhodobou, okupační akci se stanovým táborem plánuje toto hnutí v centru Prahy od 28. dubna 2012 s tím, že v rámci mezinárodní globální akce #12M – Šeříkové revoluce, se rozšíří 12. května 2012 i do dalších měst v ČR.\n\n\n"}
{"id": "685426", "url": "https://cs.wikipedia.org/wiki?curid=685426", "title": "Cliff Eidelman", "text": "Cliff Eidelman\n\nCliff Eidelman (* 5. prosince 1964 Los Angeles, Kalifornie) je americký hudební skladatel a dirigent. Skládá především hudbu pro filmy.\n\nJiž od svých osmi let hrál na housle, během mládí později vystřídal více nástrojů, včetně klavíru a kytary, i žánrů od jazzu po klasickou hudbu. Poté, co vystudoval hudbu na Santa Monica College a University of Southern California, napsal svoji první hudbu film \"Magdalene\" (1989). Přelom v jeho kariéře mu ve věku 26 let přinesla práce na sci-fi filmu \"\" (1991) s temnými a sborovými skladbami. V průběhu 90. let napsal hudbu pro filmy jako \"Muž zázraků\" (1992), \"Nezkrotné srdce\" (1993), \"Moje druhá láska\" (1994), \"Život naruby\" (1994), \"Zachraňte Willyho 3\" (1997), \"Jediná správná věc\" (1998), \"Ochrana svědků\" (1999) a \"Harrisonovy květy\" (2000). V následujícím desetiletí se podílel např. na filmech \"Italské prázdniny\" (2003), \"Sesterstvo putovních kalhot\" (2005) či \"Až tak moc tě nežere\" (2009).\n\n"}
{"id": "685439", "url": "https://cs.wikipedia.org/wiki?curid=685439", "title": "Draft juniorů KHL 2009", "text": "Draft juniorů KHL 2009\n\nDraft juniorů KHL 2009 byl první ročník draftu východoevropské ligy KHL, který se konal 1. června 2009. Draftu se mohli zúčastni hokejisté ve věku od 17 do 20 let. Jedničkou draftu se stal Michail Pašnin, kterého si vybral tým HC CSKA Moskva.\n"}
{"id": "685445", "url": "https://cs.wikipedia.org/wiki?curid=685445", "title": "Citroën SM", "text": "Citroën SM\n\nCitroën SM je sportovní vůz vyráběný v letech 1970-1975 francouzskou automobilkou Citroën ve spolupráci s Maserati. V roce 1971 se umístil na 3. místě v soutěži Evropské auto roku.\n\nV roce 1961 začal Citroën pracovat na sportovní variantě populárního Citroenu DS. Projekt SM byl zahájen až roku 1966. Záměr byl vytvořit luxusní vůz s rychlostí přesahující 200 km/h. Tak výkonný motor ale Citroën nevyráběl. Pomohla až spolupráce s krachujícím italským koncernem Maserati, s nímž Citroën uzavřel dohodu o technické spolupráci a v roce 1971 se stal absolutním vlastníkem automobilky.\n\nCitroën SM byl poprvé představen na Ženevském autosalonu v březnu 1970, kde svým designem a vyspělou technikou vzbudil velké ohlasy. Sériově vyráběné modely se začaly prodávat v září 1970. V následujícím roce se prodalo 5000 modelů, ale pak zájemců ubývalo. V roce 1974 to bylo už jen 352 automobilů a roku 1975 se Citroën rozhodl výrobu SM ukončit. Největší ránu avantgardnímu modelu zasadila ropná krize v roce 1973.\n\nSamonosná, skeletového typu. Komponenty se připevňovaly podobně jako u modelu DS přímo na kovový skelet. Aerodynamický odpor dosahoval (Cx 0,339) což je srovnatelné s automobily dnešní doby. Za předním plastovým aerodynamickým štítem se nacházelo 6 světlometů. 2 z nich byly natáčeny spolu s volantem podobně jako u modelu DS. Světlomety byl natáčecí a měly automatickou regulaci výšky podle polohy (zatížení) zadní nápravy - při nerovnostech tak byla světla vždy souběžně s vozovkou. Za příplatek bylo možné dostat i klimatizaci. SM přinesl mnohé inovace podobně jako jeho nepřímý předchůdce DS:\n\nPoužívá hydropneumatické odpružení převzatý z modelu DS s drobnými úpravami a také přední náhon. Umožňovalo to vysoký komfort a nastavitelnou světlou výšku automobilu. Brzdový systém byl propojen s hydropneumatickou soustavou a ve spojení se čtyřmi kotoučovými brzdami tak poskytoval účinnější brzdy. Řízení bylo vynálezem vynálezce hydropneumatiky Paula Magese. Účinek posilovače řízení byl závislý na rychlosti vozidla - se stoupající rychlostí vozidla se zvětšovala tuhost řízení a poskytovala tak jednodušší ovládání, které nebylo třeba neustále korigovat. Při uvolnění volantu se sám z jakékoli pozice vrátil na svou pozici. Systém DIRAVI se použil později v modelu CX a XM.\n\nNejprve byl představen motor 2,7 V6 s výkonem 125 kW (170 k), odvozený od osmiválce pohánějícího Maserati Quattroporte. V roce 1973 byly karburátory Weber nahrazeny vstřikováním Bosch D-Jetronic. Tím vzrostl výkon na 130 kW (178 k). Současně byl v USA nabízen motor 3,0 V6 s výkonem 132 kW (180 k), který do Evropy přišel až roku 1974. Převodovky byly manuální 5-stupňová a automatická 3-stupňová. Pozoruhodný byl nezvykle velký úhel rozevření řad válců (90°) a použití 3 rozvodových řetězů.\n\n(1970 - 1972)\n(1973 - 1975)\n(1974 - 1975)\n-modul měl snížené emise kvůli exportu na americký trh, prodával se s automatickou 3-stupňovou prevodvokou BorgWarner nebo manuální 3 stupňovou\n-3.0L Motor se zvýšeným výkonem na 190k se použil také v modelu Maserati Merak a Ligier JS2 od 19.722.\n\nSME se zařadil ve své době k nejrychlejším automobilem s předním náhonem. Podobně jako DS byl upraven do závodní verze. SM zvítězil v roce 1971 na Rally Marocco.\n\nHenri Chapron upravil 2 kusy jako prezidentské limuzíny a využívaly se od Georgese Pompidou až po Jacqua Chiraca. Další upravený kus sloužil jako papamobil papeži Janu Pavlu II, který ho využíval ještě v 80. letech 20. století.\n\nSM byl kvůli komplikovaným technologiím drahý na údržbu, pro servis byl potřeba specialista na motory Maserati a na hydropneumatický systém Citroënu. V roce 1974 Citroën zkrachoval a ujala se ho Peugeot. Důvodem byla ropná krize a ekonomická recese v roce 1973, dále také dlouhodobý vývoj Wankelova motoru, které byly neúsporné. V roce 1974 vydala americká vláda nařízení pro automobily, které vyšachovaly automobilku Citroën z trhu, což způsobilo propad prodejnosti o 48%. V roce 1975 se Peugeot zbavil automobilky Maserati. Součástky SM byly rozprodány a použity ještě v automobilech Maserati a Lotus Esprit, například převodovka nebo zpětná zrcátka. Většinu kvalit a technologií přebral nepřímý následovník Citroën CX.\n\n"}
{"id": "685449", "url": "https://cs.wikipedia.org/wiki?curid=685449", "title": "Pojďte pane, budeme si hrát", "text": "Pojďte pane, budeme si hrát\n\nPojďte pane, budeme si hrát je krátkometrážní animovaný seriál Břetislava Pojara, Miroslava Štěpánka a Ivana Urbana o dvou medvědech. Natáčen byl v letech 1965 až 1973.\n\n\"Potkali se u Kolína\" vznikl v roce 1965 jako samostatný krátkometrážní snímek. Později na něj navázaly další díly seriálu.\n\n\nDíly 1–6 namluvil Rudolf Deyl mladší, díly 7–11 František Filipovský.\n\nSeriál představuje – vedle Dášeňky či Zahrady – jedno ze stěžejních děl, kterými se proslavil jeho autor Břetislav Pojar. O jeho orientaci na cílovou skupinu publika v říjnu 2010 uvedl: „Vymyslíte nějaký příběh, který je pro určité diváky, a přemýšlíte, jestli je pro děti nebo pro dospělé. A pak se ukáže, že je to třeba naopak. Když jsem udělal medvědy, tak to bylo nejdříve pro 18leté teenagery.“\n\nV Kolíně byl roku 2010 odhalen pomník medvědům ze seriálu v podobě dvou kamenů různé velikosti s bronzovým reliéfem ze seriálu. Vznikl z iniciativy Společenstva přátel Medvědů od Kolína.\n"}
{"id": "685455", "url": "https://cs.wikipedia.org/wiki?curid=685455", "title": "Leschův–Nyhanův syndrom", "text": "Leschův–Nyhanův syndrom\n\nLeschův–Nyhanův syndrom (LNS) je vzácná metabolická porucha, způsobená kritickým nedostatkem či nefunčností enzymu HGPRT (hypoxantin-guanin fosforibosyltransferázy, zodpovědné za regeneraci nukleotidů z příslušných purinových nukleových bází). Projevuje se již v útlém věku jako encefalopatie, doprovázená pohybovými problémy a spastickými obrnami. K neurologickým problémům patří i sebepoškozování, okusování nehtů a rtů. Zároveň se v těle hromadí fosforibosyldifosfát (PRDP), který totiž nemůže v důsledku mutace vstupovat do syntézy nukleotidů z nukleových bází, což v těle zvyšuje biosyntézu samotných purinů a konečným důsledkem je hromadění kyseliny močové (produkt metabolismu nukleových bází) v těle – tzv. hyperurikémie.\n\n"}
{"id": "685456", "url": "https://cs.wikipedia.org/wiki?curid=685456", "title": "Pohár Lokomotivu", "text": "Pohár Lokomotivu\n\nPohár Lokomotivu je trofej udělovaná vítězi prvního zápasu KHL, ve kterém proti sobě hraje poslední držitel Gagarinova poháru a finalista play-off KHL. V roce 2011 byl pojmenován na počest zesnulých členů týmu Lokomotiv Jaroslavl při letecké havárii.\n"}
{"id": "685458", "url": "https://cs.wikipedia.org/wiki?curid=685458", "title": "James Justinian Morier", "text": "James Justinian Morier\n\nJames Justinian Morier (asi 1780, Smyrna, Turecko – 3. března 1849, Brighton, Anglie) byl britský diplomat a romantický spisovatel známý především díky svému románu \"The Adventures of Hajji Baba of Ispahan\" (1824, Dobrodružství Hadži Baby z Isfahánu).\n\nMorier se narodil asi roku 1780 v turecké Smyrně (dnes Izmir) jako druhý syn britského obchodníka Isaaca Moriera, který zde působil jako generální konzul Levantské společnosti. Vzdělání získal na \"Harrow College\" v Anglii a poté pracoval v Izmiru pro svého otce. Roku 1808 byl jmenován tajemníkem britského vyslance k perskému šachovi, roku 1909 doprovázel perského velvyslance na cestě do Británie a roku 1810 se do Persie opět vrátil jako tajemník prvního britského velvyslance v této zemi. V letech 1814 až 1816 zde pak působil jako britský chargé d’affaires. Poté se na vlastní žádost vrátil do Anglie, začal pobírat důchod a věnoval se literatuře. Do britských diplomatických služeb se ještě vrátil v letech 1824 až 1826, kdy působil v Mexiku jako zvláštní zmocněnec pro uzavření smlouvy mezi oběma zeměmi.\n\nVe svém literárním díle Morier plně využil své zkušenosti z prostředí Orientu, které tak důvěrně znal z dětství a z diplomatických služeb. Po dvou cestopisných knihách, vycházejících z jeho diplomatického působení v Persii vydal roku 1824 pod pseudonymem Peregrine Persic (Perský poutník) své nejslavnější dílo, dobrodružný román \"The Adventures of Hajji Baba of Ispahan\" (Dobrodružství Hadži Baby z Isfahánu). Jeho další románová díla již podobný ohlas nezískala.\n\nMorier zemřel roku 1849 v Brightonu.\n\n\n\n\n"}
{"id": "685463", "url": "https://cs.wikipedia.org/wiki?curid=685463", "title": "Ladislav Křížek", "text": "Ladislav Křížek\n\nLadislav Křížek (* 24. dubna 1963, Louny) je český kytarista, zpěvák a skladatel.\n\nLadislav Křížek započal svou kariéru v dnes již neznámé skupině B.M.M. po které přešel do žatecké kapely NERVUS VEGUS. Opravdový start kariéry ale začal až v pražské skupině TAM. Ani v této kapele se však nezdržel příliš dlouho. V první měsících roku 1985 totiž kapela TAM dostala nabídku na post předkapely na výročním koncertu skupiny Orient, kterou bez váhání přijala. Shodou náhod se na tento koncert šli podívat členové skupiny Vitacit, které v únoru téhož roku opustil zpěvák Dan Horyna. Zpěv Ladislava Křížka se jim natolik zalíbil, že mu okamžitě nabídli místo zpěváka u nich v kapele. Překvapený Ladislav tuto nabídku přijal a přestoupil do kapely Vitacit.\n\nV roce 1985 Ladislav Křížek začal působit v kapele Vitacit. Ještě v tomto roce se Ladislav a ostatní členové kapely seznámili s Milošem \"Dodo\" Doležalem. Ladislav s Milošem tehdy společně napsali spoustu písní. Na podzim roku 1985 nahrála skupina dvě nové skladby: \"\"To se nesmí stát\"\" a \"\"Znám chyby svý\"\". Píseň \"\"To se nesmí stát\"\" byla tak úspěšná, že se vyšplhala na druhé místo v žebříčku tehdy velmi oblíbeného rozhlasového pořadu Větrník.\n\nVitacit plnil všechny sály jak v roce 1985, tak v roce 1986. Když přišel rok 1987, kapela měla našlápnuto a začínaly se ozývat hudební agentury s nabídkami na desky. Jenže již v lednu tohoto roku Ladislav Křížek oznámil odchod z kapely. Poslední koncerty s Vitacitem se nesly v ponuré atmosféře a 15. března 1987 vystoupil Ladislav s Vitacitem naposled. Jeho dalším působištěm se stává ostravská kapela Citron.\n\nOstravskou skupinu Citron v únoru roku 1987 postihla nečekaná událost. Jejich zpěvák Stanislav Hranický si zlomil nohu a byl dlouhodobě nemocen. Z tohoto důvodu Citron urychleně angažoval Ladislava Křížka z pražské skupiny Vitacit. Okamžitě začaly přípravy na již třetí album Citronu s názvem \"\"Radegast\"\". Album se stalo zlatou deskou a pro Ladislava znamenalo první velký úspěch. V dalším roce získala skupina Citron prvenství v anketě Zlatý slavík. Krátce nato skupina Citron uspořádala obrovské turné, ve kterém se podívala nejen do celé ČR, ale také do Polska, SSSR a Německa. Kapela se stále častěji objevovala v televizi, vítězila v hitparádách a zažívala velmi úspěšné období. V tomto období také vznikl hit \"\"Kam jen jdou lásky mé\"\", který Ladislav napsal a následně nazpíval společně se zpěvačkou Tanjou jako duet. Počátkem roku 1989 připravila kapela nové album \"\"Vypusťte psy!\"\", jenže v kapele se začaly objevovat neshody. Z připravovaného alba se stihlo natočit jen demo a vydat singly \"\"Uragán\"\" a \"\"Svět patří nám\"\". V srpnu 1989 po neshodách kapelu opustil Ladislav Křížek a následně i Jaroslav Bartoň a společně založili novou skupinu Kreyson.\n\nPo 26 letech, v roce 2015 se však do Citronu vrací, významnou měrou se podílí na novém albu \"Rebelie rebelů\" a s Citronem absolvuje několik velmi úspěšných turné.\n\nV roce 1989 Ladislav Křížek spolupracoval s Karlem Svobodou a nazpíval titulní píseň ke známému seriálu \"\"Dlouhá míle\"\". V tomtéž roce založil vlastní skupinu Kreyson. V roce 1990 vydal Kreyson své první album s názvem \"\"Anděl na útěku\"\". Album vzniklo jak v české, tak anglické verzi a to za pomoci producenta Jana Němce. Obrovský úspěch měla především píseň \"\"Vzdálená\"\", která bořila všechny domácí hitparády. Kreyson uspořádal velké turné, kde Ladislavův široký hlasový rejstřík, kytarové umění Jaroslava Bartoně a také velká show na pódiu sklízely obrovský úspěch a plní všechny sály. V příštím roce vydává Ladislav sólové album s názvem \"\"Zlatej chlapec\"\", které sklízí obrovský úspěch a během 14 dnů se prodalo 100 000 ks. Ladislav tak získal již druhou zlatou desku. V následujících letech vydala skupina Kreyson další alba \"\"Křižáci\"\", \"\"Elixír Života\"\" a \"\"Zákon Džungle\"\". Navíc v roce 1993 Ladislav vydal další sólové album s názvem \"\"Klíč k mé duši\"\". V roce 1994 čekal Ladislava další velký úspěch v podobě diamantové desky za 400 000 ks prodaných nosičů. Ve stejném roce skončila pětiletá spolupráce s Tommu records vydáním alba \"\"Best of Láďa Křížek\"\", které je průřezem toho nejlepšího. Koncem roku 1994 Ladislav nazpíval duet s královnou české opery Evou Urbanovou, jedná se o rockovou úpravu známého \"\"Fantoma opery\"\". V dalším roce se Ladislav už popáté v řadě umístil v první trojce nejoblíbenější zpěváků v anketě TýTý. V témže roce nazpíval s Darinou Rolincovou úvodní píseň ke kreslenému seriálu \"\"O Malence\"\". V následujícím roce vydal sváteční album s názvem \"\"Kam hvězdy chodí spát\"\" na kterém spolupracoval s Bambini di Praga. Na tomto album je zařazen i duet Ladislava s Karlem Gottem v písni \"\"Panis Angelicus\"\".\n\nNa přelomu roku 1997–1998 založil se svým bratrem Miroslavem Křížkem skupinu Damiens. Na podzim roku 1998 vydala skupina singl \"\"Lásko měj se\"\". Ve stejném roce nazpíval duet s Kateřinou Brožovou do muzikálu Michala Davida \"\"Kráska a zvíře\"\". V březnu dalšího roku vydala skupina Damiens své debutové album s názvem \"\"Křídla\"\", které bylo záhy oceněno zlatou deskou. Skladba \"\"Mám tě rád\"\" se vyhoupla na první příčky televizních i rádiových hitparád. V říjnu tohoto roku vydali Damiens CD \"\"Křídla - Zlatý bonus\"\", které bylo pokřtěno Karlem Svobodou a Leonou Machálkovou. V anketě Český slavík 99 získala kapela Damiens ocenění \"Skokan roku\". U příležitosti 60. narozenin Karla Gotta vystoupili Damiens se skladbou \"\"Adresát neznámý\"\" na velkém koncertu v pražské sportovní hale. Ladislav také nazpíval známý hit Karla Gotta \"\"Paganini\"\". V roce 1999 nazpíval Ladislav s Leonou Machálkovou duet \"\"Čarovný meč\"\". Koncem roku 2000 byla kapela přizvána Karlem Gottem na hostování ke koncertnímu turné \"\"České vánoce 2000\"\". V tomtéž roce vyšlo druhé album Damiens s názvem \"\"Svět zázraků\"\", které bylo opět zlaté za prodej 25 000 ks nosičů. Na jaře roku 2001 Ladislav natočil album \"Síla návratů\" se skupinou Citron, jakožto výběr největších hitů se kterými slavil Ladislav a Citron největší úspěch. Ve stejném roce byli Damiens pozváni jakožto hosté na vánoční turné Karla Gotta a Ladislav si s Karlem Gottem zazpíval duet \"\"Žít svá léta\"\". V příštím roce vydali Damiens další desku s názvem \"\"Nechci zůstat sám\"\", která byla opět zlatá.\n\nDo širšího povědomí se hlas Ladislava Křížka dostal i po roce 2005, kdy složil a nazpíval píseň \"Země pohádek\", která jako ústřední hudební motiv doprovázela poměrně rozsáhlou reklamní kampaň stejnojmenného internetového obchodu s dětskými filmy.\n\nV průběhu roku 2006 Ladislav Křížek společně s kytaristou Radkem Krocem vystoupili po celé ČR a zahráli staré hity Vitacitu, Citronu a Kreysonu v akustickém provedení. Ve zhruba polovině roku Ladislav začal obnovovat činnost Kreysonu a vyhlásil konkurz na posty muzikantů. Konkurzu se zúčastnilo celkem 90 talentovaných hudebníků, z nichž 37 bylo vybráno do užšího kola. Definitivní rozhodnutí padlo 25. ledna 2007 a kapela začala působit v této sestavě:\n\nV květnu 2007 vyšlo nové CD \"\"Nejde vrátit čas?\"\". Ve stejném roce vyšlo CD z živého vystoupení v Třinci s názvem \"\"KREYSON Live - Noc plná hvězd\"\". Jako bonus byl na DVD přidán duet se zpěvačkou Doro Pesch. V červenci roku 2009 vydal Kreyson další album s názvem \"\"20 Years of Kreyson\"\". Toto album vzniklo ve spolupráci s americkým vydavatelstvím Retroactive Records. V průběhu léta 2011 vyšel nový singl, který posloužil jako promo nadcházející nové desky.\n\nAktuální sestava skupiny Kreyson:\n\n\n"}
{"id": "685466", "url": "https://cs.wikipedia.org/wiki?curid=685466", "title": "Trofej Vsevoloda Bobrova", "text": "Trofej Vsevoloda Bobrova\n\nTrofej Vsevoloda Bobrova je trofej, která je udělována klubu, který byl nejlepší v součtu vstřelených branek základní části a playoff ligy KHL (dříve Superligy a Sovětské nejvyšší ligy). Cena je pojmenována po legendárním sovětském hokejistovi Vsevolodu Bobrovi.\n"}
{"id": "685467", "url": "https://cs.wikipedia.org/wiki?curid=685467", "title": "Brothers in Arms: Earned in Blood", "text": "Brothers in Arms: Earned in Blood\n\nBrothers in Arms: Earned in Blood je akční počítačová hra z pohledu první osoby, navazující na předchozí díl .\n\nDěj se odehrává za druhé světové války, během Operace Overlord. Hra je založena na skutečných událostech a svědectvích vojáků.\n\nHráč však již nehraje za seržanta Bakera, nýbrž za seržanta Hartsocka, který během hry vypráví svůj příběh plukovníku Marshallovi.\n\nHra je rozdělena prostřednictvím tří intermezz do tří části. První část se odehrává od výsadku ze Dne D až po chvíli, kdy je Hartsock povýšen z desátníka na seržanta.\n\nDruhá část pojednává od dobytí zbytku Carentanu (kde skončil RtH 30), do dobytí Baupte. Třetí část je o dobývání města Saint-Sauveur-le-Vicomte, poslední zastávce na cestě do Cherbourgu, přístavu považovaného za životně důležitý pro tažení západní Evropou.\n\nNěkteré postavy se vyskytly již v RtH 30, jiné jsou však nové. Zatímco v RtH 30 byla smrt spolubojovníků poměrně častá, v EiB zemřou \"pouze\" dva muži:\n\n\nVe hře se vyskytnou i postavy, jako jsou Zanovich, Leggett, McCreary, Cassidy, Johnson či Cole, ale spíše okrajově.\n\nStejně, jako v RtH 30, i v EiB velí hráč dohromady třem týmům, s výjimkou několika misí, ve kterém nemá hráč pod kontrolou žádné jednotky. Existují tři týmy, které jsou automaticky poskytnuty před každou misí:\n\n\n\n\nTank je naopak bezmocný před panzerfausty, nepřátelskými tanky nebo protitankovými děly. Z bezpečné vzdálenosti je však možné zničit nepřátelský tank, zejména ten s hlavní na krátký dostřel.\n\nNěkteré zbraně jsou stejné jako v RtH 30, jiné jsou však zcela nové:\n\n\n1. \"\"Všude samé růže\"\" – dostat se s Doylem a Paddockem na farmu\n\n2. \"\"Akce v St. Martin\"\" – dobýt a zajistit kostel\n\n3. \"\"Akční hlídka ve třech\"\" – dobýt vesnici, zachránit Corriona a zajistit Flak 88\n\n4. \"\"Pekelná křižovatka\"\" – označit shozené zásoby a vyhnat Němce z plotů\n\n5. \"\"Zámek Colombieres\"\" – dobýt zámek a zajistit ho\n\n6. \"\"Krvavá rokle\"\" – obejít Kopec 30 a zničit německé posily\n\n7. \"\"Nucené vyklízení\"\" – dobýt nádraží\n\n8. \"\"Blízká setkání\"\" – zničit zbytek Němců v Carentanu\n\n9. \"\"Baupte\"\" – dobýt Baupte\n\n10. \"\"Peklo v živých plotech\"\" – zničit Němce v živých plotech a zničit Flak 88\n\n11. \"\"Útok na továrnu\"\" – zajistit továrnu\n\n12. \"\"Vojáci Ameriky, část 1.\"\" – dobýt polovinu St. Sauveur\n\n13. \"\"Vojáci Ameriky, část 2.\"\" – dobýt zbytek St. Sauveur a označit místo pro posily\n\n\n"}
{"id": "685468", "url": "https://cs.wikipedia.org/wiki?curid=685468", "title": "Českomoravská stavební spořitelna", "text": "Českomoravská stavební spořitelna\n\nČeskomoravská stavební spořitelna, a.s. (ČMSS) byla založena roku 1993. Zpočátku se specializovala pouze na stavební spoření a s ním související úvěry na bydlení. Postupně své produktové portfolio rozšířila o produkty, které pokrývají široké spektrum finančních služeb. Její obchodní model je postaven na osobním poradenství široké sítě externích spolupracovníků. Centrála sídlí v Praze.\n\nZaložení\n\nMilníky\n\nAž do roku 2002 ČMSS nabízela pouze stavební spoření a úvěry na bydlení. V roce 2002 změna legislativy umožnila rozšířit nabídku o penzijní připojištění a podílové fondy. Produktová nabídka se stále rozrůstá a v současné době ČMSS kromě stavebního spoření, překlenovacích úvěrů a úvěrů ze stavebního spoření nabízí následující produkty: rizikové životní pojištění, pojištění majetku a odpovědnosti, hypotéku, spotřebitelský úvěr, penzijní připojištění, životní pojištění, podílové fondy, běžný a spořicí účet.\n\n\nSymbolem ČMSS byly zvoleny čtyři cihly a slogan Na těchto základech můžete stavět. Jako maskota využívá chytrou lišku, která vešla do povědomí lidí natolik, že ČMSS bývá nazývána také jako spořitelna Liška. Součástí loga jsou čtyři červené cihličky. Spořitelna v současné době používá slogan Pomáháme vám vytvářet domov.\n\nObchodní model ČMSS je postaven na síti finančních poradců. V současné době má ČMSS největší odbytovou síť téměř 2000 finančních poradců.\n\n"}
{"id": "685474", "url": "https://cs.wikipedia.org/wiki?curid=685474", "title": "Metakomunikace", "text": "Metakomunikace\n\nMetakomunikace je typ sdělování / přenosu / předávání informací / informačních obsahů / významů probíhající jako součást komunikačního procesu v rámci slovní (verbální) komunikace na úrovni extralingvistických (paralingvistických) obsahů, faktorů či znaků, jako je zabarvení hlasu, hlasová intonace, modulace řeči, pauzy a zámlky v řeči, nebo neverbálních výrazových (expresívních) prostředků, jako je mimika, gestikulace, držení či pohyby těla nebo jeho částí (posturologie).\n\nNěkdy bývá metakomunikace zaměňována s mimoslovní (neverbální) komunikací, tvořící samostatný způsob (typ) dorozumívání.\n\nVýznam sdělení se nemusí vždy krýt s obsahem, vyplývá z kontextu situace nebo z intonace. Metakomunikace používá prostředky, které upřesňují nebo mění následující nebo současně probíhající komunikační činnost. Metakomunikace tak může měnit význam celého sdělení, záleží na smyslu a pochopení tohoto sdělení nejen v komunikační, ale i v metakomunikační rovině.\n\nNapř. věta \"Zabiju Tě!\" zpravidla neznamená ani tak opravdový úmysl někoho zavraždit, jako spíše rozčilení, znechucení apod.\n\n"}
{"id": "685476", "url": "https://cs.wikipedia.org/wiki?curid=685476", "title": "Velký blondýn s černou botou", "text": "Velký blondýn s černou botou\n\nVelký blondýn s černou botou (francouzsky\" Le Grand Blond avec une chaussure noire\") je francouzský komediální film režiséra Yvese Roberta z roku 1972 s Pierrem Richardem v hlavní roli. Na tento snímek navazuje film Návrat velkého blondýna z roku 1974. Remake tohoto filmu byl natočen roku 1985 ve Spojených státech amerických pod jménem Muž s červenou botou.\n\nUvnitř francouzských tajných služeb vypukl mocenský boj. Šéf výzvědné služby Louis Toulouse ví, že se ho jeho zástupce plukovník Bernard Milan snaží ze všech sil zkompromitovat a nastoupit na jeho místo. Odposlouchává jeho telefony, připravuje podrazy. A tak vznikne v hlavě šéfa plán: na letišti v Orly vyberou jeho spolupracovníci náhodného člověka, kterého budou vydávat za významného agenta ze Spojených států amerických. Bude sloužit jako návnada, na kterou se chytí plukovník Milan a zničí sebe i svou kliku.\n\nDruhý den dopoledne se na letištních schodech objevuje muž, který má rozčepýřené blond vlasy, jednu botu černou a druhou hnědou a pod paží pouzdro s houslemi. Je to roztržitý a nic netušící houslista François Perrin, který se vrací z koncertu v Mnichově. Milan se svými lidmi však opravdu uvěří, že jde o významného agenta s tajným posláním a začne ho sledovat.\n\nVelký blondýn bezděky zmaří i nejrafinovanější léčky Milana a jeho skupiny. Do už tak zamotané situace se připlete ještě Françoisova milenka Paullete a její manžel, Françoisův přítel Maurice. Ani Christiana, jedna z nejlepších Milanových spolupracovnic, z Françoise nic nevytáhla a nakonec se do něj zamilovala.\n\nBezelstnost Velkého blondýna přivedla plukovníka Milana do záhuby, čímž se plukovník Toulouse zbavil svého nepohodlného náměstka.\n\nFilm končí taktéž na letišti v Orly, když před sebou Perrin tlačí zavazadelní vozík s velkou truhlou Louis Vuitton. Christiana je pravděpodobně uvnitř. Jejich cílem je Rio de Janeiro.\n\nFilm získal Stříbrného medvěda na 23. Berlínském mezinárodním filmovém festivalu v kategorii Nejlepší zahraniční film a také byl nominován na Zlatého medvěda.\n\n\n"}
{"id": "685480", "url": "https://cs.wikipedia.org/wiki?curid=685480", "title": "Derby Philosophical Society", "text": "Derby Philosophical Society\n\nDerby Philosophical Society (česky: \"Derbská filosofická společnost\") byl klub pro gentlemany založený v Derby roku 1783 Erasmusem Darwinem. Členy společnosti bylo během jejích dějin mnoho významných osobností a klub nabízel také první institucionální knihovnu v Derby, která byla přístupná části veřejnosti.\n\nKluby a spolky byly v georgiánské Británii jedním z nejdůležitějších aspektů veřejného života, ačkoliv ženy se mnohých oficiálních akcí neúčastnily. Mnoho spolků se zaměřovalo na přírodní vědy a stalo se tak i významnou částí evropské osvěty. Některé společnosti byly neformální, ale většina byla dobře organizovaná, někdy i s vlastními sídly. Poměrně hodně spolků získávalo (nákupem či zděděním) sbírky knih, vědeckých nástrojů nebo exemplářů přírodní historie.\n\nDerbská filosofická společnost se setkávala v 18. století a jejím členem byl například i John Whitehurst, hodinář, vědec a člen Lunar Society (česky \"měsíční společnost\"). Dalšími významnými členy byli třeba malíř Joseph Wright, kartograf a umělec Peter Perez Burdett nebo reverend Joshua Winter z Kostela Všech svatých. Setkávání spolku byly ukončeny roku 1879.\n\nDerbskou filosofickou společnost založili roku 1783 Erasmus Darwin a jeho přátelé. Bylo to brzy po tom, co se Darwin přestěhoval z Lichfieldu do Derby, kde se se svou novou ženou Elizabeth a její rodinou usadil v domě zvaném Radburn Hall. Klub byl slavnostně otevřen v roce 1784 v Darwinově domě na Full Street. V proslovu Darwin členům oznámil, jakých cílů by podle něj měla společnost dosáhnout. Bylo mezi nimi mimo jiné zřízení knihovny a pravděpodobně i publikace vlastních knih. Zdá se, že Darwin doufal i v to, že Derbská učená společnost a Měsíční společnost budou pořádat společná setkání.\n\nZáměrů klubu bylo mnoho. Podařilo se mu vytvořit pozoruhodnou sbírku knih, z jejíhož seznamu jsou zaznamenány některé tituly. Jeho členové se účastnili společného překladu děl Carla Linného z latiny do angličtiny.\n\nSpolek se setkával v King's Head Inn na Cornmarket v Derby, nedaleko od Darwinova domu číslo 3 na Full Street.\n\nNázory ohledně zakládajících členů se různí, patrně jich bylo sedm, osm či deset. Patří mezi ně Richard French, pan Snyed, Dr. John Hollis Pigot, Dr. John Beridge, Dr. Erasmus Darwin, Thomas Gisborne, pan Fox a William Strutt. Ovšem Snyed a Gisborne nežili v Derby, takže jejich účast při zakládání klubu není jistá. Klubové záznamy existují, ale lidé jsou v nich často označováni jen příjmením a vědci tedy musí určovat, o jakou osobu se může jednat. Účel setkávání klubu byl samozřejmě společenský, ale mezi jeho účastníky existovalo mnoho různých zájmů. Mnozí, stejně jako Darwin, byli spjati s medicínou. Mezi pozdější členy klubu patřili Josiah Wedgwood, reverend William Pickering, reverend Charles Hope, Dr. Peter Crompton, Erasmus Darwin mladší, Robert Darwin, Richard Leaper, Henry Hadley, pan Haden, pan Fowler, pan Johnson, Sacheverell Pole, William Duesbury mladší, Robert Bage a Richard Archdale. Asi polovina všech členů se zaměřovala především na medicínu, například William Brooks Johnson, ale i zbytek zahrnoval velmi vlivné osoby, jako Sira Roberta Wilmota, inženýra Jedediaha Strutta, básníka Sira Brookea Boothbyho, chemika Charlese Sylvestera a statkáře Charlese Hurta, reverenda D'Ewese Cokea a Thomase Evanse. Crompton, Leaper i Hope se později stali starostou Derby a později se stal členem klubu také první baron Belper.\n\nPo Darwinově smrti roku 1803 se na pozici prezidenta společnosti vystřídali William Strutt a pan Forester. Strutt byl zakládajícím členem společnosti a Forester byl synem Richarda Frenche, dalšího ze zakládajících členů. Od roku 1815 byl sekretářem klubu místní učitel a filosof William George Spencer, jehož syn Herbert Spencer, rovněž filosof, získal z derbské literární a vědecké kultury mnoho inspirace. Spencer významně razil frázi Darwinova vnuka „silnější přežije“ po tom, co si přečetl jeho práci o evoluci. Dalším významným člověkem, spojeným s klubem, který však, na rozdíl od Jamese Pilkingtona (autora \"A View of Derbyshire\"), nebyl jeho členem, byl duchovní a fyzik Abraham Bennet.\n\nV době, kdy Darwin vedl společnost, sídlil v domě na Full Street. Ačkoliv budova byla zdemolována, roku 2002 byla na jejím místě postavena památní deska na počest Erasmuse Darwina.\n\nDerby Philosophical Society byla jen jedním ze spolků, nacházejících se během 18. a 19. století v Derby a plnících významnou společenskou, kulturní i vědeckou funkci. Dalšími podobnými společnostmi byly například \"Derby Literary and Philosophical Society\" (česky \"Derbská literární a filosofická společnost\"), \"Derby Mechanics' Institute\" (\"Derbský institut mechaniky\"), \"Derby Town and County Museum\" (\"Derbské městské a hrabské muzeum\"), tedy dnešní Derbské muzeum a umělecká galerie, a \"Natural History Society\" (\"Společnost přírodních dějin\"). K těmto můžeme dodat také \"Derbyshire General Infirmary\" (\"Derbyshirská obecná nemocnice\") otevřená roku 1810 a \"John Claudius Loudon's Derby Arboretum\" (\"Derbské arboretum Johna Claudia Loudona\") otevřené roku 1840, které bylo spojené s derbskými filosofy a zpřístupňovalo vědu veřejnosti.\n\nV roce 1858 se Derbská filosofická společnost sloučila s \"Derbským městským a hrabským muzeem\" a \"Společností přírodních dějin\", s čímž souvisel i přesun sídla. Přesun se týkal asi 4000 svazků z knihovny, vědeckých přístrojů a kolekcí zkamenělin.\n"}
{"id": "685483", "url": "https://cs.wikipedia.org/wiki?curid=685483", "title": "Nejužitečnější hráč (KHL)", "text": "Nejužitečnější hráč (KHL)\n\nNejužitečnější hráč je trofej pro hráče, který byl nejlepší v bodování +/− východoevropské ligy KHL. \n"}
{"id": "685490", "url": "https://cs.wikipedia.org/wiki?curid=685490", "title": "Potenciální produkt", "text": "Potenciální produkt\n\nPotenciální produkt je nejvyšší udržitelný výkon ekonomiky za podmínek daného množství a kvality vstupů. \nOdpovídá optimálnímu (plnému) využití disponibilních zdrojů. Jedná se tedy o produkt při plné míře zaměstnanosti (resp. přirozené míře nezaměstnanosti).\n\nPotenciální produkt je za daných podmínek (množství a kvalita výrobních faktorů, úroveň použitelných technologií) udržitelný, ale dlouhodobě nepřekročitelný.\n\nOd \"potenciálního\" produktu odlišujeme produkt \"skutečný\", tedy produkt, kterého ekonomika skutečně dosáhla. Je vyjádřen oceněním tržní produkce. \n\nV praxi se potenciální produkt od skutečného liší. Je-li skutečný HDP nižší než potenciální, znamená to, že by s existujícími zdroji mohla ekonomika vytvářet více zboží a služeb pro finální spotřebu. Naopak, je-li skutečný produkt vyšší než potenciální, jsou ekonomické zdroje přetěžovány a hrozí nebezpečí inflace.\n\nZa ideální stav lze považovat situaci, kdy se skutečný a potenciální HDP shodují.\nPotenciální produkt je však velmi obtížné věrohodně vyčíslit. V praxi se k jeho výpočtu používá Cobb-Douglasova produkční funkce.\n\n"}
{"id": "685491", "url": "https://cs.wikipedia.org/wiki?curid=685491", "title": "Obránce roku (KHL)", "text": "Obránce roku (KHL)\n\nObránce roku nebo také Muž obrany je trofej pro nejproduktivnějšího obránce východoevropské ligy KHL. \n"}
{"id": "685492", "url": "https://cs.wikipedia.org/wiki?curid=685492", "title": "Gagarinova vojenská letecká akademie", "text": "Gagarinova vojenská letecká akademie\n\nGagarinova vojenská letecká akademie ( ) byla sovětská, poté ruská, vojenská vysoká škola umístěná v Moninu u Moskvy. Vznikla v roce 1940 vydělením částí Žukovského akademie. Zanikla roku 2008, kdy byla s moskevskou Žukovského akademií sloučena v „Žukovského a Gagarinovu vojenskou leteckou inženýrskou akademii“. Sloučená akademie také sídlila v Moninu, ale už roku 2011 byla začleněna do Vojenské letecké inženýrské univerzity ve Voroněži, současně přejmenované na Žukovského a Gagarinovu vojenskou leteckou akademii. \n\nGagarinova akademie byla jedním z vůdčích vojenských škol připravujících důstojníky sovětského, resp. po rozpadu Sovětského svazu ruského, vojenského letectva. Absolventi akademie sloužili jako velitelé a náčelníci štábů svazků vojenského letectva, týlových a radiotechnických útvarů, starších navigačních důstojníků leteckých útvarů, důstojníků štábů leteckých svazů. \n\nMezi absolventy bylo na 700 Hrdinů Sovětského svazu, včetně trojnásobného hrdiny Ivana Kožeduba a 39 dvojnásobných hrdinů, desítka kosmonautů a i několik zahraničních kosmonautů – Pham Tuan, Sigmund Jähn a Vladimír Remek. Prošlo jí na 2000 zahraničních důstojníků z 21 zemí.\n\nVznikla jako „Vojenská akademie velitelského a navigátorského sboru letectva Rudé armády“ ( ) v březnu 1940 vydělením kurzů zdokonalování velitelského sboru, operativní, velitelské a navigátorské fakulty z Žukovského akademie. Umístěna byla v Moninu, nevelkém městečku u Moskvy. Roku 1946 byla přejmenována na Vojenskou letecku akademii ( ). Roku 1968 po smrti Jurije Gagarina získala jeho jméno.\n\nRoku 1945 byla akademie vyznamenána Řádem rudého praporu, roku 1968 Řádem Suvorova 1. stupně, má i zahraniční řády.\n\nK roku 1990 se skládala ze dvou základních fakult pro tři velitelsko-štábní, jednu štábní a jednu navigační specializaci; fakultu dálkového studia; fakultu přeškolování a zvyšování kvalifikace velitelského sboru.\n\nV březnu 2008 ruská vláda rozhodla o sloučení Gagarinovy akademie a Žukovského akademie v „Žukovského a Gagarinovu vojenskou leteckou inženýrskou akademii“. Sloučená akademie sídlila v Moninu, s tím, že tam postupně přesídlí z Moskvy bývalá Žukovského akademie. Na podzim 2011 ministerstvo obrany rozhodlo o začlenění akademie do Vojenské letecké inženýrské univerzity (\"Военный авиационный инженерный университет\") ve Voroněži, kterou současně přejmenovalo na Žukovského a Gagarinovu vojenskou leteckou akademii.\n\nV čele akademie do druhé poloviny 80. let stáli: \nPoté byli náčelníky Gagarinovy vojenské letecká akademie a Žukovského a Gagarinovy vojenské letecké inženýrské akademie:\n\n"}
{"id": "685511", "url": "https://cs.wikipedia.org/wiki?curid=685511", "title": "Obléhání Valenciennes (1677)", "text": "Obléhání Valenciennes (1677)\n\nObléhání Valenciennes se konalo od 28. února do 17. března 1677 během francouzsko-nizozemské války.\n\nDne 28. února 1677 francouzská armáda (40 000 vojáků), které velel maršál Luxembourg, definitivně oblehla Valenciennes, pevnostní město v jihozápadním Valonsku, které držela španělská posádka o síle 3 000 vojáků. Dne 4. března navštívil tábor obléhací armády francouzský král, Ludvík XIV. Obléhací práce suverénně vedl francouzský maršál Sébastien Vauban. Během obléhacích prací Francouzi protáhli své zákopy až do blízkosti břehu Šeldy, kde bylo zbudované rohové opevnění. Na radu Vaubana, na rozdíl od dřívější tradice, francouzská armáda nastoupila k útoku během dne. Dne 17. března zlomila útočící francouzská pěchota odpor Španělů, a vedrala se do pevnosti. Po zdařilé francouzské zteči rohové pevnosti rozpoznala posádka, že situace je beznadějná, a kapitulovala. V pevnosti byla ponechána francouzská posádka pod vedením Bardo Magalottiho.\n\nNa základě smluv z Nijmegenu z roku 1678 byla pevnost a město s okolní oblastí trvale začleněna do království Francie. Valenciennes je proto dnes součástí francouzského státu. Obléhání Valenciennes změnilo předchozí praxi brát opevnění útokem v noci - od té doby byli válečníci stejně tak ochotni provádět útoky i v průběhu dne.\n"}
{"id": "685514", "url": "https://cs.wikipedia.org/wiki?curid=685514", "title": "Dubăsari", "text": "Dubăsari\n\nDubăsari (moldavskou cyrilicí: \"Дубэсарь\", \"Dubossary\", \"Dubosary\") je průmyslové město na levém břehu řeky Dněstr na východě Moldavska v mezinárodně neuznané Podněsterské Moldavské republice. Jedná se o administrativní centrum Dubossarského rajonu. Nad městem je na Dněstru zbudována Dubossarská přehradní nádrž. Město bylo poškozeno během podněsterského konfliktu v roce 1992. Ve městě žije 25 000 obyvatel převážně moldavské (40%), ukrajinské (30%) a ruské (20%) národnosti. Nachází se zde masokombinát, vinařský závod \"\"Buket Moldavii\"\", tabačka a strojírenské podniky.\n\nÚzemí města a okolí bylo osídleno již v době kamenné. První zmínky o moderním Dubăsari pochází z 16. století, roku 1792 se staly součástí Ruské říše, městská práva získalo o tři roky později. Roku 1912 byl ve městě založen první průmyslový podnik - továrna na zpracování tabáku. Od roku 1924 byly součástí Moldavské autonomní sovětské socialistické republiky, od roku 1940 Moldavské sovětské socialistické republiky.\nPo napadení Sovětského svazu hitlerovským Německem město obsadila 27. července 1941 rumunská a německá armáda, v areálu tabačky okupanti zřídili ghetto, kde bylo mezi 12. a 28. září toho roku zastřeleno šest až osm tisíc židovských obyvatel města a okolí. Rudá armáda do města vstoupila v létě roku 1944.\nRoku 1951 bylo započato budování přehradní nádrže na Dněstru, jejíž okolí se stalo později rekreační oblastí významnou v rámci Moldavské SSR. Od roku 1990 je město součástí mezinárodně neuznaného Podněstří.\n\n"}
{"id": "685524", "url": "https://cs.wikipedia.org/wiki?curid=685524", "title": "Ferndale (Washington)", "text": "Ferndale (Washington)\n\nFerndale je město v okrese Whatcom v americkém státě Washington. V roce 2010 zde žilo 11 415 obyvatel.\n\nOsídlení vzniklo nejprve v roce 1872 a dostalo jméno Ferndale (\"kapradinové údolí\"), jelikož kolem původní školy rostly kapradiny. Dříve se město jmenovalo Jam kvůli blokádě dřeva, která vznikla nedaleko na řece Nooksack. Původní učitel ho ale přejmenoval, jelikož myslel, že město potřebuje malebnější jméno. 19. března 1907 se stalo město začleněným.\n\nMěsto má rozlohu 16,2 km², z čehož pouze 0,8% je vodní plocha.\n\nV roce 2010 zde žilo 11 415 obyvatel a hustota osídlení byla 544,1 obyvatele na km². 83% obyvatel byli běloši, 4% Asiaté a 3% původní obyvatelé. 12 procent tvořili Hispánci.\n\nKaždou první sobotu v květnu se koná celoměstský garážový trh. V květnu 2011 se ve městě konalo Ferndale Business Expo. Každý poslední víkend v srpnu se koná Pouliční festival a Hudební festival.\n\nPřes řeku Nooksack vede ve městě železniční most, který je znám také jako \"Metallica Bridge\", jelikož už téměř třicet let na něm bývá logo kapely Metallica. Jak město, tak nepříznivci heavy metalu se snaží logo odstranit, ale vždy se najde někdo, kdo ho tam zase vrátí. Na Facebooku existuje skupina, která čítá už přes 1 200 členů a má cíl přilákat kapelu na koncert zdarma do Ferndalu.\n\nNedaleko města se nachází rafinerie Cherry Point Refinery. Město obsluhuje střední škola Ferndale High School.\n"}
{"id": "685528", "url": "https://cs.wikipedia.org/wiki?curid=685528", "title": "Nejlepší brankář (KHL)", "text": "Nejlepší brankář (KHL)\n\nNejlepší brankář je ocenění pro nejlepšího brankáře východoevropské ligy KHL. Mezi roky 1994 a 2008 bylo ocenění udělováno i v ruské Superlize.\n"}
{"id": "685538", "url": "https://cs.wikipedia.org/wiki?curid=685538", "title": "Zlatá hokejka (KHL)", "text": "Zlatá hokejka (KHL)\n\nZlatá hokejka je ocenění pro nejužitečnějšího hráče východoevropské ligy KHL. Od roku 1994 bylo ocenění udělováno i v ruské Superlize.\n"}
{"id": "685539", "url": "https://cs.wikipedia.org/wiki?curid=685539", "title": "Michal Antonín Kotler", "text": "Michal Antonín Kotler\n\nMichal Antonín Kotler (29. září 1800 Turnov – 18. listopadu 1879 tamtéž) byl český podnikatel – obchodník s drahokamy. V letech 1829–1842 podnikl několik obchodních cest do Ruska, o nichž podal zprávu v \"Časopise Českého musea\".\n\nNarodil se 29. září 1800 v Turnově, v domě označovaném „Na sboře“ (podle někdejší modlitebny českých bratří), jako nejstarší ze čtrnácti dětí řezníka Jana Kotlera. Měl velmi přísnou domácí výchovu, aby dával dobrý příklad mladším sourozencům. Navštěvoval německou školu v rodném městě. Když mu bylo čtrnáct let, zajistil mu strýc Antonín Marek přímluvou u Josefa Jungmanna, aby byl přijat na gymnázium v Litoměřicích.\n\nPo maturitě začal studovat na pražské univerzitě, ale brzy byl po neúspěchu u několika zkoušek vyloučen. Odjel do Vídně, kde vstoupil do řádu kapucínů s cílem vystudovat na kněze; tuhé poměry v klášteře, nesrovnatelné se svobodou na pražské univerzitě, ho ale znechutily tak, že už po deseti dnech odešel. Prakticky bez peněz vyrazil pěšky zpět do Prahy. Neúspěšné zkoušky mu ale na univerzitě nedovolili opakovat, a tak mu nezbylo než se vrátit domů.\n\nZískal místo praktikanta v hospodářském dvoře ve Svijanech, kde pracoval spolu s pozdějším revolucionářem Emanuelem Arnoldem. Práce ho příliš neuspokojovala, neměl velké vyhlídky do budoucna a rolníci jej po straně pomlouvali, že utekl od oltáře, aby se mohl stát „karabáčníkem“. Nakonec toto místo opustil a odjel do Josefova, kde chtěl vstoupit do armády. Důstojník jej ale odmítl, protože nepředložil souhlas rodičů. Kotler se musel znovu vrátit do Turnova, kde pomáhal v rodinném podniku, pracoval jako písař na úřadech a hrál amatérské divadlo.\n\nV květnu 1829 mu strýc František Marek, obchodník s drahokamy, nabídl účast na obchodní cestě do Ruska. Společně se vydali přes Žitavu, Berlín a Štětín k Baltskému moři. Tam nastoupili na loď, odpluli do Petrohradu a po zemi se dopravili do Moskvy. Po příjezdu strýc onemocněl a Kotler musel většinu obchodů obstarávat sám, přičemž mu pomáhal místní vzdělaný ruský podnikatel, se kterým se tam seznámil. Z Moskvy se Kotler se strýcem vraceli přes Smolensk a Varšavu. Na hranicích Polského království (tehdy autonomního regionu Ruska) se setkali s projevem rusko-polské nevraživosti — polští úředníci jim zabavili zbylé zboží jako neproclené, ačkoli ruské clo již dávno zaplatili. Po dlouhém vyjednávání nakonec zboží získali zpět na polsko-pruské hranici. Cestu po souši absolvovali většinou pěšky, domů se dostali v lednu 1830.\n\nProtože Marek nezaplatil Kotlerovi podíl na zisku výpravy, rozhodl se Kotler odjet na další cestu s jiným turnovským obchodníkem, V. Vejrychgem. Zažili velkou bouři na Baltském moři, dojeli do Moskvy a Nižního Novgorodu. Tam je zastihla epidemie cholery; Kotler na sobě také pocítil její příznaky, ale vyléčil se. Roku 1830 rovněž propuklo listopadové povstání v Polsku. Oba obchodníci pociťovali v Rusku jeho ohlas — Rusové si připomínali polský vpád ze 17. století a přirovnávali Poláky k marnotratným a nevděčným „ztraceným synům Slovanstva“. Kotler se seznámil mimo jiné s panem Follendorfem, významným služebníkem u carského dvora. Roku 1832 se vydal do nynějšího Finska, ale po obchodním neúspěchu v Helsinkách se vrátil do Petrohradu. Následujícího roku odjel s tatarskými kupci do Kyjeva. Na cestě mu omrzly nohy, obával se amputace, ale po třech týdnech se vyléčil. Chtěl se podívat i do Cařihradu, ale kvůli válce se těchto plánů vzdal. Přes Halič a Lipsko se vrátil do Turnova.\n\nRoku 1833 se v Turnově zasnoubil s příbuznou svého obchodního partnera Vejrycha. Aby zajistil rodinu, rozhodl se do budoucna obchodovat na vlastní účet. Na jaře 1834 znovu odjel do Ruska. Jeho podniku se dařilo — objednával zboží z Paříže, Marseille, Neapole i z Německa a prodával na ruském trhu. Přitom ho potkalo neuvěřitelné štěstí — carevna Alexandra Fjodorovna si oblíbila české granáty a carský dvůr měl zájem o velké nákupy. Kotler se o tom dověděl od Follendorfa. Ihned začal skupovat na Turnovsku granáty a prodávat je. Do Čech naopak dovážel lněné semeno, které se setkalo s velkým úspěchem u rolníků.\n\nRoku 1841 odcestoval na Sibiř s ruským obchodníkem Grigorijem Permykinem. Ten ale neplnil své závazky a pro Kotlera skončil tento poslední podnik ztrátou.\n\nPo návratu z poslední výpravy do Ruska se Kotler věnoval domácímu hospodářství. V letech 1842–3 popsal své cesty v \"Musejníku\" (\"Časopis Českého musea\"). Jeho synové později odešli studovat na pražské školy a on se odstěhoval za nimi. Krátce pracoval v Českém muzeu jako čestný dozorce muzejních sbírek. V Praze ho zastihla revoluce r. 1848. Stal se členem Svornosti (ozbrojené měšťanské gardy) a za účast na povstání byl krátce vězněn. Po návratu do Turnova zřizoval Národní obranu a Slovanskou lípu, byl také zvolen za zemského poslance.\n\nRoku 1849 se mu začal zhoršovat zrak, v roce 1855 už nemohl číst a brzy zcela oslepl. Se svým osudem se smířil, volný čas věnoval hudbě. Zemřel 18. listopadu 1879.\n\nU svých současníků požíval Kotler velké vážnosti a důvěry. Jeho deníkové zápisky z cest do byly realistické, popisovaly Rusko bez příkras a můžeme je považovat za předchůdce Havlíčkových \"Obrazů z Rus\". Kotler ale neměl na rozdíl od Havlíčka velký literární talent, a proto po čase upadly do zapomnění.\n\nV září 1888 byla na jeho rodném domě umístěna pamětní deska strýce Antonína Marka, která zmiňovala i Michala Kotlera a strýce Františka Marka (všichni tři se narodili ve stejné budově).\n"}
{"id": "685543", "url": "https://cs.wikipedia.org/wiki?curid=685543", "title": "SM-liiga 2010/2011", "text": "SM-liiga 2010/2011\n\nSezóna 2010/2011 byla 36. sezonou Finské ligy ledního hokeje. Vítězem play-off se stal tým IFK Helsinky.\n\n\n\n\n\n\n"}
{"id": "685544", "url": "https://cs.wikipedia.org/wiki?curid=685544", "title": "Border teriér", "text": "Border teriér\n\nBorder teriér je psí plemeno vyšlechtěné ve Velké Británii v 18. století. Patří mezi teriéry, je to tedy lovecký pes.\n\nV něčem je jako každý teriér: smělý, aktivní, přirozeně ostrý, velmi houževnatý. Přesto s ním prý je snazší pořízení než s většinou jeho příbuzných. Má být klidnější, mírnější a poslušnější. Důležité bylo, aby byl tak malý, aby se vešel do nory, tak ostrý aby se nezalekl lišky ani jezevce, a tak otužilý, aby mu nedělalo problém skočit pro střelené zvíře do ledové vody. Dodnes patří ve své vlasti mezi lovci k nejoblíbenějším teriérům. Border má po materiální stránce jen malé nároky. Není nutno ho složitě upravovat jako většinu teriérů, nešpiní se. Je malý, skladný a přizpůsobí se čemukoli. I domácím zvířatům a ostatním psům.\nPostupně se border stal i docela oblíbeným pejskem rodinným. Je to hbitý a vytrvalý uličník, k akci vždy rychle připravený. Jeho chovatelé musí věnovat mnoho času společným aktivním procházkám. Je lehko vycvičitelný.\n\n"}
{"id": "685550", "url": "https://cs.wikipedia.org/wiki?curid=685550", "title": "Mistr play-off (KHL)", "text": "Mistr play-off (KHL)\n\nMistr play-off je ocenění pro nejužitečnějšího hráče v play-off východoevropské ligy KHL. V letech 2001 až 2008 bylo ocenění udělováno nejproduktivnějším hráčům v ruské Superlize.\n"}
{"id": "685555", "url": "https://cs.wikipedia.org/wiki?curid=685555", "title": "Trofej Alexeje Čerepanova", "text": "Trofej Alexeje Čerepanova\n\nTrofej Alexeje Čerepanova je ocenění pro nejlepšího nováčka východoevropské ligy KHL. Od roku 1991 bylo ocenění udělováno v ruské Superlize a od roku 1986 v sovětské nejvyšší lize. Název podle Alexeje Čerepanova, který zemřel během zápasu KHL v roce 2008, nese od roku 2009.\n"}
{"id": "685557", "url": "https://cs.wikipedia.org/wiki?curid=685557", "title": "Železný muž (KHL)", "text": "Železný muž (KHL)\n\nŽelezný muž je ocenění pro hráče východoevropské ligy KHL, který v posledních třech sezónách odehrál nejvíce utkání. Od roku 2001 bylo ocenění udělováno i v ruské Superlize.\n"}
{"id": "685561", "url": "https://cs.wikipedia.org/wiki?curid=685561", "title": "HTP", "text": "HTP\n\nZkratku HTP (High Torque Performance) lze volně přeložit jako motor s vysokým kroutícím momentem. Označuje motory s velmi plochou křivkou kroutícího momentu. \nPříznivé hodnoty krouticího momentu jsou dosahovány již při nízkých otáčkách.\n\nAutomobilka Škoda zkratkou HTP označuje své tříválcové motory. Motory HTP jsou ve výrobě od roku 2002, od roku 2007 byl zvýšen výkon o 4 kW u obou verzí. Modernizací prošel motor v roce 2009, kdy se obě výkonové varianty začaly vyrábět jako dvanáctiventilové. Agregát je výrobně řešen jako, do budoucna, \"„bezúdržbový“,\" protože jeho rozvody pohání rozvodový řetěz. Motor se dodával do automobilů Škoda Fabia, Škoda Roomster, VW Fox, VW Polo, Seat Ibiza a Seat Cordoba.\n\nMotory 1,2 HTP byly vyvinuty firmou Škoda Auto a.s. ve spolupráci s koncernem VW na konci devadesátých let. Jako základ posloužila motorová řada EA 111, přičemž konstruktér zvolil jednoduchou cestu sdílení komponent. Motor tedy vznikl odebráním jednoho válce z jednotky 1,6 16V 77 kW, vrtání a zdvih pístů zůstal stejný (76,5 x 86,9 mm). Jiná je samozřejmě i kliková hřídel se zdvihy posunutými o 120°. Aby byl chod tříválce prostý silných vibrací, pod klikovou hřídelí v bloku motoru nalezneme protiběžný vyvažovací hřídel. Tím se však motor nezbavil vibrací úplně. Místo rozvodového řemene nalezneme u HTP řetěz s hydraulickým napínákem, hydraulické podpěry vahadel zde nechybějí.\n\nOd roku 2002 (ve VW Polo však dříve) do roku 2004 byly v nabídce motory s typovým označením AWY (40 kW) a AZQ (47 kW). Po jejich modernizaci v roce 2004 (jiná hlava válců s většími roztečemi kanálů a jinak řešeným větším katalyzátorem)se nabízely modifikace BMD (40 kW) a BME (47 kW), v r. 2006 přišla BME o EGR ventil. Do Škody Fabia II. a VW Polo se v roce 2007 dostaly inovované verze značené BBM (44 kW) a BZG (51 kW) s výkonem vyšším o 4 kW. Od roku 2009 se obě varianty motoru nabízejí standardně se dvěma vačkovými hřídelemi (HTP 12 V) a rozdílem je pouze modifikovaný SW řídicí jednotky Siemens Simos – mezi další změny provedené na motoru patří: tichý ozubený řetěz a s tím modifikace rozvodového systému a motor nově plní emisní předpis EURO 5. Nechybí ani upravené olejové čerpadlo. Takto vybavené motory jsou značené CGPA, případně CGPB v případě 51 kW verze.\n"}
{"id": "685563", "url": "https://cs.wikipedia.org/wiki?curid=685563", "title": "Grímsvötn", "text": "Grímsvötn\n\nGrímsvötn je vodou zaplavená sopečná kaldera nacházející se na Islandu, pod severozápadní stranou ledovce Vatnajökull. Spolu s Heklou patří k nejaktivnějším sopkám ostrova – naposledy vybuchla v letech 2004 a 2011. Sopka je součástí trhlinového systému Laki.\n\nErupce Grímsvötnu jsou zajímavé tím, že probíhají pod ledem. Teplo erupce pak rozpouští značné množství ledu, čímž způsobuje přelití jezera. Proto je sopka vulkanology pravidelně monitorována.\n\nRoku 2004 zde byl objeven nový druh bakterie, první bakterie nalezená v subglaciálním jezeře.\n\nPo erupci z 5. listopadu 1996 přetekla voda z kaldery do ledovcové řeky Skeiðará a spustila bahnotok ( ). Dravý proud, který s sebou navíc unášel až desetimetrové ledové bloky, dosáhl průtoku asi 45 000 m³/s. Voda poté strhla 900 metrů dlouhý most přes Skeiðará a poničila i další části Hringvegur. Zbytky starého mostu zůstaly na místě jako památník.\n\nNikdo nebyl zraněn, celková škoda však byla odhadována (podle různých zdrojů) na jednu až dvě miliardy ISK.\n\nErupce Grímsvötnu ze soboty 21. května 2011 v 19:25 UTC byla doprovázena četnými zemětřeseními a oblakem popela až ve dvaceti kilometrech. Kvůli němu byla o den později zastavena islandská vnitrostátní letecká doprava a uzavřena letiště v Keflavíku a Reykjavíku.\n\nPodle organizace EUROCONTROL ale oblak nijak neomezoval leteckou dopravu nad kontinentální Evropou ani zámořské lety. Současně však EUROCONTROL upozornil, že bude-li sopka chrlit popel dál stejnou rychlostí, měl by se oblak sopečného popela dostat nad severní Skotsko 24. a nad Británii, západ Francie a sever Španělska 26. května.\n\nTyto obavy se naplnily a v úterý 24. května se oblak nad Skotsko opravdu dostal. Letiště v Glasgow, Edinburghu a dalších skotských městech musela být uzavřena, naopak většina islandských byla znovu otevřena, mezi nimi i dvě mezinárodní, v Akureyri a Keflavíku.\n\nV noci na 25. května byla postupně uzavírána letiště na severu Německa, berlínské pak kolem 11. hodiny ranní. Během dne byla omezena letecká doprava nad Dánskem a okolními státy, v Británii se ale už zase létalo normálně. Podle britské Meteorologické kanceláře potvrdil Islandský meteorologický institut v rámci své polední předpovědi pohybu sopečného oblaku, že erupce Grímsvötnu skončila ve 2:40 tamějšího času a oblak se rozplývá.\n\nV odpoledních hodinách téhož dne se oblak dostal asi na 24 hodin i nad Česko, přibližně do oblasti severně od spojnice Chomutova a Tábora a Tábora a Ostravy. Jeho koncentrace byla už tak nízká, že nezpůsobil žádné omezení vnitrostátní dopravy; zrušeno bylo jen několik letů do Německa a západ slunce byl o něco barevnější.\n\nVe srovnání s erupcí sopky Eyjafjallajökull z dubna 2010 byl výbuch Grímsvötnu asi desetkrát silnější. Popílek z Grímsvötnu však byl mnohem hrubší a rychleji klesal k zemi. Z původních dvaceti kilometrů klesla výška sopečného oblaku na polovinu už 23. května, o den později byla odhadována už jen na pět až sedm kilometrů.\n\nTýmu geobiologa Erica Gaidose z Havajské univerzity se v roce 2004 podařilo pomocí speciálního horkovodního „vrtáku“ provrtat 300 metry ledu do subglaciálního jezera, jež je hluboké asi 100 metrů. Nalezli tam nový druh bakterie, první bakterii vůbec, která kdy byla objevena v subglaciálním jezeře. To nezamrzá jen díky souvislé vulkanické činnosti.\n\nUž dříve se podařilo objevit bakterie v jezeře Vostok v Antarktidě, největším subglaciálním jezeře světa. Tam si však vědci nebyli jistí, zda se bakterie do jezera nedostaly odjinud, např. společně s posouvajícím se ledovcem nebo přímo na použitém vrtáku. Navíc v Grímsvötnu bylo ve vodě naměřeno jen malé množství kyslíku, mnohem méně než ve Vostoku.\n\nNález je velmi důležitý pro kosmický výzkum, neboť na Marsu se vyskytují jak ledovce, tak pravděpodobně i vulkanizmus. Život na Marsu by se tak mohl vyskytovat právě v subglaciálních jezerech zahřívaných sopkami.\n\n"}
{"id": "685565", "url": "https://cs.wikipedia.org/wiki?curid=685565", "title": "Gentleman na ledě (KHL)", "text": "Gentleman na ledě (KHL)\n\nGentleman na ledě je ocenění pro hráče východoevropské ligy KHL, který prokázal gentlemanské chování v kombinaci s vysokou úrovní hráčských dovedností. Mezi roky 2001 a 2008 bylo ocenění udělováno v ruské Superlize.\n"}
{"id": "685567", "url": "https://cs.wikipedia.org/wiki?curid=685567", "title": "Sekundová trofej (KHL)", "text": "Sekundová trofej (KHL)\n\nSekundová trofej je ocenění pro hráče euroasijské ligy KHL, který vstřelí nejrychleji gól. Mezi roky 1994 a 2008 bylo ocenění udělováno i v ruské Superlize.\n"}
{"id": "685569", "url": "https://cs.wikipedia.org/wiki?curid=685569", "title": "Vláda Andruse Ansipa", "text": "Vláda Andruse Ansipa\n\nAndrus Ansip byl předsedou dvou estonských vlád:\n\n\na je předsedou vlády současné:\n"}
{"id": "685570", "url": "https://cs.wikipedia.org/wiki?curid=685570", "title": "Trofej za věrnost hokeji (KHL)", "text": "Trofej za věrnost hokeji (KHL)\n\nTrofej za věrnost hokeji je ocenění pro nejlepšího veterána východoevropské ligy KHL. Mezi roky 2001 a 2008 bylo ocenění udělováno i v ruské Superlize.\n"}
{"id": "685573", "url": "https://cs.wikipedia.org/wiki?curid=685573", "title": "Kostely na Chiloé", "text": "Kostely na Chiloé\n\nKostely na Chiloé jsou dřevěné kostely vystavěné na souostroví Chiloé v chilském regionu Los Lagos, které vznikaly od 17. století. Na seznamu světového dědictví figuruje 16 z nich. Kostely mají podobné architektonické schéma a formu. Jejich zachovalost i přes vlhké nepříznivé klima svědčí o vynikající zručnosti zdejších tesařů, kteří chrámy vystavěli.\n\nSouostroví Chiloé začali kolonizovat Španělé v polovině 16. století. Spolu s prvními osadníky a průzkumníky přicházeli i církevní hodnostáři z řádů Františkánů a Řádu mercedariánských rytířů, aby evangelizovali místní indiánské obyvatelstvo kmenů Chono a Huilliche. Nicméně až Jezuité, kteří přišli v roce 1608, zásadním způsobem zformovali způsob organizace evangelizace, který se stal pro toto souostroví charakteristický. Jezuité byli v roce 1767 vyhnáni ze Španělska a jeho kolonií, evangelizační činnost po nich následně převzali Františkáni.\n\nPřírodní charakteristiky souostroví vytvářely specifické podmínky pro conquistu, kolonizaci a evangelizaci: ostrovní oblast a roztroušenou indiánskou populací, přirozená komunikace po moři, relativní nedostatek přírodních zdrojů, ale naopak bohaté zásoby dřeva.\n\nJezuité použili pro evangelizaci systém pohyblivých misijních výprav. Skupina kněží pravidelně obeplouvala souostroví a vždy se na několik dní zdržela v dané osadě s kaplí či chrámem. Po zbytek roku spravoval „farnost“ zaučený místní laik (tzn. nekněz). Kaple a chrámy vždy stavělo zdejší společenstvo věřících společně s misionáři. Podobně jako kostely v Chiloé, celá kultura souostroví jsou výsledkem mezikulturního kontaktu a hlubokému prolnutí mezi domorodou kulturou a evropskou.\n\n"}
{"id": "685575", "url": "https://cs.wikipedia.org/wiki?curid=685575", "title": "Monino", "text": "Monino\n\nMonino ( ) je sídlo městského typu ležící v Ščolkovském rajónu Moskevské oblasti 23 km na východ od Moskvy. Má 18,7 tisíce obyvatel (2009). Zapadlá samota získala význam roku 1926, kdy zde na místě lesa začalo vznikat vojenské letiště. Další historie sídla zůstala svázána s letectvem. Roku 1946 získalo status sídla městského typu. Na ploše letiště je nyní Ústřední muzeum vojenského letectva. V obci se nachází i muzeum vojenské zásobovací služby. Je zde pochován maršál letectva, hrdina Sovětského svazu Stěpan Akimovič Krasovskij.\n\n\n"}
{"id": "685579", "url": "https://cs.wikipedia.org/wiki?curid=685579", "title": "Mistrovství světa juniorů v ledním hokeji 1986", "text": "Mistrovství světa juniorů v ledním hokeji 1986\n\nMistrovství světa juniorů v ledním hokeji 1986 se konalo 26. prosince 1985 až 4. ledna 1986 v kanadském Hamiltonu.\n\n26.12.1985\nKanada – Švýcarsko 12:1\nSSSR – USA 7:3\nŠvédsko – Finsko 2:0\nČSSR – SRN 9:3\n27.12.1985\nKanada – SRN 18:2\nFinsko – Švýcarsko 9:2\nSSSR – Švédsko 6:1\nUSA – ČSSR 5:2\n29.12.1985\nKanada – USA 5:2\nSSSR – Švýcarsko 7:3\nŠvédsko – ČSSR 3:2\nFinsko – SRN 7:2\n30.12.1985\nKanada – Švédsko 9:2\nČSSR – Švýcarsko 7:2\nSSSR – SRN 10:0\nFinsko – USA 7:5\n1.1.1986\nKanada – Finsko 6:5\nSSSR – ČSSR 4:3\nUSA – SRN 4:1\nŠvédsko – Švýcarsko 7:1\n2.1.1985\nSSSR – Kanada 4:1\nČSSR – Finsko 2:0\nŠvédsko – SRN 10:0\nUSA – Švýcarsko 11:3\n4.1.1985\nČSSR – Kanada 5:3\nUSA – Švédsko 5:1\nŠvýcarsko – SRN 7:1\nSSSR – Finsko 4:3\n\n SSSR\n\nBrankáři: Jevgenij Bělošejkin, Oleg Brataš\nObránci: Michail Tatarinov, Anatolij Fedotov, Igor Kravčuk, Igor Nikitin, Sergei Seljanin, Igor Monajenkov, Vladimir Konstantinov\nÚtočníci: Igor Vjasmikin, Alexander Semak, Jurij Nikonov, Ravil Chajdarov, Valerij Kamenskij, Pavel Torgajev, Sergej Osipov, Andrej Kavalju, Aljaxandr Halčenjuk, Jevgenij Davidov, Sergej Gapejenko.\n\nBrankáři: Craig Billington, Sean Burke\nObránci: Terry Carkner, Alain Côté, Sylvain Côté, Dave Moylan, Selmar Odelein, Emanuel Viveiros\nÚtočníci: Al Conroy, Shayne Corson, Peter Douris, Jeff Greenlaw, Derek Laxdal, Scott Mellanby, Joe Murphy, Joe Nieuwendyk, Gary Roberts, Luc Robitaille, Jim Sandlak, Mike Stapleton.\n\nBrankáři: Mike Richter, Alan Perry\nObránci: Chris Biotti, Greg Brown, Brian Leetch, Scott Paluch, David Quinn Eric Weinrich\nÚtočníci: Jimmy Carson, Greg Dornbach, Tom Chorske, Craig Janney, Lane MacDonald, Mike Kalfer, Max Middendorf, Stephen Leach, Paul Ranheim, Scott Young, Dan Shea, Mike Wolak\n\nBrankáři: Jaroslav Landsman, Oldřich Svoboda\nObránci: Josef Řezníček, Michal Mádl, Stanislav Medřík, Jiří Látal, Roman Lipovský, Rudolf Záruba, Petr Hodek, Dušan Králík\nÚtočníci: Radek Ťoupal, Michal Pivoňka, Jiří Kučera, David Volek, Kamil Kašťák, Ladislav Lubina, Robert Kron, Tomáš Kapusta, Tomáš Sršeň, Luboš Pázler, Richard Kolář..\n\nBrankáři: Hans-Göran Elo, Sam Lindståhl\nObránci: Tony Barthelsson, Christian Due-Boje, Stefan Johansson, Roger Johansson, Calle Johansson, Fredrik Olausson, Fredrik Stillman, Roger Öhman\nÚtočníci: Mikael Andersson, Thomas Bjuhr, Robert Burakovsky, Ulf Dahlén, Pär Edlund, Stefan Falk, Mikael Johansson, Anders Lindström, Mats-Åke Lundström, Joakim Pehrson.\n\nBrankáři: Timo Lehkonen, Sakari Lindfors\nObránci: Kari-Pekka Friman, Mikko Haapakoski, Timo Kulonen, Jyrki Lumme, Petri Matikainen, Vesa Ruotsalainen, Antti Tuomenoksa\nÚtočníci: Timo Iljina, Jouni Kantola, Jarmo Kekäläinen, Ville Kentala, Teppo Kivelä, Jari Korpisalo, Mikko Laaksonen, Pentti Lehtosaari, Lasse Nieminen, Kimmo Nurro, Sami Wahlsten.\n\nBrankáři: Beat Aebischer, Marius Bösch\nObránci: Martin Bruderer, Beat Cattaruzza, Dino Kessler, Martin Hofacker, Dino Kessler, André Künzi, Andreas Schneeberger\nÚtočníci: Jean-Jacques Aeschlimann, Manuele Celio, Gilles Dubois, Andreas Fischer, Peter Jaks, Beat Nuspliger, Roger Thöny, Bruno Vollmer, Thomas Vrabec, Raymond Walder, Thomas Widmer.\n\nBrankáři: Klaus Merk, Michael Schmidt\nObránci: Rene Ledock, Klaus Micheller, Daniel Nowak, Christian Ott, Marko Rentzsch, Christian Reuter, Stefan Steinecker, Richard Trojan.\nÚtočníci: Klaus Birk, Andreas Brockmann, Christoph Gelzinus, Thomas Gröger, Anton Krinner, Andreas Lupzig, Rudolf Sternkopf, Andreas Volland, Josef Wassermann, Thomas Werner.\n\nŠampionát B skupiny se odehrál v Rakousku, postup na MSJ 1987 si vybojovali Poláci, naopak sestoupili Bulhaři.\n\nŠampionát C skupiny se odehrál ve Francii, postup do B skupiny MSJ 1987 si vybojovali domácí.\n"}
{"id": "685587", "url": "https://cs.wikipedia.org/wiki?curid=685587", "title": "Levné knihy", "text": "Levné knihy\n\nLevné knihy je česká síť obchodů, která byla založena v roce 1994. Levné knihy prodávají především knihy, časopisy, kalendáře, CD, DVD, plakáty, puzzle, hračky a další. Společnost má v současné době 56 prodejen po celé republice. \n\nOd roku 2000 působí Levné knihy zároveň jako nakladatelství. Do roku 2011 vydalo přes tisíc titulů. Nakladatelství je zaměřené především na vydávání klasické české a světové literatury (obvykle s prošlými autorskými právy). Pro Levné knihy je po roce 2004 daleko více typické vydávání levných DVD. Svou činnost zahájila společnost v prosinci 2004 vydáváním řady nazvané Zlatý fond světového filmu, ve které se objevila plejáda režisérů světové kinematografie (Ingmar Bergman, Federico Fellini, Carlos Saura, Luis Buñuel, Sergej Ejzenštejn, Pier Paolo Pasolini, Michelangelo Antonioni ad.). Po výrazném úspěchu postupně Levné knihy opustily označování filmové řady jako Zlatý fond světového filmu, aby časem vznikla další řada levných DVD, nazvaná Edice náročného diváka. České kinematografii jsou věnovány dvě poněkud kontroverzní řady – první z nich, Filmy patří lidu, se věnuje ideologickým snímkům vzniklým v 50. letech. Druhá řada, Normalizační filmy, přináší filmy vzniklé v 70. a 80. letech.\n\nLevné knihy mají také svůj e-shop. Vlastníkem levných knih je společnost \"Levné knihy a.s..\" \n"}
{"id": "685591", "url": "https://cs.wikipedia.org/wiki?curid=685591", "title": "Nejlepší trojka (KHL)", "text": "Nejlepší trojka (KHL)\n\nNejlepší trojka je ocenění pro útok euroasijské ligy KHL, který dohromady vstřelil nejvíce branek. Mezi roky 1992 a 2008 bylo ocenění udělováno v ruské Superlize a mezi roky 1971 a 1991 v sovětské nejvyšší lize. Název podle Alexeje Čerepanova, který zahynul během zápasu KChL v roce 2008, nese od roku 2009.\n"}
{"id": "685592", "url": "https://cs.wikipedia.org/wiki?curid=685592", "title": "Kapitán Stormfield na návštěvě v nebi", "text": "Kapitán Stormfield na návštěvě v nebi\n\nCaptain Stormfield's Visit to Heaven (\"Kapitán Stormfield na návštěvě v nebi\") je povídka Marka Twaina, která vypráví o cestě kapitána Eliáše Stormfielda do nebe. \n\nPříběh sleduje kapitána Stormfielda na dlouhé cestě do nebe; jeho náhodné bloudění; krátkodobý zájem o zpěv a hru na harfu (vše způsobené jeho představami o nebi); nadměrný zájem o duše „celebrit“ jako jsou např. Adam a Mojžíš, kteří se podle Twaina odcizili většině lidí stejně jako celebrity na naší zemi. Twain používá příběhu ke sdělení svého názoru o tom, že naše vnímání nebe není správné a je v něm mnoho nesrovnalostí.\n"}
{"id": "685594", "url": "https://cs.wikipedia.org/wiki?curid=685594", "title": "Évaux-et-Ménil", "text": "Évaux-et-Ménil\n\nÉvaux-et-Ménil je francouzská obec v departementu Vosges, v regionu Grand Est.\n\nObec je zmiňována pod názvem \"Evaux\" (1793) a \"Ervaux et Menil\" (1801).\n\n\"Počet obyvatel\"\n"}
{"id": "685601", "url": "https://cs.wikipedia.org/wiki?curid=685601", "title": "Čemalský trakt", "text": "Čemalský trakt\n\nČemalský trakt (rusky \"Чемальский тракт\") je silnice v sibiřské části Ruské federace na Altaji. Název „\"Čemalský trakt\"“ je odvozen od osady Čemal, jíž prochází, a od slova „trakt“ (\"тракт\"), které v ruštině tradičně označuje dálkovou silnici nebo poštovní cestu.\n\nČemalský trakt vede z Usť-Sjomy přes Čemal do Kujusu. Délka traktu je přibližně 90 kilometrů.\n\n"}
{"id": "685602", "url": "https://cs.wikipedia.org/wiki?curid=685602", "title": "Fotbal na Letních olympijských hrách 1960", "text": "Fotbal na Letních olympijských hrách 1960\n\nFotbalový turnaj na Letních olympijských hrách 1960 byl desátý oficiální fotbalový turnaj na olympijských hrách. Vítězem se stala jugoslávská fotbalová reprezentace.\n"}
{"id": "685603", "url": "https://cs.wikipedia.org/wiki?curid=685603", "title": "Frizon", "text": "Frizon\n\nFrizon je francouzská obec v departementu Vosges, v regionu Grand Est. Obec se dělí na dvě části: Frizon-Haute a Frizon-Basse, které jsou odděleny potokem jménem Poinsot.\n\n\n\"Počet obyvatel\"\n"}
{"id": "685605", "url": "https://cs.wikipedia.org/wiki?curid=685605", "title": "Obléhání Cambrai (1677)", "text": "Obléhání Cambrai (1677)\n\nObléhání Cambrai probíhalo od 20. března do 19. dubna 1677 v rámci francouzsko-nizozemské války.\n\nBiskupské knížectví v závislém vztahu k Svaté říši římské v blízkosti francouzských hranic, podřízené Španělsku od roku 1543, bylo francouzskými králi obleženo několikrát: v roce 1477 Ludvíkem XI., mezi lety 1581–1595 Jindřichem III. z Valois a Jindřichem IV. Navarským.\n\nSully a Richelieu započali s národním ideálem zahraniční politiky „navrátit Francii její prvotní sílu a starobylý lesk“ a \"posadit Francii do všech míst, kde bývala starověká Galie\", což zahrnovalo Artois, Hainaut a provincie většiny Nizozemí. Během vlády Ludvíka XIV. bylo Cambrai obleženo Francouzi neúspěšně již v roce 1649 a znovu v roce 1657 .\n"}
{"id": "685607", "url": "https://cs.wikipedia.org/wiki?curid=685607", "title": "La Croix-aux-Mines", "text": "La Croix-aux-Mines\n\nLa Croix-aux-Mines je francouzská obec v departementu Vosges, v regionu Grand Est.\n\nVe středověku byla na území obce důlní činnost, těžilo se stříbro, měď a rtuť. Na toto odkazuje jak jméno, tak znak obce.\n\n\n\"Počet obyvatel\"\n"}
{"id": "685608", "url": "https://cs.wikipedia.org/wiki?curid=685608", "title": "Telmo Zarra", "text": "Telmo Zarra\n\nTelmo Zarraonandia Montoya (20. ledna 1921, Erandio – 23. února 2006, Bilbao), známý jako Zarra, byl slavný španělský fotbalový útočník baskického původu.\nZemřel na infarkt ve věku 85 let.\n\nNa jeho počest uděluje sportovní deník \"Marca\" Trofeo Zarra pro nejlepšího střelce domácí ligy španělské národnosti.\n\nPo jedné sezóně odehrané v barvách domovského klubu Erandio se stal v roce 1940 posilou Athleticu Bilbao, v jehož barvách se stal kanonýrem. Celkem šestkrát vyhrál Trofeo Pichichi pro nejlepšího střelce nejvyšší španělské soutěže. Nastřílel nejvíce branek ve španělské nejvyšší lize Primera División, celkem 251, tento výkon překonal až 22. listopadu 2014 argentinský fenomenální fotbalista Lionel Messi ve službách FC Barcelona.\nV poháru zaznamenal dalších 81 branek. V sezóně 1950-1951 nastřílel 38 branek, což byl rekord nejvyšší soutěže později vyrovnaný Hugem Sánchezem a až v sezóně 2010/11 překonaný Cristianem Ronaldem. V roce 1943 vyhrál jeho Athletic Bilbao titul mistra ligy.\n\nCelkem pětkrát, v letech 1943, 1944, 1945, 1950 a 1955, byl členem vítězného mužstva ve finále španělského poháru (tehdy \"Copa del Generalissimo\"). V roce 1950 zaznamenal ve finále proti Realu Valladolid čtyři branky a překonal tím rekord soutěže.\n\nZa španělskou reprezentaci přesto nastoupil jen dvacetkrát, přičemž ale dal dvacet reprezentačních gólů. V zápase proti Švýcarsku 18. února 1951 zaznamenal při výhře 6:3 čtyři španělské góly. Byl také střelcem vítězného gólu proti Anglii ve finálovém turnaji mistrovství světa 1950 (výhra 1:0).\n\n"}
{"id": "685609", "url": "https://cs.wikipedia.org/wiki?curid=685609", "title": "Jiří Mikulášek", "text": "Jiří Mikulášek\n\nJiří Mikulášek (* 5. února 1942 Brno) je český římskokatolický kněz a v letech 1992 až 2019 generální vikář brněnské diecéze.\n\nPo vystudování Střední průmyslové školy elektrotechnické Brno pracoval osm let jako technik v brněnské Zbrojovce. V letech 1968 až 1973 vystudoval teologii na olomoucké pobočce Cyrilometodějské bohoslovecké fakulty a v roce 1973 byl v brněnské katedrále sv. Petra a Pavla vysvěcen na kněze. Poté působil jako farní vikář v Jedovnicích (od 1. srpna 1973) a jako duchovní správce v Blansku (od 1. listopadu 1978), Hovoranech a ve farnosti u katedrály sv. Petra a Pavla v Brně.\n\nS účinností od 15. srpna 1992 byl jmenován generálním vikářem brněnské diecéze. Tuto funkci vykonával do 4. února 2019. Jeho nástupcem se stal pomocný biskup Pavel Konzbul.\n\nV roce 1994 byl jmenován arcijáhnem (2. prelát) Královské stoliční kapituly sv. Petra a Pavla v Brně a 5. dubna 2008 byl instalován jejím děkanem (1. prelát).\n\nV roce 2000 byl jmenován papežským prelátem.\n\n\n"}
{"id": "685610", "url": "https://cs.wikipedia.org/wiki?curid=685610", "title": "Méménil", "text": "Méménil\n\nMéménil je francouzská obec v departementu Vosges, v regionu Grand Est.\n\nSousední obce: Viménil, Fontenay a Girecourt-sur-Durbion. Obcí protékají říčky Rouot a Grande Roye.\n\nV roce 1944 byla obec bombardována a bylo zničeno 70 budov.\n\n\n\"Počet obyvatel\"\n"}
{"id": "685611", "url": "https://cs.wikipedia.org/wiki?curid=685611", "title": "Abdon a Senen", "text": "Abdon a Senen\n\nSvatí Abdon a Senen (3. století, Persie – 303?, Řím, Itálie) byli starokřesťanští mučedníci popravení v době císaře Diokleciána a jeho pronásledování. Za Diokleciánova pronásledování byli oba svatí zajati a dopraveni do Říma, kde byli předhozeni v aréně divokým zvířatům. Ta se jich ovšem ani nedotkla a oba druhové tak vyvázli bez zranění. Nakonec byli zabiti gladiátory. Udává se, že svatý Abdon byl sťat. Památka obou mučedníků se slaví 30. července.\n\n\nSv. Abdon na stránkách Kňazi.sk\n"}
{"id": "685614", "url": "https://cs.wikipedia.org/wiki?curid=685614", "title": "Flags of the World", "text": "Flags of the World\n\nFlags of the World () je nekomerční dobrovolnická organizace, provozující největší světovou internetovou databázi státních symbolů, převážně vlajek. Byla založena roku 1993, od roku 1994 provozuje svůj web. Sídlí v Kanadě, je členem Mezinárodní federace vexilologických asociací (FIAV). Stránky jsou v angličtině.\n\nFlags of the World obsahuje (v prosinci 2019) 71 000 stránek s 147 000 vyobrazeními vlajek států (včetně těch mezinárodně neuznávaných), obcí, hnutí a organizací ve formátu GIF. Věnuje se také sjednocování odborného názvosloví, zabývá se zásadami vyvěšování vlajek, přináší i vlajky fiktivní (z filmů nebo knih) nebo chybná vyobrazení skutečných vlajek. Databázi je možno prohledávat podle států, klíčových slov či názvů. Na aktualizaci stránek pracují zdarma tisíce zájemců z celého světa, jejich činnost koordinuje 21 správců.\n\n"}
{"id": "685616", "url": "https://cs.wikipedia.org/wiki?curid=685616", "title": "76,2mm kanón modelů 1914, 1922 a 1928", "text": "76,2mm kanón modelů 1914, 1922 a 1928\n\n76,2mm kanóny modelů 1914, 1922 a 1928 (respektive typu 3. roku, typu 11. roku a typu 88) japonského císařského námořnictva tvořily rodinu námořních protiletadlových kanónů, které byly používány na lodích, ponorkách a v pozemních protiletadlových bateriích císařského námořnictva. Ačkoliv je v roli sekundární a protiletadlové výzbroje křižníků a bitevních lodí během 30. let nahradily modernější kanóny větších ráží, na menších jednotkách a v pozemních instalacích se dočkaly nasazení i za druhé světové války.\n\nVšechny tři typy měly ráži 76,2 milimetrů, hlaveň délky 40 ráží (3048 mm) a používaly jednotný náboj. Otáčení, elevace i nabíjení bylo prováděno manuálně.\n\n76,2mm kanón typu 3. roku vycházel z 3pdr britského námořního kanónu, který jako 3\" (76,2 mm) kanón typu 41. roku používalo i císařské námořnictvo. Nová zbraň byla přijata do výzbroje 4. února 1916 jako 40rážový 3palcový kanón s vysokou elevací ( \"40-kókei 3-inči dai gjókaku hó\"). S přeznačením zbraní na centimetry byl 5. října 1917 tento kanón přeznačen na 40rážový 8cm protiletadlový kanón ( \"40-kókei 8-senči kókaku hó\") a konečně 29. března 1922 na 40rážový 8cm protiletadlový kanón typu 3. roku ( \"40-kókei 3-nenšiki 8-senči kókaku hó\"). Navzdory označení zůstala zachována ráže 76,2mm.\n\n76,2mm kanón typu 3. roku byl (pod odpovídajícím dobovým označením) instalován na následujících plavidlech:\n\n\n76,2mm kanón typu 3. roku se dostal i do výzbroje námořnictva Čínské republiky a to konkrétně jako sekundární výzbroj lehkých křižníků třídy třídy \"Ning Chaj\" (6xI na \"Ning Chaj\" a 3xI na \"Pching Chaj\").\n\n40rážový 8cm protiletadlový kanón typu 88 byl vyvinut jako ponorková zbraň a jako takový instalován po jedné lafetaci na ponorky typu K6. Podle Campbella byly kanóny typu 88 instalovány již i na předchozí ponorky typu K5.\n\nHlaveň byla vyrobena z monobloku. Zadek hlavně byl u typu 3. roku opatřen šikmým klínovým závěrem nakloněným přibližně o 45 °, který se otvíral dolů doprava. U typu 11. roku a typu 88 byl klínový závěr horizontální. Životnost hlavně byla 1200 až 2000 výstřelů. Nábojová komora měla 2,1 dm a při výstřelu v ní vznikal tlak až 2250 kg/cm (220 649,6 kPa).\n\nExistovalo několik modelů hlavní lišících se vývrtem. DiGiulian uvádí následující modely s konstantním drážkováním a hloubce jednoho závitu 28 ráží:\n\nLacroix & Wells uvádí model VIII s 21 drážkami; bez dalších podrobností.\n\nDělo mohlo být nabíjeno při všech úhlech elevace.\n\nLacroix & Wells uvádí celkem sedm druhů munice zavedené v letech 1918 až 1929 a používaných na křižnících císařského námořnictva, DiGiulian přidává další dva:\n\n76,2mm kanón typu 3. roku byl používán pouze v manuálně ovládané jednohlavňové lafetaci, která byla většinou nekrytá. Na japonských dělových člunech a čínských křižnících byla ale vybavena ochranným štítem.\n\nNa křižnících a bitevních lodích byl 76,2mm kanón během 30. let nahrazen 120mm kanóny typu 10. roku a 127mm kanóny typu 89. Na menších jednotkách se 76,2mm kanón udržel až do konce druhé světové války. V ráži 76,2mm se nástupcem stal 76,2mm kanón typu 98.\n\n\n"}
{"id": "685620", "url": "https://cs.wikipedia.org/wiki?curid=685620", "title": "Markvart z Annweileru", "text": "Markvart z Annweileru\n\nMarkvart z Annweileru ( \"Markward von Annweiler\", \"Marcovaldo di Annweiler\", zemřel 1202 Patti) byl říšský ministeriál, účastník třetí křížové výpravy a štaufský regent sicilského království.\n\nMarkward byl původně říšským ministeriálem, poprvé je písemně doložen roku 1184 jako společník mladého římského krále Jindřicha, syna císaře Fridricha Barbarossy. Roku 1189 vyrazil s císařem na kruciátu do Svaté země, byl jedním z jeho poslů k byzantskému císaři. Po krachu výpravy se vrátil do Říše a v letech 1193-1195 se podílel na dobývání Sicílie a za odměnu mu Jindřich VI. udělil \"svobody a připsal vévodství Ravennu, Romagnu a anconskou marku.\" \nRoku 1197 společně s maršálkem Jindřichem z Kadeln utopil v krvi protištaufské normanské povstání na Sicílii. \n\nSoudní proces se vzbouřenci byl na svou dobu neobvykle krutý. Zajatci byli upáleni či zaživa rozřezáni pilou nebo nabodnuti na kůl. Jejich vůdci na hlavu přibili rozžhavenou železnou korunu. Zastrašení Normanů bylo díky tomuto morbidnímu divadlu úspěšné. \n\nPřípravy na novou křížovou výpravu do Svaté země byly přerušeny nečekaným skonem Jindřicha VI. a Markward se dostal do konfliktu s královskou vdovou Konstancií, která byla normanské krve a jménem tříletého syna zrušila vazby vytvořené zesnulým manželem mezi vládou Sicílie a Říší. Obklopila se pouze místními rádci a Markwarda zbavila moci a pokusila se ji omezit na jeho léno v Molise. V listopadu 1198 královna zemřela. Markward se znovu pokusil získat post regenta sicilského království a podařilo se mu ovládnout Palermo a získat do péče osiřelého Fridricha. Následný konflikt s papežem Inocencem III. vygradoval, když proti němu svatý otec roku 1199 vyhlásil křížovou výpravu, považovanou za první \"politickou křížovou kruciátu\" své doby, do jejíhož čela se později postavil Gautier z Brienne, zeť bývalého krále Tankreda. Válečná štěstěna byla vrtkavá, zatímco Gautier se stal pánem pevniny a tituloval se králem Sicílie, Markwardovi se za pomoci muslimských spojenců podařilo udržet ostrovní Siciílii. Zemřel na úplavici roku 1202.\n\n"}
{"id": "685621", "url": "https://cs.wikipedia.org/wiki?curid=685621", "title": "Hugo Sánchez", "text": "Hugo Sánchez\n\nHugo Sánchez Márquez (* 11. července 1958) je mexický fotbalový trenér a bývalý fotbalista. Prosadil se v Evropě, zejména v barvách Realu Madrid. Třikrát se jako hráč Mexika zúčastnil mistrovství světa ve fotbale. Pelé ho roku 2004 zařadil mezi 125 nejlepších žijících fotbalistů. V roce 1999 ho Mezinárodní federace fotbalových historiků a statistiků zvolila 26. nejlepším fotbalistou 20. století, nejlepším z regionu CONCACAF.\n\nVe španělské lize odehrál 12 sezón a je za Telmem Zarrou druhým nejlepším kanonýrem soutěže. Vyhrál pětkrát Trofeo Pichichi pro nejlepšího střelce v jednotlivých ročnících, z toho čtyřikrát v řadě. Známý byl tím, že své góly slavil saltem na počest své sestry, která byla reprezentantkou ve sportovní gymnastice. V sezóně 1989/90 získal Zlatou kopačku pro nejlepšího ligového kanonýra Evropy (společně s Bulharem Christo Stoičkovem).\n\nV sezónách 1976/77 a 1980/81 vyhrál mexickou ligu s týmem Pumas de UNAM, který byl tehdy úspěšný i na severoamerické pohárové scéně. V Evropě se radoval poprvé v roce 1985, kdy vyhrál v Atlétiku Madrid španělský pohár a superpohár. O rok později se stal poprvé mistrem Španělska za Real Madrid, což později ještě čtyřikrát zopakoval, vyhrál znovu pohár (1989) a třikrát v řadě superpohár (1988/90).\n\nV reprezentaci odehrál 58 zápasů, zúčastnil se MS 1978, 1986 a 1994, na kterých ale zaznamenal jedinou branku v roce 1986 v zápase proti Belgii. V roce 1977 se radoval z vítězství ve Poháru národů Severní a Střední Ameriky, předchůdci Zlatého poháru CONCACAF. Byl také členem týmu, který vybojoval druhé místo na Copě Américe 1993.\n\nJako trenér dvakrát vyhrál domácí soutěž jako hlavní kouč Pumas de UNAM a Necaxy. Strávil šestnáct měsíců na lavičce národního mužstva, dovedl tým ke druhému místu na Zlatém poháru CONCACAF 2007, ale 31. března 2008 byl odvolán.\n"}
{"id": "685622", "url": "https://cs.wikipedia.org/wiki?curid=685622", "title": "Ligue Magnus 2010/2011", "text": "Ligue Magnus 2010/2011\n\nSezóna 2010/2011 byla 89. sezónou Ligue Magnus. Vítězem play-off a celého ročníku se stal tým Dragons de Rouen.\n\n\n\n\n\n\n\nTým Avalanche Mont-Blanc sestoupil do Divize 1.\n"}
{"id": "685623", "url": "https://cs.wikipedia.org/wiki?curid=685623", "title": "Papirosa", "text": "Papirosa\n\nPapirosa (rusky \"Папиросa\") je typ cigarety bez filtru rozšířený především v zemích bývalého Sovětského svazu. Jedná se o cigaretu s papírovým náustkem, který tvoří zhruba dvě třetiny délky smotku. Tabák, tvořící zbývající třetinu papirosy, je oproti běžným cigaretám silně napěchován, což v kombinaci se speciálním pomalu hořícím cigaretovým papírem a vdechováním kouře přes objemný prostor náustku umožňuje dobu hoření jako u běžných cigaret a dodává papirose silnou chuť. Na počátku dvacátého století se vyráběly i luxusní a značně drahé značky. V sovětských dobách byly papirosy rozděleny do sedmi jakostně-cenových tříd podle typu tabáku, papirosy nižších tříd byly vyráběny z tabáku selského. Dnes se vyrábí pouze levné lidové značky, např. Bělomorkanal, Kazbek a jiné. Tabák z papiros \"Hercegovina Flor\" kouřil ve své dýmce J. V. Stalin.\n\n"}
{"id": "685629", "url": "https://cs.wikipedia.org/wiki?curid=685629", "title": "Železniční trať Praha-Smíchov - Rudná u Prahy", "text": "Železniční trať Praha-Smíchov - Rudná u Prahy\n\nŽelezniční trať Praha-Smíchov – Rudná u Prahy může být označení dvou různých tratí: \n\n"}
{"id": "685632", "url": "https://cs.wikipedia.org/wiki?curid=685632", "title": "Citroën CX", "text": "Citroën CX\n\nCitroën CX je automobil vyráběný francouzskou automobilkou Citroën v letech 1974-1991. V roce 1975 byl zvolen Evropským autem roku. Za 16 let výroby prodal Citroën téměř 1,2 milionu modelů CX.\n\nNěkterými příznivci Citroënu je považován za poslední \"skutečný Citroën\" předtím, než automobilku převzal Peugeot.\n\nNa modelu začala automobilka pracovat na konci 60. let. Tvůrci měli před sebou obtížný úkol nahradit legendární DS. A opět vytvořili vůz s unikátním futuristickým designem a pokročilými technologiemi.\nV srpnu 1974 byl představen první CX v nabídce se dvěma benzínovými motory, převzatými od DS. O rok později přichází na trh praktické kombi. V roce 1976 dostane CX první dieselový motor. V květnu 1977 je nabídka doplněna o sportovní verzi GTI.\nV červenci 1985 nastupuje S2 (Series 2). Facelift přinese např. plastové nárazníky, nová zpětná zrcátka a ochranné boční lišty. Vozy také začaly být odolnější proti rezavění.\nV roce 1991 byla definitivně ukončena výroba Citroënu CX.\nCitroën CX využíval francouzský prezident Jacques Chirac. Zároveň to byl oficiální vůz Ericha Honeckera.\n\nCitroën CX byl stejně jako jeho předchůdce vybaven hydropneumatickým podvozkem. Přibyly také hydraulické brzdy a posilovač řízení Diravi, známým z modelu SM. Vůz vynikal také aerodynamikou (cx=0,3), tomu pomáhalo konkávní zadní okno.\n\nKromě klasického fastbacku bylo v roce 1975 představeno kombi. Později přišla verze Familiale, určena pro 8 cestujících a třínápravový CX LoadRunner Bagagère, využívaný např. jako vozidlo záchranné služby.\n\n\n"}
{"id": "685634", "url": "https://cs.wikipedia.org/wiki?curid=685634", "title": "National League A 2009/2010", "text": "National League A 2009/2010\n\nŠvýcarská hokejová liga - sezóna 2009/2010. Vítězem se stal tým SC Bern.\n\n\n\n\nEHC Biel se udržel.\n"}
{"id": "685635", "url": "https://cs.wikipedia.org/wiki?curid=685635", "title": "National League A 2010/2011", "text": "National League A 2010/2011\n\nŠvýcarská hokejová liga - sezóna 2010/2011. Vítězem se stal tým HC Davos.\n\n\n\n\nHC Ambrì-Piotta se udržela.\n"}
{"id": "685638", "url": "https://cs.wikipedia.org/wiki?curid=685638", "title": "Deutsche Eishockey Liga 2010/2011", "text": "Deutsche Eishockey Liga 2010/2011\n\nSezóna 2010/2011 byla 63. sezónou Německé ligy ledního hokeje. Mistrem ligy se stal tým Eisbären Berlín.\n\nhráno na 2 vítězná utkání.\n\nZČ = Bilance vzájemných zápasů těchto dvou týmů ze základní části.\n\n"}
{"id": "685645", "url": "https://cs.wikipedia.org/wiki?curid=685645", "title": "Dvojí život Heleny Grahamové", "text": "Dvojí život Heleny Grahamové\n\nDvojí život Heleny Grahamové (angl. \"The Tenant Of Wildfell Hall\" (Nájemnice z Wildfell Hall)) je druhý a poslední román britské autorky Anne Brontëové. Román vyšel pod mužským pseudonymem Acton Bell v roce 1848. Barvitým a kritickým líčením ženské otázky a sociálních rozporů román bývá hodnocen jak první dílo feminismu, o celou generaci předchází francouzské autorky tzv. ženského psaní.\n\nPříběh je složen z líčení dvou vypravěčů, nahlížen ze dvou úhlů: z dopisů Helenina ctitele Gilberta Markhama příteli a z deníku hlavní hrdinky Heleny. Helena je chudá, romanticky založená a múzicky nadaná šlechtična Helena, která asi pět let po sňatku s egoistickým, prostopášným opilcem, šlechticem Arthurem Huntingdonem, zažívá těžkou životní zkoušku, ponížení a pohrdání. Její manželství ztroskotá a Helena krizi řeší útěkem s malým synem na rodinné venkovské sídlo, kde se hodlá ukrýt, zvolí si rodné příjmení své matky Grahamová a živí se malováním obrazů. Útěkem od manžela se proviní nejen proti viktoriánským společenským konvencím, ale i proti tehdy platnému britskému právu.\n\nAutorka se inspirovala lidmi a příběhy ze svého okolí. Šlechtickou společnost poznala v době, kdy pracovala jako vychovatelka ve bohatých rodinách. Vzorem pro hrdinku jí byla manželka Lorda Byrona Annabella Milbanke. Rozpad osobnosti muže pod vlivem alkoholu a drog popsala podle vlastního bratra Branwella, malíře, hudebníka a básníka.\n\n\n\n"}
{"id": "685652", "url": "https://cs.wikipedia.org/wiki?curid=685652", "title": "Milan Dekleva", "text": "Milan Dekleva\n\nMilan Dekleva (* 17. října 1946 Lublaň) je slovinský básník, prozaik, dramatik, novinář, redaktor, skladatel a hudebník. Narodil se v Lublani do rodiny terstských Slovinců. Absolvoval gymnázium, poté po vzoru svého bratra začal studovat technický obor, avšak po roce přešel na Filozofickou fakultu Univerzity v Lublani, kde studoval obor srovnávací literatura a literární teorie. Následně pracoval ve slovinské televizi, v rádiu Študent, přispíval do Dnevniku a Tribuny a spolupracoval s kulturními organizacemi. Je především autorem lyrické poezie. V roce 2006 obdržel Prešerenovu cenu.\n\n"}
{"id": "685657", "url": "https://cs.wikipedia.org/wiki?curid=685657", "title": "Garanční technik", "text": "Garanční technik\n\nGaranční technik je v podstatě manažerská pozice převážně v automobilovém průmyslu, ale i v jiných technických oblastech. Garanční technik je hierarchicky výše než technik.\n\nÚlohou garančního technika je zodpovědnost za garanci vozů a s ní spojené záležitosti, tj. komunikace s klienty, reklamace, záruka, komunikace s dodavatelem, atp. Někdy garanční technik přímo vytváří záruční list a další technickou dokumentaci. Další úlohou může být vedení a sestavování školení pro další zaměstnance.\n\nPožadována je komunikativnost, vstřícnost, řidičský průkaz nebo jazykové vybavení a uživatelská úroveň práce na počítači. Finanční ohodnocení obvykle neklesne pod průměrný plat v regionu.\n"}
{"id": "685659", "url": "https://cs.wikipedia.org/wiki?curid=685659", "title": "Nejc Gazvoda", "text": "Nejc Gazvoda\n\nNejc Gazvoda (* 5. června 1985 Novo mesto) je současný slovinský spisovatel. Absolvoval gymnázium v Novom mestě, poté studoval Akademii pro divadlo, rozhlas, film a televizi Univerzity v Lublani, kde absolvoval obor filmové a televizní režie. Jeho literární prvotiny pocházejí ještě z dob základní školy, jako student gymnázia napsal sbírku povídek \"\", která byla v roce 2004 nominována na nejlepší literární debut.\n\n"}
{"id": "685660", "url": "https://cs.wikipedia.org/wiki?curid=685660", "title": "Dounoux", "text": "Dounoux\n\nDounoux je francouzská obec v departementu Vosges, v regionu Grand Est. Leží 10 kilometrů jižně od Épinalu.\n\nV lesích na severu obce pramení řeka Côney, přítok Saôny, kdežto potok u nádraží se vlévá do Mosely a s ní do Rýna, takže obec je na rozvodí Severního a Středozemního moře. Obcí prochází státní silnice N 434 Épinal - Vesoul a železniční trať Nancy - Belfort.\n\nZnak obce zobrazuje lesnictví a zemědělství, pruh uprostřed státní silnici procházející územím vesnice.\n\n\n\"Počet obyvatel\"\n"}
{"id": "685663", "url": "https://cs.wikipedia.org/wiki?curid=685663", "title": "Niko Grafenauer", "text": "Niko Grafenauer\n\nNiko Grafenauer (* 5. prosince 1940 Lublaň) je slovinský básník, esejista, literární historik a překladatel. Je zejména autorem populárně-naučné literatury pro děti.\n\nNarodil se v Lublani do chudé dělnické rodiny jako sedmé dítě. Nedlouho po porodu jeho matka zemřela, otec zemřel, když bylo Grafenauerovi rok a půl. Své dětství pak strávil se starší sestrou v městečku Velike Lašče. Střední školu navštěvoval v Cerknici. V roce 1969 absolvoval Univerzitu v Lublani, kde studoval literární historii. V literárním magazínu \"Sodobnost\" začal vydávat svou poezii již v padesátých letech. V roce 1982 byl jedním ze zakladatelů opozičně laděné \"Nove revije\". Je členem Slovinské akademie věd a umění. V roce 1997 obdržel Prešerenovu cenu.\nSvé první básně publikoval ve sborníku \"Mlada pota\" roku 1956, první vlastní sbírku básní \"Večer pred praznikom\" roku 1962. Poezii také překládal především z němčiny, srbochorvatštiny a angličtiny. V překladu se věnoval především autorům, kteří měli stylově blízko k jeho vlastní poezii. Do slovinštiny přeložil básně Hanse Magnuse Enzensbergera, Gottfieda Benna, Paula Celana, Fridricha Hölderlina, Elsy Lasker-Schüler, Huga von Hofmannsthala, Rainera M. Rilkeje. Studie o těchto autorech sepsal anglicky.\n"}
{"id": "685670", "url": "https://cs.wikipedia.org/wiki?curid=685670", "title": "Biffontaine", "text": "Biffontaine\n\nBiffontaine je francouzská obec v departementu Vosges, v regionu Grand Est.\n\nObcí protéká řeka Neuné.\n\n\n\"Počet obyvatel\"\n"}
{"id": "685672", "url": "https://cs.wikipedia.org/wiki?curid=685672", "title": "Somozové", "text": "Somozové\n\nSomozové představují rodinný klan diktátorů, jehož členové vládli v Nikaragui od r. 1937 do r. 1979. K moci se dostali díky podpoře vlády USA při potlačování nepokojů namířených proti americké vojenské intervenci v Nikaragui v 30. letech 20. století. Spojené státy americké je podporovaly i nadále, téměř až do konce jejich vlády, která byla přerušena Sandinistickou revolucí. Somozové Nikaragui vládli buď oficiálně jako prezidenti, nebo z pozadí jako hlavní velitelé armády. \n\nHlavními představiteli Somozovské dynastie byli:\n\n\n"}
{"id": "685674", "url": "https://cs.wikipedia.org/wiki?curid=685674", "title": "Remomeix", "text": "Remomeix\n\nRemomeix je francouzská obec v departementu Vosges, v regionu Grand Est.\n\nObcí protéká řeka Fave.\n\n\n\"Počet obyvatel\"\nV obci převládá dřevozpracující průmysl. Na jejím území funguje od roku 1960 letiště René-Fonck.\n\n"}
{"id": "685679", "url": "https://cs.wikipedia.org/wiki?curid=685679", "title": "Autigny-la-Tour", "text": "Autigny-la-Tour\n\nAutigny-la-Tour je francouzská obec v departementu Vosges, v regionu Grand Est.\n\nObcí protéká řeka Vair.\n\nÚzemí obce bylo osídlelo už v římské době. Stála zde osada se jménem \"Attiniacus\".\n\n\n\"Počet obyvatel\"\n"}
{"id": "685688", "url": "https://cs.wikipedia.org/wiki?curid=685688", "title": "Namib", "text": "Namib\n\nNamib, do roku 1985 Moçâmedes, je angolské město. Leží na jihozápadě Angoly, na pobřeží Atlantského oceánu. Má 150 000 obyvatel. Je hlavním městem stejnojmenné angolské provincie. Je důležité svým přístavem, po Luandě a Lobitu třetím největším v Angole. Letiště, nazvané po Juriji Gagarinovi slouží pro vnitrostátní lety.\n\nMěsto založili Portugalci roku 1840. Během angolské občanské války byly vnitrozemské oblasti provincie Namibe ovládány povstalci z UNITA, zatímco město a pobřeží kontrolovaly vládní síly. V letech 1981–1985 byla provincie Namibe cílem agrese armády Jihoafrické republiky, které se bránila angolská vojska s podporou Kubánců.\n\nV provincii Namibe se vyskytuje welwitschie podivná, ojedinělá endemická stálezelená rostlina.\n\nV roce 2013 město pořádalo mistrovství světa v hokeji na kolečkových bruslích.\n"}
{"id": "685690", "url": "https://cs.wikipedia.org/wiki?curid=685690", "title": "SEG Plaza", "text": "SEG Plaza\n\nSEG Plaza je kancelářský mrakodrap ve městě Šen-čen. Má 72 nadzemních a 4 podzemní podlaží, jeho výška je 291,5 metrů (s anténou 356 m), je tak hned po mrakodrapu Shun Hing Square druhým nejvyšším mrakodrapem ve městě a 16. nejvyšším v Číně. Byl dokončen v roce 2000 podle projektu společnosti Hua Yi Designing Consultants. Budova disponuje prostory o výměře 169 083 m.\n"}
{"id": "685694", "url": "https://cs.wikipedia.org/wiki?curid=685694", "title": "Jiří Švengsbír", "text": "Jiří Švengsbír\n\nJiří Švengsbír (9. dubna 1921 Praha – 3. března 1983 tamtéž) byl český rytec, grafik a ilustrátor, autor mnoha grafických listů a poštovních známek.\n\nVyučil se rytcem a medailérem a studoval grafiku u Antonína Strnadla na UMPRUM v Praze. Roku 1947 a 1948 ryl své první známky podle návrhů Karla Svolinského (950 let od smrti sv. Vojtěcha, 600 let Univerzity Karlovy), většinu z později vydaných asi 250 vydání navrhoval sám. Kromě toho vytvořil přes tisíc grafických listů a drobných grafik, často s pražskými motivy, ilustroval asi 30 knih a maloval také na porcelán.\n\n"}
{"id": "685696", "url": "https://cs.wikipedia.org/wiki?curid=685696", "title": "Gerbépal", "text": "Gerbépal\n\nGerbépal je francouzská obec v departementu Vosges, v regionu Grand Est.\n\nZnakem obce je převzatý erb rodu z Martimprey, kterému obec v minulosti patřila. Se znakem souvisí i jméno vesnice: je na něm snop obilí - \"gerbe de blé\".\n\n\n\"Počet obyvatel\"\n\n"}
{"id": "685699", "url": "https://cs.wikipedia.org/wiki?curid=685699", "title": "Janouch", "text": "Janouch\n\nPříjmení Janouch nosí více osobností:\n\n"}
{"id": "685700", "url": "https://cs.wikipedia.org/wiki?curid=685700", "title": "Plaza 66 Tower 1", "text": "Plaza 66 Tower 1\n\nPlaza 66 Tower 1 je kancelářský mrakodrap v Šanghaji. Je nejvyšší budovou komplexu Plaza 66, který se skládá ze dvou mrakodrapů a pětipatrového obchodního centra. Má 66 nadzemních a 3 podzemní podlaží, jeho výška je 288 metrů.. Výstavba probíhala v letech 1994–2001 podle projektu společnosti Kohn Pederson Fox Associates.\n"}
{"id": "685701", "url": "https://cs.wikipedia.org/wiki?curid=685701", "title": "Zlatá přilba (KHL)", "text": "Zlatá přilba (KHL)\n\nZlatá přilba je ocenění pro členy ideální sestavy euroasijské ligy KHL, která je zvolena na konci každé sezóny. Mezi roky 1997 a 2008 bylo ocenění udělováno i v ruské Superlize.\n"}
{"id": "685702", "url": "https://cs.wikipedia.org/wiki?curid=685702", "title": "Zdeněk Zikán", "text": "Zdeněk Zikán\n\nZdeněk Zikán (10. listopadu 1937, Praha – 14. února 2013, Praha) byl český fotbalista, československý reprezentant a účastník mistrovství světa roku 1958 ve Švédsku, kde vstřelil 4 góly a po Oldřichu Nejedlém a Tomáši Skuhravém je tak třetím nejlepším českým střelcem na závěrečných turnajích světového šampionátu. V roce 2004 získal Cenu Václava Jíry. V roce 2011 byl uveden do Síně slávy pardubického sportu.\n\nJeho celková bilance v československé reprezentaci je unikátní – odehrál jen 4 zápasy, ale v nich dal 5 branek. Přestože vstřelil gól v každém reprezentačním utkání, k němuž nastoupil (krom čtyřech branek na šampionátu dal gól i v přátelském zápase s Německem), již nikdy šanci v národním mužstvu nedostal. Možná k tomu přispělo i to, že zůstal ve „venkovských klubech“, nejprve hrál za Duklu Pardubice (1957–1960), poté za Spartak Hradec Králové (1960–1970), s nímž si zahrál i čtvrtfinále Poháru mistrů evropských zemí. V Poháru mistrů evropských zemí nastoupil ve 4 utkáních a dal 1 gól.\n\n\n"}
{"id": "685720", "url": "https://cs.wikipedia.org/wiki?curid=685720", "title": "Komenského náměstí (Třebíč)", "text": "Komenského náměstí (Třebíč)\n\nKomenského náměstí je náměstí, které se nachází ve městě Třebíči a leží na východozápadním průtahu silnice I/23 městem. Náměstí je pojmenováno podle Jana Amose Komenského. Na náměstí se kříží silnice I/23 ve směru Telč–Brno se silnicí II/351 vedoucí na sever. Křižovatka je řízena semafory.\n\nKomenského náměstí vzniklo v osmdesátých letech 20. století asanací starší zástavby v prostoru ulic \"Havlíčkova\" a \"Hanělova\", tedy vybouráním části čtvrti Stařečka i Vnitřního Města, zrušením Prasečího plácku a zakrytím Stařečského potoka. Vznikl tak prostor pro nový průtah městem a autobusové nádraží. Na náměstí rovněž vzniklo nové parkoviště a v prostoru po bývalém třebíčském pivovaru dnes stojí tři obchodní domy, budované současně s okolními pracemi. Architekt Aleš Stuchlík to nazval urbánní genocidou, největším zásahem do struktury města ve 20. století, vzniklý prostor je podle něj prázdno, antiprostor, antimísto, antiměsto.\n\nK náměstí přiléhá autobusové nádraží a zastávka MAD s názvem Komenského náměstí. Jižně od náměstí stojí Základní škola T. G. Masaryka.\n\nNa náměstí stojí na hranolovém sloupu kovová plastika „Věda a technika ve službách pokroku a míru“.\n\nV souvislosti se stavbou nového mostu přes řeku Jihlavu bylo rekonstruováno i Komenského náměstí – bylo na ploše 2000 m nově betonově předlážděno, na 820 m kamennou dlažbou a 500 m získalo nový asfaltový povrch. Byly instalovány odpočinkové zóny s lavičkami, nové semafory a místo dosavadních dvou stánků jedna nová unimobuňka s rychlým občerstvením. Slavnostně otevřeno bylo 22. prosince 2016. Za rekonstrukci náměstí město Třebíč zaplatilo celkem 10,5 milionu korun. Dle jiných zdrojů pak stavba stála celkem 12,5 milionu korun, kdy na 6 milionů korun získalo město dodatečně dotace z programu Bezbariérové trasy.\n\nPodle Ing. arch. Aleše Stuchlíka provedená úprava náměstí nic zásadního nevyřešila, ale ani nevratně nepokazila. Šedou betonovou dlažbu nahradila šedá betonová dlažba, šířka chodníků i umístění přechodů jsou plně podřízeny preferované automobilové dopravě, volnému pohybu po náměstí brání nová zábradlí z historizujících řetězů. Zastávkové zálivy byly prodlouženy na dva vozy. Po rekonstrukci na ploše náměstí vznikly tzv. záhonky s oblázky, kdy ty nahradily keře a zeleň. To bylo kritizováno a tak do konce roku 2017 tyto záhony budou nahrazeny keřovou výsadbou. Stejně tak dojde k úpravám zeleně v blízkém okolí.\n\nNa jaře roku 2018 vznikne na místě současného parkoviště na Komenského náměstí tzv. inteligentní parkoviště, to se vyznačuje tím, že každé parkovací místo bude mít své identifikační číslo a označení LED světlem s proměnnou barvou, která bude signalizovat, zda je místo volné, rezervované či obsazené a zda automobil na místě má zaplacené parkování. Při příjezdech do města bude zobrazeno, kolik je volných parkovacích míst. Parkovací místa bude možné rezervovat pomocí mobilního telefonu a případně pak platit přímo na místě na tzv. parkovacím totemu. Parkoviště bude investicí za cca 2 miliony korun. Na parkovišti bude také umístěna dobíjecí stanice pro elektromobily. Parkoviště je součást konceptu SmartCities. Do konce května 2018 byla na náměstí vystavěna dobíjecí stanice pro elektromobily, vybudovala ji společnost e.ON. Stavba byla dokončena v červenci, její součástí je nabíjecí stanice ABB Terra 53 CJG a působí na dvou parkovacích místech. Od roku 2019 bude zavedena rychlá kontrola parkovacích míst a zaplacenosti, kdy se bude zadávat číslo parkovacího místa, kdy tak dojde k provázání zaplacené částky a parkovacího místa. V případě uplynutí zaplacené doby bude informována městská policie, kdy nebude muset kontrolovat parkovací lístky. Senzory pro kontrolu obsazenosti parkovacího místa jsou zabudovány 8 cm pod asfaltovým povrchem parkoviště. Od května 2019 je nutné při placení parkování uvést číslo parkovacího místa, na kterém vůz stojí. Parkování lze platit i pomocí aplikace pro chytré telefony. V zimě by parkoviště mělo být neustále udržováno, aby se zachovala čitelnost čísel parkovacích míst.\n\nCelkové náklady na stavbu chytrého parkoviště, které bude informovat o zaplněnosti jsou 1,8 milionu korun. Informační cedule budou umístěny při vjezdu na parkoviště a na průtahu městem Třebíč. Parkoviště bylo znovu otevřeno 6. listopadu 2018. Informace budou poskytovány formou otevřených dat.\n\nV roce 2017 v rámci rekonstrukce byla také opravena kovová plastika Rozvoj vědy a techniky, opraven byl i kamenný podstavec.\n\n"}
{"id": "685723", "url": "https://cs.wikipedia.org/wiki?curid=685723", "title": "Nejlepší trenér (KHL)", "text": "Nejlepší trenér (KHL)\n\nNejlepší trenér je ocenění pro nejlepšího trenéra východoevropské ligy KHL. Mezi roky 2001 a 2008 bylo ocenění udělováno i v ruské Superlize.\n"}
{"id": "685724", "url": "https://cs.wikipedia.org/wiki?curid=685724", "title": "Tomorrow Square", "text": "Tomorrow Square\n\nTomorrow Square je mrakodrap v Šanghaji. Má 58 nadzemních a 3 podzemní podlaží, jeho výška je 284,5 metru. Výstavba probíhala v letech 1997–2003 podle projektu společnosti John Portman & Associates. Budova disponuje prostory o výměře 130 063 m. V budově se nachází hotel, byty a kancelářské prostory, které obsluhuje 15 výtahů.\n"}
{"id": "685725", "url": "https://cs.wikipedia.org/wiki?curid=685725", "title": "Cheekha Dar", "text": "Cheekha Dar\n\nCheekha Dar (česky \"černý stan\") je kurdský název pro nejvyšší vrchol Iráku. Nachází se v severovýchodní části země, v oblasti Kurdistánu, na hranicích s Íránem a měří 3 611 metrů. Tuto výšku potvrdila horolezecká expedice v březnu roku 2011. Sousední hora Halgurd měří 3 607 metrů a byla do nedávné doby považována za nejvyšší vrchol země. Na vrcholovém plató nejvyššího vrcholu se v současnosti nachází stanoviště íránské milice, která opouští pozice, když napadne sníh, proto není jednoduché kdykoliv na vrchol vystoupit. V okolí hory se také pohybují kurdští povstalci a pašeráci zboží. Poslední zaznamenaný výstup je z listopadu 2018 slovenskou expedící na čele s dobrodruhem Petrem Gregorem.\n\n"}
{"id": "685726", "url": "https://cs.wikipedia.org/wiki?curid=685726", "title": "Jan Hertl", "text": "Jan Hertl\n\nJan Hertl (23. ledna 1929 – 14. května 1996) byl český fotbalista, československý reprezentant a účastník dvou mistrovství světa, roku 1954 ve Švýcarsku a roku 1958 ve Švédsku.\n\nZa československou reprezentaci odehrál 23 zápasů a v nich dal 1 gól. V lize hrál za Duklu Praha (1952–1956), Spartu Praha (1950–1951, 1957–1963) a Spartak Motorlet Praha. Nastoupil ve 281 ligových utkáních a dal 26 gólů. Se Spartou získal jeden titul mistra (1952), s Duklou dva (1953, 1956).\n\n\n"}
{"id": "685728", "url": "https://cs.wikipedia.org/wiki?curid=685728", "title": "Trofej Valentina Syče", "text": "Trofej Valentina Syče\n\nTrofej Valentina Syče je ocenění pro nejlepšího manažera východoevropské ligy KHL. Mezi roky 1998 a 2008 bylo ocenění udělováno i v ruské Superlize. Cena je pojmenována po Valentinu Syčovi.\n"}
{"id": "685729", "url": "https://cs.wikipedia.org/wiki?curid=685729", "title": "Langelier (stanice metra v Montréalu)", "text": "Langelier (stanice metra v Montréalu)\n\nLangelier je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá pátá, v opačném směru třetí. Stanice se nachází v hloubce 14,0 m. Její vzdálenost od předchozí stanice Cadillac je 518,51 metrů, od následující Radisson 621,79 metrů.\n\nStanice Langelier byla otevřena 6. června 1976. Navrhli ji architekti Victor Prus et André G. Dionne.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "685733", "url": "https://cs.wikipedia.org/wiki?curid=685733", "title": "Chongqing World Trade Center", "text": "Chongqing World Trade Center\n\nChongqing World Trade Center je mrakodrap ve městě Čchung-čching. Má 60 nadzemních a 2 podzemní podlaží, jeho výška je 283 metrů. Výstavba probíhala v letech 2002–2005. Budova disponuje prostory o výměře 121 000 m. V budově se nachází převážně kancelářské prostory, v nižších patrech obchodní pasáž a garáže a obsluhuje ji 12 výtahů.\n"}
{"id": "685734", "url": "https://cs.wikipedia.org/wiki?curid=685734", "title": "Trofej Andreje Starovojtova", "text": "Trofej Andreje Starovojtova\n\nTrofej Andreje Starovojtova je ocenění pro nejlepšího rozhodčího východoevropské ligy KHL. Nese jméno sovětského rozhodčího (a hráče bandy hokeje) Andreje Starovojtova. Mezi roky 1997 a 2008 bylo ocenění udělováno i v ruské Superlize. Nejčastějším držitelem se mezi lety 1996 a 2013 stal Vjačeslav Bulanov který tuto trofej obdržel šestkrát.\n"}
{"id": "685736", "url": "https://cs.wikipedia.org/wiki?curid=685736", "title": "Trofej Dmitrije Ryžkova", "text": "Trofej Dmitrije Ryžkova\n\nTrofej Dmitrije Ryžkova je ocenění pro nejlepšího píšícího novináře, věnujícímu se východoevropské lize KHL. Mezi roky 2001 a 2008 bylo ocenění udělováno i v ruské Superlize. Trofej je pojmenována po Dmitriji Ryžkovi.\n"}
{"id": "685737", "url": "https://cs.wikipedia.org/wiki?curid=685737", "title": "Les Ableuvenettes", "text": "Les Ableuvenettes\n\nLes Ableuvenettes je francouzská obec v departementu Vosges, v regionu Grand Est, 5 kilometrů od Dompaire. Dělí se na dvě části: Petite a Grande Ableuvenette.\n\nObcí protéká řeka Illon.\n\n\"Počet obyvatel\"\n"}
{"id": "685738", "url": "https://cs.wikipedia.org/wiki?curid=685738", "title": "Jiří Feureisl", "text": "Jiří Feureisl\n\nJiří Feureisl (* 3. října 1931, Strašice) byl český fotbalista a hokejista, reprezentant Československa v kopané. Je zvláštním úkazem v historii československé kopané, protože se dostal do reprezentačního mužstva z 2. ligy a jako druholigový hráč se dokonce zúčastnil mistrovství světa roku 1958 ve Švédsku, kde vstřelil i gól. V národním týmu debutoval v zápase Mezinárodního poháru ve Švýcarsku roku 1956 a hned vstřelil čtyři branky (Československo tehdy vyhrálo 6:1). Další gól přidal v prestižním zápase s tehdy famózním Maďarskem (Čechoslováci vyhráli 2:4) a získal si tak důvěru trenérů Kolského a Rýgra, přestože neopustil druholigové Dynamo Karlovy Vary. Nakonec ho nominovali i na šampionát do Švédska, kde se jim odměnil brankou do sítě Argentiny, v památném zápase, kdy československý tým porazil jihoamerickou fotbalovou velmoc 6:1. Na šampionátu však Čechoslováci nakonec neuspěli, nepostoupili ze základní skupiny a z národního týmu vypadl i Feureisl – podle svých slov proto, že odmítl přestoupit do některého z pražských prvoligových klubů . V jedenácti reprezentačních startech dal celkem 7 gólů. První fotbalovou ligu hrál jen krátce, na vojně v tehdejším Tankistovi Praha. Zvláštním úkazem byl i proto, že hrál souběžně s fotbalem na vrcholové úrovni i hokej, nastupoval za tehdejší karlovarský tým v první hokejové lize.\n\n"}
{"id": "685740", "url": "https://cs.wikipedia.org/wiki?curid=685740", "title": "Sulislavci", "text": "Sulislavci\n\nSulislavci (neboli \"Sulislavici\") byl šlechtický rod obývající v nejstarších zmínkách hrad Zbiroh (roku 1230).\n\nSulislav (\"Zvlihlao\", purkrabí loketský v letech 1234-1239) s přídomkem ze Zbirova a Trnovan (ale není jisté, zda jde o téhož Sulislava - na listině z roku 1238 je uveden \"Sulizlaus castellanus de Loket\" ale i \"Sulizlaus et Hren filij Sulizlai de Tirnouan\") a jeho bratr (syn?) Chřen ze Zbirova (jeho potomci také z Pnětluk). Tato křestní jména jsou pak typická pro tento rod. Vyskytují se dále roku 1237 jako \"Zulizlaus filius Zvvezt\", \"Zulislaus de Elkan\" a \"Chren de Chrezzin\". Sulislav z Trnovan měl manželku Zdislavu a syny Bohuslava (příjmím Buškovic, sám se usadil v Šanově), Oldřicha, Záviše a Sulislava (zmínka o obci Cerhovice roku 1275 ve věci rozdělení dědictví mezi syny). Chřen pak syna Přibislava (\"Pribislaus filius Hrenonis\" zmíněn roku 1268). Sulislav z Pnětluk, syn Zvěsta z Pnětluk (zmínka roku 1172) a Bohuslavy (roku 1253 pozůstalá, Černuc), měl potomky Hroznatu, Sulislava, a Milotu z Pnětluk (koupil hrad Vízmburk, zmínka roku 1312).\n\nJako erb používali půlený štít - půl černé orlice (vlevo či vpravo štítu) ve zlatém, tři půlbřevna (na pokos či pošikem) v barvě černé a zlaté (žluté), loďka na helmici zvenčí zlatá, uvnitř černá, lupeny a přikryvadla v barvě.\n\nPodle erbu budou se Sulislavci příbuzní páni ze Rtyně, Malikovic, Řebříka, Hluban, Záluží, Buškovic, Soběsuk, Pětipeští a Fremutové z Krásného Dvoru. Částečně pak Kolovratové na Zruči, Zbraslavicích a Chřenovicích. Pobodný erb měl také Hroch ze Sloupnice.\n\nZáklad slova \"Sulislavci\" se vyskytuje také jako staropolské mužské jméno (Sulisław - domácky Sulek, dále existuje Sulibrat, Sulimir, Sulivoj odvozený od \"suliti se\") či u obcí (Sulisław, Sulisławice) v Polsku (převážně v Dolním Slezsku, které má ve znaku celou černou orlici ve zlatém - původní znak Piastovců) a obdobně u obcí Chrzanów (město Chrzanów založil bájný Chrzan a mj. roku 1268 byl kastelánem Sulislaw) či Chrzanowice.\n\nJména jako Hren, Budivoj (nejstarší zmínkou v Kosmově kronice jako \"Budivoy, filius Hren\" - možná varianta je i \"Budywoy filium Hron\" z pozdější Pulkavovy kroniky) či Zvěst se dříve vyskytují spíše na Moravě a ve Slezsku.\n\n"}
{"id": "685741", "url": "https://cs.wikipedia.org/wiki?curid=685741", "title": "Nejlepší televizní komentátor (KHL)", "text": "Nejlepší televizní komentátor (KHL)\n\nNejlepší televizní komentátor je ocenění pro nejlepšího televizního komentátora východoevropské ligy KHL. Mezi roky 2003 a 2008 bylo ocenění udělováno i v ruské Superlize.\n"}
{"id": "685742", "url": "https://cs.wikipedia.org/wiki?curid=685742", "title": "Marecchia", "text": "Marecchia\n\nMarecchia je řeka ve východní Itálii. Protéká Toskánskem a Emilií Romagnou. Je přibližně 70 km dlouhá. Povodí má rozlohu přibližně 600 km².\n\nPramení v severních Apeninách v masívu Alpe della Luna. Teče severovýchodním směrem a v Rimini ústí do Jaderského moře.\n\n"}
{"id": "685743", "url": "https://cs.wikipedia.org/wiki?curid=685743", "title": "Třída Ula", "text": "Třída Ula\n\nTřída Ula je třída diesel-elektrických ponorek norského královského námořnictva specializovaných pro operace při pobřeží Norska. Třída byla vyvinuta jako společný norsko-německý projekt a patří mezi nejtišší a nejobratnější ponorky na světě. Postaveno bylo šest jednotek, které jsou všechny v aktivní službě. Životnost ponorek má skončit ve 20. letech 21. století. Nahradit je mají čtyři ponorky odvozené od německého typu 212.\n\nStavba nové třídy ponorek, nahrazující dosavadní patnáctičlennou třídu \"Kobben\", byla objednána roku 1982. Realizace projektu přitom byla společným norsko-německým projektem (v Německu ponorky nesou označení typ \"210\"). Stavba ponorek probíhala v loděnicích Thyssen Nordseewerke v Emdenu, přičemž část jejich komponentů byla vyrobena v Norsku. Stavba první jednotky byla zahájena v roce 1987 a v letech 1989–1992 do služby vstoupilo šest ponorek této třídy, pojmenovaných \"Ula\" (S300), \"Utsira\" (S301), \"Utstein\" (S302), \"Utvær\" (S303), \"Uthaug\" (S304) a \"Uredd\" (S305). Opce na dva další kusy nebyla využita.\n\nJednotky třídy \"Ula\":\n\nPřevážná část trupu a pohonný systém jsou německého původu, vlastní vybavení je směsí francouzských, německých a norských systémů. Norský je systém řízení palby a velitelský systém je typu Konsberg MSI-90U (je používán i na německých ponorkách typu \"212A\"), francouzská společnost Thomson-CSF dodala nízkofrekvenční boční pasivní sonarové pole a německá firma Atlas Elektronik dodala útočný sonar CSU 83. Navičační radar je typu Kelvin Hughes 1007.\n\nVýzbroj ponorek tvoří osm 533mm torpédometů, do kterých je neseno 14 dvouúčelových, vodičem naváděných, torpéd Atlas Elektronik DM2A3 Seehecht. Torpéda mají dosah až 28 km. Pohonný systém tvoří dva diesely MTU 16V 396 SB83 a jeden elektromotor Siemens. Výkon pohonného systému je 6 000 shp. Nejvyšší rychlost ponorek je 11 uzlů na hladině a 23 uzlů pod hladinou.\n\nV roce 2006 byl zahájen program modernizace třídy \"Ula\", který má zajistit jejich efektivní provoz alespoň do roku 2020. Úpravy budou prováděny s pomocí loděnice Howaldtswerke-Deutsche Werft (HDW), přičemž modernizováno má být na 60 systémů každé z ponorek. Ponorky budou vybaveny novými radary, sonarem, periskopy, komunikačními a elektronickými systémy.\n\n"}
{"id": "685750", "url": "https://cs.wikipedia.org/wiki?curid=685750", "title": "Nejlepší TV (KHL)", "text": "Nejlepší TV (KHL)\n\nNejlepší TV je ocenění pro nejlepší společnost vysílající zápasy euroasijské ligy KHL.\n"}
{"id": "685755", "url": "https://cs.wikipedia.org/wiki?curid=685755", "title": "Radisson (stanice metra v Montréalu)", "text": "Radisson (stanice metra v Montréalu)\n\nRadisson je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá šestá, v opačném směru druhá. Stanice se nachází v hloubce 17,4 m. Její vzdálenost od předchozí stanice Langelier je 621,79 metrů, od následující Honoré-Beaugrand 716,99 metrů.\n\nStanice Radisson byla otevřena 6. června 1976. Navrhli ji architekti Papineau, Gérin-Lajoie, Le Blanc a Edwards.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "685761", "url": "https://cs.wikipedia.org/wiki?curid=685761", "title": "Břetislav Dolejší", "text": "Břetislav Dolejší\n\nBřetislav Dolejší (26. září 1928 – 28. října 2010 Los Angeles) byl český fotbalista, brankář, československý reprezentant a účastník mistrovství světa roku 1958 ve Švédsku, kde za Československo odchytal všechna čtyři utkání ve skupině (tři regulérní plus dodatečný zápas se Severním Irskem o postup ze skupiny – tehdy ještě nerozhodovalo skóre). Za národní tým nastoupil v osmnácti utkáních. Chytal i v památném zápase s Brazílií na Maracaná roku 1956, které Čechoslováci vyhráli i díky tomu, že Dolejší zneškodnil penaltu Djalmy Santose. Proslul svými dlouhými výkopy, dokonce tímto způsobem vstřelil gól do sítě anglického Sunderlandu. Ligu hrál za Duklu Praha, s níž získal dvakrát mistrovský titul (1953, 1956), a Slavii Praha. Během své hráčské kariéry emigroval do USA, zemřel v Los Angeles. Roku 2007 získal Cenu Václava Jíry.\n\n"}
{"id": "685763", "url": "https://cs.wikipedia.org/wiki?curid=685763", "title": "1. návštěvní expedice (Mir)", "text": "1. návštěvní expedice (Mir)\n\n1. návštěvní expedice, zkráceně EP-1, ( ) na Mir, byla první návštěvní expedicí vyslanou Sovětským svazem na jeho vesmírnou stanici Mir. Expedice byla zahájena 22. července 1987 startem kosmické lodi Sojuz TM-3 a trvala do přistání Sojuzu TM-2 30. července 1987. Výprava byla dvoučlenná, skládala se z velitele Alexandra Viktorenka a syrského kosmonauta-výzkumníka Muhammeda Ahmada Farize. Původně byl členem expedice i palubní inženýr Alexandr Alexandrov, ale ten v 2. základní expedici Miru nahradil Alexandra Lavejkina, z opatrnosti odvolaného ze zdravotních důvodů.\n\nHlavním úkolem 1. návštěvní expedice na stanici Mir bylo vystřídání kosmické lodi Sojuz TM-2, sloužící jako záchranná loď pro 2. základní expedici. Expedice se původně skládala z velitele z oddílu Střediska přípravy kosmonautů, palubního inženýra z oddílu NPO Eněrgija a syrského kosmonauta-výzkumníka. Zástupce Sýrie získal místo v kosmické lodi po dohodě sovětské a syrské vlády podepsané počátkem v roce 1985. Na podzim téhož roku přijeli do Střediska přípravy kosmonautů v Hvězdném městečku čtyři syrští vojenští letci, ze kterých byl ke kosmickému letu vybrán podplukovník Muhammed Ahmad Fariz, do záložní posádky byl určen podplukovník Munir Habib.\n\nPosádky pro expedici byly zformovány v září 1986 – hlavní ve složení Alexandr Viktorenko, Alexandr Alexandrov, Muhammed Ahmad Fariz a záložní Anatolij Solovjov, Viktor Savinych, Munir Habib. Nedlouho před startem expedice byly u Alexandra Lavejkina, pobývajícího na Miru v 2. základní expedici, zjištěny nepravidelnosti v práci srdce, a i když on sám žádné potíže nepociťoval, padlo rozhodnutí o jeho vystřídání. Alexandr Alexandrov tak přešel do 2. základní expedice, s tím, že zůstane na Miru místo Lavejkina.\n\nVýprava začala startem kosmické lodi Sojuz TM-3 z kosmodromu Bajkonur 22. července 1987 v 1:59 UTC, se stanicí Mir se loď spojila 24. července ve 3:31 UTC. Na Miru je přivítali Jurij Romaněnko a Alexandr Lavejkin. Po spojení se kosmonauti pozdravili se sovětskými a syrskými státníky, pak se věnovali práci.\n\nPostupně provedli 13 společných experimentů. Dálkový průzkum syrského území se prováděl v rámci experimentu Eufrat, průzkum horních vrstev atmosféry a ionosféry byl nazván Bosra. Kosmická technologie využívala speciální zařízení pod názvem Palmyra a experimenty Afamija a Kasjun zase využívaly československý krystalizátor ČSK-1. Biotechnologické experimenty měly stejný název jako zařízení Svetlana a Ručej (elektroforetické čištění interferonu, protichřipkového preparátu a aktivních mikroorganismů). Velkou důležitost měly lékařské experimenty nazvané Kardiografija, Adaptacija, Ballisto 3, Kontrast a Anketa, navazující na předchozí výzkumy. Kosmonauti také pokračovali v některých experimentech, které prováděla základní posádka již předtím. Do návratové části lodi Sojuz TM-2 byl postupně uložen získaný materiál a byl prověřen její stav před návratem na Zemi.\n\nPo splnění plánovaného programu se Viktorenko, Lavejkin a Faríz v Sojuzu TM-2 29. července v 20:34 UTC odpoutali od Miru a 30. července 1987 v 1:04 UTC přistáli v severním Kazachstánu.\n"}
{"id": "685766", "url": "https://cs.wikipedia.org/wiki?curid=685766", "title": "Rolnické muzeum", "text": "Rolnické muzeum\n\nRolnické muzeum manželů Kopečkových se nachází v areálu selského stavení č. p. 8 v Příložanech u Jaroměřic nad Rokytnou. Je zaměřeno na zemědělské nářadí a náčiní, nalezneme zde ale i předměty denní potřeby či zařízení domácnosti. Expozice se snaží prezentovat, jak se žilo a hospodařilo na venkově přibližně do roku 1950.\n\nSbírka se začala formovat po roce 1989, kdy manželé Kopečkovi získali statek zpět v restituci.\nV navráceném stavení zůstalo jen pár původních předmětů. František Kopeček měl ale přání zachovat rolnický dům tak, jak v něm s rodiči hospodařil. Lidé, kteří se dozvěděli, že chtějí zachovat pro budoucí generace předměty mapující život vesnického člověka, začali sami nosit zdarma předměty, které doma našli.\n\nV současné době se ve sbírce nachází 1012 předmětů z regionu (např. z obcí Biskupice, Jackov, Lukov, Radkovice u Hrotovic, Moravské Budějovice, Jaroměřice nad Rokytnou, Rouchovany, Myslibořice, Rešice, Slatina atp.), ale také ze zahraničí (např. z Rakouska, Slovenska nebo Nizozemska).\n\nVšechny stroje jsou funkční a pan Kopeček je schopen ke každému předmětu dát výklad, prohlídka tak trvá minimálně 2 hodiny.\n\nPředměty jsou umístěny převážně ve dvoře domu nebo v přilehlých hospodářských staveních. Většina předmětů pochází z počátku 20. století, nalezneme zde ale i exponáty mladší. Za nejcennější považují manželé Kopečkovi cepovky, třídičku hrachu, prosekávač řepy, harku, strojek na setí jetele a necky z jednoho kusu dřeva.\n\nProhlídka je pouze na telefonické objednání předem. Vstupné je dobrovolné.\n"}
{"id": "685768", "url": "https://cs.wikipedia.org/wiki?curid=685768", "title": "Václav Hovorka", "text": "Václav Hovorka\n\nVáclav Hovorka (* 19. září 1931) je bývalý český fotbalista, československý reprezentant.\n\nByl účastníkem mistrovství světa roku 1958 ve Švédsku, kde vstřelil 2 góly do sítě Argentiny (ČSR tehdy zvítězila 6:1). Kromě tří utkání na šampionátu sehrál již jen jediné reprezentační utkání (přátelský zápas Německem). československou ligu hrál za Tankistu Praha, Baník Kladno, Dynamo Praha a Spartak Ústí nad Labem.\n\n"}
{"id": "685771", "url": "https://cs.wikipedia.org/wiki?curid=685771", "title": "Ahéville", "text": "Ahéville\n\nAhéville je francouzská obec v departementu Vosges, v regionu Grand Est, 23 kilometrů od Épinal. Původně se jmenovala Acheville.\n\n\"Počet obyvatel\"\n"}
{"id": "685775", "url": "https://cs.wikipedia.org/wiki?curid=685775", "title": "Stropnická", "text": "Stropnická\n\nStropnická může být:\n\nDalší významy:\n"}
{"id": "685776", "url": "https://cs.wikipedia.org/wiki?curid=685776", "title": "Apo (sopka)", "text": "Apo (sopka)\n\nApo je sopka a současně nejvyšší vrchol Filipín. Nachází se v jižní části ostrova Mindanao asi 40 km od administrativního centra - města Davao. Filipínci sopku nazývají \"praotcem filipínských hor\".\n\nOblast kolem sopky byla již v roce 1936 vyhlášena národním parkem.\n\n"}
{"id": "685779", "url": "https://cs.wikipedia.org/wiki?curid=685779", "title": "Tiny C Compiler", "text": "Tiny C Compiler\n\nTiny C Compiler (též TCC, tCc, TinyCC) je v informatice překladač jazyka C pro platformy x86 a x86-64. Původním autorem je Fabrice Bellard. Byl navržen pro starší (pomalejší) počítače s omezeným diskovým prostorem (například záchranné disky). Od verze 0.9.23 (17. července 2005) obsahuje podporu pro operační systém Microsoft Windows. TCC je šířen pod licencí GNU Lesser General Public License (LGPL).\n\nDokumentace tvrdí, že TCC plně podporuje ANSI C (C89/90), mnoho vlastností ISO C99 a též mnoho GNU rozšíření (včetně vkládaného assembleru).\n\nVlastnosti odlišující TCC od jiných běžných překladačů jazyka C:\n\n\nNásledující kód ukazuje Hello world s počátečním shebang řádkem. Bude-li mít takový soubor práva na spuštění (a bude-li v /usr/bin/tcc opravdu TCC), bude možno takový soubor přímo spustit.\n\nPřestože samotný překladač je velice rychlý a vytváří malé spustitelné soubory, je tato rychlost vykoupena rychlostí přeložených programů (kompromis mezi složitostí/velikostí překladače a rychlostí výsledného kódu).\n\nTCC provádí několik druhů optimalizací, například propagaci konstant u všech operací. Násobení a dělení jsou ve vhodných případech nahrazeny posuvy. Dále provádí jednoduchou alokaci registrů pro zrychlení přístupu k často používaným proměnným.\n\nObecně je ovšem důraz kladen především na rychlost překladu a velikost výsledného kódu. TCC zpracuje kód v jednom průchodu, nemůže tedy použít většinu optimalizací, které jinak aplikují ostatní překladače. Každý příkaz (výraz) se překládá odděleně, na jeho konci se registry vloží na zásobník a potom musí být znovu ze zásobníku načteny i v případě, že následující příkaz používá tyto hodnoty. Dále TCC nevyužívá všech dostupných registrů (například na x86 nepoužívá ebx, esi a edi, protože jejich hodnota musí být zachována mezi jednotlivými voláními funkci).\n\nNásledují dva pokusné benchmarky:\n\n"}
{"id": "685780", "url": "https://cs.wikipedia.org/wiki?curid=685780", "title": "Honoré-Beaugrand (stanice metra v Montréalu)", "text": "Honoré-Beaugrand (stanice metra v Montréalu)\n\nHonoré-Beaugrand je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice v pořadí dvacátá sedmá, v opačném směru první, je tedy konečnou stanicí na severní straně zelené linky. Stanice se nachází v hloubce 9,4 m. Její vzdálenost od předchozí stanice Radisson je 716,99 metrů.\n\nStanice Langelier byla otevřena 6. června 1976. Navrhl ji architekt Yves Bernard. Umělecká díla ve stanici vytvořil Jean-Paul Mousseau.\nZ hlediska historie stavby linky se tato stanice nachází v druhé nejmladší (a zároveň nejsevernější) části linky, otevřené v roce 1976. Jde o celkem 9 stanic mezi Préfontaine a Honoré-Beaugrand.\n\nNejstarší (střední) část linky, která zahrnuje celkem 10 stanic (od stanice Atwater až po Frontenac), nachází se zhruba uprostřed zelené linky a byla zprovozněna v roce 1966.\n\nStanice v jižním úseku Angrignon až Lionel-Groulx tvoří služebně nejmladší část zelené linky montrealského metra, která byla otevřena v roce 1978.\n\n"}
{"id": "685784", "url": "https://cs.wikipedia.org/wiki?curid=685784", "title": "Třída Sindhughosh", "text": "Třída Sindhughosh\n\nTřída Sindhughosh (jinak též projekt 877EKM) je třída diesel-elektrických ponorek Indického námořnictva, představujících exportní variantu sovětského projektu 877 (jinak též třída \"Kilo\"). Postaveno bylo celkem 10 ponorek. Devět je v aktivní službě, přičemž INS \"Sindhurakshak\" byla vyřazena kvůli poškození způsobeném výbuchem a následným rozsáhlým požárem.\n\nV letech 1986–2000 bylo Indii dodáno celkem 10 jednotek této třídy. Všechny postavily ruské loděnice.\n\nVýzbroj ponorek tvoří šest 533mm torpédometů. Z nich mohou být odpalována torpéda či vypouštěny námořní miny. Neseno může být 18 torpéd či 24 min. Poslední dodaná ponorka \"Sindhushastra\" nese protilodní střely 3M-54E s dosahem 220 km, přičemž část již postavených lodí je pro jejich vypouštění upravována. Pohonný systém tvoří dva diesely a jeden elektromotor. Nejvyšší rychlost je 10 uzlů na hladině a 17 uzlů pod hladinou.\n\nDne 14. srpna 2013 došlo na palubě \"Sindhurakshak\" kotvící Bombaji k výbuchu a rozsáhlému požáru. Ponorka se potopila, přičemž zahynulo 18 osob. Poškozena byla rovněž vedle kotvící sesterská ponorka INS \"Sindhuratna\". V červnu 2014 byl vrak vyzvednut, ale případná oprava se ukázala jako neekonomická. Ponorka proto bude vyřazena.\n\n"}
{"id": "685806", "url": "https://cs.wikipedia.org/wiki?curid=685806", "title": "Jiří Čadek (fotbalista)", "text": "Jiří Čadek (fotbalista)\n\nJiří Čadek (* 7. prosince 1935, Pavlíkov) je bývalý český fotbalista, československý reprezentant a účastník Mistrovství světa ve fotbale 1958 ve Švédsku. V roce 2009 byl v internetovém hlasování fanoušků zvolen členem Hvězdné XI Dukly Praha.\n\nCelou svou ligovou kariéru spojil s Duklou Praha (dříve ÚDA Praha), do níž ho v roce 1954 přivedl z Čakovic Karel Kolský. Zkušený trenér nováčka postavil na místo stopera a Čadek se na tomto postu časem vypracoval v obránce světové úrovně. Celkem za Duklu sehrál 331 ligových utkání. Nevstřelil v nich sice ani jednu branku, ale sedmkrát získal titul mistra republiky (1956, 1958, 1961, 1962, 1963, 1964, 1966) a třikrát československý pohár (1961, 1965, 1966). V Poháru mistrů evropských zemí nastoupil ve 32 utkáních a v Poháru vítězů pohárů nastoupil v 5 utkáních. Za československou reprezentaci pak odehrál 3 zápasy, z toho jeden (proti Severnímu Irsku) na světovém šampionátu ve Švédsku.\n\nČadek měl přezdívku \"Čára\", ale také \"Pecháček\", protože měl mimořádnou smůlu na vlastní góly, nešťastné teče a penaltové fauly v pokutovém území. Nejkurióznější vlastní gól zaznamenal zřejmě během svého druhého reprezentačního startu, v přátelském utkání s Německem. Tehdy brankář Stacho vykopával, ale nevšiml si, že Čadek se za ním vrací od branky. Když Stacho před výkopem dribloval s míčem o zem, nešťastně trefil Čadkovu patu a míč se odkutálel do sítě. Přesto nakonec Československo v zápase vyhrálo 3:2.\n\nPodle trenéra Dukly Jaroslava Vejvody byl Čadek pro mužstvo nenahraditelný. Ve svých vzpomínkách o něm napsal: \"„Čadek byl u nás nedoceněný hráč. U žádného našeho fotbalisty nebyl takový rozpor mezi tím, jaký názor si o něm vytvořila veřejnost a jaký skutečně byl. (...) Jeho hra působila neohrabaným dojmem. Když se chystal udělat kličku, trnuli jsme všichni hrůzou, co z toho zas bude. A když zasáhl, vypadalo to, jako když vlétne mezi hráče buldozer. (...) Obecenstvo už předem proti němu pískalo. Protihráči na to hřešili. Jak jen se blížili k Čadkovi, už padali, svíjeli se a čekali, co zapíská rozhodčí. Většinou se dočkali. Rozhodčí na něj pískali desítky, které vůbec nebyly, ale které si někdy vynucovaly rozvášněné bariéry. A smutný Čára stál mezi svými [spoluhráči], kteří na něj řvali, jako hromádka neštěstí. Nebyl žádný surovec, spíš dobrák od kosti, který obstarával v mužstvu úlohu hromosvodu. (...) Jinak byl hráč ohromně spolehlivý. Měl v posledních obranných fázích klíčovou roli. Hrál nekomplikovaně, odrážel nájezdy útočníků soupeře, byl výborný hlavičkář a posílal míče hlavou až za půli soupeře na naše volné útočníky.“\"\n\nPoté, co v roce 1971 ukončil fotbalovou kariéru, stal se Jiří Čadek vedoucím správy stadionu na Julisce. Řadu let pak ještě předával své bohaté fotbalové zkušenosti žákům Dukly jako jejich trenér a dosud se pravidelně účastní setkání bývalých hráčů Dukly. V roce 2006 bylo Jiřímu Čadkovi uděleno čestné občanství Prahy–Vinoře a v roce 2009 byl v internetovém hlasování fanoušků zvolen členem Hvězdné XI Dukly Praha.\n\n\n\n"}
{"id": "685810", "url": "https://cs.wikipedia.org/wiki?curid=685810", "title": "Aingeville", "text": "Aingeville\n\nAingeville je francouzská obec v departementu Vosges, v regionu Grand Est, 48 kilometrů od Chaumontu.\nProtéká jí říčka Anger. Sousední obce: Malaincourt, Médonville, Saint-Ouen-lès-Parey, Saulxures-lès-Bulgnéville, Urville a Vaudoncourt.\n\n\n\"Počet obyvatel\"\n"}
{"id": "685811", "url": "https://cs.wikipedia.org/wiki?curid=685811", "title": "Oriental metal", "text": "Oriental metal\n\nOriental metal je jeden ze subžánrů folk metalu, kombinuje specifické prvky arabské (islámské) hudby a paňdžábskou hudbu s heavy metalem. Průkopníky žánru jsou izraelské kapely Amaseffer, Arallu, Distorted, Melechesh, Salem, Al-Namrood, Orphaned Land a tuniská kapela Myrath. Snad nejznámější oriental metalové hudební album je od kapely Orphaned Land – \"Sahara\" .\n\nPísničky mívají mezopotámská/sumerská a okultní témata.\n"}
{"id": "685814", "url": "https://cs.wikipedia.org/wiki?curid=685814", "title": "Elitserien 1988/1989", "text": "Elitserien 1988/1989\n\nSezóna 1988/1989 byla 14. sezonou Švédské ligy ledního hokeje. Mistrem se stal tým Djurgårdens IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5.–8. pozice.\n\n\n\n"}
{"id": "685823", "url": "https://cs.wikipedia.org/wiki?curid=685823", "title": "Badeniho jazyková nařízení", "text": "Badeniho jazyková nařízení\n\nBadeniho jazyková nařízení je označení pro jazyková nařízení, která 5. dubna 1897 vydali pro Čechy a 22. dubna 1897 pro Moravu předlitavští ministři vnitra (Kazimír Badeni), financí, spravedlnosti, obchodu a orby.\n\nNařízení novelizovala Stremayrova jazyková nařízení z roku 1880 tím způsobem, že rovnoprávnost češtiny s němčinou měla nadále platit nejen ve vnějším, nýbrž i ve vnitřním úřadování. Kvůli velkému odporu Němců byla ovšem nařízení již 24. února 1898 modifikována novelou, nazývanou jako Gautschova jazyková nařízení.\n\nNařízení se skládala ze dvou norem. První norma upravovala užívání zemských jazyků (češtiny a němčiny) při úřadech v Čechách a na Moravě, druhá norma pak určovala podmínky jazykové způsobilosti úředníků.\n\nNařízení upravující užívání zemských jazyků při úřadech bylo publikováno v českém zemském zákoníku 7. dubna 1897 pod č. 12/1897 z. z. a v moravském zemském zákoníku 25. dubna 1897 pod č. 29/1897 z. z. Stejně jako Stremayrova jazyková nařízení z roku 1880 stanovovala, že soudy a státní úřady podléhající ministerstvům vnitra, financí, spravedlnost, orby a obchodu mají žádosti a podání vyřizovat v jazyce podání (§ 1) a zrovnoprávňovala tedy češtinu s němčinou ve vnějším úředním styku. Badeniho jazyková nařízení ovšem nově zavedla pravidlo, že jazyk podání má být užit i při úředním jednání (§ 7) a zrovnoprávňovala tak češtinu s němčinou i ve vnitřním úředním styku.\n\nNařízení o jazykové kvalifikaci úředníků bylo publikováno v českém zemském zákoníku pod č. 13/1897 z. z. a v moravském zemském zákoníku pod č. 30/1897 z. z. Stanovovalo povinnost soudních a státních úředníků od 1. července 1901 prokázat znalost obou zemských jazyků slovem i písmem (§ 1) a nařizovalo příslušným úřadům, aby v přechodné době 1897–1901 přijímaly takovým způsobem, aby povinnost dvojjazyčnosti úředníků byla roku 1901 splněna (§ 1).\n\nProti nařízením se zvedla velká vlna odporu ze strany Němců. Zatímco pro české úředníky nepředstavoval požadavek dvojjazyčnosti problém, němečtí úředníci by zkoušku z češtiny skládali jen obtížně. V praxi by tak realizace nařízení znamenala nahrazení části německých úředníků českými, a to i v oblastech s velmi nízkým podílem českojazyčného obyvatelstva.\n\nNěmečtí poslanci proto již 9. dubna 1897 předložili v Říšské radě návrh na zrušení jazykových nařízení parlamentem. Když s tímto návrhem neuspěli, zahájili obstrukce, kvůli kterým ministerský předseda Kazimír Badeni nechal poslaneckou sněmovnu 2. června 1897 uzavřít. Toto opatření ovšem nezabránilo dalšímu vyhrocení situace. Během léta se v německých oblastech v českých zemích konaly protivládní a protičeské demonstrace, které někdy přerůstaly i v drancování českých obydlí. Po obnovení sněmovního jednání na podzim 1897 obstrukce navíc pokračovaly s ještě větší silou. Sněmovna byla proto 27. listopadu opět uzavřena. Nepokoje se však přenesly do ulic Vídně, kromě policie proti demonstrantům muselo zasahovat i vojsko, a tak Badeni pro uklidnění situace 28. listopadu 1897 podal demisi.\n\nNový ministerský předseda Paul Gautsch pak Badeniho jazyková nařízení modifikoval novými nařízeními z 24. února 1898, jež byla v českém a moravském zemském zákoníku publikována 5. března 1898 a získala název Gautschova jazyková nařízení.\n\n\n"}
{"id": "685827", "url": "https://cs.wikipedia.org/wiki?curid=685827", "title": "Elitserien 1989/1990", "text": "Elitserien 1989/1990\n\nSezóna 1989/1990 byla 15. sezonou Švédské ligy ledního hokeje. Mistrem se stal tým Djurgårdens IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685845", "url": "https://cs.wikipedia.org/wiki?curid=685845", "title": "Stan Lee", "text": "Stan Lee\n\nStan Lee (28. prosince 1922 New York – 12. listopadu 2018 Los Angeles), rodným jménem Stanley Martin Lieber, byl americký komiksový scenárista, redaktor, herec, producent, vydavatel, televizní osobnost, prezident a předseda společnosti Marvel Comics.\n\nVe spolupráci s několika umělci, nejvíce s Jackem Kirbym a Stevem Ditkem, vytvořil příběhy známé po celém světě, které vycházely dříve v komiksové podobě, především tedy Spider-Man, X-Men, Iron Man, Fantastic Four, Avengers, Hulk, Thor, Daredevil, Doctor Strange a mnoho dalších. Lee následně svými komiksy přispěl k rozšíření společnosti Marvel Comics z malého vydavatelského domu ve velkou multimediální společnost.\n\nRoku 1994 byl oficiálně uveden do Síně slávy komiksového průmyslu. Rovněž byl v roce 2011 o jeho životě natočen osmdesátiminutový dokumentární film \"With Great Power – The Stan Lee Story\".\n\nNarodil se 28. prosince 1922 jako Stanley Martin Lieber (až ve 40. letech si nechal změnit jméno na Stan Lee) na Manhattanu v New Yorku do emigrantské rodiny rumunských Židů Celie Solomonové a Jacka Liebera. Ačkoliv vyrůstal v židovské rodině, nikdy se nevyjádřil, zda je či není věřícím. Jeho rodina byla zasažena velkou hospodářskou krizí, i proto se museli přestěhovat do Washington Heights. V roce 1931 se mu narodil sourozenec, bratr Larry Lieber. Kvůli špatné finanční situaci se Lieberovi znovu přestěhovali, tentokrát do Bronxu. Stanley Lieber v dětství obdivoval filmy s Errolem Flynnem. V mládí studoval na DeWitt Clinton High School v Bronxu. Už od mládí se zajímal o psaní a snil o napsání románu, ovšem jako mladý pracoval pouze v různých příležitostných zaměstnáních, např. v centru výzkumu tuberkulózy, kde psal nekrology a lékařské zprávy. Vystudoval roku 1939 a přidal se k WPA Federal Theatre Project, který byl vytvořen na podporu divadel.\n\nV roce 1939 díky svému strýci Robbie Solomonovi získal pozici asistenta v Timely Comics, divizi vydavatelství Timely, které vlastnil Martin Goodman, manžel Stanleyho Liebera sestřenice. Brzy byl tedy oficiálně najat redaktorem Joe Simonem. V květnu 1941 dostal příležitost poprvé pracovat na komiksu. V čísle \"Captain America Comics No. 3\" vyplňoval textové bubliny. Právě tehdy začal používat pseudonym Stan Lee, který brzy proměnil ve své oficiální jméno. Téhož roku pomáhal vytvořit svou první vlastní postavu jménem Destroyer (Keen Marlow). Poté i postavy Jack Frost a Father Time. V roce 1941 také kvůli neshodám s Goodmanem odešli Simon a Kirby od Timely Comics, devatenáctiletý Lee tím byl dosazen do funkce redaktora.\n\nRoku 1942 vstoupil do armády Spojených států amerických a sloužil u Signal corps, kde vytvářel tréninkové manuály, propagační materiály a slogany. Jeho služba skončila roku 1945. V prosinci 1947 se oženil s Joan Clayton Boocock. Rok po svatbě se přestěhovali na Long Island a v roce 1952 si koupili dům ve městě Hewlett Harbor, kde bydleli až do roku 1980. V roce 1950 se jim narodila dcera Joan Celia, v roce 1953 poté Jan, která však brzy po porodu zemřela. V 50. letech psal různě žánrové komiksy pro společnost Atlas Comics.\n\nNa konci 50. let redaktor DC Comics Julius Schwartz oživil pojetí superhrdinského komiksu, který v 50. letech zažil hluboký propad zájmu. DC také v té době vytvořila první moderní superhrdinský tým Justice League of America (\"Liga spravedlnosti\" nebo také \"Liga spravedlivých\"). V reakci na tento počin Goodman najal Stana Lee, aby mu vytvořil také takový supertým. V té době chtěl Lee komiksový svět opustit, proto se nechal svou ženou přesvědčit, aby více experimentoval s postavami, jelikož již neměl co ztratit. Lee tedy předělal charakter postav. Do té doby byli superhrdinové tvořeni především pro děti, proto měli bezchybný charakter. Lee jim přidal více lidskosti a nedokonalosti. Superhrdinové tím získali špatné návyky, melancholii a celkově naturalistického ducha. V 60. letech tak vytvořil řadu dnes proslulých superhrdinů. Jako první vytvořil supertým Fantastic Four, který zaznamenal obrovský úspěch a Lee tím získal volnou ruku. Poté vytvořil superhrdiny, jakými jsou Spider-Man, X-Men, Iron Man, Avengers, Hulk, Thor, Daredevil či Doctor Strange. Všechny pak propletl v jedinečném fiktivním vesmíru Marvel. Příběhy byly vydávány pro starší mladistvé i dospělé. Lee také propracoval moderní vztah mezi autorem a fanoušky. V této době tedy psal většinu Marvel titulů, fungoval i jako redaktor a psal svůj sloupek Stan's Soapbox. Často se podepisoval i svým mottem „Excelsior!“.\n\nV 70. letech pomáhal zmodernizovat zkostnatělý Comics Code Authority, který cenzuroval komiksy. Tehdy byl ministerstvem zdravotnictví a školství pověřen, aby do komiksu začlenil výstrahu pro užívání drog (publikovat o drogách bylo původně CCA zakázáno). Lee tak učinil v roce 1971 v \"The Amazing Spider-Man #96–98\". CCA zakázala komiks vydat, a to i přes jasný protidrogový kontext, ale Lee s podporou Goodmana komiks vydal, po skvělém prodeji čísel, byla CCA donucena k modernizaci svých zásad. Lee v 70. letech také využil komiksy k sociální kritice společnosti.\n\nPozději Lee zvolňoval svou práci na komiksech a stal se vysoce postavenou osobou u Marvel Comics, a také jejich mediální tváří. Roku 1981 odcestoval do Kalifornie, kde měl za úkol vytvořit filmovou divizi pro Marvel. Posléze se do Kalifornie přestěhoval a jako filmový producent založil svou tradici v cameo rolích ve filmech, které produkoval. V roce 1998 také pracoval na vytvoření internetového produkčního a marketingového centra Stan Lee Media. Jeho spolupracovník Peter Paul však manipuloval s akciemi a byl obžalován. Roku 2001 byl pro Stan Lee Media vyhlášen bankrot. Roku 2001 také založil POW Entertainment pro tvorbu seriálů a TV filmů. Tam například vytvořil animovaný seriál Stripperella pro stanici Spike TV.\n\nBěhem prvních let 21. století poprvé spolupracoval s DC Comics, kde vytvořil sérii \"Just Imagine...\". Roku 2007 se dočkal své vlastní akční figurky, a to od výrobce Marvel Legends. Po roce 2008 spoluvytvořil i několik mang. V roce 2010 založil nadaci \"Stan Lee Foundation\", prostřednictvím které pomáhá podporovat literaturu, vzdělávání a umění. Roku 2011 napsal muzikál \"The Yin and Yang Battle of Tao\". Od roku 2012 byl také aktivní na internetu v YouTube kanálu \"Stan Lee's World of Heroes\".\n\nPo roce 2000 také obnovil svou zálibu, že se téměř vždy objeví v cameo roli ve filmech vytvořených podle jeho komiksů se superhrdiny. Neuvěřitelný Hulk (člen bezpečnostní hlídky v biochemickém institutu, kde pracuje Bruce Banner), X-Men (muž u stánku na pláži), (muž, který zalévá ve chvíli, kdy malá Jean Grey předvádí své schopnosti), Fantastická čtyřka: Silver Surfer (sám za sebe jako host na svatbě Susan Storm a Reeda Richardse), Iron Man (film) (jako Hugh Hefner: host na večírku, kam se dostaví Tony Stark poté, co slyšel v televizi, že už je pár týdnů zavřený doma a prý trpí posttraumatickým syndromem), Spider-Man 2 (muž uhýbající troskám od Spidermana a Doc Oca), Thor (muž za volantem auta, snažící se vytáhnout Thorovo kladivo), (generál). Ve filmu Avengers (film) se mihl jako muž v televizní anketě, kdy se ho ptali na superhrdiny v New Yorku. Ve filmu The Amazing Spider-Man si ve škole pouští do sluchátek hudbu, zatímco za ním bojuje Spider-Man s Lizardem. V pokračování The Amazing Spider-Man 2 si jistě (podle fotek z natáčení) střihne opět nějakou miniroličku. Ve filmu Iron Man 3 se objeví v roli porotce na soutěži krásy Miss a dává 10 bodů. V seriálu Hrdinové v první řadě v šestnáctém díle s názvem \"Něco nečekaného\" si zahrál řidiče autobusu, když Hiro opouští Anda. Zahrál si (sám sebe) i v jedné epizodě seriálu Teorie velkého třesku s názvem \"Kauza Excelsior\". Dr. Sheldon Cooper od něho dostal soudní zákaz styku. V cameo roli se objevil i v seriálu Simpsonovi. Ve filmu si zahrál malou roličku pacienta na psychiatrické klinice, kde „přednáší“ dr. Erik Selvig. Také si zahrál ve filmu Strážci Galaxie (Rocket ho zde nazval úchylem, co mluví s mladou ženou, když si Rocket hledá cíle a Groot pije z kašny). Dále si zahrál camea ve filmech Ant-Man, X-Men: Apokalypsa, a Deadpool (film). Nakonec ve filmu Doctor Strange hrál cestujícího v autobuse, do kterého narazil Stephen. \n\nZemřel 12. listopadu 2018 ve věku 95 let na následky dlouhodobých zdravotních problémů.\n\nJeho oblíbenými spisovateli byli Stephen King, Karel May, H. G. Wells, Mark Twain, Arthur Conan Doyle, William Shakespeare, Charles Dickens a Harlan Ellison.\n"}
{"id": "685851", "url": "https://cs.wikipedia.org/wiki?curid=685851", "title": "Elitserien 1990/1991", "text": "Elitserien 1990/1991\n\nSezóna 1990/1991 byla 16. sezonou Švédské ligy ledního hokeje. Mistrem se stal tým Djurgårdens IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685853", "url": "https://cs.wikipedia.org/wiki?curid=685853", "title": "Milan Dvořák (fotbalista)", "text": "Milan Dvořák (fotbalista)\n\nMilan Dvořák (* 19. listopadu 1934, Praha) byl český fotbalista, československý reprezentant a účastník Mistrovství světa ve fotbale 1958 ve Švédsku.\n\nZa československou reprezentaci odehrál 13 zápasů a vstřelil 3 góly, z toho dva právě na švédském šampionátu (jeden do sítě Argentiny, druhý Německa). V lize hrál za Spartak Stalingrad (tehdejší název Bohemians), a to v letech 1952–1954, většinu své kariéry však za Duklu Praha (1954–1970), za niž odehrál 261 ligových utkání a v nich vstřelil 61 gólů. Celkem sehrál 283 ligových utkání. V roce 1956 se stal spolu s ostravským Miroslavem Wieckem nejlepším střelcem 1. ligy. S Duklou získal šestkrát titul mistra republiky (1956, 1961, 1962, 1963, 1964, 1966) a jednou československý pohár (1961). V Poháru mistrů evropských zemí nastoupil ve 23 utkáních a dal 4 góly a v Poháru vítězů pohárů nastoupil ve 3 utkáních. 1. září 1957 vstřelil gól ze 60 metrů, když z voleje trefil výkop brankáře Dolejšího přímo do branky.\n\n\n"}
{"id": "685869", "url": "https://cs.wikipedia.org/wiki?curid=685869", "title": "Ainvelle (Vosges)", "text": "Ainvelle (Vosges)\n\nAinvelle je francouzská obec v departementu Vosges, v regionu Grand Est, 48 kilometrů od Vesoulu.\nObec stojí na místě galořímského města zničeného roku 275.\n\n\n\"Počet obyvatel\"\n"}
{"id": "685871", "url": "https://cs.wikipedia.org/wiki?curid=685871", "title": "Helmuts Balderis", "text": "Helmuts Balderis\n\nHelmuts Balderis-Sildedzis (* 31. července 1952) je bývalý lotyšský lední hokejista, který většinu své kariéry odehrál za dob Sovětského svazu a úspěšně reprezentoval v sovětském týmu. Později působil jako hokejový trenér. Je členem Síně slávy Mezinárodní hokejové federace.\n\nHrával v sovětské lize nejdéle v týmu Dinamo Riga. V roce 1977 odešel do Moskvy a tři roky působil v místním CSKA, který patřil ke špici sovětské ligy. S týmem se třikrát stal sovětským mistrem. V letech 1980 až 1985 opět nastupoval za Dinamo Riga. V letech letech 1977 a 1983 se stal nejlepším střelcem sovětské ligy a v roce 1977 byl také vyhlášen nejlepším hráčem. Celkově v sovětské lize nastřílel 333 gólů. V roce 1985 ukončil aktivní kariéru a začal trénovat v Japonsku. O čtyři roky později, když sovětští hráči dostali možnost hrát v National Hockey League, byl draftován týmem Minnesota North Stars. Ve 36 letech se stal nejstarším draftovaným hráčem. Za Minnesotu nastupoval v sezóně 1989/1990, výrazněji se ale neprosadil. Jeho bilance byla 26 utkání, 3 góly a 6 asistencí. Ve 37 letech se stal také nejstarším hráčem NHL, který vstřelil svůj premiérový gól. Po této sezóně podruhé ukončil kariéru. Opět se k hokeji vrátil v roce 1992 poté, co Lotyšsko získalo nezávislost. Především chtěl podpořit národní tým, ale nastupoval také v lotyšské lize za týmy HK Riga, Latvijas Zelts a Essamika Ogre.\n\nNa konci sedmdesátých let patřil do základu sovětské reprezentace. Získal s ní třikrát titul mistra světa, stříbro i bronz na mistrovství světa a na Zimních olympijských hrách 1980 vybojoval stříbrné medaile, když sovětský tým překvapivě podlehl americké reprezentaci. Po návratu do Rigy byl nominován na jediný velký turnaj – mistrovství světa 1983, nominace na Zimní olympijské hry 1984 mu unikla. V roce 1992, poté co obnovil svou kariéru, odehrál několik utkání za lotyšskou reprezentaci. Byl jejím kapitánem a vstřelil dva góly.\n\nVe druhé polovině osmdesátých letech působil jako trenér v Japonsku. Později vedl lotyšskou reprezentaci v C- a B-skupině mistrovství světa a působil u ní jako generální manažer.\n\nTýmové\n\nIndividuální\n\n"}
{"id": "685895", "url": "https://cs.wikipedia.org/wiki?curid=685895", "title": "Elitserien 1991/1992", "text": "Elitserien 1991/1992\n\nSezóna 1991/1992 byla 17. sezonou Švédské ligy ledního hokeje. Mistrem se stal tým Malmö IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685900", "url": "https://cs.wikipedia.org/wiki?curid=685900", "title": "Mount Vernon (Washington)", "text": "Mount Vernon (Washington)\n\nMount Vernon je město v okrese Skagit v americkém státě Washington. Při sčítání lidu v roce 2010 byl jeho počet obyvatel 31 743. Město je jedním z principálních měst metropoilitní statistické oblasti Mount Vernon-Anacortes a okresním městem okresu Skagit. Centrum města je známé ro svůj každoroční tulipánový festival, který je částí akce Skagit Valley Tulip Festival. Zdejší klima je podobné klimatu severní Francie a tak v jeho okolí rostou miliony tulipánů, které ale kvůli přísným zákonům nejsou vyváženy do Evropské unie. V roce 1998 bylo město v jedné knize jmenováno nejlepším malým městem v USA.\n\nV roce 1870 přišli na břeh řeky Skagit, kde město nyní leží, první osadníci Jasper Gates a Joseph Dwelley. O sedm let později přišel do města učitel Harrison Clothier, který byl společně se spolupodnikatelem E. G. Englishem později uznáván jako zakladatel města. Kromě školy založil v listopadu 1877 také poštu a stal se jejím vedoucím. Město bylo pojmenováno po Mount Vernonu ve Virginii, kde odpočívá první prezident Spojených států George Washington. První plán města byl vytvořen ještě v době, kdy byla zdejší oblast stále hustě zalesněna.\n\nPrvním průmyslem města byla těžba dřeva, která podpořila růst komunity a nedaleko obchodu Clothiera a Englishe byl na břehu řeky Skagit vybudován hotel a salón. Město bylo připraveno na další rozvoj, což ale bylo zmařeno blokádou dřeva, která zamezovala přístupu k městu po Skagitu tím, že zabraňovala velkým lodím kotvit na břehu města. Pošťáci museli kvůli blokádě plout na kánoi do nedalekého Skagit City, které leželo na deltě řeky. Hornická aktivita na nedalkém Ruby Creeku krátkodobě urychlila růst města v osmdesátých letech devatenáctého století, město dokonce získalo nový hotel, ale brzy se zjistilo, že doly byly mělké. Byly zakládány také nové těžírny dřeva, které ale kvůli nízké ceně suroviny neprofitovaly. V roce 1881 čítala permanentní populace města 75 rezidentů.\n\nV osmdesátých letech devatenáctého století byl růst trvalý. V roce 1882 byl založen hotel Odd Fellows Lodge, v roce 1884 první noviny, \"The Skagit News\", a také první, Baptistický kostel, v listopadu téhož roku byla navíc existence města podpořena povýšením na okresní město, kterým bylo předtím město La Conner.\n\nRůst města byl podpořen výhodnou lokalitou ve vztahu k hornictví, těžbě dřeva a zemědělstvím na východní straně okresu Skagit, stejně tak přístupem k Pugetově zálivu. Jediná chybějící věc ve městě byla železnice, která by jej spojovala s okolním světem, především pak s Everettem, Seattlem a Vancouverem. V roce 1889 byl jmenován komisař, který měl jednat s železničními společnostmi na postavení tratě vedoucí městem. Snaha se vyplatila, když se společnost Great Northern Railway rozhodla postavit přes město koleje, což bylo dokončeno v roce 1891. Město také vyjednávalo se společností Seattle, Lake Shore and Eastern Railway, než ale železnici zakoupila společnost Great Northern Railway, která se v roce 1896 rozhodla vézt ji přes nedaleké Sedro-Woolley na východě.\n\nPříchod železnice do města přivedl do Mount Vernonu mnoho nových obyvatel a podnikatelů. 5. července 1893 bylo město oficiálně začleněno. Ve stejný rok byla postavena velká cihlová budova okresního soudu, která stojí dodnes. Díky stabilní ekonomice oblasti ale nebyl rozmach města tak obrovský jako v jiných městech regionu. V roce 1891 město zažilo první z mnoha požárů, který zničil pár bloků na břehu řeky Skagit. Shořelé budovy brzy nahradila železnice. Ve stejném roce bylo rekonstruováno mnoho veřejných budov, např. velká cihlová škola na kopci nad městem nebo budova městské opery.\n\nPo ekonomické krizi roku 1893 růst města výrazně zpomalil. Po povodní, která město postihla rok poté, byla kolem řeky Skagit vybudována první protipovodňová hráz. Velký požár v roce 1900 ale zničil všechny původní stavby ve městě, včetně obchodu Clothiera a Englishe. O tři roky později zničil další požár další podniky v centru města.\n\nVe druhé dekádě dvacátého století město zažilo další růst, jelikož se stalo jižním koncem meziměstské železnice Bellingham & Skagit Railway, která kromě pasažérů přepravovala také náklad mezi Bellinghamem, Mount Vernonem, Burlingtonem a Sedro-Woolley. Dráha byla otevřena 31. srpna 1912 a na začátku jezdily osobní vlaky do Bellinghamu každou druhou hodinu, zatímco nákladní vlaky jezdily pouze v noci. Podnikatelé z Mount Vernonu brzy začali vyvíjet tlak na společnost, aby prodloužila svůj rozsah jižně do Everettu, se kterým bylo také nutno město spojit. Kvůli slábnoucí ekonomice a počátku první světové války ale došlo k odložení tohoto plánu na dalších mnoho let. V roce 1920 byla do Bellinghamu postavena Pacific Highway (\"Pacifická dálnice\"), která znamenala pro železnici velkou hrozbu. Po sérii nehod a vyplavení mostů byla prodělková přeprava cestujících na železnici zrušena. V roce 1969 byla centrem města postavena mezistátní dálnice Interstate 5, která jej tak odřízla od rezidenčních čtvrtí města a otevřela planiny severně od města městskému rozvoji. Právě tam našlo útočiště několik podniků z centra.\nHistorické Lincolnovo divadlo bylo postaveno v roce 1926 jako vaudeville a tiché kino. Nyní podnik pořádá živé divadelní výstupy, koncerty a také klasické i moderní filmy. Divadlo je jedním z pouhých osmadevadesáti v USA, které stále mají původní divadelní varhany Wurlitzer, na které se většinou hraje před začátkem představení.\n\nV Mount Vernonu je oceánické podnebí s chladnými a mokrými zimami, ale teplými a suchými léty.\n\nPodle sčítání lidu z roku 2010 zde žilo 31 743 obyvatel. Hustota osídlení byla 911,6 obyvatele na km².\n\n\nObyvatelé hispánského nebo latinskoamerického původu, bez ohledu na rasu, tvořili 33,7% populace, což bylo o osm procent více, než v roce 2000.\n\nV roce 2004 byla otevřena nová multimodální dopravní stanice Mount Vernon Amtrak Station, která je potřebná pro rychle rostoucí region. Stanice se nachází v centru města, kde mohou cestující přestupovat mezi různými druhy přepravy, jedná se o městské busy Skagit Transit, dálkové busy Greyhound, vlak Amtrak Cascades a místní taxi. Nová expresní autobusová linka spojuje stanici se stanicí v Everettu, kde jezdí seattleské příměstské vlaky Sounder.\n\nOsm kilometrů vzdálené Skagitské regionální letiště vyplňuje většinu leteckých potřeb regionu. Nejbližším komerčním letištěm s pravidelnými lety je čtyřicet kilometrů vzdálené Bellinghamské mezinárodní letiště.\n\nOd doby, co bylo město založeno, se potýká centrum, které leží na břehu řeky Skagit s povodněmi, často pak v časech těžkých dešťů. Pokaždé když se hladina dostane na stanovenou úroveň, musí obyvatelé města pomoci při stavení hráze z pytlů písku, které mají délku šesti městských bloků a až jeden a půl metru. Na jaře 2007 schválila městská rada koupi mobilní protipovodňové zdi od norské firmy AquaFence, která ji dodá zeď první svého typu v USA. Zeď může být až 120 cm vysoká a její sestavení trvá tři hodiny několika dobrovolníkům, což je výhodné oproti až dvanácti hodinám a stovkám dobrovolníků, které by stavěly původní pytlovou hráz. Toto řešení je ale dočasné, jelikož město stále hledá způsob, jak na břehu řeky v centru postavit permanentní protipovodňovou zeď, která by odstranila oblast z povodňových map Federal Emergency Management Agency. Po vybudování adekvátní protipovodňové ochrany svolí občanská dozorčí rada k plánům na rozvoj pobřeží řeky, které je nyní využíváno především pro parkování.\n\n\n"}
{"id": "685916", "url": "https://cs.wikipedia.org/wiki?curid=685916", "title": "Elitserien 1992/1993", "text": "Elitserien 1992/1993\n\nSezóna 1992/1993 byla 18. sezonou Švédské ligy ledního hokeje. Mistrem se stal tým Brynäs IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685928", "url": "https://cs.wikipedia.org/wiki?curid=685928", "title": "Tobin Lake (Saskatchewan)", "text": "Tobin Lake (Saskatchewan)\n\nTobin Lake je obec v Saskatchewanu, na břehu přehradní nádrže Tobin Lake na řece Saskatchewan. Nachází se severovýchodně od městečka Nipawin a severozápadně od oblasti Mrkvové údolí.\n"}
{"id": "685929", "url": "https://cs.wikipedia.org/wiki?curid=685929", "title": "Musée national d'art moderne", "text": "Musée national d'art moderne\n\nMusée national d'art moderne (česky \"Národní muzeum moderního umění\"), často označované podle svého sídla jako Centre Pompidou, je francouzské státní muzeum věnované umění 20. a 21. století. Nachází se v Paříži, kde sídlí od roku 1977 v Centre Georges Pompidou. Zde zabírá 4. patro (současné umění) a 5. patro (moderní umění). Muzeum spravuje jednu z největších a nejkvalitnějších světových sbírek moderního umění. Muzeum vlastní bezmála 70 000 uměleckých děl, z nichž je jen asi 900 představeno ve stálé expozici na ploše 14 000 m. Mnohé exponáty jsou zapůjčeny do dalších muzeí a galerií. Díla zahrnují nejen malby, ale také sochy, plastiky, videoart a filmové umění, design a architekturu. Muzeum pořádá rovněž dočasné výstavy.\n\nV Metách existuje pobočka tohoto muzea zvaná Centre Pompidou-Metz.\nUž 11. dubna 1818 otevřel Ludvík XVIII. v galeriích v Palais du Luxembourg \"Musée des artistes vivants\" (Muzeum žijících umělců). Díla vystavených autorů měla posléze přejít do majetku muzea 10 let po jejich smrti. Později bylo přeměněno na Musée du Luxembourg. Jeho počáteční fond byl založen částečně z darů od umělců (Pablo Picasso, Georges Braque, Henri Matisse, Marc Chagall, Constantin Brâncuşi aj.) a soukromých sběratelů (Louise a Michel Leiris, Daniel Cordier) i jednotlivých darů a akvizicemi.\n\nNěkteré exponáty z toho muzea posléze převzalo nejen muzeum moderního umění, ale též Louvre a Musée de l'Orangerie v Jardin des Tuileries, odkud se přesunuly do sousední Galerie nationale du Jeu de Paume, kde zůstaly do roku 1939.\n\nV roce 1937 byl v Paříži pro světovou výstavu postaven výstavní pavilon Palais de Tokyo a bylo rozhodnuto využít prostor pro muzeum moderního umění. Během druhé světové války byla ovšem díla převezena do bezpečí mimo Paříž.\n\nPo válce byla sbírka rozdělena. Od roku 1947 byla díla 19. století (do roku 1890) vystavena v Jeu de Paume (včetně impresionistů uložených v Louvru), odkud se v roce 1986 přemístila do Musée d'Orsay. Díla 20. století byla přemístěna do Palais de Tokyo, kde 9. června 1947 tehdejší ministr kultury a školství otevřel nové Národní muzeum moderního umění. Muzeum tak bylo rozšířeno a v roce 1977 se stalo součástí kulturního Centra Georges Pompidou.\n\nV roce 1977 se Národní muzeum moderního umění přesunulo do nového Centre Georges Pompidou a v Palais de Tokyo zůstali postimpresionisté narození před rokem 1870. Tato díla byla v 1986 převedena do Musée d'Orsay.\nMuzeum je součástí Centre Georges Pompidou. V roce 1992 bylo k muzeu připojeno Centre de création industrielle (Centrum průmyslového designu). Součástí muzea je i Kandinského knihovna, která se specializuje na umění 20. století a obsahuje asi 200 000 děl. Nabízí studovnu se 76 místy o rozloze 390 m.\n\nPodle stanov z roku 1992 je posláním muzea spravovat, uchovávat, restaurovat, doplňovat a zpřístupňovat své umělecké sbírky a prohlubovat znalost o umění od počátku 20. století, podporovat současné umění ve všech jeho podobách. Spolupracovat s jinými institucemi. Muzeum ročně zapůjčí na 3000 děl do Centre Pompidou-Metz a muzeí po celém světě.\n\nSbírky zachycují všechny umělecké směry 20. století.\n\n\nA dále množství francouzských i zahraničních umělců z období 1990-2000: Bernd a Hilla Becherovi, Andreas Gursky, Martin Parr, Thomas Ruff, Nan Goldin, David Weiss a Peter Fischli, Wim Delvoye, Gilbert et Georges, Cindy Sherman, Peter Doig, Andy Goldsworthy, Sarah Morris, Glenn Brown, Sean Scully, John Currin, Marlene Dumas, Ernesto Neto, Tunga, Subodh Gupta, Yan Pei-Ming, Wang Du, Bernard Piffaretti, Bertrand Lavier, Philippe Cognée, Bernard Frize, Pierre Huyghe, Alain Sechas, Xavier Veilhan, Jean-Michel Othoniel, Philippe Ramette, Laurent Grasso, Claude Closky, Michel Blazy, Didier Marcel, Philippe Mayaux aj.\n\nPo připojení sbírek \"Centre de création industrielle\" roku 1992: Otto Wagner, Peter Behrens, Gerrit Rietveld, Marcel Breuer, Pierre Chareau, Le Corbusier, Pierre Jeanneret, Charlotte Perriand, Eileen Gray, Ludwig Mies van der Rohe, René Herbst, Robert Mallet-Stevens, Franco Albini, Alvar Aalto, Marcel Lods, Gio Ponti, Jean Prouvé, Hans Coray, Ray Eames a Charles Eames, Harry Bertoia, Marco Zanuso, Pierre Guariche, Raymond Loewy, Achille Castiglioni, Eero Saarinen, Sori Yanagi, Verner Panton, Arne Jacobsen, Roger Tallon, Pierre Paulin, Olivier Mourgue, Isamu Noguchi, Joe Colombo, Ettore Sottsass, Carlo Bartoli, Shiro Kuramata, Elisabeth Garouste, Mattia Bonetti, Gaetano Pesce, Mario Bellini, Philippe Starck, Martin Szekely, Marc Newson, Erwan Bouroullec, Ron Arad, Aldo Rossi, Norman Foster, Jasper Morrison, Konstantin Grcic, Matali Crasset, Jonathan Ive, Patrick Jouin, Jean Nouvel, Dominique Perrault, Christian de Portzamparc aj.\n\nSoučástí sbírek je i věrná rekonstrukce Brâncuşiho ateliéru. Sochařův ateliér získal stát v roce 1956 i s veškerým zařízením, které tvořilo 2571 dokončených a rozpracovaných děl, knihovna se 160 svazky, nábytek a nástroje.\n\n"}
{"id": "685932", "url": "https://cs.wikipedia.org/wiki?curid=685932", "title": "Elitserien 1993/1994", "text": "Elitserien 1993/1994\n\nSezóna 1993/1994 byla 19. sezonou Švédské ligy ledního hokeje. Mistrem se stal tým Malmö IF. Poslední dva týmy první fáze hrály baráž o udržení proti nejlepším celkům druhé ligy.\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685934", "url": "https://cs.wikipedia.org/wiki?curid=685934", "title": "Kuchta", "text": "Kuchta\n\npříjmení Kuchta, a Kuchtová , , , , , , , (> ):\n"}
{"id": "685936", "url": "https://cs.wikipedia.org/wiki?curid=685936", "title": "Centre de création industrielle", "text": "Centre de création industrielle\n\nCentre de création industrielle (česky \"Centrum průmyslového designu\") je kulturní instituce ve Francii věnovaná průmyslovému designu. Centrum bylo založeno, aby shromažďovalo, uchovávalo a vystavovalo díla věnovaná tomuto odvětví.\n\nCentrum založili v roce 1969 François Mathey a François Barré v rámci \"Union centrale des arts décoratifs\" (Ústřední svaz dekorativního umění). V roce 1972 bylo centrum začleněno do Centre Georges Pompidou a stalo se jedním z jeho oddělení. V roce 1992 bylo sloučeno s Musée national d'art moderne, které je rovněž součástí Centre Georges Pompidou a vzniklo nové oddělení s úplným názvem \"Musée national d'art moderne / Centre de création industrielle\".\n\n\n"}
{"id": "685938", "url": "https://cs.wikipedia.org/wiki?curid=685938", "title": "Třída Shishumar", "text": "Třída Shishumar\n\nTřída Shishumar je třída diesel-elektrických ponorek Indického námořnictva, představujících variantu německého exportního typu \"209/1500\". Postaveny byly celkem 4 ponorky. Všechny jsou stále v aktivní službě.\n\nStavbu čtyř jednotek německého typu \"209/1500\" indická vláda objednala v roce 1981. První pár přitom postavila německá loděnice Howaldtswerke-Deutsche Werft, zatímco druhý pár postavila indická loděnice Mazagon Dock Limited s pomocí z Německa dodaných dílů a zařízení. V roce 1984 Indie chtěla objednat další dvě jednotky, ale nakonec zůstalo u čtyř postavených člunů, pojmenovaných \"Shishumar\", \"Shankush\", \"Shalki\" a \"Shankul\". Stavba celé čtveřice probíhala v letech 1982–1994.\n\nKonstrukce odpovídá standardu ponorek typu \"209\". Hlavní odlišností je instalace integrované únikové kopule, kterou může plavidlo v případě nouze opustit celá posádka. Výzbroj tvoří osm 533mm torpédometů. Celková zásoba torpéd činí 14 kusů. Řízené střely používat nemohou. Pohonný systém tvoří čtyři diesely MTU 12V 493 AZ80 a jeden elektromotor Siemens. Nejvyšší rychlost je 11 uzlů na hladině a 22 uzlů pod hladinou.\n\n"}
{"id": "685941", "url": "https://cs.wikipedia.org/wiki?curid=685941", "title": "White Fox (Saskatchewan)", "text": "White Fox (Saskatchewan)\n\nWhite Fox je obec v Saskatchewanu v povodí stejnojmenné řeky. Nachází se severozápadně od elektrárenského městečka Nipawin.\n"}
{"id": "685944", "url": "https://cs.wikipedia.org/wiki?curid=685944", "title": "Administrativní dělení Venezuely", "text": "Administrativní dělení Venezuely\n\nVenezuela je federativní prezidentská republika. Skládá se z 23 států, distriktu hlavního města a federálních dependencí. Těchto 25 federativních entit pokrývá celé území Venezuely. Ta si navíc nárokuje i podstatnou část sousedního státu Guayany, známou pod názvem Guayana Esequiba.\n"}
{"id": "685946", "url": "https://cs.wikipedia.org/wiki?curid=685946", "title": "Gustáv Mráz", "text": "Gustáv Mráz\n\nGustáv Mráz (* 11. září 1934) je bývalý slovenský fotbalista, československý reprezentant, účastník mistrovství světa ve Švédsku roku 1958 (nastoupil ve všech čtyřech zápasech základní skupiny a dostal se i do nejlepší jedenáctky šampionátu ). Za československou reprezentaci odehrál 11 utkání. Svou ligovou kariéru spojil s ČH Bratislava (budoucí Inter), s nímž získal roku 1959 titul mistra republiky. V lize odehrál 115 zápasů, vstřelil 1 gól. Po skončení hráčské kariéry se stal stavebním inženýrem.\n\n"}
{"id": "685948", "url": "https://cs.wikipedia.org/wiki?curid=685948", "title": "Elitserien 1994/1995", "text": "Elitserien 1994/1995\n\nSezóna 1994/1995 byla 20. sezonou Švédské ligy ledního hokeje. Mistrem se stal tým HV 71 Jönköping. Poslední dva týmy první fáze hrály baráž o udržení proti nejlepším celkům druhé ligy.\n\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685954", "url": "https://cs.wikipedia.org/wiki?curid=685954", "title": "Allarmont", "text": "Allarmont\n\nAllarmont je francouzská obec v departementu Vosges, v regionu Grand Est, 23 kilometrů od Saint-Dié-des-Vosges. Obcí protéká říčka Plaine.\nDva zlatí lososi ve znaku jsou převzati z erbu knížat ze Salmu.\n\n\"Počet obyvatel\"\n"}
{"id": "685957", "url": "https://cs.wikipedia.org/wiki?curid=685957", "title": "Radailiai", "text": "Radailiai\n\nRadailiai je ves v Klaipėdském okrese (okresní město: Gargždai), 7 km na sever od Ginduliů, 10 km na severovýchod od Starého města Klaipėdy, na sever od soutoku Župė s říčkou Eketė, na silnici Ginduliai - Mazūriškiai - Kretinga. K západnímu okraji dosahuje rybník Laukžemių tvenkinys, na východním okraji je usedlost - dvůr Radailių dvaras, který byl na počátku 20. století ve vlastnictví Henry Kiehna, patřilo mu tehdy 214 ha polností, 11 ha luk, 6 ha pastvin, 11 ha lesa, choval 26 koní, 70 kusů hovězího dobytka (z toho 36 krav) 100 ovcí. Po I. světové válce dvůr převzal Hoffman, plocha polností vzrostla na 279 ha, počet hovězího dobytka vzrostl na 120 kusů. Na opačném (levém) břehu řeky Eketė byl ještě o něco menší dvůr Friedrichsgnade. Starší názvy vsi byly (německy) Raddailen, Raddeilen, Raddailen Peter, nebo (litevsky) Radeliai, Toleikiai. Větší dvůr je nyní využíván pro vesnickou turistiku, je zde hotel, restaurace, sauny, sportovní areál, různé atrakce (i sportovní) pro děti, \"vesnička skřítků\". Také jsou pořádány konference a svatby. V sousedství dvora je od roku 2013 Park dinosaurů, v době otevření největší svého druhu v Pobaltí.\n\nDo 2 km vzdálených Mazūriškiů jezdí mikroautobus č. 7, přímo do Radailiů méně často mikroautobus č. 7R, dále mikroautobus linky Klaipėda - Šimkai.\n\n"}
{"id": "685961", "url": "https://cs.wikipedia.org/wiki?curid=685961", "title": "Vislanští Venedové", "text": "Vislanští Venedové\n\nVislanští Venedové byl indoevropský kmen žijící v povodí Visly a u Gdaňského zálivu zmiňovaný římskými autory 1. - 2. století. Od 6. století bylo jejich jméno používáno pro Slovany, s kterými jsou dodnes často ztotožňováni. Otázka jejich etnicity je však dodnes nejasná, ačkoliv existují teorie považující je kromě Slovanů také za příbuzné Baltů, Ilyrů či Keltů.\n\nLatinsky byli označováni jako \"Venedi\", \"Veneti\", v češtině také Venetové. Plinius Starší je nazývá \"Sarmatae Venedi\", Klaudios Ptolemaios \"Ouenedai\". Přívlastek Vislanští je někdy nahrazován výrazem baltští či pobaltští.\n\nJulius Pokorny vykládal jméno Venedů z proto-indoevropského kořene \"*u̯en-\" \"usilovat, k přání, k lásce\". Mezi příbuzná slova by v tomto případě patřilo latinské \"venus\" \"půvab\", sanskrtské \"vanas\"- \"chtíč\" nebo staroseverské \"vinr\" \"přítel\". Zdeněk Váňa odvozuje jejich jméno od protokeltského slova *\"vindos\" \"bílý\". Pravděpodobná je také etymologie v baltském \"wend\" (\"voda\"), dochovaném ve staropruském jazyce.\n\nVeneti jsou poprvé připomínáni Pliniem Starším v 1. století. Označuje je za východní sousedy germánských Ingaevonů společně se Sarmaty a Skyty. Pravděpodobně žili v povodí Visly.\n\nNa konci 1. století zmiňuje Venety Tacitus, taktéž jako východní sousedy Germánů společně s Peukiny a Fenny. Píše o nich:\n\n\"Venedi převzali mnohé ze sarmatského způsobu života: celou lesnatou a hornatou zemí, která se rozkládá mezi Peukiny a Fenny, táhnou v loupeživých houfech...Přece však se počítají spíše ke Germánům, protože mají pevná obydlí, nosí štíty a rádi táhnou boje jako rychlí a zdatní pěšáci, to vše k protikladu k Sarmatům, kteří žijí na svých vozech a koních.\"\n\nPodle zpráv Klaudia Ptolemaia z poloviny 2. století obývá část Sarmatie podél Venedského zálivu (Gdaňský záliv) velký kmen Venedů. Jižněji, v povodí Visly, pak měli pobývat další kmeny jako Gythones, Finni a Sulones.\n\nV raném středověku bylo jméno Venedové poprvé užité Jordanem ve spise Getica z roku 551 jako označení Slovanů:\n\n\"Mezi nimi se rozprostír Dacia, jako věncem ovinutá strmými Alpami (Karpaty), podél nichž na levém svahu, směřujícím na sever, a to od pramene řeky Visly, na nesmírných prostorách se usadil početný kmen Venedů. Ačkoliv se jejich jména nyní mění podle různých rodů a sídlišť, nazývají se především Sclaveni a Antové. Sclaveni sídlí od města Novietunum a jezera zvaného Mursianské až k Dněstru a na severu až k Visle...\"Jako Venedy pak pojmenovávaly Slovany žijící na východ od řek Labe a Sála raně středověké německé anály.\n\nDůvodem ztotožnění byla nejspíš blízkost území antických Venedů a Slovanů raného středověku. Toto označení se uchytilo a bylo používáno nadále. Stejný původ má také německé \"Wenden\" a jeho varianty v dalších germánských jazycích, které se historicky užívalo především pro západoslovanské kmeny žijící na hranicích s Germány.\n\nKronika Jindřicha Lotyše z počátku 13. století popisuje neslovanský kmen Vindi (německy Winden) v dnešním Lotyšsku, jehož jméno také mohlo souviset s Venedy.\n\n"}
{"id": "685963", "url": "https://cs.wikipedia.org/wiki?curid=685963", "title": "Camel (hudební skupina)", "text": "Camel (hudební skupina)\n\nCamel je anglická progresivně-rocková skupina založená v roce 1971. Její hlavní postavou je kytarista a zpěvák Andrew Latimer.\n\n\n\n\n\n\n"}
{"id": "685966", "url": "https://cs.wikipedia.org/wiki?curid=685966", "title": "So Random!", "text": "So Random!\n\nSo Random je americký Disney Channel komediální seriál, který se začal vyslat 5. června 2011. Nezávisle navazuje na seriál \"Sonny ve velkém světě\", který skončil po druhé sérii, potom co hlavní představitelka Demi Lovato opustila seriál. V seriálu hrají všichni herci, kteří vystupovali v \"Sonny ve velkém světě\" kromě Lovato: Tiffany Thornton, Sterling Knight, Brandon Mychal Smith, Doug Brochu a Allisyn Ashley Arm spolu s dalšími herci, kteří vystupují jako vedlejší. Premiéru seriálu v USA sledovalo 4,1 milionů diváků.\n\nDne 2. května 2012 uvedla Tiffany Thornton, že seriál druhou sérii nezískal.\n\nV Česku nebyl seriál vysílán.\n\nV \"Sonny ve velkém světě\" hraje hlavní postavu Sonny Monroe herečka Demi Lovato. Postava se stane novám členem obsazení skečové komedie \"Náhody!\", která je po celou dobu seriálu prezentována jako seriál-v-seriálu. Seriál následuje zkušenosti Sonny a zbytku obsazení. Seriál měl celkem dvě řady. V říjnu 2010 Demi Lovato podstoupila léčbu pro fyzické a emocionální problém a v dubnu 2011 potvrdila, že se nevrátí k seriál \"Sonny ve velkém světě\". Také uvedla, že k herectví se vrátí okamžitě, až bude připravena.\n\nPo odchodu Lovato byl seriál \"So Random!\" představen jako samostatná show, která se zaměřuje spíše na skeče než na příběh \"Sonny ve velkém světě\". Natáčení první řady začalo 30. ledna 2011. Každá skeč v seriálu uvádí členy obsazení \"So Random!\", ale i různá hudební vystoupení od hostujících celebrit. Původně byla v plánu třetí řada \"Sonny ve velkém světě\", ale po odchodu Demi Lovato se Disney rozhodl pro samostatnou show \"So Random!\"\n\nKaždý díl se skládá z několika skečů. Ačkoliv je seriál představován jako komediální \"So Random!\" zachovává si styl situační komedie. Postavy, které vystupovaly v \"Sonny ve velkém světě\" zůstaly zachovány. Změnou, která nastala v obsazení \"So Random!\" o proti seriálu \"Sonny ve velkém světě\" je, že zde vystupuje jako člen \"So Random!\" i postava Chada Dylana Coopera.\n\nKromě Demi Lovato, zůstalo obsaznení \"So Random!\" stejné jako v seriálu \"Sonny ve velkém světě.\"\n\n\n\n\n\n\n"}
{"id": "685973", "url": "https://cs.wikipedia.org/wiki?curid=685973", "title": "Elitserien 1995/1996", "text": "Elitserien 1995/1996\n\nSezóna 1995/1996 byla 21. sezonou Švédské ligy ledního hokeje. Mistrem se stal tým Luleå HF. Poslední dva týmy první fáze hrály baráž o udržení proti nejlepším celkům druhé ligy.\n\nTýmy z prvních čtyř pozic si svého soupeře pro čtvrtfinále mohly vybrat. Jako první volil vítěz základní části a na výběr byly týmy z 5. - 8. pozice.\n\n\n\n"}
{"id": "685974", "url": "https://cs.wikipedia.org/wiki?curid=685974", "title": "Vsevolod III. Velké hnízdo", "text": "Vsevolod III. Velké hnízdo\n\nVsevolod III. Jurjevič, zvaný Velké hnízdo (, \"Bolšoje gnězdo\", 1154, Dmitrov – 15. dubna 1212, Vladimir), byl veliký kníže vladimirský z rodu Rurikovců, syn Jurije Dolgorukého. \nPři správě vladimirsko-suzdalského knížectví navázal na o mnoho let staršího bratra Andreje Bogoljubského (po dvouleté vládě dalšího z bratrů Michalka v roce 1176) a dokázal povznést toto knížectví k vrcholu moci a slávy (k opětovnému úpadku přispěly mongolské vpády nedlouho po Vsevolodově smrti). Vsevolodovi se zejména dobře dařilo v boji proti bojarům, čímž si dokázat podrobit velká města, jako Kyjev, Černigov, Rjazaň, Novgorod.\n\nVsevolod měl velkou rodinu čítající osm synů a čtyři dcery, odtud také pochází jeho pojmenování \"Velké hnízdo\".\n"}
{"id": "685978", "url": "https://cs.wikipedia.org/wiki?curid=685978", "title": "John Bevis", "text": "John Bevis\n\nJohn Bevis (31. října 1693 nebo 10. listopadu 1695 Old Sarum, Wiltshire – 6. listopadu 1771) byl anglický lékař a amatérský astronom. Proslul svým prvním pozorováním Krabí mlhoviny. Sestavil atlasy hvězd \"Uranographia Britannica\" a \"Atlas Celeste\".\n\nByl také jedním z pouhých dvou astronomů, kteří pozorovali roku 1759 Halleyovu kometu při jejím prvním předpovězeném návratu.\n"}
{"id": "685980", "url": "https://cs.wikipedia.org/wiki?curid=685980", "title": "Hexinlusaurus", "text": "Hexinlusaurus\n\nHexinlusaurus (\"ještěr čínského paleontologa He Xin Lua\") byl rod býložravého ptakopánvého dinosaura. Žil v období střední jury (asi před 165 miliony let) na území dnešní Číny. Holotyp (\"ZDM T6001\") sestává z téměř kompletní lebky a částí postkraniálního materiálu, získaného z terestrických pískovců souvrství Šačimiao v Dašanpu. Ze stejného prostředí pochází také sauropod rodu \"Shunosaurus\", teropod \"Gasosaurus\" a stegosaur \"Huayangosaurus\". \"Hexinlusaurus\" byl původně popsán jako druh rodu \"Yandusaurus\", v roce 2005 byl však překlasifikován jako samostatný rod.\n\nŠlo o malého a rychlonohého býložravce ze skupiny ptakopánvých dinosaurů. Jeho délka dosahovala přibližně 1,8 metru.\n\n"}
{"id": "685984", "url": "https://cs.wikipedia.org/wiki?curid=685984", "title": "Place Georges-Pompidou", "text": "Place Georges-Pompidou\n\nPlace Georges-Pompidou (\"Náměstí George Pompidoua\") je náměstí v Paříži. Nachází se ve 4. obvodu před Centre Georges Pompidou. Jak náměstí, tak kulturní centrum nesou jméno bývalého francouzského prezidenta George Pompidoua (1911-1974), který zastával úřad od roku 1969 do své smrti.\n\nNáměstí je součástí pěší zóny. Je ohraničeno ulicemi \"Rue Beaubourg\" na východě, \"Rue Saint-Merri\" na jihu, \"Rue Saint-Martin\" na západě a \"Rue Rambuteau\" na severu.\n\nNáměstí vzniklo při stavbě Centre Georges Pompidou v 70. letech. Bylo pojmenováno městskou vyhláškou z 21. listopadu 1979.\n\nNáměstí si oblíbili pouliční umělci (hudebníci, kreslíři a malíři) poskytující své služby kolemjdoucím.\n\nHlavní dominantou náměstí je Centre Georges Pompidou, které se rozkládá podél jeho východní strany. Na protější straně vystupují ze země podél \"Rue Saint-Martin\" bílé tubusy, které zajišťují odvětrávání z podzemních garáží pod náměstím. V severní části náměstí se nachází rekonstruovaný ateliér sochaře Constantina Brâncuşiho.\n\n"}
{"id": "685988", "url": "https://cs.wikipedia.org/wiki?curid=685988", "title": "Ambacourt", "text": "Ambacourt\n\nAmbacourt je francouzská obec v departementu Vosges, v regionu Grand Est, 30 kilometrů od Épinal. Obcí protéká říčka Madon.\n\n\nAmbacourt je rodnou obcí Françoise Chopina, dědečka Frédérica Chopina.\n\n\"Počet obyvatel\"\n"}
{"id": "686000", "url": "https://cs.wikipedia.org/wiki?curid=686000", "title": "Dial Telecom", "text": "Dial Telecom\n\nDial Telecom, a.s. je česká firma poskytující portfolio hlasových, datových a internetových služeb prostřednictvím vlastní optické sítě. Je členem mezinárodní telekomunikační skupiny Dial Telecom Group, působící také na Slovensku .\n\nDélka provozovaných optických kabelových tras skupiny Dial Telecom činí v současnosti 5100 km v rámci České republiky a cca 220 km v rámci Slovenska s přibližně 12 000 km optických vláken .\n"}
{"id": "686005", "url": "https://cs.wikipedia.org/wiki?curid=686005", "title": "Buďonovský kůň", "text": "Buďonovský kůň\n\nBuďonovský kůň vznikl na území bývalé SSSR křížením místních klisen s anglickými plnokrevníky. Jméno získal po sovětském maršálovi Semjonovi Buďonném. Jedná se o plnokrevníka, který je v Rusku dodnes velmi oblíbeným plemenem. Kohoutková výška buďonovského koně se dnes pohybuje kolem 155-163 cm. \n\nPlemeno je proslulé úspěchy ve vytrvalostních soutěžích a drezuře. Velmi úspěšné je ale i v cross-country a skokových soutěžích. Hřebec Erudit buďonovského plemene vyhrál jako osmiletý Velkou pardubickou steeplechase. \n\nBuďonovský kůň má pevnou, silnou kostru, mohutnou tělesnou stavbu, ušlechtilou hlavu a vzhledem je velmi blízký plnokrevníkovi. Asi 80 % koní má ryzou barvu srsti.\n"}
{"id": "686011", "url": "https://cs.wikipedia.org/wiki?curid=686011", "title": "Elitserien 1996/1997", "text": "Elitserien 1996/1997\n\nSezóna 1996/1997 byla 22. sezonou Švédské ligy ledního hokeje. Mistrem se stal tým Färjestads BK. Poslední dva týmy základní části hrály Kvalserien (baráž o udržení) proti nejlepším celkům druhé ligy.\n\n██ Nominovali se do příštího ročníku Elitserien\n\n██ Hráli v dalším ročníku Hockeyallsvenskan\n"}
{"id": "686015", "url": "https://cs.wikipedia.org/wiki?curid=686015", "title": "Jean-Drapeau (stanice metra v Montréalu)", "text": "Jean-Drapeau (stanice metra v Montréalu)\n\nJean-Drapeau je jedna ze tří stanic žluté linky montrealského metra (Berri-UQAM – Longueuil–Université-de-Sherbrooke).\n\nTato stanice se nachází uprostřed žluté linky, jejíž celková délka je pouze 4,25 km. Stanice se nachází přesně v polovině trasy a je tedy druhá v pořadí v obou směrech. Nachází se v hloubce 4,6 m. Její vzdálenost od předchozí stanice Berri-UQAM činí 2 362,10 metrů, což je nejdelší mezistaniční vzdálenost celého montrealského metra. Od následující stanice Longueuil–Université-de-Sherbrooke je vzdálena 1 572,10 metrů.\n\nStanice Jean-Drapeau byla otevřena 28. dubna 1967. Projektoval ji Jean Dumontier.\n\nStanice nesla původně jméno Île-Sainte-Hélène podle ostrova v jižním rameni řeky svatého Vavřince, v němž se nachází. V roce 2001 byla přejmenována na \"Jean-Drapeau\".\n\n\n"}
{"id": "686017", "url": "https://cs.wikipedia.org/wiki?curid=686017", "title": "Noc Jurije Gagarina", "text": "Noc Jurije Gagarina\n\nNoc Jurije Gagarina ( , ) je mezinárodní oslava, slavená 12. dubna ve výroční den prvního kosmického letu člověka – letu Jurije Gagarina. Cíl akce je popularizace kosmonautiky a kosmických letů a výzkumů.\n\nNoc Jurije Gagarina se poprvé slavila ve Spojených státech v roce 2001, ke 40. výročí Gagarinova letu.\n\n„Noc“ se rychle rozšířila do celého světa, roku 2004 se uskutečnilo 75 akcí v 34 zemích. V dalších letech se zúčastnili i někteří kosmonauti – Richard Garriott a Saližan Šaripov. Roku 2011 proběhlo 427 setkání v 70 zemích světa, poprvé i v České republice. Akci z oběžné dráhy Země pozdravila posádka (Expedice 27) Mezinárodní vesmírné stanice..\n\n"}
{"id": "686020", "url": "https://cs.wikipedia.org/wiki?curid=686020", "title": "Žlutá linka (metro v Montréalu)", "text": "Žlutá linka (metro v Montréalu)\n\nŽlutá linka (označovaná také jako Linka 4) vede ze stanice Berri-UQAM do stanice Longueuil–Université-de-Sherbrooke montrealského metra a má celkem 3 stanice:\n\n\nTato linka metra má v přestupní konečné stanici Berri-UQAM napojení na oranžovou a zelenou linku.\n"}
{"id": "686023", "url": "https://cs.wikipedia.org/wiki?curid=686023", "title": "Konsorcium Rohan", "text": "Konsorcium Rohan\n\nKonsorcium Rohan, s.r.o. je česká developerská společnost, která má na základě smlouvy s Magistrátem hlavního města Prahy opci na nákup pozemků v lokalitě Rohanský ostrov. Majoritním vlastníkem společnosti je skupina Sekyra Group Real Estate, ovládaná prostřednictvím kyperské SGR Holdings českým podnikatelem Luďkem Sekyrou, zbývajících 35 % drží kyperská Ascia Holding Limited. Oba podíly jsou zastaveny ve prospěch spořitelního družstva Moravský peněžní ústav.\n\nSpolečnost byla založena v březnu 2007, v srpnu téhož zakladatel Strommer Developers Limited prodal 70 % akcií za nominální hodnotu společnosti Sekyra Group, a.s. Spolu s dalšími 16 společnostmi se přihlásila do tendru na zástavbu Rohanského ostrova vyhlášeného Magistrátem hlavního města Prahy. I přes úvodní nesouhlas členky výběrové komise Markéty Reedové (SNK-ED) dostaly šanci předložit nabídku jen tři společnosti vybrané advokátní kanceláří Jansta, Kostka a spol.: Konsorcium Rohan, Development Pobřežní ze skupiny J&T a Avenzo Vice. Společnost Konsorcium Rohan nabídla 8 567 korun za metr čtvereční a podesala s městem smlouvu s opcí na koupi pozemků za 1,7 miliardy korun. Frekvence splátek i jejich výše jsou podle Luďka Sekyry předmětem obchodního tajemství.\n\n29. prosince 2010 převedla Sekyra Group, a.s. svůj 70 % podíl na mateřskou Sekyra Group Real Estate B.V., kupní cena byla na základě posudku společnosti Deloitte Advisory s.r.o. stanovena na 84,3 milionu korun.\n\nK 31. prosinci 2010 tvořila aktiva společnosti záloha 103 milionů korun složená v souvislosti se smlouvou na zástavbu Rohanského ostrova a projekt na zástavbu této lokality v hodnotě 9 milionů korun. Aktiva byla financována bankovním úvěrem od České spořitelny ve výši 60 milionů korun\na dlouhodobými půjčkami ve výši 73 milionů korun od mateřské SGRE a společnosti Cofinas. Za bankovní úvěr oba společníci ručili svými podíly, dlouhodobá půjčka od Cofinas byla úročena 9 % ročně. V roce 2010 dosáhly nákladové úroky výše 6,5 milionů korun, důsledkem byla účetní ztráta ve výši 7,5 milionů korun a pokles vlastního kapitálu na -20,8 milionů korun (závazky vyšší než účetní hodnota aktiv).\n"}
