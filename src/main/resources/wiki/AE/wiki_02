{"id": "555384", "url": "https://cs.wikipedia.org/wiki?curid=555384", "title": "Pražmové z Bílkova", "text": "Pražmové z Bílkova\n\nPražmové z Bílkova (také Páni z Bílkova) byli starý moravský vladycký rod pocházející z 13. století.\n\nPředek rodu, Ranožir (staroslovanské jméno) měl pět synů, ve známost vešel především Smil, jenž doprovázel Přemysla Otakara II. na výpravě proti Prusům, a vlastnil hrad Bílkov nedaleko Dačic, působil jako purkrabí Bítova. Bílkov později převzali páni z Hradce. Pražmové se rozvětvili, nakoupili statky na severní Moravě (např. Bílovec, Chropyně, Jistebník). Karla z Bílkova po Bílé hoře odsoudili, později dostal milost. Roku 1625 povýšil společně s Benešem Janem a Vilémem do panského stavu. Zanedlouho jejich potomci vymřeli, avšak další příslušníci rodu a majitelé Velké Lhoty a Budišovic, Jan Vilém a Bernard, opět povýšili do panského stavu. Páni z Bílkova pravděpodobně žil na Moravě a ve Slezsku i nadále. Zemský sudí ve slezské Opoli a Ratiboři, Jan Bernard, byl povýšen roku 1655 do hraběcího stavu a tento titul směli používat i jeho synové.\n\nVe znaku původně měli jeden jelení paroh. Pozdější varianta, která se ustálila, bylo symetrické paroží vyrůstající z lebeční kosti. Při povýšení do panského stavu přijali do erbu modrou barvu. Barva paroží měla být přirozená, leč často bývalo zobrazováno zlatě.\n\nPříbuzensky se spojili s Geraltovci, Oppersdorfy, Žerotíny, pány z Kynšperka, z Choltic a dalšími hlavně moravskými a slezskými rody.\n\n"}
{"id": "555391", "url": "https://cs.wikipedia.org/wiki?curid=555391", "title": "Bítovští z Bítova", "text": "Bítovští z Bítova\n\nBítovští z Bítova byli vladycký rod ze Slezska, přesněji z vesnice Bítova.\n\nNejstarší zmínky pocházejí ze 14. století. Prvním známým držitelem Bítova byl roku 1377 Ješek z Bítova, jeho potomci k rodovému majetku přidali Hrabyni, Klimkovice. Kromě Václava Bítovského z Bítova se nikdo významněji do historie nezapsal. Jako poslední člen rodu se roku 1639 uvádí Bernard.\n\nOženil se s Bohunkou, dcerou Viléma z Víckova, jež zdědila bohaté statky v Bystřici pod Hostýnem a v Prusinovicích. Díky jejímu majetku se dostal do významných funkcích, zasedal v různých stavovských komisích, na zemském soudu, reprezentoval jako direktor rytířský stav. Po Bílé hoře emigroval, bojoval proti Habsburkům, roku 1627 jej ve Slezsku zajal Albrecht z Valdštejna, odvedl do Brna, kde Václava popravili. Kromě věna přinesla Bohunka do rodiny i právo na další majetek, vedla spory o dědictví po Václavu Nekšovi z Landeka s manželkou Albrechta z Valdštejna, Lukrécií Nekšovou z Landeka. Bohunka prohrála, emigrovala, po návratu do vlasti zemřela v bídě.\n\nExistoval ještě jeden rod píšící se z Bítova, ovšem s Bítovskými z Bítova nebyl příbuzensky spřízněn. Pocházeli z Čech, dále tu žili Bítovští ze Slavíkovic a Bítovští z Lichtemburka.\n\nZa znak pojali netradiční hořící srdce. Bartoloměj Paprocký z Hlohol a Paprocké Vůle toto znamení vysvětluje příběhem o předkovi rodu, který napomohl milostnému sblížení kyperského prince s francouzskou princeznou a za odměnu získal do erbu hořící srdce.\n\n\n"}
{"id": "555397", "url": "https://cs.wikipedia.org/wiki?curid=555397", "title": "Boryňové ze Lhoty", "text": "Boryňové ze Lhoty\n\nBoryňové ze Lhoty (též Boreňové) byli vladycký rod ze Žatecka. Původ jejich jména je nejasný.\n\nV polovině 15. století pravděpodobně žili ještě v rodné Lhotě, avšak Jan Boryňa koupil statek Míkovice u Kralup nad Vltavou. Jeho potomci drželi Nezabylice, Hostomice, Ředhošť, Mšeno, především vesnice severně a severozápadně od Prahy. Krajský hejtman David Boryňa koupil roku 1565 Roztoky, jeho synové Jan a Václav rozdělili rod do dvou větví. První z nich vymírá v polovině 17. století a druhá v 18. století. Český zemský sněm pověřil roku 1526 královského prokurátora Jana Boryňu volbou nového českého krále. Jeho hlas patřil Ferdinandovi I. a stal se jeho stoupencem. Janovi synové si otcův majetek po jeho smrti rozdělili mezi sebe. Jindřich a Jiří dědice neměli, Petra byl zastřelen, Zdislav zplodil dvě dcery, pouze Jan dal rodu mužské potomky. Náhrobek Adama Boryni ze Lhoty († 1566) se nachází v kostele sv. Ambrože na Vícově. V roce 1673 Maxmilián František Boryňa ze Lhoty koupil Radnici se zámkem a okolními vesnicemi, která se nacházela severně od Rokycan. Jeho vdova Jana Maxmiliána pořádala honosné maškarní plesy, zanedlouho se na zámku začal zjevovat duch zemřelého, ničil nábytek, děsil hosty, a proto vdova raději zámek roku 1682 prodala.\n\nNa červeném poli leží dvě zkřížené vidličky či také vidle se zlatými rukojeťmi. Pole mohlo mít i jinou barvu.\n\nPříbuzensky se spojili s Grysperky, Hrobčickými, Vartemberky, Mitrovskými, z Adlaru.\n\n"}
{"id": "555404", "url": "https://cs.wikipedia.org/wiki?curid=555404", "title": "Bruntálští z Vrbna", "text": "Bruntálští z Vrbna\n\nBruntálští z Vrbna (též \"z Vrbna\", později \"von Wrbna und Freudenthal\") byl starý šlechtický rod původem ze Slezska připomínaný již ve 13. století. Během 16. století pronikli na severní Moravu, kde kromě Bruntálu vlastnili i řadu dalších významných sídel (Helfštýn, Hlučín) a zastávali vysoké zemské úřady. V roce 1624 získali hraběcí titul a později se usadili v Čechách (Hořovice). Také v Čechách zastávali úřady v zemské správě, později se uplatnili i ve vysokých dvorských funkcích ve Vídni a čtyři členové rodu získali Řád zlatého rouna. K nejvýznamnějším osobnostem rodu patří Rudolf (1761–1823), který na panství Hořovice podnítil rozvoj železářského průmyslu. Jeho potomkům do roku 1945 patřily velkostatky Jaroměřice nad Rokytnou a Holešov. Rod vymřel v roce 1976.\n\nRodina pánů z Vrbna odvozovala svůj původ od Vrbna ve Slezsku a první doložené zmínky se datují k roku 1223, respektive 1241. Většího významu nabyli až počátkem 16. století, kdy do dědičného vlastnictví získali panství Bruntál (1506), od nějž také pochází rodové jméno. S Bruntálem získali rozsáhlé lesy a také doly na zlato a stříbro. Hynek starší Bruntálský (1534–1596) ve své kariéře dosáhl až na úřad moravského zemského hejtmana (1590–1594) a rostoucí prestiž rodu se promítla v rozsáhlé přestavbě bruntálského hradu na renesanční zámek. Bruntál navštívili císařové Rudolf II. a Matyáš, zastavil se tu i Fridrich Falcký. Hynek starší přestavoval i další získaná sídla (Branná, Náměšť) a zatížil tím rodové finance i pro příští generace. \n\nNěkteří členové rodu se aktivně zapojili do stavovského povstání v letech 1618–1620, což v následných konfiskacích přivodilo značné majetkové ztráty. Jiří Bruntálský (†1622) se v době povstání stal moravským nejvyšším sudím a po Bílé hoře zemřel ve vězení na Špilberku. Posmrtně mu byl zabaven rozsáhlý majetek (Lipník nad Bečvou, Helfštýn). Kmenové rodové panství Bruntál tehdy vlastnil Jan mladší (Hanuš) (1590–1642), který se v době povstání stal opavským zemským hejtmanem a jako odsouzenec pak odešel do exilu. I když v pobělohorských konfiskacích rod ztratil řadu velkých panství, jiní Bruntálští naopak na pobělohorské době profitovali a položili základy rodového bohatství až do 20. století. \n\nHraběcí hořovická větev\n\nNa počátku nejvýznamnější rodové linie stál opavský hejtman Štěpán Bruntálský (†1567), který vlastnil Hlučín. Jeho potomci rozdělili rod dále na větev slezskou a českou. Ze slezské linie Jiří Štěpán (1615–1682) vynikl jako plukovník v třicetileté válce, v roce 1652 byl povýšen na hraběte a získal řadu statků na Moravě (Velké Heraltice, Lysice, Letovice). Z jeho potomstva Václav Albrecht (1656–1732) zdědil po vymření Berků z Dubé rozsáhlé panství Rychmburk ve východních Čechách, které však prodal, nadále ale vlastnil Velké Heraltice. Tato odnož zanikla smrtí jeho syna Karla Václava (1716–1757), který padl za sedmileté války v bitvě u Vratislavi. \n\nPředkem jediné linie přežívající až do 20. století, označované jako hořovická, byl Václav (1589–1649), který zastával řadu úřadů v pobělohorské době a v roce 1624 získal titul říšského hraběte. Prodal sice Hlučín, ale mezitím koupil Fulnek a jako první z Bruntálských také získal majetek v Čechách. Jeho syn Jan František (1634–1705) díky spříznění s rodem Martiniců získal v Hořovice a postupně své aktivity přesunul do Čech, nakonec byl českým nejvyšším hofmistrem a nejvyšším kancléřem. Jeho potomci taktéž zastávali vysoké posty ve správě Českého království, během 18. století ale nakonec na několik generací zakotvili v nejvyšších úřadech u císařského dvora ve Vídni. \n\nHrabě Rudolf (1761–1823) proslul především jako průkopník průmyslového podnikání (železárny v Komárově), také on ale zastával vysoké posty u dvora. Jeho potomci nakonec Hořovice prodali (1852), významným ziskem bylo ale dědictví Holešova, které získali téhož roku. Rudolf (1831-1893) vyvinul značné úsilí o získání dědictví po vymřelém spřízněném rodu Kouniců, ale až jeho syn Rudolf Kristián (1864–1927) získal v roce 1897 Jaroměřice nad Rokytnou, o rok později mu byl přiznán nárok na užívání spojeného erbu a jména Vrbnů a Kouniců (1898; \"Wrbna-Kaunitz-Rietberg-Qustenberg und Freudenthal\"). Rudolf Kristián navíc posílil rodovou prestiž manželstvím s princeznou Elvírou Bavorskou (1868–1943), sestřenicí bavorského krále Ludvíka III. \n\nVšechen majetek Bruntálských v Československu byl zkonfiskován v roce 1945, posledním potomkem rodu byl syn Rudolfa Kristiána hrabě Alfons (1892–1976), který uhořel při požáru svého domu v Mnichově. Jím rod vymřel. \n\n\n\nPůvodním erbem pánů z Vrbna byly tři zlaté lilie v modrém poli, v této podobě je doložen již v roce 1261. Podle rodové pověsti jeden člen ve službách francouzského krále zastřelil římského hejtmana Colonnu, a proto získal do erbu jako klenot prostřelený zlatý sloup (italsky colonna). Přímo do erbovního štítu se dostalo zlaté břevno, které dělilo štít na dvě poloviny, v každé z nich byly původní tři zlaté lilie. \n\n"}
{"id": "555407", "url": "https://cs.wikipedia.org/wiki?curid=555407", "title": "Roberto Baggio", "text": "Roberto Baggio\n\nRoberto Baggio [roberto badžo] (* 18. února 1967) je bývalý italský fotbalista, který hrával na postu útočníka. Hrával za přední týmy Serie A Juventus FC, AC Milán, Inter Milán. Též hrál i za italskou reprezentaci. Pelé ho roku 2004 zařadil mezi 125 nejlepších žijících fotbalistů.\n\nNa MS 1994 v USA neproměnil ve finále proti Brazílii v závěrečném penaltovém rozstřelu rozhodující pokutový kop a Itálie se tak musela spokojit se stříbrnými medailemi. Baggio později označil tento moment za nejhorší ve své kariéře.\n\n\n\n\n\n"}
{"id": "555408", "url": "https://cs.wikipedia.org/wiki?curid=555408", "title": "Warren Miller", "text": "Warren Miller\n\nMax Warren Miller (31. srpna 1921, Stowe, Pensylvánie – 20. dubna 1966, New York) byl americký spisovatel, který je znám zejména díky svému románu \"The Cool World\" (česky jako \"Prezydent Krokadýlů\"), ve kterém popisuje život v černošském ghettu v Harlemu.\n\nNarodil se roku 1921 v pensylvánském městečku Stowe. Jeho studium na Iowské univerzitě přerušila druhá světová válka, kdy se dostal s americkou armádou až do Normandie. Studia pak dokončil roku 1948 a nějaký čas na Iowské univerzitě dokonce vyučoval. Po přestěhování do New Yorku žil sedm let ve východním Harlemu, kde na vlastní oči viděl bídný život v v černošském ghettu, což se výrazně projevilo v jeho tvorbě. Nejprve pracoval v oblasti reklamy, ale literární tvorba jej přitahovala stále víc. Nakonec se jí plně věnoval a roku 1965 stal literárním redaktorem časopis \"The National\".\n\nZemřel teprve čtyřiačtyřicetiletý roku 1966 v New Yorku na rakovinu plic.\n\n\n\n\n"}
{"id": "555410", "url": "https://cs.wikipedia.org/wiki?curid=555410", "title": "Budovcové z Budova", "text": "Budovcové z Budova\n\nBudovcové z Budova byl český vladycký rod, později povýšený do panského stavu. Nejznámějším příslušníkem rodu se stal Václav Budovec z Budova.\n\nPrvní zmínky o nich pocházejí z konce 14. století. Podle zdrojů by mohly mít stejné předky jako mnohem starší Doupovcové z Doupova. Nejstarším ověřeným předkem je ovšem z počátku 15. století majitel tvrze Budov na Karlovarsku, Purkart z Budova. Nikdy nedrželi velký majetek, až synové Václava Budovce († 1541), jenž zplodil dohromady 15 dětí, Adam, Purkart, Jindřich, Kryštof a Václav nabyli značného majetku a prosadili se v královských službách. Jediný Adam měl potomky, Purkart s Kryštofem pobývali ve službách císaře Karla V. ve Francii a Španělsku. Jindřich válčil s Turky. Získali Liteň, Slatiňany i Hradiště nad Jizerou. Václav Budovec z Budova měl syna Adama, jenž roku 1620 emigroval († 1629), další příslušník rodu, který zde zůstal, zemřel ve druhé polovině 17. století a jím také rod vymřel.\n\nNejznámější příslušník rodu žil v letech 1551–1621, vystudoval pražskou univerzitu i další školy v západní Evropě, kde strávil mnoho let a získal zde četná přátelství. S královstvím poselstvem se dostal až do Istanbulu, kde se naučil arabsky a turecky. Po návratu domů obhajoval zájmy české evangelické šlechty a jednoty bratrské, zasloužil se o vydání Majestátu císaře Rudolfa II. o náboženské svobodě. Když jej roku 1607 povýšili do panského stavu koupil Mnichovo Hradiště a založil zdejší zámek. Napsal několik nábožensko-politických spisů, je autorem \"Antialkoránu,\" v němž popisuje svou cestu a pobyt v Cařihradu. Zvolili jej direktorem během stavovského povstání, po jehož porážce neutekl do ciziny a v Praze se stal ochránce královských klenotů. V červnu 1621 byl popraven.\n\nByl podobný erbu Doupovců. Ve červeném poli štítu se nacházejí dvě stříbrná břevna.\n\nPříběh, který vyprávěl Bartoloměj Paprocký z Hlohol a Paprocké Vůle, se věnuje vzniku erbu. Předek rodu Jiří dokázal změnit skoro prohranou bitvu Čechů s Uhry ve vítězství a za jeho počínání mu český kníže udělal přes obranný štít potřísněný krví dva stříbrné pruhy svými prsty.\n\nSpřízněni byli s Hodějovskými, Vartemberky, Otty z Losu či s pány z Veitmile.\n\n"}
{"id": "555432", "url": "https://cs.wikipedia.org/wiki?curid=555432", "title": "Milwaukee Admirals", "text": "Milwaukee Admirals\n\nMilwaukee Admirals je profesionální americký klub ledního hokeje, který sídlí v Milwaukee ve státě Wisconsin. Do AHL vstoupil v ročníku 2001/02 a hraje v Centrální divizi v rámci Západní konference. Své domácí zápasy odehrává v hale UW–Milwaukee Panther Arena s kapacitou 9 652 diváků. Klubové barvy jsou námořnická modř, křišťálová modř, šedá a bílá.\n\nKlub hraje v soutěži od roku 2001, kdy se do ní společně s pěticí dalších celků přesunul ze zaniklé IHL. Klub byl založen v roce 1970 a do roku 1973 pod původním názvem Milwaukee Wings působil jako amatérský. V letech 1973-77 hrál tým již pod současným názvem profesionální soutěž United States Hockey League. Od roku 1977 bylo Milwaukee účastníkem již zmíněné IHL. Klub je již od roku 1998 farmářským mužstvem týmu NHL Nashville Predators, tedy po celou dobu existence Nashville.\n\n\n\n\nZdroj: \n\n\n\nZdroj: \n\n"}
{"id": "555438", "url": "https://cs.wikipedia.org/wiki?curid=555438", "title": "Mense Maio", "text": "Mense Maio\n\nMense Maio je název encykliky papeže Pavla VI. vyhlášené 26. dubna 1965 o doporučení využívat měsíc květen k mariánské úctě, tedy k modlitbám o přímluvu Matky Boží.\n\n"}
{"id": "555442", "url": "https://cs.wikipedia.org/wiki?curid=555442", "title": "Vladimir Bartol", "text": "Vladimir Bartol\n\nVladimir Bartol [Vládimir Bártol] (24. února 1903 Terst – 12. září 1967 Lublaň) byl slovinský spisovatel, dramatik, esejista a publicista. Jeho nejznámější dílem je kniha \"Alamut\", která vyšla v roce 1938 a od té doby byla přeložena do několika cizích jazyků.\n\nNarodil se jako třetí dítě v městské rodině otci Gregou Bartolovi, poštovnímu zaměstnanci, a Marici Bartol-Nadliškové, která byla povoláním učitelka, ale také se zabývala psaním. Rodiče mu poskytli výborné vzdělání, protože matka ho seznámila s malováním, zatímco mu otec vysvětloval biologii. Ve své autobiografii se popsal jako přehnaně vnímavé dítě, které se sám sobě zdálo jako jiné dítě s bohatou představivostí. Zajímal se o různé věci, nejradši měl biologii, fyziologii, psychologii, umění a samozřejmě literaturu a také divadlo. Jako znalec také sbíral a zkoumal motýly.\n\nNavštěvoval školu v Terstu a dokončil ji v Lublani. Poté se zapsal na univerzitu a studoval biologii a filozofii. Nadchnul se zvláště dílem Sigmunda Freuda. Studium úspěšně ukončil roku 1925 a pokračoval ve studiu na Sorboně v Paříži v letech 1926–1927. V roce 1928 sloužil v armádě v Petrovaradinu v Srbsku. Od roku 1933 do 1934 bydlel v Bělehradu, kde řídil noviny. Poté se vrátil do Lublaně, kde žil jako svobodný umělec do roku 1941. Po druhé světové válce nejprve pracoval jako tajemník Slovinského národního divadla (Slovensko narodno gledališče) v Lublani, poté odjel zpět do Terstu, kde se živil jako kulturní pracovník. V roce 1956 se vrátil zpět do Slovinska, zde se stal zaměstnancem Slovinské akademie věd a umění (Slovenska akademija znanosti in umetnosti). V této organizaci pracoval až do své smrti 12. září 1967.\n\nV dílech můžeme vidět vliv Friedricha Nietzscheho, kromě něj také expresionismu a psychoanalýzy. Proto v jeho dílech sledujeme psychologické a filosofické idey, které nejvíce mluví o vůli, síle, pravdě a zklamání, manipulaci s lidmi a poznání kosmolitního, intelektuálního principu. Protože psal za doby sociálního realismu, jeho témata nejsou tak výrazná. Uplatnily se především v 80. letech 20. století. V minulosti se stal nejznámější román Almut, který popisuje situaci, jež je velmi podobná dnešní situaci na Blízkém východě.\n\n"}
{"id": "555445", "url": "https://cs.wikipedia.org/wiki?curid=555445", "title": "Rozmnožovací soustava ptáků", "text": "Rozmnožovací soustava ptáků\n\nZpůsob rozmnožování je u ptáků dokonalejší než u plazů (jsou u nich vyvinuty různé formy rodičovských instinktů). Pohlavní orgány se vyznačují úsporností stavby. U ptáků je heterogametická samice (XY), proto ptačí vajíčko má určené pohlaví již před oplozením. Nejvíce informací existuje u domácí drůbeže, zejména u kura domácího.\n\nPárová fazolovitá varlata (pravé je menší) leží pod kraniálními laloky ledvin. V klidovém stavu jsou varlata malá, v době rozmnožování se mnohonásobně zvětšují. Chámovody (Wolffovy vývody) vedou do středního oddílu kloaky (urodea). Většině ptáků chybí penis a kopulují přitištěním okrajů kloak. Výjimkou jsou kachnovití a pštrosi, kteří mají vyvinutý penis.\n\nSamice mají zpravidla jen jeden fungující vaječník, a to levý, včetně levého vejcovodu. Vejcovod se morfologicky a funkčně člení do několika oddílů:\n\n\nUterus a vagina však nejsou homologické stejnojmenným strukturám u samic savců.\n\nDoba inkubace je nejkratší u drobných ptáků (12-18 dní), u tučňáků a albatrosů 60-80 dní. Mláďata se líhnou tak, že prorazí skořápku vejce vaječným zubem z uhličitanu vápenatého, který se jim vytváří na špičce zobáku a záhy po vylíhnutí zase mizí. Líhnou se buď holá, slepá a neschopná se sama živit (nidikolní mláďata krmivých ptáků), nebo jsou opeřená, vidí, sama se živí a jsou vybavena ochrannými instinkty (nidifugní mláďata nekrmivých ptáků). Péče rodičů o nidifugní mláďata je omezena jen na krátkodobé vodění, u nidikolních mláďat je delší (u pěvců 20 dní, u tučňáků dokonce až 150-180 dní).\n\nVětšina ptačích mláďat se rodí jako poikilotermové; to jim umožňuje v nepříznivém počasí snížit tělesnou teplotu i metabolismus, mají pak menší spotřebu krmiva. Teprve v postnatálním průběhu se stávají homoitermy. Pohlavní dospělosti dosahují menší ptáci zpravidla už v následujícím roce, tedy ve věku asi 10 měsíců, větší druhy často až po dvou letech, někdy dokonce po 3-4 letech (orli, velcí rackové), nebo i po 4-5 letech (pštrosi).\n\nPtačí vejce jsou neobyčejně bohatá žloutkem, na němž leží nepatrný zárodečný terčík. K oplození dochází ještě před uložením bílku na žloutek, krátce po vstupu vajíčka do infundibula. Spermie vydrží ve vejcovodu schopné oplození u slepice 12-21 dnů, u husy 6-10 dnů a u krůty až 30 dnů. Rýhování oplozeného vajíčka proběhne až do vytvoření dvou zárodečných listů a v tomto stavu přežije embryo i několik týdnů, není-li vejce dále zahříváno.\n\n"}
{"id": "555451", "url": "https://cs.wikipedia.org/wiki?curid=555451", "title": "Svět podle Garpa", "text": "Svět podle Garpa\n\nSvět podle Garpa (\"The World According to Garp\") je román amerického spisovatele Johna Irvinga, který začínal svou tvorbu na sklonku 60. let. Po románech \"Svobodu medvědům\" (1968), \"Pitná kúra\" (1972) a \"Stopadesátiosmilibrový sňatek\" (1974) zazářil bestsellerem \"Svět podle Garpa\" (1978), který se dočkal ohlasu po celém světě a překladu do mnoha jazyků. Jde o groteskní románovou metaforu přítomnosti zla a strachu z něj v americké společnosti. Do češtiny román přeložil Radoslav Nenadál.\n\nÚstředními postavami jsou spisovatel T. S. Garp a jeho matka Jenny Fieldsová, známá feministka. Podstatnější rolí hrají také Garpova manželka Helena a jejich děti, redaktor jeho knih John Wolf a transexuálka (bývalý ragbyový hráč) Roberta Muldonová.\n\nRomán je fiktivní biografií spisovatele T. S. Garpa (pojmenován podle svého otce Technika Seržanta Garpa, o kterého se Jenny stará v nemocnici, záhy po zplození Garpův otec umírá) a jeho matky Jenny Fieldsové (opovrhuje muži a systémem světa), která pracuje jako zdravotní sestra v chlapecké střední škole ve Steeringu, kde také Garp později studuje. Garp se zde seznámí s Helenou Holmovou, která prohlásila, že se provdá jedině za spisovatele – a Garp se tedy touží stát spisovatelem, aby ji získal. Po dokončení studií se Garp s Jenny odstěhují do Vídně, Jenny sepíše svůj příběh, který vychází pod názvem \"Sexuálně podezřelá\" (kniha se stává \"feministickou biblí\") a Garp napíše povídku \"Penzion Grillparzer\". Jenny s Garpem se vrací do USA, Garp se ožení s Helenou, krátce na to se jim narodí syn Duncan. Helena vyučuje angličtinu, Garp sepisuje svůj první román, Helenu několikrát podvede s dívkami najatými na hlídání Duncana. Garp trpí přehnanými úzkostmi o svou rodinu. Později se manželům narodí druhý syn Walt. Helena prožívá románek se studentem Michaelem Miltonem. Garpovi vychází nepříliš úspěšné romány \"Otálení\" a \"Druhý dech paroháče\". Přijde na nevěru své manželky a souhrou náhod dojde k tragické autonehodě, při níž Helenin milenec v autě při oralním sexu, přichází o penis, Walt o život a Duncan o oko. Garp se z tragédie nikdy nevzpamatuje. Jenny Fieldsová, která zřídila ve svém domě v New Hampshire sanatorium pro ženy poznamenané či ohrožované mužským světem, se ujme Garpa a jeho rodiny, která se u ní léčí z tragické události. Později se manželům narodí dcera Jenny a Garp napíše svůj třetí román, \"Svět podle Bensenhavera\", který z něj učiní známého spisovatele. S rodinou se přesídlí opět do Vídně, v jejich nepřítomnosti umírá Helenin otec a antifemitistou je zabita Garpova matka. Z její pozůstalosti vznikla nadace v Dog's Head Harbor, aby pomáhala ženám v nouzi. Po návratu z Vídně se Garpova rodina usazuje ve Steeringu, kde Garp koupí sídlo zakladatelů střední školy. S Helenou se také ujímají Ellen Jamesové, znásilněné holčičky, které její násilník vyřízl jazyk, aby se o jeho zločinu nedověděla policie. Policie pachatele přesto dopadla. Některé feministky se rozhodly následovat Ellen Jamesovou tak, že si rovněž vyříznou jazyk, což Garpovi připadá nesmyslné a rovněž Ellen Jamesová své stoupenkyně nenávidí. Garp je zaskočen slávou, kterou mu přinesl jeho román upadá do hluboké paranoie a strachu o svou rodinu a své přátele. Začíná znovu psát. Garpa ve třiatřiceti letech, v tělocvičně, zastřelí členka hnutí Ellen Jamesové, bývalá spolužačka Plína Pú Percyová, která se domnívá, že Garp je odpovědný za smrt její sestry (s níž měl Garp v mládí milostný vztah). Garp po sobě zanechal nedokončený román \"Iluze mého otce\". \nKniha je provázána množstvím intertextových vztahů, poskládána z útržků textů, které Jenny nebo Grap napsali či řekli. Některé pasáže parafrázují obsahy jejich děl, částí rukopisů jsou otištěny celé. Jenny se proslavila autobiografií \"Sexuálně podezřelá\", která vzbudila v Americe skandál a byla dezinterpretována v duchu politických zájmů. Neortodoxní je i tvorba Garpova. Ve svých knihách reflektuje zkušenost s amorální a životu nebezpečnou americkou společností, plnou arogance a násilí. Garp je posedlý strachem z nebezpečí číhajícího na jeho blízké na každém kroku a snaží se ho minimalizovat absurdním systémem preventivních ochran. Čím úzkostlivěji ale střeží bezpečí rodiny, tím větším postrachem se pro ni stává. Způsobí i smrt vlastního syna. Svět podle Garpa je kniha mnohovrstevnatá, dotýká se řady závažných společenských problémů od politiky přes menšinovou sexualitu po problém prostého ozbrojeného násilí.\n\nIrving komponuje román na hranici reálna a fantaskna a projevuje značný smysl pro ironii a nadsázku. Balancuje mezi žánrem grotesky a zcela vážně společensko-kritické prózy. Používá prvků tragédie i komedie, satiry, parodie, absurdní komiky i černého humoru. Fabulační hříčky střídají seriózně pojaté pasáže. Garpův obsedantní strach a všudypřítomné nebezpečí vyjadřuje metaforický obrat ,Spodní výrʼʼ pojmenované podle dětské fantazijní představy netvora číhajícího v hlubinách moře. Důležitým prvkem Irvingovy tvůrčí metody je budování významových, formálních a jazykových kontrastů, podtrhujících ještě absurdnost usilování postav – Roberta svobodně mění pohlaví, aby pak nemusela přijmout i neutěšený ženský úděl, kniha Jenny Fieldsové je politicky dezinterpretována a vede k její vraždě, průměrný spisovatel Garp bohatne na kontroverzích vzbuzujících obdiv i odpor zároveň a stává se slavný způsobem, který se mu příčí. Umírá nesmyslně, rukou pomýlené fanatičky – jeho smrt je pomstou za něco, co nespáchal.\n\n2. polovina 70. let v americké próze je příznačná hledáním velkého tématu pro román, naléhavého a širokého společenského záběru. Po dobrých, ale v širokém literárním kontextu průměrných třech románech, se Irving projevil mimořádným dílem \"Svět podle Garpa\". Román je úzce spjat s americkou kulturou a společností, potažmo lze ovšem jeho \"apokalyptickou\" vizi vztáhnout na celý západní svět.\n\nVe stejné době vznikají klíčové romány americké prózy, jako např. \"Sophiina volba\" Williama Styrona (1979), \"Žoldáci\" R. Stona (1974) či \"Věznice Falconer\" J. Cheevera (1977). Text Garpovy povídky \"Penzion Grillparzer\", respektive jeho motivy, rozpracoval Irving ve svém dalším románu \"Hotel New Hampshire\" (1981). Jako jeden z prvních amerických spisovatelů se Irving pokusil posunout zobrazování zla a násilí do výrazně grotesknější roviny, skloubil naturalistické líčení zvrácenosti světa s ironickou nadsázkou.\n\nVydání románu vzbudilo v Americe doslova \"garpománii\" – Garp se stal jakýmsi \"hrdinou své doby\", idolem mládeže a symbolem specifického postoje vůči americké společnosti. Garpovi fanoušci demonstrovali své sympatie např. tričky s nápisem \"Pozor na Spodního výra!\" nebo \"Věřím v Garpa\". Brzy po svém vydání, v r. 1982, byl román zfilmován. Film režíroval George Roy Hill a v jedné ze svých prvních filmových rolí v něm Garpa hrál americký herec Robin Williams.\n\n\"\"Začínalo mi z toho být podivně,\"\" napsal Garp, \"\"když jsem si uvědomil, kolikrát už jsem se v životě setkal se znásilněním.\"\" Měl zřejmě na mysli desetileté děvčátko v městském parku a jedenáctiletou Ellen Jamesovou a tu hroznou společnost kolem ní – a ty matčiny zmrzačené ženy s tou jejich symbolickou neschopností mluvit, kterou si samy přivodily. Později napsal Garp román, který také pojednával o znásilnění. Urážlivost znásilnění spočívala pro Garpa v okolnosti, že to byl čin, který v něm vyvolával hnus nad sebou samým – nad vlastními mužskými instinkty, jež byly jinak nenapadnutelné. Nikdy neměl pocit, že by chtěl někoho znásilnit; ale znásilnění podle Garpova mínění vnukává mužům pocit viny v důsledku vnitřní spřízněnosti.\n\n"}
{"id": "555455", "url": "https://cs.wikipedia.org/wiki?curid=555455", "title": "Tramvajová doprava ve Vratislavi", "text": "Tramvajová doprava ve Vratislavi\n\nTramvajová doprava ve Vratislavi je rozsáhlým systémem městských tramvají o rozchodu 1435 mm.\n\nPrvní vratislavské tramvaje taženými koňmi se rozjely 10. července 1877 na trati z ulice Krasińskiego (Feldstrasse) k ZOO. Roku 1903 začaly jezdit první elektrické tramvaje z Grabiszyna na Rakowiec. Poslední soupravy koňky dojezdily 30. června 1906. Tramvajová síť se dále rozvíjela v meziválečném období. Za druhé světové války utrpěla značné škody, v průběhu bojů o město byly mnohé tramvaje vykolejeny a použity na barikády. Obnova se však postupně podařila, do roku 1948 byly všechny tratě v provozu.\n\nV pravidelném provozu slouží ve Vratislavi typy tramvají Konstal 105Na, Protram 204 WrAs, Protram 205 WrAs, Pesa Twist, Moderus Beta, Škoda 16T a Škoda 19T. Vozy Konstal 105N a 105Na jsou postupně modernizovány na typ 105NWr.\n\nV letech 1991-2004 nenakupovali ve Vratislavi nové tramvaje. Byly pouze modernizovány vozy Konstal 105Na. V letech 2005-2008 byly zakoupeny vozy Protram 204 WrAs podobné modernizacím vozů Konstal 105Na a nízkopodlažní Protram 205 WrAs, vyrobené v závodu RMT Protram ve Vratislavi. Od prosince 2006 do listopadu 2007 bylo do Vratislavi dodáno 17 nízkopodlažních vagonů Škoda 16T, vyrobené v plzeňské Škodě Transportation. Následně byly zakoupeny obousměrné tramvaje Škoda 19T, 8 tramvají Protram 204 WrAs a 10 nízkopodlažních Protram 205 WrAs.\n\nO nebeských tramvajích ve Vratislavi zpívala Maria Koterbska ve svém hitu \"Wrocławska piosenka\".\n\n\n"}
{"id": "555456", "url": "https://cs.wikipedia.org/wiki?curid=555456", "title": "Tritagonista", "text": "Tritagonista\n\nTritagonista (v překladu ze starogr.: třetí soutěžící / bojovník) je v původním významu třetí herec v řeckém dramatu, jehož na scénu uvedl zřejmě Sofoklés.\n\nPřinejmenším v anglickém prostředí se tento výraz () obecně používá v literatuře, filmovém umění nebo počítačových hrách na označení třetí hlavní kladné postavy, t. j. dějově nejdůležitější po protagonistovi (hlavní kladná postava) a deuteragonistovi (druhá hlavní kladná postava). Např. v románu Marka Twaina \"Dobrodružství Huckleberryho Finna\" je Huckleberry Finn protagonistou, otrok Jim deuteragonistou a Tom Sawyer tritagonistou.\n\n"}
{"id": "555457", "url": "https://cs.wikipedia.org/wiki?curid=555457", "title": "Deuteragonista", "text": "Deuteragonista\n\nDeuteragonista () je druhý herec v řecké dramatu, jehož podle obecného předpokladu uvedl na scénu Aischylos a Sofokles. Obvykle ztvárňoval antagonisty.\n\nPřinejmenším v anglickém prostředí se tento výraz () obecně používá v literatuře, filmovém umění nebo počítačových hrách na označení druhé hlavní kladné postavy, t. j. dějově nejdůležitější po protagonistovi (hlavní kladná postava), která ho většinou doprovází a pomáhá mu. Např. Dr. John Watson jako pomocník detektiva Sherlocka Holmese v románech Arthura Conana Doyla.\n\n"}
{"id": "555465", "url": "https://cs.wikipedia.org/wiki?curid=555465", "title": "Anna Torv", "text": "Anna Torv\n\nAnna Torv (narozena v červnu, 1978) je australská herečka, jejíž nejznámější role je agentka FBI Olivia Dunham v seriálu \"Hranice nemožného\" na televizní stanici Fox.\n\nAnna Torv se narodila v Melbourne, Victoria, Austrálie Susan a Hansovi Torvovým a vyrostla v Gold Coast, Queensland. Annin otec Hans Torv má Estonské předky, ale narodil se ve Skotsku. Má mladšího bratra Dylana. Její teta je spisovatelka Anna Maria Torv Murdoch Mann, která byla 31 let vdaná za miliardáře a ropného magnáta Ruperta Murdocha. Murdochova společnost News Corporation vlastní Fox Entertainment Group, která zase vlastní televizní stanici FOX.\n\nV prosinci 2008 se Anna Torv vdala za herce Marka Valleyho. Rozešli se na začátku roku 2010.\n\nTorv absolvovala v roce 1996 Benowa State High School. A v roce 2001 absolvovalaNational Institute of Dramatic Art (NIDA).\n\nTorv se objevila v seriálu BBC \"Mistresses\". Také namluvila hlavní postavu Nariko ve videohře \"Heavenly Sword\", kde byla také použita její tvář pro základ postavy.\n\nTorv hraje agentku FBI Olivii Dunham v americkém seriálu \"Fringe\". V roce 2009 byla nominována na Saturn Award za nejlepší herečku na televizi. Anna se také objevila v minisérii stanice HBO \"The Pacific\" jako Virginia Grey.\n\n"}
{"id": "555470", "url": "https://cs.wikipedia.org/wiki?curid=555470", "title": "Tramvajová doprava v Bydhošti", "text": "Tramvajová doprava v Bydhošti\n\nV Bydhošti je v provozu síť městských tramvají o rozchodu 1000 mm.\n\n18. května 1888 vyjely do ulic Bydhoště první vozy koňky. 3. července 1896 je následovaly první vozy elektrické. Bydhošťský provoz přečkal bez větších škod obě světové války i vlnu rušení tramvajových provozů v šedesátých letech a roku 1965 vyzískal dokonce 8 vozů ze zrušeného provozu v Olsztyně. Horší to bylo po roce 1989, tratě nebyly udržované, některé úseky zrušeny. Dnes se blýská na lepší časy, v Bydhošti jezdí první nové tramvaje PESA 122N a modernizované Konstal 805Nm.\n\n"}
{"id": "555480", "url": "https://cs.wikipedia.org/wiki?curid=555480", "title": "Tramvajová doprava v Lodži", "text": "Tramvajová doprava v Lodži\n\nV Lodži se nachází rozsáhlý systém městských a příměstských tramvají o rozchodu 1000 mm.\n\nElektrické tramvaje vyjely do ulic Lodže 23. prosince 1898. Lodž byla prvním městem na polském území ovládaném carským Ruskem, kde jezdily elektrické tramvaje. Nejprve obsluhovaly pouze střed města, později se rozvinula síť příměstských tramvají, z níž se dnes provozují tratě do Pabianice, Lutomierska a Ozorkówa. V dnešní době je mnoho tramvajových tratí i vozidel ve velmi špatném stavu, nákup nových vozů i rekonstrukce starších zde probíhají ve velmi omezené míře.\n\nLinka do Ozorkówa byla se 36 kilometry nejdelší tramvajovou linkou v Polsku a jednou z nejdelších na světě. V únoru 2018 byl úsek z Lodže přes Zgierz do Ozorkówa kvůli havarijnímu stavu uzavřen.\n\nNa městských tratích a do Pabianice jezdí převážně vozy Konstal 805Na, v menším počtu PESA 122N a Cityrunner, na příměstské trati do Lutomierska vozy Konstal 803N. Do Ozorkówa jezdily vozy Konstal 803N, Düwag GT6, Düwag GT8 a Düwag GT8ZR.\n\n"}
{"id": "555484", "url": "https://cs.wikipedia.org/wiki?curid=555484", "title": "Tramvajová doprava v Poznani", "text": "Tramvajová doprava v Poznani\n\nV Poznani je v provozu velká síť tramvajové dopravy. Jedná se jak o běžné městské tramvaje, tak i tramvajovou rychlodráhu o rozchodu 1435 mm.\n\nPrvní linka koněspřežné tramvaje začala v Poznani jezdit 31. července 1880. 6. března 1898 byly koněspřežné tramvaje nahrazeny elektrickou trakcí. Roku 1997 byl zprovozněn první úsek tramvajové rychlodráhy. Další úsek byl dostavěn roku 2007.\n\nV běžném provozu:\n\nPočítá se s dodávkami dalších vozů:\n\nHistorické(stav v červnu 2009):\n\nČekající na renovaci:\n\n"}
{"id": "555494", "url": "https://cs.wikipedia.org/wiki?curid=555494", "title": "Tramvajová doprava v Toruni", "text": "Tramvajová doprava v Toruni\n\nV Toruni je v provozu síť městských tramvají o rozchodu 1000 mm.\n\nPrvní koněspřežné tramvaje vyjely do ulic Toruně roku 1891. Roku 1899 byly tramvaje přebudovány na elektrický provoz.\n\n\n"}
{"id": "555498", "url": "https://cs.wikipedia.org/wiki?curid=555498", "title": "Mandrage", "text": "Mandrage\n\nMandrage byla plzeňská popová skupina. Proslavila se hity jako jsou \"Šrouby a matice\", \"Františkovy lázně\", \"Hledá se žena\" a \"Na dlani\" a měla 5 členů.\n\nNázev vznikl jako slovo nahrazující kterékoli slovo, nápad se vyskytl v ruském satirickém pořadu Gorodok. Čteme ho tedy [Mandraže].\n\nKdyž byli v roce 2001 otcové Víta Starého a Matyáše Vordy na společné oslavě skupiny Mediterian, rozhodli se, že by si chlapci spolu mohli zahrát společné písně. Tím vzniklo duo Víťa (zpěv a kytara) a Mates (bicí). Mezi roky 2002 a 2003 do skupiny přistoupil jejich kamarád (klávesy a harmonika), po čase však odešel. Vít a Matyáš si začali skládat vlastní písně a zúčastnili se soutěže \"Múza\" v Plzni, ovšem bez úspěchu. Na této akci potkali Pepu Bolana, který v té době hrál v kapele Velvet Ecstasy, a Coopiho, který v té době hrál ve skupině Pornocowboys. Spolu potom odehráli několik koncertů. V roce 2004 se do kapely Mandrage (Víťa - zpěv a kytara; Mates - bicí; Coopi - baskytara) přidali i František a Josef Bolan (zpěv, kytara).\n\nV roce 2005 vzniklo demo \"Říkala, že jí trápí cosi\". O rok později Mandrage uzavřeli smlouvu s vydavatelstvím Universal Music.\n\nV roce 2007 skupina vydala dlouhohrající CD s názvem \"Přišli jsme si pro vaše děti\". Také byla nominována na „Objev roku“ v cenách Anděl a cenách hudební televize Óčko. Skupina vystupovala také jako předskokan skupiny PEHA. O rok později skupina vystupovala na turné skupiny Wanastowi Vjecy.\n\nV roce 2009 skupina vydala v pořadí druhé CD s názvem \"Hledá se žena\" pojmenované podle stejnojmenného hitu. Stali se vítězi Óčko hudebních cen v kategorii rock.\n\nBěhem roku 2010 singl \"Hledá se žena\" obsadil první místa hitparád v České republice. Skupina se vydala na první větší turné pojmenované \"Hledá se žena Tour\". Také vystupovala na koncertě skupiny Divokej Bill a byla jednou z nejvíce koncertujících skupin v ČR. S písní \"Hledá se žena\" byla nominována na cenách Anděl a stala se vítězem v hudebních cenách TV Óčko a vítězem v kategorii objev roku slovenské Musiq1. Turné Mandrage „Hledá se žena Tour“ zahrnovalo projekt hledání ženy, do kterého se zapojilo přes 250 žen a dívek (na webových stránkách pro ně hlasovalo více než 100 000 uživatelů). Výherkyně potom strávila víkend se skupinou.\n\nV roce 2011 skupina oslavila 10 let fungování, s výročím bylo spojeno turné \"Tour 10 let Mandrage\" po Česku, Slovensku, Velké Británii a Německu. Skupina vydala nové album nazvané \"Moje krevní skupina\" a do rádií pustila jako první z alba singl \"Františkovy lázně\". Singl byl pojatý jinak než předchozí písně, bylo přidáno více electra a zvukových efektů. Později vydala i \"Šrouby a matice\". Celé album vyšlo 27. listopadu. Skupina opět vyhrála cenu TV Óčko v kategorii rock.\n\nV roce 2012 měla píseň \"Šrouby a matice\" úspěch ve všech českých hitparádách moderní hudby. Stala se nejhranější skladbou v rádiích tohoto roku. Proběhlo tour \"Moje krevní skupina\". V cenách Anděl skupina obsadila s písní \"Šrouby a matice\" druhé místo v kategorii „Skladba roku“ a 1. místo v kategorii „Skupina roku“. V anketě Žebřík s tímto songem obsadila 1. místo v kategorii „Skladba roku“ a 2. místo v kategorii „Skupina roku“. V anketě Český Slavík Mattoni se skupina umístila na 4. místě jako skupina roku. V roce 2013 byla skupina fanoušky nominována v hudebních cenách TV Óčko (kategorie „Skupina roku“). Skupina skončila na druhém místě.\n\nV roce 2013 odehrála skupina mnoho koncertů a zúčastnila se velkých festivalů. Skončila 3. v hudebních cenách Óčka v kategorii „Skupina roku“. Na podzim, 8. listopadu 2013, vydala album „Siluety“. Hudební kritici jej přijali pozitivně a hodnocení bylo převážně kladné. V prosinci vystupovali pro Kapku naděje v O2 aréně.\n\nV roce 2014 v lednu vystupovali na Tříkrálové sbírce. Na jaře 1. března odstartovalo jejich doposud největší turné Siluety tour. Odehráli 14 koncertů v Česku a jeden na Slovensku. Na hudebních cenách Žebřík vyhráli 1. místo v kategorii skupina a 2. místo v kategorii skladba roku, v níž bodovala píseň Siluety.\n\nV roce 2015 vydali Mandrage zatím svou poslední řadovou desku nazvanou \"Potmě jsou všechny kočky černý\". Jedná se o velmi taneční album, v rozhovoru pro iReport uvedli, že po spíše zasněných melodiích (Siluety) a akustickém divadelním turné chtěli vnést trochu života do své produkce.\n\nV prosinci 2019 skupina oznámila, že po naplánovaném turné \"Dlouhej únor\" (2020) přeruší na neurčitou dobu svou činnost kvůli osobním problémům frontmana skupiny Víta Starého. V lednu 2020 skupina oznámila zrušení tohoto únorového turné kvůli osobním problémům svého frontmana, který se zbytkem kapely přestal komunikovat.\n\nZ celého turné kapela odehrála pouze jediný koncert, a to 1. února 2020 v pražském Foru Karlín. Místo Víta Starého zpívali různí čeští zpěváci, konkrétně Sebastian Navrátil, Tomáš Fröde, Adam Mišík, producent Mandrage Armin Effenberger, Klára Gajová, členové skupiny Jelen, Anna K, Žofia Dařbujánová, Debbi, Tereza Balonová a Mirai Navrátil. Skupina uvedla, že půjde o poslední koncert.\n\n\n\n\n\n\n\n\n\n"}
{"id": "555510", "url": "https://cs.wikipedia.org/wiki?curid=555510", "title": "Mišmarot", "text": "Mišmarot\n\nMišmarot ( מִשְׁמָרוֹת, v oficiálním přepisu do angličtiny Mishmarot) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 59 metrů, v hustě osídlené a zemědělsky intenzivně využívané pobřežní nížině, respektive v jejím výběžku – údolí Bik'at ha-Nadiv. Jihovýchodně odtud začíná region Vádí Ara. Východně od obce začíná vádí Nachal Mišmarot.\n\nObec se nachází 9 kilometrů od břehu Středozemního moře, cca 49 kilometrů severovýchodně od centra Tel Avivu, cca 35 kilometrů jižně od centra Haify a 7 kilometrů severovýchodně od města Chadera. Mišmarot obývají Židé, přičemž osídlení v tomto regionu je převážně židovské. Ovšem 5 kilometrů východně od kibucu začíná pás měst ve Vádí Ara obydlených izraelskými Araby. Mišmarot leží na severním okraji aglomerace města Pardes Chana-Karkur.\n\nMišmarot je na dopravní síť napojen pomocí místních komunikací v rámci aglomerace Pardes Chana-Karkur.\n\nMišmarot byl založen v roce 1933. Zakladateli kibucu byla skupina židovských přistěhovalců z Litvy a Lotyšska. Ti nejprve provizorně sídlili v židovských osadách Binjamina a Chadera. Pak se roku 1933 usadili v nynější lokalitě.\n\nKoncem 40. let měl Mišmarot rozlohu katastrálního území 1274 dunamů (1,274 kilometru čtverečního).\n\nMístní ekonomika je založena na zemědělství a průmyslu. V kibucu funguje plavecký bazén.\n\nPodle údajů z roku 2014 tvořili naprostou většinu obyvatel v Mišmarot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, která po roce 2010 začala rychle narůstat. K 31. prosinci 2014 zde žilo 722 lidí. Během roku 2014 registrovaná populace stoupla o 22,0 %.\n\n\n"}
{"id": "555512", "url": "https://cs.wikipedia.org/wiki?curid=555512", "title": "Kfar Glikson", "text": "Kfar Glikson\n\nKfar Glikson ( כְּפַר גְּלִיקְסוֹן, doslova „\"Gliksonova vesnice\"“, v oficiálním přepisu do angličtiny Kefar Glikson) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 66 metrů, v hustě osídlené a zemědělsky intenzivně využívané pobřežní nížině, respektive v jejím výběžku - údolí Bik'at ha-Nadiv. Na severovýchod od vesnice se zvedá pahorkatina Ramat Menaše. Podél jižní strany obce vstupuje do údolí vádí Nachal Barkan. Dál k jihu začíná region Vádí Ara.\n\nObec se nachází 10 kilometrů od břehu Středozemního moře, cca 52 kilometrů severovýchodně od centra Tel Avivu, cca 33 kilometrů jižně od centra Haify a 10 kilometrů severovýchodně od města Chadera. Kfar Glikson obývají Židé, přičemž osídlení v tomto regionu je převážně židovské. Ovšem 3 kilometry východně od kibucu začíná pás měst ve Vádí Ara obydlených izraelskými Araby.\n\nKfar Glikson je na dopravní síť napojen pomocí místní silnice číslo 6522, jež vede do sousední obce Giv'at Ada.\n\nKfar Glikson byl založen v roce 1939. Šlo o opevněnou osadu typu Hradba a věž. Původně byla nazvána Makor (מקור). Nakonec byla ale pojmenována byla podle sionistického aktivisty Mošeho Gliksona, který působil v deníku Haaretz a který zemřel při dopravní nehodě ve stejný den, kdy byla zřizována tato osada. Zakladateli kibucu byla skupina židovských přistěhovalců z Rumunska, napojená na mládežnické hnutí ha-No'ar ha-cijoni.\n\nKoncem 40. let měl Kfar Glikson rozlohu katastrálního území 1727 dunamů (1,727 kilometru čtverečního).\n\nMístní ekonomika je založena na zemědělství a průmyslu (firma na kancelářské zboží). Rozvíjí se cestovní ruch.\n\nPodle údajů z roku 2014 tvořili naprostou většinu obyvatel v Kfar Glikson Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 277 lidí. Během roku 2014 populace klesla o 2,1 %.\n\n\n"}
{"id": "555516", "url": "https://cs.wikipedia.org/wiki?curid=555516", "title": "George Grosz", "text": "George Grosz\n\nGeorge Grosz, narozený jako Georg Ehrenfried Groß (26. července 1893 Berlín – 6. července 1959 Berlín), byl německoamerický malíř, grafik a karikaturista. Jeho styl postupně ovlivnil expresionismus, futurismus a dadaismus, stal se členem uskupení Nová věcnost. Proslul kritikou společnosti Výmarské republiky. Zdůrazňoval negativní stránky života velkoměsta a sociální rozdíly. Naproti Otto Dixovi, dalšímu hlasitému kritikovi německé společnosti, je Grosz agresivnější a více politický. Okruhy, kterými se zabýval, byly především ekonomika, politika, vojenství a duchovenstvo.\n\nGrosz se narodil v Berlíně jako syn majitele hostince. Když mu bylo pět let, přestěhovala se rodina do města Stolp (dnes Słupsk) v Pomořanech. Když roku 1900 Grossův otec zemřel, vrátila se rodina načas do Berlína. Na střední školu však Gross nastoupil v roce 1902 opět ve Stolpu. Byl z ní ale vyloučen, když učiteli vrátil políček. V letech 1909–1911 studoval na Königlich Sächsischen Kunstgewerbeschule (Královské saské umělecko-průmyslové škole) v Drážďanech, poté až do roku 1916 na Umělecko-průmyslové škole v Berlíně. Ve třídě grafiky byl žákem pražského rodáka Emila Orlika. Ještě před válkou, roku 1913, navštívil Paříž, tamní moderna na něj ale dojem neudělala.\n\nJeště během studií si Grosz přivydělával publikování kreseb v různých časopisech. První mu vyšla v roce 1910 v příloze deníku Berliner Tagblatt nazvané Ulk (Žert).\n\nV listopadu 1914 se dobrovolně přihlásil do armády. Nikoliv z patriotismu, ale aby se pokusil předejít nasazení na frontě. V květnu příštího roku byl ale uznán za služby neschopného vzhledem k zánětu dutin, který musel být operován. V lednu 1917 byl povolán opět, ale hned následující den byl hospitalizován a léčil se v nervovém sanatoriu. Posléze byl zbaven vojenské služby definitivně.\n\nJeště v průběhu války poznal Grosz bratry Helmuta a Wielanda Herzfeldovy, s nimiž ho spojilo dlouholeté přátelství. Všichni tři obdivovali Ameriku. Grosz a Helmut Herzfeld si proto v roce 1916 poangličtili jména. Herzfeld se stal Johnem Heartfieldem, Georg Groß změnil jméno na George Grosz. Hned po jejím založení koncem roku 1918 vstoupil Grosz do Komunistické strany Německa. To je třeba vidět v dobovém kontextu. Od mládí měl Grosz silné sociální cítění, posílené ještě válečným prožitkem. Proto když vypukla Listopadová revoluce, postavil se spolu s většinou intelektuálů na její stranu. V listopadu 1918 také spolu s bratry Herzfeldovými a divadelníkem Erwinem Piscatorem založili Listopadovou skupinu. Grossovo členství v komunistické straně ale vydrželo jen do roku 1923, kdy přestal platit členské příspěvky. Rok před tím totiž podnikl spolu s Martinem Andersenem Nexø cestu po Sovětském svazu, během níž se sešel mj. s Lunačarským a Tatlinem, z politických špiček ho přijali Zinovjev i Lenin. Cesta mu sice přinesla deziluzi, levicový světový názor si však podržel. \n\nGroszovo dadaistické období spadá do let 1918–1920. Do Berlína přinesl dadaismus Richard Huelsenbeck. Ten také zformuloval v dubnu 1918 první berlínský dadaistický manifest, který kromě Grosse podepsali i Tristan Tzara, Raoul Hausmann, Marcel Janco, Franz Jung a další umělci. Berlínská dadaistická skupina se ale zmítala ve vnitřních rozporech dvou křídel. Housman například nazval Grosze pseudorevolucionářem. Nicméně v roce 1920, když se v Berlíně v Burchardově galerii konala první mezinárodní dadaistická výstava, zúčastnil se jí Grosz kresbou \"Viník zůstává neznámý\". V roce 1920 se Grosz oženil s Evou Peters, s níž měl dva syny, Petera Michaela (* 1926) a Martina Olivera (* 1930).\n\nPřelom 10. a 20. let se v Groszově tvorbě nese v zakládání různých levicových a dadaistických časopisů, v nichž publikoval své kresby a texty. S Wielandem Herzfeldem založili \"Die Pleite\" (Bankrot), s Franzem Jungem \"Jedermann sein eigener Fussbal\" (Každý svůj vlastní fotbal), s Carlem Einsteinem \"Der blutige Ernst\" (Krvavá vážnost). V roce 1920 také proběhla v mnichovské galerii Hanse Goltze Grossova první samostatná výstava.\n\nZačátkem 20. let se Grosz věnoval především politické karikatuře. Vyšlo několik alb reprodukcí jeho kreseb, mj. \"Gott mit uns\" (Bůh s námi), \"Das Gesicht der Herrschender Klasse\" (Tvář vládnoucí třídy, obě1921), \"Ecce Homo\" (Ejhle Člověk), \"Mit Pinsel und Schere\" (Štětcem a nůžkami), \"Räuber\" (Loupežníci, všechny tři 1922), \"Abrechnung folgt\" (Zúčtování následuje, 1924), \"Spießer-Spiegel\" (Šosákovo zrcadlo, 1925). Většina vyšla v nakladatelství Malik Wielanda Herzfelda. Některé z nich mu vynesly střet se státní mocí. Za urážku Reichswehru v \"Gott mit uns\" byl odsouzen k pokutě 300 marek, \"Ecce Homo\" bylo konfiskováno jako pornografie a Grosz byl tentokrát odsouzen k 6000 marek pokuty. Za grafiku \"Maul halten und weiter dienen\" (Držet hubu a krok), znázorňující Krista na kříži v plynové masce, dostal v prvním stání roku 1928 pokutu 2000 marek, po sérii odvolání byl ale o dva roky později osvobozen.\n\nAčkoliv už formálně členem komunistické strany nebyl, udržoval s ní stále blízký kontakt. V roce 1924 se stal předsedou Rudé skupiny, což bylo sdružení německých komunistických umělců. Až do roku 1927 přispíval do komunistického satirického týdeníku \"Der Knüppel\" (Klacek). Roku 1928 pak spoluzakládal Asociaci revolučních výtvarných umělců Německa. V letech 1924, 1925 a 1927 opakovaně navštívil Paříž. Během druhého pobytu se sešel s významným belgickým grafikem Fransem Masereelem a komunistickým politikem Jacquesem Sadoulem.\n\nV roce 1925 se v Mannheimu konala výstava obrazů německých umělců, které dal její pořadatel, galerista Gustav Friedrich Hartlaub, název \"Neue Sachlichkeit\" (Nová věcnost). Jednotícím názorem vystavujících malířů byl rozchod s expresionismem, odmítnutí abstraktního malířství a návrat k realismu, který měl v Německu od 19. století silnou tradici. Kromě jiných zde vystavovali rovněž Otto Dix a Grosz. Nová věcnost však nevytvořila homogenní umělecký směr, názory zúčastněných výtvarníků nebyly jednotné. Druhá velká výstava Nové věcnosti – rovněž s Grosovou účastí – proběhla v roce 1929 v Stedelijk muzeu v Amsterdamu, s nástupem Hitlera k moci její aktivity definitivně skončily.\n\nGrosz se kromě fotografie zabýval také divadelní scénografií. Pro českou kulturu je zajímavé, že v roce 1927 navrhl scénu pro inscenaci Dobrého vojáka Švejka avantgardního režiséra Erwina Piscatora.\n\nVelký sen se Groszovi splnil roku 1932, když poprvé navštívil Spojené státy americké. Art Students League v New Yorku, což byla umělecká škola s dlouhou tradicí, ho pozvala k výuce ve třídě aktů. Grosz zde učil od června do října. Zároveň publikoval kresby v časopisech, např. v \"The New Yorker\". V lednu 1933 už bylo jasné, že se v Německu dostanou k moci nacisté. Dne 12. ledna, necelé tři týdny před jmenováním Hitlera říšským kancléřem, emigroval Grosz i s rodinou do USA. Část jeho obrazů převzal do úschovy švagr Otto Schmalhausen. Dobu nacismu a válku přečkaly v Berlíně v domě na Savignyho náměstí č. 5, v němž byla ironií osudu úřadovna SS. V roce 1938 Grosze nacisté zbavili německého občanství a on vzápětí získal americké.\n\nV USA Grosz pokračoval ve výuce v Art Students League a zároveň si otevřel vlastní malířskou školu s názvem Sterne-Grosz-School. To trvalo až do roku 1937, kdy obdržel dvouleté Guggenheimovo stipendium a školu zavřel. V roce 1935 se ještě jednou podíval do Evropy. Při té příležitosti se v Dánsku sešel s Bertoldem Brechtem. V Americe však o jeho dílo, naplněné adresnou kritikou nacismu, nebyl příliš velký zájem. Roku 1936 vydal album kreseb \"Interregnum\" s předmluvou spisovatele Dos Passose, které se příliš neprodávalo. To posílilo Groszovu depresi a rezignovanost z politického vývoje ve světě. V té době se odstěhoval do města Douglaston na Long Islandu. \n\nV Německu zatím pokračovalo potírání umění, které nevycházelo z oficiální propagandy. V roce 1937 byla v Mnichově uspořádána výstava \"Entartete Kunst\" (Zvrhlé umění), která představovala práce jak avantgardních umělců, tak realistů, kteří před rokem 1933 kritizovali nacisty. Na výstavě byl samozřejmě zastoupen i Grosz. 385 jeho prací bylo z muzeí a galerií zkonfiskováno, některé z nich spáleny. Radost ale Groszovi přinesl jednak příjezd jeho dávného přítele Wielanda Herzfelda do New Yorku v roce 1939 a udělení Carol H. Beck Gold Medal, což bylo ocenění Pennsylvánské akademie krásných umění. V letech 1941–1952 učil Grosz na Columbia University School of Fine Art a vrátil se k výuce na Art Students League, kde s přestávkami pedagogicky působil do roku 1955. V té době začal pracovat na své autobiografii, která pod názvem \"A Little Yes and a Big No\" (Malé Ano a velké Ne) vyšla roku 1946.\n\nPo válce se Grosz dočkal také několika výstav. První tři proběhly v New Yorku. Ta z října 1946 měla název \"A Piece of my World in a World Without Peace\" (Kousek mého světa ve světě bez míru), na druhé v roce 1948 vystavil obrázky hůlkových panáčků (Stickmen) a konečně roku 1954 proběhla velká retrospektiva ve Whitney Museum of American Art. Zároveň byl zvolen za člena American Academy of Arts and Letters. V té době už bydlel v Huntingtonu rovněž na Long Islandu (od 1947). I nadále se věnoval pedagogické činnosti: Kromě výuky v Art Students League působil rovněž na Showhagen School of Painting and Sculptures ve státě Maine a v Des Moines Art Center. Kromě toho si doma opět otevřel soukromou malířskou školu (1953).\n\nGrosze samozřejmě zajímaly evropské poválečné poměry. Jeho první návštěva Evropy se datuje do roku 1951. O tři roky později navštívil Německo. Byl přijat v Senátu a u Bodamského jezera se sešel s Otto Dixem. V listopadu 1958 je Grosz opět v Berlíně, kde byl zvolen členem Akademie. V prosinci se sice vrátil domů, ale 28. května 1959 se vrátil do Berlína v naději, že natrvalo. Usadil se v témže domě na Savigniho náměstí 5, kde přečkaly válku jeho obrazy. Neměl již ale čas adaptovat se v Německu. 6. července ráno ho nalezla doručovatelka novin mrtvého ve vstupní hale jeho domu. V noci se vrátil z flámu a nešťastně spadl ze schodů. \n\nGrosz je v dějinách umění uváděný jako jeden ze zakladatelů berlínské větve dadaismu, člen neformálního sdružení nová věcnost, ale především jako nesmlouvavý kritik poměrů v poválečném Německu. V nespočetných karikaturách, které vycházely v knižních souborech a časopisech, si bral na mušku, armádu, duchovenstvo, buržoasii i společenský mravní úpadek projevující se zejména ve velkých městech. Ve svém díle dával průchod pobouření nad sociální nespravedlností.\n\nV počátcích tvorby čerpal Grosz z podnětů expresionismu, futurismu a grafického díla Paula Klee. Jak v kresbách a grafikách, tak v olejomalbách se objevuje Město jako nositel chaosu, zla a zvrácenosti, jakési pandemonium (\"Město\", 1916; \"Sebevražda\", 1916; \"Pohřeb Oskara Panizzy\", 1917). Od roku 1918 se připojil k dadaismu. Z tohoto období pochází obraz \"Daum si bere svého pedantického automatona George\" (1920), což byl svatební obraz pro jeho nastávající manželku Evu Peters, které přezdíval Daum. Někteří historikové umění považují za největší umělecký přínos berlínské dadaistické skupiny fotomontáže, s nimiž experimentovali jak Grosz, tak Heartfield a Raoul Hausmann. V té době byl Grosz také krátce pod vlivem metafyzické malby Giorgia de Chirica (obrazy \"Bez názvu\", 1920; \"Republikánští automatoni\", 1920).\n\nV polovině 20. let byl Grosz zastoupen na výstavě nové věcnosti, s níž sdílel realistický způsob výtvarného vyjádření. Po celá 20. léta pak Grosz pokračoval v tvorbě kritizující společenské poměry v tehdejším Německu, přičemž si vytvořil svůj vlastní, nezaměnitelný styl. Těžištěm jeho práce byla alba s reprodukcemi kreseb, vytvážel ale také olejomalby. Z nich jsou nejznámější \"Agitátor\" (1928) a \"Opory společnosti\" (1926). Věnoval se také portrétům, mezi nimiž vyniká \"Portrét spisovatele Maxe Herrmanna Neisseho\" (1925).\n\nV Americe ale Groszova tvorba se sociálním a antifašistickým obsahem nenacházela obecenstvo. Hlavním zdrojem jeho obživy byla pedagogická činnost; pokud se chtěl prosadit jako malíř, musel témata změnit. Začal malovat akty a krajiny, které ale nedošly vysokého hodnocení: Grosz potřeboval ke své tvorbě emoční náboj, který mu ve Spojených státech chyběl. Měšťácké poměry, ve kterých v emigraci žil, značně obrousily ostři Grossovy revolučnosti.\n\nPo 2. světové válce se Groszův výtvarný svět zalidnil figurkami s tenkými těly a končetinami, jakýmisi tyčinkovitými panáčky (anglicky Stickmen). Byl to výraz jeho rezignace – bezvýznamní panáčci se pohybovali v bezvýznamném světě. Groszovo dílo se uzavřelo kolážemi, částečně ovlivněnými pop-artem (\"Grosz jako klaun a dívka z revue\", 1958). Na Groszovo dílo není dosud pro Wikipedii uvolněná licence. Jeho obrazy lze prohlížet na některém z externích odkazů.\n\n\n\n"}
{"id": "555518", "url": "https://cs.wikipedia.org/wiki?curid=555518", "title": "ABBA Gold - Greatest Hits", "text": "ABBA Gold - Greatest Hits\n\nABBA Gold: Greatest Hits je kompilační album švédské hudební skupiny ABBA, vydané v září 1992, první uvolněné u PolyGramu, který v roce 1989 odkoupil label Polar Music, čímž na něj přešla autorská práva ze starší tvorby skupiny. V roce 1999 se PolyGram stal součástí Universal Music Group. Jedná se o koměrčně nejúspěšnější desku kapely.\n\nDeska \"ABBA Gold\" byla kladně přijata z hlediska prodejnosti a stala se jedním z 30 nejlépe prodávajících alb celé hudební historie. K roku 2009 se prodalo 28 miliónů kopií. Ve Spojeném království je na 3. místě v žebříčku nejprodávanějších alb vůbec. K červnu 2009 bylo prodáno 4 610 813 kopií v tomto státu. Na 1. místo anglické albové hitparády se deska dostala v říjnu 1992 a celkově se na ni vrátila čtyřikrát, naposledy v roce 2008.\nV top 75 (mezi nejlepšími 75) této hitparády se umístila postupně na všech pozicích a k roku 2010 figurovala v žebříčku každoročně kromě let 2002 a 2006.\n\nAlbum je k roku 2010 nejlépe prodávanou deskou všech dob ve Švýcarsku s téměř půl miliónem kopií (10x platinové). Zde také drží rekord v délce setrvání na 1. místě hitparády.\n\nAlbum \"ABBA Gold\" bylo opět vydáno ve speciálních a remasterovaných verzích v letech 1999, 2002, 2003, 2004 a 2008. Verze \"\" obsahuje deset skladeb nazpívaných ve španělštině.\n\nSpeciální edice se dvěma kompaktními disky vyšla 22. září 2003. DVD bylo uvolněno v roce 2003 a obsahuje 19 skladeb jako má CD a 25minutový dokument \"ABBA - The History\", stejně jako videoklipovou verzi \"Dancing Queen\" z roku 1992.\n\n\"ABBA Gold\" bylo vydáno opět roku 2008, současně s uvedením filmu \"Mamma Mia!\".\n\n24. července 2008 se album poprvé dostalo na 1. místo americké hitparády \"Top Pop Catalog Albums\".\n\nVšechny skladby složili Björn Ulvaeus a Benny Andersson, pokud není uvedeno jinak.\n\n\n\nV roce 2003 bylo album \"ABBA Gold\" vydáno v Evropě s bonusovým CD.\n\n\n\n\nAlbum\n"}
{"id": "555521", "url": "https://cs.wikipedia.org/wiki?curid=555521", "title": "Sodžu", "text": "Sodžu\n\nSodžu ( 소주|燒酒) je nejoblíbenější korejský alkoholický nápoj vyráběný tradičně z rýže či ječmene. Je to čirý, bezbarvý nápoj s obsahem alkoholu obvykle kolem 20 %, existují však druhy, jako je tradiční sodžu z oblasti města Andong, jež mají obsah alkoholu až 45 %. Chutí se sodžu podobá vodce, je však trochu sladší, protože se při výrobním procesu přidává cukr. Většina druhů sodžu se vyrábí v Jižní Koreji.\n\nV roce 2014 byl tento destilát od jihokorejské společnosti HiteJinro nejprodávanější značkou alkoholu na světě.\n\nModerní výrobci rýži často nahrazují jinými plodinami, které obsahují škrob, jako jsou brambory, sladké brambory a tapioka. \n\nExistují dva způsoby výroby sodžu. Tradičním způsobem je jednoduchá destilace v kotli, avšak všechny moderní značky používají metodu ředění průmyslového 95procentního alkoholu vodou. Výrobci nakupují průmyslový etanol ve velkém a ředí ho vodou až do 80 % objemového množství, načež přidávají menší dávky sladidel pro dochucení.<ref name=\"http://thestory.chosun.com/site/data/html_dir/2016/08/29/2016082900988.html\"></ref> Výsledek pak prodávají pod rozličnými značkami sodžu. \n\nJelikož v Koreji existuje pouze jeden monopolní prodejce průmyslového alkoholu (대한주정판매), liší se od sebe jednotlivé značky v podstatě jen použitým sladidlem. Do konce 80. let jím byl obvykle sacharin, poté ho však nahradil steviosid, glykosid získaný ze stévie sladké.<ref name=\"http://thestory.chosun.com/site/data/html_dir/2016/08/22/2016082202743.html\"></ref>\n\nDestilované sodžu má obvykle vyšší obsah alkoholu (30–35 %) než sodžu ředěné (21–30 %), a tedy také intenzivnější vůni. Běžně se prodávají i varianty ochucené, např. s příchutí grapefruitu nebo borůvky. \n\nSodžu má svůj původ v levantském destilátu arak. Znalost jeho výroby s sebou do Koreje přivezli mongolští nájezdníci, kteří ve 14. století napadli Koreu a kteří se naučili vyrábět arak od Peršanů. První sodžu spatřilo světlo světa v jihokorejském Andongu, kde se usadilo mongolské vojsko. Tak se zrodilo dnes tradiční andongské sodžu.\n\nV letech 1965–1999 zakázala vláda vzhledem k nedostatečné úrodě rýže tradiční destilaci sodžu z rýže. Nápoj se tak připravoval z koncentrovaného etanolu vyráběného z brambor, batátů a tapioky, do něhož se přidávala sladidla, ochucovadla a voda. Přestože prohibice byla poté zrušena, levné druhy sodžu se nadále vyrábějí tímto způsobem. \n\n"}
{"id": "555522", "url": "https://cs.wikipedia.org/wiki?curid=555522", "title": "Seznam nejprodávanějších hudebních alb na světě", "text": "Seznam nejprodávanějších hudebních alb na světě\n\nSeznam nejprodávanějších hudebních alb na světě představuje žebříček alb, jichž se prodalo největší množství v celé historii hudby. Hlavním kritériem pro uvedení alba v seznamu je doložení míry prodejnosti věrohodným zdrojem. Minimální hranice pro zveřejnění je 20 miliónů nosičů. Seznam je řazený podle počtu prodaných exemplářů, v případě shody pak rozhoduje jméno umělce (abecední řazení). Jsou zde uvedeny všechny druhy nosičů: studiová alba, kompilace, Greatest Hits, remixy, soundtracky, EP aj.\n\nK roku 2011 byla nejprodávanějším albem všech dob deska \"Thriller\" od Michaela Jacksona. Oficiální odhad prodejnosti činil 110 miliónů nosičů.\n"}
{"id": "555524", "url": "https://cs.wikipedia.org/wiki?curid=555524", "title": "Peoria Rivermen", "text": "Peoria Rivermen\n\nPeoria Rivermen byl profesionální americký klub ledního hokeje, který sídlil v Peoria ve státě Illinois. Své domácí zápasy hráli \"Řekoplavci\" v tamní aréně Quicken Carver Arena. Klub hrál v soutěži od roku 2005, kdy v ní nahradil celek Worcester Ice Cats. Klubové barvy byly královská modř, námořnická modř, zlatá a bílá.\n\nTým fungoval jako záložní celek mužstva NHL St. Louis Blues. Mužstvo se stejným názvem jako Peoria působilo v letech 1996-2005 v nižší soutěži ECHL a předtím čtrnáct let v zaniklé IHL, která byla konkurencí pro American Hockey League. Za osm let existence v AHL se klub třikrát probojoval do play off, pokaždé byl ale vyřazen v prvním kole. V roce 2013 celek převzalo mužstvo NHL Vancouver Canucks, které se ale rozhodlo klub přestěhovat, takže byla Peoria nahrazena v soutěži týmem Utica Comets.\n\nZdroj: \n\nZdroj: \n\n"}
{"id": "555529", "url": "https://cs.wikipedia.org/wiki?curid=555529", "title": "Nikolaus Federmann", "text": "Nikolaus Federmann\n\nNikolaus Federmann (1506 Ulm - únor 1542 Valladolid) byl německý conquistador, průzkumník jihoamerického kontinentu a viceguvernér s plnou mocí Malých Benátek, soukromé kolonie německého finančnického rodu Welserů.\n\nDne 13. září 1530 vyrazil z přístavu Coro v Malých Benátkách a zamířil do vnitrozemí hledat bájné Eldorado. Cestou pronikl až k řekám Rio Cojedes a Rio Portuguesa v centrální Venezuele, avšak kvůli útokům indiánů se musel vrátit zpět. V roce 1536 podnikl druhou výpravu z mysu Vela, při níž založil město Riohacha. Při cestě k Rio Portuguesa mu však zahradili cestu Španělé, musel se proto stočit na jih. Následně se vyhnul souběžné expedici malobenátského guvernéra Georga Hohermutha, snad kvůli neochotě podřídit se jeho velení. Federmann doputoval až na bogotsou náhorní plošinu, zde se setkal se španělskými conquistadory Gonzalo Jimenézem de Quesadou a Sebastiánem de Belalcázarem. Ti mu za jeho stažení se vyplatili slušnou částku. Federmann se následně po toku řeky Magdaleny dostal na pobřeží a odtud se pak vrátil do Evropy.\n"}
{"id": "555533", "url": "https://cs.wikipedia.org/wiki?curid=555533", "title": "Ablinga", "text": "Ablinga\n\nAblinga je ves v Žemaitsku, v Litvě, s osudem a významem podobným českým Lidicím. Je ve východní části Klaipėdského okresu, 5 km na severozápad od města Endriejavas, při silnici Endriejavas - Kuliai, 1 km na jih od řeky Žvizdrė, vsí také protéká její levý přítok Dirsteika. Od roku 1972 je zde memoriál, skupina ze dřeva (většinou dubového) vyřezávaných soch.\n\nObec je zmiňována od 14. století. V roce 1630 byla zapsána k Salantajské farnosti.\n\nKdyž SSSR v roce 1941 okupoval Litvu, v Ablinze se usadil 295. ženijní prapor Rudé armády. Na začátku sovětsko-německé války se Ablinga dostala do oblasti plánu útoku 291. pěší divize 505. pluku německé armády. 23. června 1941, den po zahájení operace Barbarossa, němečtí nacisté na třech místech zastřelili 42 vesničanů: 33 obyvatel Ablingy, z toho 20 mužů a 13 žen, 6 mužů ze sousední vsi Žvaginiai a ještě dva muže a jednu ženu, kteří přišli na návštěvu odjinud, když je ještě zvečera 22. června zahnali do stodoly a zavřeli přes noc. Záminkou k exekuci bylo, že sovětští vojáci ostřelovali skupinu německých cyklistů - průzkumníků, z nichž několik bylo zastřeleno. Němci v některých z domů našli zbraň. Když ráno 23. června otevřeli vrata stodoly, křikli: „\"Komunisti a svazáci, vyjděte!\"“ Nikdo nevyšel a proto nařídili všem běžet. Lidé tedy běželi k místním Mariánským Lurdům (postaveny roku 1930), které byly v nedaleké stráni. Nacisté zahájili kulometnou palbu do lidí, pod kterou zahynulo 42 nevinných lidí, jen několik žen zůstalo zázrakem na živu. Podle vyprávění svědků, jedna z nich, Ona Šiaulytienė v momentě exekuce zdvihla růženec k nebi a křičela: „\"Panenko Marija, pomoz! Němce jsme čekali, Němci střílejí!“\" Prý, jak to vojáci viděli, stal se zázrak: dále už vojáci nestříleli... Zajímavé je i to, že ze všech domů jediný nespálený zůstal dům Ony Šiaulytienė. Přežilo 20 obyvatel (většina proto, že nebyli ve vsi). Po exekuci Němci ves zapálili. Shodou okolností 22. června se ves chystala k svatbě.\n\nV roce 1972 bylo na jihozápadním svahu hradiště Žvaginių piliakalnis postaveno 30 dřevěných soch memoriálu. Na vyřezávání soch se podílelo 25 sochařů z Litvy, převážně z Žemaitska. Řezbářské práce byly zahájeny 3. července 1972. Tehdy již na umělce čekalo 30 kmenů stoletých dubů.\n\n\n\n\n\n\n\n\n"}
{"id": "555536", "url": "https://cs.wikipedia.org/wiki?curid=555536", "title": "Georg Hohermuth", "text": "Georg Hohermuth\n\nGeorg Hohermuth († 1540) byl německý conquistador a guvernér Malých Benátek, soukromé kolonie německého finančního rodu Welserů. Pocházel ze Špýru, proto je také zván Georg von Speyer (španělsky \"Jorge Espira\").\n\nV roce 1535 se vydal z přístavu Coro na výpravu do vnitrozemí Venezuely a Kolumbie, přešel přes pohoří Mérida a povodí řek Apure a Meta až k hranici území Čibčů. Zde se v prosinci 1536 pokusil dojít k jezeru Guatavita, jenže byl na úpatí Východního pohoří odražen útoky indiánů. Hohermuth se obrátil zpět a jen s pětinou svých mužů se dne 27. května 1538 vrátil do Cora.\n"}
{"id": "555545", "url": "https://cs.wikipedia.org/wiki?curid=555545", "title": "Malé Benátky", "text": "Malé Benátky\n\nMalé Benátky () byla soukromá kolonie významného německého bankovního rodu Welserů na území dnešní Venezuely a částečně také Kolumbie mezi lety 1528 až 1546.\n\nÚzemí, táhnoucí se od mysu Paraguaná po mys Vela, obdrželi Welserové smlouvou z 27. března 1528 od římského císaře a španělského krále Karla V. za jejich finanční pomoc během volby říšského císaře z roku 1519. Území z jihu nebylo nikterak ohraničeno, podle tehdejších zvyklostí mohlo sahat až k dalšímu moři. Welserové se ve smlouvě zavázali vystavět na přiřknutém území do dvou let tři pevnosti a dvě osady o třech stovkách obyvatel, navíc měli do oblasti přivést do čtyř let na čtyři tisíce černých otroků. Také měli odvést do španělské pokladnice 12 tun zlata.\n\nJakýmsi centrem kolonie se stal přístav Coro (Neu-Augsburg), založený rok před vznikem welserovské kolonie. Dne 24. února 1529 zde přistál první guvernér kolonie Ambrosius Ehinger spolu s 780 novými osadníky. Roku 1531 přešly na Welsery i obchodní koncese patřící dosud rodům Sailerů a Ehingerů.\nKolonie nevynikala vhodným prostředím pro zemědělství, navíc se zde často vyskytovaly různé druhy nakažlivých nemocí. Aby byl získán nějaký zisk, obrátili se guvernéři do vnitrozemí, hledajíc bájné Eldorado. Ambrosius Ehinger podnikl dvě výpravy. Při první založil Maracaibo, při druhé se dostal až k Tamalameque na řece Magdaleně, ale byl v bojích s indiány raněn a brzy zahynul. Dalším, kdo zkusil štěstí, byl Nikolaus Federmann, který podnikl dvě výpravy v letech 1530 a 1536. Při druhé z nich založil město Riohacha. Nástupce Ehingera na postu guvernéra Georg Hohermuth vyrazil roku 1535. Dostal se přes pohoří Mérida a povodí řek Apure a Meta až k hranici území Čibčů. Byl odražen a s pětinou své původní expedice se v květnu 1538 vrátil do Cora. Posledním guvernérem se stal Philipp von Hutten, který taktéž podnikl výpravu. Směr byl tentokráte k řece Inirida. Tato výprava byla u osady Tocuya přepadena indiány. Hádající se conquistadoři zamířili zpět, avšak cestou byl v dubnu 1546 von Hutten zavražděn.\n\nNakonec se vydržování Malých Benátek stalo pro Welsery natolik nevýhodné, že v roce 1546 jim byla císařem Karlem V. zrušena koncese a území kolonie přešlo pod správu v Santo Domingu.\n\n"}
{"id": "555546", "url": "https://cs.wikipedia.org/wiki?curid=555546", "title": "Paul z Duny", "text": "Paul z Duny\n\nPaul z Duny (v originále Paul of Dune, 2008) je sci-fi román amerických spisovatelů Briana Herberta a Kevina J. Andersona. Tito autoři se rozhodli rozvinout nedokončenou románovou sérii o pouštní planetě Arrakis, nazývané Duna, kterou vytvořil Frank Herbert, otec Briana Herberta. \"Paul z Duny\" sleduje dvě dějové linie, přičemž jedna se odehrává několik let před románem \"Duna\" a zachycuje mládí Paula Atreida, zatímco druhá sleduje události několik let po něm a vypráví o Paulově upevňování moci na čerstvě nabytém imperiálním trůnu. Jde o první díl z plánované tetralogie, která by měla zachytit osudy některých hrdinů vesmíru Duny.\n\nPříběh je rozdělen do několika kapitol, které střídavě zachycují dvě časová období – jedno z mládí Paula Atreida před jeho příchodem na Arrakis, druhé z období krátce po jeho nástupu na imperiální trůn. Jak sám název naznačuje, kniha se zaměřuje především na vývoj Paulovy osobnosti, takže v první linii můžeme sledovat, jak Paul pod vlivem otřesných událostí a válečných zkušeností musí předčasně „dospět“. V druhé linii pak sledujeme jeho vnitřní zmatky mezi čestnými zásadami, které mu vštípil otec, a vynucenou krutostí, s níž musí zažehnávat vzpoury proti své imperiální vládě.\n\nPrvní linie v podstatě navazuje na starší knihu autorského týmu \"\", která skončila narozením Paula Atreida. V \"Paulovi z Duny\" už je Paul starý 12 let. V Impériu pokračují staré spory – baron Vladimir Harkonnen spřádá tajné plány na to, jak uškodit rodu Atreidů, zatímco vikomt Hundro Moritani z Grummanu je v podstatě v otevřené válce s arcivévodou Armandem Ekazem. Ekaz odmítne vydat Moritanimu lék (nacházející se výhradně na Ekazu) pro jeho těžce nemocného syna, protože Moritani v dřívějších letech zabil několik členů Ekazovy rodiny. Když Moritaniho jediný syn a poslední dědic tohoto rodu ve strašných bolestech zemře, Moritani přísahá pomstu – a protože ví, že spolu s ním vymře i celý jeho rod, plánuje se pomstít celému Impériu. Má totiž tajné zprávy, podle nichž Moritani byl v dávné minulosti renegátským rodem Tantorů, který zlikvidoval centrum Impéria, planetu Salusu Secundus, zakázanými atomovými zbraněmi, a byl proto určen k totálnímu vyhlazení. Několik členů rodu zřejmě přežilo a přijali nové jméno Moritani, pod nímž se postupně znovu dostali k moci. Své síly s Moritanim tajně spojí baron Harkonnen, přestože celý vikomtův záměr mu není znám.\n\nMezitím se Leto Atreides rozhodne uzavřít politický sňatek s Illesou, Ekazovou dcerou a dědičkou. Letova konkubína Jessika, Paulova matka, původně novou ženu v Letově životě přijímá s nelibostí, ale postupně se spřátelí. V průběhu sňatku však dojde k atentátu vražednými vystřelovacími disky, nastraženými Moritaniho agenty mezi svatební dary. Arcivévoda Ekaz přijde o ruku, když jej v poslední chvíli zachrání jeho mistr meče Riivy Dinari, který přitom zemře. Leta zachrání jeho šermíř Duncan Idaho, zatímco třetí ginázský zbrojmistr Whitmore Bludd zlomek okamžiku zaváhá, a Letova nastávající manželka přijde o život. Bludd si tak na celý zbytek života odnáší hanbu. Kromě toho je pobito několik svatebních hostů.\n\nTím však věc nekončí. Ještě téže noci se Moritaniho asasini pokusí zavraždit mladého Paula i arcivévodu Ekaze. Arcivévodu zachrání Duncan Idaho, Paul se ubrání sám. Leto a arcivévoda Ekaz se rozhodnou společnými silami proti Moritanimu tvrdě zasáhnout. Aby byl Paul chráněn před případnými dalšími útoky, odejde s Idahem jako svým osobním strážcem do caladanské divočiny. Nějakou dobu žijí v klášteře sester v odloučení u Paulovy babičky Heleny (která je zde ve vyhnanství po přípravě atentátu na svého manžela), ale záhy jsou vystopováni a musí se uchýlit k poustevnickému národu caladanských primitivů.\n\nMezitím se společné síly Atreidů a Ekazů vypraví na Ekaz, kde zjistí, že se vévoda Prad Vidal z Elakky pokusil o převrat (protože byl Moritaniho spojencem a věřil, že je arcivévoda po smrti). Ekaz se chce s vévodou utkat v bitvě, avšak vévoda Leto nechce mrhat jejich vojenskými silami a porušovat imperiální pravidla (která nařizují minimalizovat válečné ztráty a soupeřit pouze mezi příslušníky šlechtických rodů), a proto se jako asasin vypraví ještě s Gurney Halleckem do Vidalova hradu, kde zrádného vévodu zavraždí.\n\nPoté se spojené síly vypraví (za cenu značných nákladů, které je nutné vyplatit Kosmické gildě) na Grumman k bitvě s vikomtem. Moritaniho armádu tajně posílí i harkonnenské jednotky, vedené Glossu Rabbanem. Mezi řadové atreidské vojáky se včlení i Paul, který nechce jen nečinně přihlížet a hodlá zakusit vlastní válečnou zkušenost. V bitvě se prokáže Rabbanova typická zbrklost, když se jeho vojáci propadnou – ovšem i s částí ekazské armády, podkopanou zemí do hlubin. Sám Rabban se ocitne v pustině, kde jej téměř dostihnou Duncan a Gurney, avšak Rabban sklouzne do hlubokého říčního údolí a atreidští šermíři jej ztratí z očí. Je to však pro ně šokující zjištění, když si uvědomí, že do války s Grummanem jsou tajně zapojeni Harkonnenové.\n\nImperátor Shaddam IV. se rozhodne, že by měl do téměř rozhodnuté války zasáhnout, aby tak ukázal svou moc. Proto se vypraví na Grumman se sardaukary, kteří bitvu rychle ukončí. Vyjde ovšem najevo, že to byl Moritaniho plán – hodlá sebevražedným atomovým útokem zničit Grumman a všechny, kdo se na něm nacházejí. Tím by sice porušil Velkou konvenci, ale protože je zoufalý a poslední člen svého rodu, chce se takto alespoň definitivně zapsat do dějin a pomstít svým nepřátelům. Avšak jeho zbrojmistr Hiih Resser, Idahův přítel z výcviku na Ginázu, až do té doby loajální, konečně odmítne vikomtovi poslušnost a atomovou zbraň deaktivuje. Vikomt je poté zavražděn baronem Harkonnenem, který nechce, aby se provalila jeho účast na grummanském spiknutí. Atreidové se vracejí zpět na Caladan.\n\nVe druhé linii sledujeme Paula po nástupu k moci po vítězství na Arrakis. Paulova fremenská armáda si podrobuje jednu imperiální planetu za druhou. Paul je zmítán pochybnostmi mezi jasnozřivostí, která mu velí pokračovat v kruté válce, a vlastním svědomím, které ho nabádá válku ukončit. Také někteří jeho blízcí – Stilgar, Gurney Halleck i matka Jessika se cítí zmateni vývojem událostí.\n\nMezitím hrabě Hasimir Fenring se svou ženou Margot tajně žijí na Tleilaxu, kde vychovávají Marii, dceru Margot a zemřelého harkonnenského dědice Feyda Rauthy. Podaří se jim také zjistit, že Tleilaxané se pokoušejí vytvořit svého vlastního Kwisatze haderacha, chlapce jménem Thallo. Ten má sice vynikající schopnosti, ale zcela nevyváženou osobnost, a proto se pokusí celé město otrávit nervovým plynem, čemuž zabrání Marie, vychovávaná Fenringem jako profesionální zabiják.\n\nPaul pověří bývalého Duncanova přítele Whitmora Bludda, aby pro něj vytvořil projekt imperiálního paláce na Arrakis. Whitmore je poctěn a vrhne se do práce. Ovšem poté se pokusí Paula zavraždit – protože celý život těžce nese své selhání při Letově svatbě, kvůli němuž má pověst zbabělce, a tak atentát na imperátora vidí jako šanci, jak se alespoň nějak zapsat do historie. Za svůj čin je popraven.\n\nPaulův postup se během času stává stále tvrdší. Vévoda Thorvald se spolu s několika dalšími šlechtici landsraadu opevní na svých planetách a Paul je stále nemůže porazit. Když se dozví o jejich plánu napadanout Caladan, přikáže celou Thorvaldovu vzdorující planetu vyhladit.\n\nHasimir Fenring i s Marií navštíví Arrakis. Protože Marie je dosud malá holčička, Fenring věří, že ji Paul podcení a jí se podaří Paula odstranit. Poté by ji chtěl Fenring dosadit na uvolněný trůn. Plán však selže, protože Marii včas zastaví a zabije Paulova sestra Alia. Fenring v hněvu nad Mariinou smrtí napadne Paula a probodne jej dýkou. Paul však strašlivé zranění přežije díky svým zcela mimořádným fyzickým schopnostem. Fenringa však nepotrestá, pouze jej vrátí zpět do exilu na Saluse Secundus. (Paulova krev na dýce je o tisíce let později, v románu \"Lovci Duny\", použita na vypěstování Paulova zvrhlého klonu Paola.\n\nRomán vyšel v češtině v r. 2009.\n"}
{"id": "555547", "url": "https://cs.wikipedia.org/wiki?curid=555547", "title": "Philipp von Hutten", "text": "Philipp von Hutten\n\nPhilipp von Hutten († 1546) byl německý conquistador a poslední guvernér Malých Benátek, soukromé kolonie německého finančnického rodu Welserů. Jeho strýcem byl humanista Ulrich von Hutten.\n\nGuvernérem se stal po smrti svého předchůdce Georga Hohermutha v roce 1540. Jakožto i předcházející guvernéři, tak i von Hutten podnikl výpravu do vnitrozemí své kolonie, hledajíc bájné Eldorado. Výprava vyrazila z přístavu Coro, hlavního centra kolonie, a zamířila k řece Inirida. U osady Tocuya byla přepadena indiány a nucena stáhnout se zpět. Mezi účastníky výpravy vypukly hádky, při jedné z nich byl v roce 1546 zabit španělským dobrodruhem Juanem de Casavazilla.\n"}
{"id": "555552", "url": "https://cs.wikipedia.org/wiki?curid=555552", "title": "Harar", "text": "Harar\n\nHarar je historické město v Etiopii. Nachází se ve východní části země a je hlavním městem administrativní oblasti Harari. Rozprostírá se v Chercherských horách v nadmořské výšce 1885 m a je odklopené pouští a savanami. Vzdálenost od hlavního města Etiopie Addis Abeby je asi 500 km směrem na východ.\n\nVětšina informací o počátku vychází z ústní tradice, nicméně počátky Hararu jsou nejasné. Některé zdroje hovoří o počátku města před 10. stoletím našeho letopočtu, kdy do oblasti Afrického rohu začali pronikat Arabové. Arabové v této oblasti zakládali města a Harar se stal jedním z hlavních obchodních center spojující africké a islámské cesty. S příchodem Arabů se do oblasti dostává islám a Harar se stává čtvrtým nejvýznamnějším městem islámu. Historické centrum města je obklopeno masivní zdí místy až 4 metrů vysokou, která vznikla mezi 13. a 16. stoletím. Ve městě se nachází 80 mešit, z nichž některé pocházejí z 10. století. Dále zde nalezneme vice než 100 svatyní. Dnešní podobu město získalo v roce 1520 pod nadvládou Abu Bakr ibn Mahammada, který se rozhodl změnit své hlavní město a získává dominantní postavení v Adalském sultanátu. A přichází zlatý věk města. V 17. a 18. století se Harar stává centrem šíření Islámu do jinak křesťanského okolí. Město si udrželo svou nezávislost až do roku 1875, kdy si oblast podmanil Egypt. V 19. století je postavena železniční trať spojující Addis Abebu a Džibuti a Harar ztrácí na svém obchodním významu. V roce 2006 byl Harar zařazen na seznam světového dědictví UNESCO.\n\nVe městě žije okolo 150 000 obyvatel z nichž asi 10 000 mluví jazykem Harari. Obyvatele Hararu představují afro–asijsky mluvící etnické skupiny. Hlavní skupinu však tvoří původní obyvatelé Harari, kteří sami sebe nazývají jako usu Gey (lidé z města). Mezi další skupiny obyvatel patří Somálci, Ohromo, Amhara, Afar a další.\nHlavní náboženství ve městě je islám. Harari lidé jsou známí pro kvalitu jejich řemesla: mezi které patří například tkaní, výroba košů a vázání knih.\n\nStaré centrum města zaujímá pouze 1 km², ale je snadné se v něm ztratit. Je tvořeno hustou sítí malých zakřivených uliček které jsou po svém obvodu obehnány starými hradbami. Ke vstupu do města se používá šest bran.\nPůvodně bylo bran pět a tyto brány odpovídaly pěti hlavním silnicím, které rozdělovaly město na pět oblastí. Hlavní funkce města jsou soustředěny v centrální části, kterou tvoří pomyslný trojúhelník.\nV Hararu můžeme objevit tři druhy domů. Nejčastější jsou tradiční městské domy: skládající se ze tří místností v přízemí. Druhým typem jsou tzv. Indické domy, které stavěli indičtí obchodníci přicházející do města po roce 1887. A byly stavěny v nejvyšších místech města. Jsou tvořeny obdélníkovým půdorysem se dvěma patry. Třetí typem jsou kombinované domy z předchozích dvou typů.\n\nMezi významné osobnosti, které navštívili město patří francouzský básník, významný představitel tzv. prokletých básníků Jean Arthur Rimbaud, který se v Hararu usadil jako obchodník s kávou. Nyní jeho bývalý dům slouží jako muzeum.\n\nMezi místa, které byste měli v Hararu navštívit, patří starý královský palác Ras Makonnen, jež byl postaven otcem posledního krále Etiopie, po němž je také pojmenován.\nDalším zajímavým místem je mešita Jami, jejíž historie sahá až do 17. století. Mezi další atrakce patří krmení hyen: je to stará hararská tradice, která se v rodině dědí z otce na syna. Za zmínku také stojí největší čatový trh v Etiopii. Harar proslul také díky proslulým tržištím, kde zaručeně koupíte nejlepší a nejlevnější zboží.\n"}
{"id": "555557", "url": "https://cs.wikipedia.org/wiki?curid=555557", "title": "Banksy", "text": "Banksy\n\nBanksy je pseudonym anglického street artového umělce pocházejícího z bristolské undergroundové scény, jehož skutečná identita je neznámá.\n\nBanksyho díla jsou často satirická a nesou politické či kulturní poselství. Jeho street art, který kombinuje graffiti s využitím šablonové techniky, se objevil v Londýně i v jiných městech po světě. Banksy také vytvořil v roce 2010 uvítací skeč v seriálu Simpsonovi v díle \"MoneyBART\" zobrazující pracující Asiaty vytvářející samotný seriál v žalostných podmínkách. Skeč byl inspirován zjištěním, že Simpsonovi jsou z velké části vyráběni v Jižní Koreji. Na konci roku 2010 se rozhodl finančně vypomoci stíhaným umělcům z ruské skupiny Vojna. Režíroval také film \"Exit Through the Gift Shop\", který měl premiéru na Sundance Film Festivalu v roce 2010.\n\nV říjnu 2013 přinesla agentura \"Profimedia\" zprávu s fotkou, jež měla umělce zachytit; spolu s tím uvedla i jeho civilní jméno – Robin Banks. V roce 2017 se zase spekulovalo, že ve skutečnosti jde o Roberta Del Naja z kapely Massive Attack. V únoru 2018 deník \"The Independent\" zveřejnil video, které ukazuje, že Banksy je s velkou pravděpodobností bristolský umělec Robin Gunningham.\n\n\n"}
{"id": "555560", "url": "https://cs.wikipedia.org/wiki?curid=555560", "title": "Aranžování květin", "text": "Aranžování květin\n\nAranžování květin je úprava aranžovaných materiálů a květin nebo rostlin, která vzhledově vytváří z jednotlivých, nijak fyzicky nesouvisejících, hmot opticky celek. Vytvořený celek má splňovat kvality, které se mohou různit podle použití i adresáta díla. Často vyžadovanou kvalitou díla aranžéra květin je fyzická soudržnost celku a cenová dostupnost. Název aranžmá z květin se používá i pro aranžmá z (živého nebo preparovaného) rostlinného materiálu u něhož nebyly použity žádné květiny.\n\nAranžování květin je, z hlediska ekonomického, zhodnocení produktů květinářských podniků. Z hlediska estetického, jde o obor který je odvozen od výtvarného umění. Snaha po vysoké produktivitě a rentabilitě zasáhla i do tohoto oboru a degradovala aranžování květin na řemeslnou produkci. Jestliže je aranžérovi odvážena zeleň, odpočítány květy které smí použít a má stanovený normočas výkonu, pak je výsledkem nezbytně šablonovité dílo. Mechanická práce kdy je vyžadováno plnění časové normy s sebou nese jiné obtíže než práce aranžéra. Při práci podle norem je třeba více hodnotit náměty pracovníků a kvalitu výrobku.\n\nPříbuzným nebo nadřazeným oborem aranžování květin je květinářství, které zahrnuje jak pěstování tak i aranžování květin. Na počátku 21. století se v ČR šíří pro vazbu a aranžování květin označení floristika. Zatímco dříve se aranžováním květin zabýval zahradník, vazač nebo aranžér květin, na počátku 21. století k odborníkům na aranžování květin přibyl florista. Floristika je dalším termínem pro obor zabývající se péčí o řezané květiny a také aranžováním květin. Aranžování květin lze rozlišit na vazbu květin, což je termín pod kterým je rozuměno vázání aranžmá a kytic někdy podle vzoru bez nějakého osobního estetického vkladu (ovšem mnohdy jsou kreativita a cit potřebné) a aranžování, které je také někdy považováno za druh umění. Označení floristika a florista se v ČR zatím zcela pevně neujalo a používá se i aranžování květin.\n\nV zemích EU je rovněž někdy rozlišována \"floristry\" (floristika), \"floral design\" a \"flower design\" (aranžování květin a aranžování rostlin), ačkoliv se obory profesně kryjí a provádí je aranžér květin (florista) je k termínu \"floristry\" řazen obchod s květinami a \"floral design\" je někdy chápán spíše jako označení pro složitější a především více originální prezentace. Stejnou měrou jsou tyto termíny i v zemích EU synonyma, přestože podle některých popisů může být aranžér květin chápán jako aranžér (výloh a interiérů) pracující s květinami a vysoce fundovaný odborný poradce, přičemž je také uvedeno, že aranžér květin pracuje obvykle jako florista v obchodě. Floral nebo flower design je ovšem rovněž termín pro zdobení i jen vzory ve tvaru květin nebo rostlin, například kresbami. Z uvedeného vyplývá že přesné vymezení oboru a nová módní pojmenování působí problémy nejen v češtině.\n\nHlavním úkolem floristů je nicméně především aranžování květin. Floristé stejně jako aranžéři květin v ČR obvykle studují aranžování květin z učebnic floristiky v oboru zahradník na středních odborných školách nebo učilištích s možností nástavby nebo v rámci učebního oboru prodavač - aranžér květin. V ČR se rovněž vzácně používá termín „florista aranžér květin“.\n\nAranžování květin a květinové dary nebo ozdoby jsou známy snad ve všech kulturách. Už v starověkém Egyptě patřily na hodovní tabule ozdobné nádoby s kyticemi a girlandami květin, které pravděpodobně sloužily k provonění vzduchu.\n\nEvropské způsoby práce s květinami se poněkud liší od stylů typických pro některé asijské země, kde je dán někdy větší důraz na symboliku a náboženské stylizace práce s dekoračním materiálem jehož umístění nebo druhu bývá častěji dáván nějaký atribut nebo symbol. V evropské kultuře zůstalo aranžování květin více dekorativní a výtvarnou záležitostí, ačkoliv některým druhům květin nebo kvetoucích dřevin bývá také přisuzována symbolika (šeříky, jmelí, dubové ratolesti, lipové ratolesti) nebo volněji představují nějakou legendární nebo božskou bytost nebo její vlastnost. V souvislosti s vírou v takové vlastnosti a symboly nebo bývá často zmiňována květomluva, která se historicky vyvíjela v návaznosti na legendy, pohádky a smyšlenky. Jednotlivé výklady významů květin však nejsou přesně kodifikovány a ačkoliv některé významy mohou být poměrně rozšířené a stálé (růže, vavřín, pomněnka). Zejména jsou-li podpořeny teologickými spisky a legendami (slzičky Panny Marie), mnohé významy se v květomluvě kraj od kraje výrazně liší. Svazující použití symboliky a květomluvy je tak v ČR vcelku velmi omezené, výtvarná stránka působení aranžmá v ČR dominuje, ačkoliv někteří výrobci vážně zařazují do smuteční vazby symbolické prvky jako zlomené květy růží nebo výhradně sudé počty doplňků a květin.\n\nVe starověké Číně byl přikládán pěstovaným i divokým květinám zvláštní význam. Byly zde používány při obřadech a původně kytice tvořily výhradně květy jednoho druhu. Chryzantémy byly spojovány s podzimem, v zimě byly oblíbené větve borovic, kvetoucí švestky a bílé narcisy.\nV starověkém Egyptě byly pro květiny vyráběny zvláštní vázy s květinovými vzory. V starověkém Římě byly květiny velmi oblíbenou součástí slavností ale byly častou ozdobou v domech jako kytice nebo květinové girlandy. Květiny zde byly ale předmětem považovaným za luxus, v určitém období byly květinové ozdoby i zakázány zákonem. v Římě rovněž vznikaly festivaly nazývané florimánie a stejně tak nazývaná touha po květinách. V dalším období byly pomůckou politického boje. Cicero kritizuje prokonzula, který udělal turné po Sicílii v nosítkách, sedíce na růžích s korunou z květin na své hlavě, a s věncem na zádech. V starověkém Římě se rovněž uchytil zvyk házet růžové lístky nebo květy na cestu před významné politické osobnosti nebo do koupele. Úmyslné aranžování květin je prokazatelně doloženo ze 17. století díky obrazům holandských mistrů.\n\nVe dvacátém století bylo v ČR pořádáno několik zahradnických výstav se zaměřením mimo jiné i na aranžování květin. Mezi nejvýznamnější patřila mezinárodně uznávaná přehlídka Flora Olomouc která datuje svůj původ do roku 1958, kdy se v areálu výstaviště konala první regionální „Výstava květin podniků místního hospodářství“ za účasti komunálních firem z Olomouce, Prostějova, Přerova, Šumperka a Lipníka. V roce 1960 už byla pořádána jako Celostátní výstava okrasného zahradnictví. Od roku 1990 byla Flora Olomouc téměř výhradně jarní výstavou, k tradici jarní i letní etapy se výstaviště vrátilo v roce 2000. V roce 2013 je Flora Olomouc výstavou určenou spíše pro zahrádkáře než zahradníky.\n\nV mnoha městech jsou ještě v dnešní době pořádány místní soutěže v aranžování květin, často k nějaké příležitosti nebo jako propagace nějaké firmy nebo školy. Na začátku 21. století se rozvíjí praxe ukázkových akcí zdarma s nabídkou prodeje materiálů nebo výukových kurzů aranžování za úplatu. Vzhledem ke klesající koupěschopnosti většiny obyvatel má na začátku 21. století na území ČR ekonomický význam pro podnikání pouze vazba svatebních kytic (ve spolupráci s tzv. svatebními salony), pohřebních kytic a věnců (v nejužší spolupráci s pohřebními službami), výzdoby úřadů (ve spolupráci s vedoucími pracovníky) a adventní a dušičková vazba (v závislosti na místě prodeje). Aranžování květin jako svobodné umění, tedy nepraktická činnost, ztrácí význam, stává se živností, kde je měřítkem ziskovost.\n\nFloristika zaznamenala do začátku 21. století od středověku viditelný technický posun a na trhu je (ve třech největších městech ČR) poměrně dostatečný sortiment květin i celoročně a množství doplňkových a pomocných materiálů. Pro úspěšnou tvorbu, pro udržení v podnikatelském prostředí výroby a prodeje je velmi důležité znát techniku tvorby květinových dekorací a místní\nzvyky. Lukrativní je však především spolupracovat s osobami, které poskytnou podnikatelské příležitosti. Konkurence v prodeji aranžovaného zboží bývá poměrně tvrdá. Výrobou a prodejem sezónního aranžovaného zboží se na počátku 21. století zabývá mnoho firem, které se obvykle věnují jiným činnostem. Je velmi riskantní nechat své zboží za úplatu „v komisi“ u jiného prodejce na lukrativním místě, dochází ke zničení zboží deštěm nebo jiným znehodnocením.\n\nVzhledem k hospodářské recesi (krizi) na počátku 21. století reagují na nižší koupěschopnost a tedy vyšší konkurenci prodejny a výrobci aranžmá obvykle snižováním cen a omezováním sortimentu. Podobně tak činí dodavatelé a v roce 2013 je již poměrně obtížné sehnat vhodné materiály pro výrobu smuteční vazby ke Svátku zesnulých. V roce 2013 jsou například v Brně na období Svátku zesnulých ještě přiměřeně zásobeny pouze velkoobchod Klia a sesterská firma Vonekl, ovšem i ty už od počátku září věnují tematice Vánoc. Konkurence mezi jednotlivými regiony světové produkce řezaných květin byla ke konci první dekády 21. století enormní. Každá firma se snažila vyrábět s co možná nejnižšími náklady. Nejčastěji se pěstitelé snaží ušetřit na pracovní síle. Statistiky ukazují stagnaci a pokles nizozemského pěstování květin což je pochopitelně důsledek menšího odbytu aranžovaných výrobků. Nizozemští pěstitelé květin ovšem také čelí konkurenci ze strany Číny a Polska.\n\nKalamita sypavky a václavky snižuje v některých oblastech ČR možnosti využít nejlevnější smrkovou chvoj, protože dochází k předčasnému opadu jehlic, což dále snižuje ziskovost. Naproti tomu teplý podzim umožňuje mnoha zákazníkům využít řezané květiny z vlastní zahrádky nebo lze zvolit jako alternativu smuteční vazby koupené hrnkové květiny. Prodávány jsou v ČR i velmi levné ale neforemné věnce a kytice z borovice černé. Lze usoudit že je to způsobeno výpadkem smrku, snahou po dalším snížení ceny nebo neznalostí technologií.\n\nV roce 2013 byli poptáváni prodavači - aranžéři květin na místa se mzdou 8000 - 16000 Kč měsíčně. \nV úpravách květin aranžováním dochází k neustálému pokroku, především vlivem nového používání dostupných technologií. Mezi poměrně nové vynálezy v úpravách květin použitých v aranžmá patří možnost psaní vzkazů přímo na květy, na vnější okvětní plátky uvedená firmou Holex Flower BV. Technologie je nazvána „mluvící růže“ a byla předvedena na Horti Fair 2005. Na konci 20. a začátku 21. století byly podobnými novinkami tiskárny na stuhy pro aranžéry (dodnes málo využívané), metalické fixy, plastové dráty, pružné a natahovací pásky, lepící pistole, zapichovací ampule pro řezané květy (místo vázy). Ovšem i používání tvarovaného florexu anebo jeho pevnější verze pro sušené květiny usnadnila práci. Na počátku 21. století se objevují první květiny sušené lyofilizací, což je technologie zachovávající dobře strukturu i barvy rostliny, květy působí lépe než upravené pouze glycerinem. Ani nejkvalitnější materiál však nikdy nenahradí tvůrčí schopnosti aranžéra.\n\nZa zvláštní poznámku stojí nově vyráběné technické doplňky \"deco fix\" umožňující připevnit větší kytice na hladké plochy bez jejich poškození nebo narušení, což je oceňováno především u drahých lakovaných automobilů. To dříve nebylo možné, nebo používané podobné technologie nebyly vždy dostatečně pevné.\n\nMezi novinky patří i barevná verze aranžovací hmoty oasis a sypká aranžovací hmota Oasis Rainbow Pulver. Nevýhodou jinak pevné tvarovatelné hmoty je dlouhá nasákavost a vysoká tvrdost povrchu, což umožňuje vpichovat květy pouze vertikálně. Výhodou je možnost nemuset skrývat hmotu vypichovaným materiálem nebo ji dokonce použít jako dekorativní prvek.\n\nSoutěže v aranžování květin jsou soutěže kde je smyslem předvést své schopnosti esteticky i technicky upravit květiny a další materiály v celkové aranžmá, které nějak působí na pozorovatele. V soutěži hodnotí výkony soutěžících komise (více nebo méně laická či odborná) na základě objektivních i subjektivních pocitů. Všechna nebo vítězná aranžmá jsou často součástí navazující výstavy květin. Kritéria pro účast v soutěži nebo možnosti diváků sledovat práce aranžérů během soutěže se liší.\n\n„\"Vazačství květin jest vysloveně výtvarným uměním a jako takovému se mu nelze v celém rozsahu naučiti. Kdo nemá vkus a umělecky tvořivý talent samostatně nedosáhne nikdy ničeho pěkného a musí pracovati podle vzoru. Naproti tomu však nadaný vazač tvoří hravě a s rozkoší stále něco nového. Pány zahradníky prosím, aby mi zasílali fotografie… svých prací …Obávati se… že jiní budou… jejich práce napodobiti je nemístné. Skutečný umělec díla nikdy nenapodobuje a nikdy nedělá jednu věc dvakráte, nýbrž tvoří vždy něco nového …studiem pěkných věcí přicházejí nové myšlenky, nové fantazie.… \"“ (z kapitoly Úvod ke knize Moderní vazačství květin, v Chrudimi, v srpnu 1928, Josef Vaněk)\n\nAranžování květin a prodej aranžmá, výuka aranžování, prodej aranžovacího materiálu je dnes v ČR především oborem podnikání. Smyslem aranžování květin je prodej květin, komerční výzdoba a prodej aranžovaných objektů. Jsou pravidelně pořádány pravidelné výstavy kde předvádějí své umění někteří aranžéři. Například Brněnská růže v areálu firmy Vonekl, sponzorovaná firmou Vonekl, spojená s výstavkou prodejního sortimentu a prodejem zboží uvedené firmy.\n\nTim van Leipsig, aranžér zaměřený na movitější klientelu, předvádějící aranžování na seminářích Holandské květinové kanceláře vysvětluje: „\"Vše co vytvoříte, musí mít silný komerční potenciál.… …Aspekty, jako sortiment, který reflektuje požadavky zákazníků, tvorba cen a obrat zboží, tvoří sedmdesát procent podnikání a jsou tak důležitější než kreativita…\"“\n\nVzdělávání v oboru aranžování květin obvykle probíhá ve formě studia na středním odborném učilišti, jako obvykle tříletý obor, kdy je možnost dvouleté nádstavby zakončené maturitními zkouškami, nebo jako čtyřleté studium na střední odborné škole které je zakončeno maturitou. Vzdělávání ve směru aranžování květin často bývá pojímáno jako součást vzdělávání v oboru zahradník (SOŠ i SOU) nebo jako vzdělávání v oboru prodavač květin - aranžér (SOU), vazačské a aranžérské práce (SOU). Součástí studiu bývá více či méně častá a různě kvalitní praxe.\n\nSmyslem úkonů které v souhrnu vytvoří aranžovaný celek není vytvořit nové linie, tvary a barvy, ale použít s invencí ty, které má k dispozici aby dosáhl estetického účinku. Takže například zdůrazňuje existující linie tím, že vybírá podobně směřované stvoly a zvýrazňuje existující barvy seskupováním objektů stejných, ale i kontrastních barev.\n\nEstetickým účinkem míníme skutečný, pravdivý a vlivem díla (nikoliv míněním okolí nebo odbornou instrukcí) indukovaný pocit který vzniká (nebo nevzniká) v pozorovateli díla. Obvykle je tohoto účinku dosaženo seskupením barev, tvarů a linií. Významné úlohy může sehrát efekt překvapení nebo naplnění očekávání.\n\nVe většině běžných situací působí naaranžovaná květina celistvě, zachovává stále pevnou formu, je vyvážené barevná a obsahuje stejné nebo různé druhy rostlin. Materiály jsou vyváženě rozmístěny. Aranžování závisí na tradici společnosti a zvyku pracovníka nebo objednatele, fantazii, kreativitě, finanční situaci a přesném zadání objednávky. Může být, že invence aranžéra a kvalita díla může být škodlivá, je li očekáváno tradiční zpracování tematiky.\n\nVelmi často se však na vzniku libého pocitu pozorovatele podílí zkušenosti a tradice, tedy vnímání daného celku pod vlivem společnosti a proto je obvyklé že aranžér s tradicemi sociální skupiny a předpokládanými zkušenostmi efektivně pracuje k dosažení libosti pozorovatele. V některých případech nemá být na pohřbu květinový dar přítele nebo známého větší dokonalejší, cennější a jinak významnější, či výraznější než květiny, nebo aranžmá, které daruje rodina. Někdy se pro takový velkolepý dar může rodina zesnulého cítit uražena. Také v případě, že se pro svou nápadnost aranžmá stává centrem pozornosti může překračovat požadavky kladené na doplněk a jinak dokonalé dílo třeba i poškozuje záměry objednatele.\n\nEstetika aranžování květin je kritérium hodnocení aranžovaných květin pomocí souboru výtvarných zásad, zvyků a subjektivních vjemů. Pomocí estetiky má být vyvolána v pozorovateli psychologická odezva. Estetizované dílo tedy (obvykle) není rutinně zpracovaným výrobkem, ale umožňuje požitek z vjemu a požitek z představy\n\nAranžmá musí odpovídat požadavkům a vkusu zadavatele, který může být velmi individuální. Vhodnost nebo nevhodnost či estetika je závislá na prostředí, tradici, příležitosti a především adresátovi. Obecně lze říci, že existují pokyny, pomocí kterých lze hodnotit nebo tvořit aranžmá. Tyto pokyny nebo pravidla, jako linie, těžiště zájmu, rovnováha, jednotnost, harmonie, rytmus, proporcionalita, stupňování, míra, ucelenost, kontrast, rozmanitost, lze ovšem vztáhnout na jakékoliv umělecké výtvory.\nJ. Vaněk za základ dekorace interiérů považuje hladce pletené věnce a girlandy. Věnce jsou proplétány girlandami a stuhami takže „\"…se dá vykouzliti dekorace přímo pohádkové nádhery\"“.\n\nAdventní a vánoční vazba je vzhledově i použitým materiálem typická, upravená jako dekorace při oslavě adventu, vánoc a období během počátku nového roku. Adventní a vánoční vazba se řídí křesťanskými, židovskými a pohanskými tradicemi, církevními předpisy, církevní mystikou a pověrami.\n\nAdventní a vánoční vazba také bývá používána jako součást církevní liturgie. Slouží ale především k dekoraci obydlí, společenských prostor i veřejných prostranství během Adventu a Vánoc. Jakékoliv vazby a aranžmá, včetně smuteční a dárkové vazby, v tomto období bývají obvykle ovlivněny tradicemi a atmosférou svátků a zohledněno provedení v souladu s uvedenými svátečními zvyky. Některé z uvedených dekorací jsou používány se zapálenými svíčkami, nebo v jejich blízkosti, což bývá zdrojem bezpečnostních rizik. Vánoční a adventní dekorace si v ČR v 21. století často připravují i sami uživatelé. Vánoční dekorace v ČR jsou vzhledově poměrně typické a ustálené. Tradiční barvy používané v době Vánoc jsou zelená, bílá, zlatá, červená. Mnohdy ale bývají používány takové barvy a styly, které lépe vytvoří v daném interiéru příjemnou, sváteční a zimní atmosféru.\n\n„\"…neexistuje žádná oblast floristického obchodu, kterou dotčené osoby posuzují citlivěji na kritičtěji než floristiku smuteční. Emotivnost okolností vyžaduje v neobyčejné míře technicky i výtvarně dokonalou tvorbu.\"“ (z publikace To je floristika!) Symbolickým položením květin na hrob vyjadřují spřízněné osoby zármutek nad fyzickým zánikem osoby jim blízké a poděkování za chvíle, které společně s ním trávily, za to co jim po smrti zanechal, a především jde často o společensky vyžadovaný úkon který zachovává nebo zlepšuje postavení jedince v hierarchii sociální skupiny. \n\nJiž ke konci 20. století s nástupem věrohodnějších napodobenin živých květin a akceptování použití různorodých rostlinných částí zákazníkem je zjevný posun směrem k esteticky kvalitnější produkci. Na počátku 21. století se zvyšuje nárok na takovou výzdobu o biologickou rozložitelnost a je tedy znát i vstřícnost směrem k zachování stavu životního prostředí.\n\nSmuteční vazba na hrob lze nakoupit od posledních prodejců přímo u hřbitova. Několik dní po Svátku zesnulých se jsou dekorace často prodávány se slevou. Aranžmá zůstává na hrobě jako ozdoba ještě na adventní svátky. Na Vánoce je dušičková vazba doplněna svíčkou (kterou zákazník obvykle na místě zapálí, aby měl jistotu, že ji někdo z hrobu nevezme a nebude chtít prodat znovu) a na Velikonoce lze dekorace přizdobit několika snítkami čerstvého chvojí nebo kvetoucími větvičkami listnáčů. Často takto vydrží v dobrém stavu věnce a kytice s textilními květy, vyvázané z smrku pichlavého, túje nebo tisu a i ve venkovním prostředí obvykle bez barevných změn, zvláště je li vysoká sněhová pokrývka.\nDobře posloužily jako výzdoba dříve často používané papírové voskované květy (tvar chryzantéma a jiřina ve třech nebo čtyřech různých odstínech) a napodobeniny různých květů z měkčeného plastu. Ty však nebylo vhodné používat ještě na Velikonoce, protože byly doplňovány pouze chvojím ze smrku ztepilého. Stejně dobře, nebo spíše lépe dnes vyhovují textilní napodobeniny květů, které již ani nemění a neuvolňují umělá barviva, především anilinová. Barviva, které se uvolňují vlivem vlhkosti mohou někdy obsahovat sušené nebo řezané květy.\n\nV mnoha případech se na počátku 21. století používají dekorace s plody a nekvetoucími barvenými částmi rostlin, mechy a lišejníky, které lze i na Advent, Vánoce a Velikonoce považovat za přijatelnější výzdobu. Podobně tomu se od konce 20. století výrazně zmenšuje velikost poptávaných kytic a věnců i při udržení stejné ceny a kvality výrobku. Prodeje velkých smutečních kytic, věnců a aranžmá jsou zcela výjimečné. Nákladné velké kytice a věnce, jsou součástí státnických a politických akcí , byly dříve obvyklé při pohřbech Romů a některých podnikatelů. \n\nČasto používané smuteční dekorace: kytice, kladená kytice, vypichovaná kytice, věnec, vypichovaná miska, svícen.\n\nFormy aranžovaných celků se v průběhu času vyvíjejí, ale spíše do rozrůznění forem, většina z uvedených úprav zůstává používána. Základními úpravami jsou girlandy, kytice, věnce a volně položené květiny.\n\nNa počátku 21. století se relativně nově mimo uvedených druhů úprav používá opět květin (sušených i živých) jako vlasových a tělových doplňků. Mimo avantgardních kadeřnictví tak se například vytváření oděvních doplňků a oděvů z květin věnoval slovenský florista Róbert Bartolen, který navrhl celou kolekci extravagantních oděvů. Ve dvacátém století byly květiny jako oděv použity například při natáčení filmu Honza málem králem režiséra Bořivoje Zemana z roku 1977 kde byly výrazným emotivním doplňkem v jedné ze sekvencí snímku.\nPodle Květinářství a Moderní vazačství květin.\nAčkoliv samozřejmě lze v celku jednotlivé druhy kombinovat, obvykle lze rozlišit aranžmá z květin podle stavu rostlin.\n\n\nMimo technické znalosti, jako obvyklé postupy, používání pomůcek a nářadí, kterých lze učením nebo zkušeností velmi snadno nabýt je výhodou znalost různých výtvarných technik a práce se zcela různými materiály, které lze při troše kreativity využít. Jsou vhodné, nikoliv nezbytné, alespoň obecné znalosti historických stylů, co se týče výtvarných prostředků obvyklých v daném období a výtvarných děl. Nezbytné jsou znalosti prostředí sociální skupiny. Naprosto důležitá pro tvořivou tvorbu je odvaha, samostatnost, kreativita, cílevědomost a představivost. Tyto vlastnosti nejsou vědomosti, nelze je v dospělém věku nabýt, jen je lze rozvíjet. Vyplatí se znát vlastnosti materiálů, především rostlin, které používáte nebo můžete použít.\nZnalost tvorby květinových dekorací v jednotlivých historických obdobích je velmi důležitá pro práci v historických objektech a interiérech, a to jak pro realizaci tematicky zaměřených výstav, výzdoby při příležitosti zámeckých slavností, koncertů vážné hudby apod. Velmi lukrativní jsou také zakázky od firem, které na historických objektech pořádají své prezentace, nezřídka pro své zahraniční partnery, a požadují květinovou výzdobu napodobenou podle stylu renesance, baroka, rokoka apod. V neposlední řadě je také lukrativní práce pro výpravy historických filmů, kde je třeba naprosto věrohodně ztvárnit interiéry .\n\nK aranžování se používají rostliny a dekorační prvky, podklad a spojovací materiál. Drát a vazačský drát, stuhy, lepidla, podklady a tvarované podložky ze slámy, florexu, proutí, papíru, plastu, květy a další části rostlin.\n\nMezi pracovní nástroje patří nůžky (zahradnické i obyčejné), lepící tavné pistole, kleště, sponkovačky, řasítka, nože.\n\nJ. Vaněk vzorovou objednávku popisuje takto: „\"Pan J. Krása, ředitel Komerční banky, Praha II, Jindřišská 16 objednává 1. kulatý květinový věnec v barvě pokud možno bílé nebo světlé, zdobený palmami, za cenu 250 kč. Dodati v 11 hodin dopoledne, dne 13.6. k pohřbu do bytu zemřelého, p. F. Novotný , soukromník, bytem Praha I., Mikulášská 15, I. posch. Věnec placen nebyl. Podpis příjemce objednávky.\"“ Na druhé straně lístku je informace ohledně stuhy a textu na ní. V uvedeném příkladu lze najít odlišnosti od současné praxe. Zejména je to specifikace alespoň velikosti věnce, druhu věnce, předpokládaná cena, použitý smluvený materiál, platební podmínky.\n\nSkladba aranžérské kompozice se obecně řídí stejnými výtvarnými pravidly jako kterékoliv jiné umělecké dílo. V hledání východisek pro přesně roztřídění a zařazení velmi různorodých prací zahradních architektů lze použít jednak přisouzení podobnosti díla k nějakému způsobu úprav květin v historickém období, ke kterému se často vztahuje i interiér kterého je aranžmá doplňkem, ale lze použít i třídění podle stylu aranžování květin. Styl můžeme jinými slovy označit jako způsob tvorby. a značí výraz díla při práci s rostlinami a jejich částmi.\nSoučasné aranžování rozeznává tři základní aranžérské styly:\n\nV aranžování se v současnosti používá řada technických postupů, jejichž dobré zvládnutí ovlivňuje kvalitu a často i estetické vlastnosti výrobku. Uvedené postupy jsou příklady používaných technik a prací s materiály.\n\nK lepení se obvykle používá lepící pistole, lepících teček nebo rychleschnoucích lepidel. Zřejmě nejčastěji je používáno lepení pistolí. Lepení pistolí nelze bez rizika použít na živé materiály, na živém chvojí ale přilepené materiály drží obvykle dobře a neopadají až do zaschnutí chvojí (u některých dřevin ani potom ne). Lepení pistolí může být znesnadněno různou tepelnou rozpustností lepících tyčinek a různým tepelným výkonem různých výrobců. Klasických lepidel může být použito také při doplnění aranžmá koláží nebo polepů částí nádoby a přízdob další materiálem.\n\nPodložka pod kytici snadno zvětší objem kytice s relativně nízkými náklady. Zvýší snadno atraktivitu výrobku pro zákazníka preferujícího velikost kytice, pro mnoho zákazníků je velikost (rozměry) zboží důležitá a je považována za kvalitu (čím větší tím lepší). Podložka může být použita pro zpevnění kytice a jako opora pro zeleň. Podložku lze dále ozdobit nebo polepit. Lze použít podložky s drátěným základem, pokryvem z juty, papíru, textilu. Podložku je také nevhodné spíše polepit částmi sušených rostlin.\n\nVoskování nebo parafinování je nebo bylo používáno různým způsobem při aranžování květin.\n\nPoužíváno bylo ve 20. století stříkání hotových věnců a kytic roztaveným parafinem, což dodávalo kyticím a věncům zasněžený vzhled a zvyšovalo odolnost proti opadu jehličí. Esteticky nepůsobil výsledek vzhledně, ale zákazníky byl do konce 90.let 20. století oblíben. Technika se v 21. století nepoužívá. Z podobného důvodu se máčely do vosku celé květy.\n\nVoskují se řezné rány. Po namočení do vosku se zavoskovaná rána zchladí. Jde o alternativu k vatičkování. Je třeba předem ověřit trvanlivost daného druhu květin (u různého materiálu může být různá) při použití voskování řezných ran.\n\nJe technika připevňování materiálu k podkladu. Jako skobičky jsou použity kousky tvrdého drátu ve tvaru \"U\". Místo skobičkování ze v některých případech použít přichycení špendlíky. Výsledek nesmí ohrožovat zdraví při manipulaci, podklad a předměty v okolí.\n\nMnoho materiálů lze provrtat, propíchnout a navléci, použít navlékané materiály v řadě za sebou (šňůry). Použití je někdy omezeno pouze vkusem a vhodností. Navlékané materiály na drátu lze snadno použít v tvarované linii.\n\nVypichování je technika při které jsou rostliny (nebo jiné dekorace) přímo nebo pomocí dalších materiálů připevněny k podložce. Je provedeno vpíchnutím části rostliny (nebo dekorace) nebo pomocí pomocného materiálu. Vpíchnutí musí být dostatečně hluboké a pevné, aby materiál byl upevněn stabilně i vzhledem k předpokládané manipulaci. S ohledem na některé podkladové materiály, které pevné vpíchnutí rostliny neumožňují nebo nezajistí je někdy používáno i kombinace s lepením.\n\nJako pomocný materiál k vypichování se používá drát různé síly, špejle, kolíky.\n\nMateriál, do kterého je dekorace vypichována, má být obvykle, podle pravidel aranžování, skryt.\n\nJe používáno spíše amatéry, polystyrénové podklady slouží spíše ke skobičkování a lepení. Vpichování do hmot jako je pěnový polystyrén někdy také dokonale pevnost nezajišťuje a práce s ním není, ve srovnání s florexem, snadná. Oproti florexu má polystyrén vyšší pevnost.\n\nMožnost vpíchnutí do hmot jako je florex je počet pokusů omezen (nejlépe na jeden), protože takto rychle dochází k destrukci materiálu, který se stává nepevným. Práce s florexem je opravdu snadná, při dobrém zacházení a provedení je výsledek, poměrně k jiným materiálům, pevný a výhodou může být velmi nízká váha a pevnost celku při použití šedé hmoty a nasáklivost při použití zelené hmoty. Je velmi vhodné florex dále zpevnit omotáním pletivem.\n\nVpichování do hmot jako je sláma obvykle zajišťuje pevnost dočasně (velmi ovlivněno zpracováním podložky a vlhkostí skladování). K vypichování je často třeba použít kolíky. Sláma musí být dobře připevněna k podložce. Aranžmá se slaměnou podložkou může být vlivem povětrnosti na podzim odvanuto z místa uložení.\n\nNavazování je pojem, pod kterým je (mimo jiné významy) rozuměna technika připevnění materiálu drátem. Tato technika má umožnit zpevnění daného materiálu drátem a usnadnění vpíchnutí nebo jiné připevnění materiálu. Podle připevňovaného materiálu aranžér zvolí druh a materiál drátku. Při vpichování musí být drátek dostatečně tenký vzhledem k materiálu, dostatečně pevný, aby jej zajistil ve vztahu k podložce, v zamýšleném tvaru a pozici, a rovněž dostatečně silný s ohledem na zvolenou podložku. Někdy je vhodné připevnění k dalšímu pomocnému materiálu, jako je silnější drát, kolík a špejle. Viditelný drát bývá z estetických často zakrýván papírem nebo páskou čemuž se říká „začištění“. Drát tak při podrobném zkoumání není tolik vidět. Práce člověka na díle, umělost výsledku, je méně zřejmá.\n\nOmotáváním materiály je skrýváno technické provedení díla, konstrukce a také je omotáváním obvykle připravován korpus věnce k použití.\nK omotávání je používán drát nebo provázek. Při omotávání těla věnce a konstrukce za sebou následující řady se vzájemně překrývají. K provedení je nezbytný drát (provázek) na cívce.\n\nPrůmyslově vyráběná aranžovací hmota bývá v prodeji pod různými názvy (florex, oasis…) s různými kvalitami pro různé použití. Při správném použití tento materiál umožní rostlinám přijímat dostatek vody a pevně je zachytí. Hmota je vyráběna tak, že má rovněž baktericidní a fungicidní účinky, což prodlužuje životnost aranžmá. K správnému použití pro živý materiál je třeba aby hmota byla rovnoměrně a dobře nasycena vodou, musí vodu přijmout samovolně po položení na hladinu vody. Hmota určená pro suchou vazbu by neměla být namáčena nebo vlhčena. Hmotu lze tvarovat řezem, není vhodné ji stlačovat a lámat. Stlačením se hmota naruší a rozpadá. Hmotu (podle druhu) lze připevnit buď speciálními držáky, obalit síťkou nebo pletivem nebo přilepit, ovšem nejvhodnější je, je li pevně zapřena o strany nádoby.\n\nPři vypichování je nezbytné rozvrhnout si předem práci, naplánovat vzhled celku, protože při použití aranžovací hmoty jako je florex nebo oasis je třeba zapíchnout rostlinu na správné místo na první pokus. Pokud je přemisťována nebo upravována dochází k destrukci aranžovací hmoty. Před zapíchnutím je vhodné seříznout konec stonku do špičky, což se dělá kvůli zvýšení sací schopnosti rostliny a snazší zapíchnutí. Kromě aranžovací hmoty jako florec nebo oasis lze k aranžování pro upevnění rostlin nebo dekorací v nádobě nebo prostoru použít i další materiály - struktury z klacíků a tyček, drátěného pletiva, písky, kamínky, gely a další.\n\nMezi časopisy a periodika, které se zabývají aranžováním květin a byly distribuovány i v ČR patřilo nebo patří\n\nAranžérství a floristika jsou komerčně zaměřenou činností jejímž úkolem je zvyšovat množství prodaných květin. Tak jako průmyslové odvětví se i výrobci květin, aranžéři a především prodejci sdružují a vytvářejí místní, národní a celosvětová profesní sdružení, které mají větší vliv než jednotliví prodejci. V ČR je regionální profesní organizací sdružující osoby aranžující květiny Svaz květinářů a floristů České republiky (také jako Český svaz květinářů a floristů).\n\nPrvní sdružení prodejců a aranžérů květin vznikaly v Evropě v prvních letech 20. století, kdy pěstitelé květin vytvořením sdružení řešili logistické problémy.\n\nMezi komerční sdružení prodejců květin patří FLEUROP Interflora, FTD, Teleflora, Nexflora. Tyto sdružení prodávají aranžované květiny drobným odběratelům.\n\nFLEUROP-Interfora je největší světový telekomunikační operátor a je nejstarším sdružením květinářství, byla založena v roce 1927. Působí ve 150 zemích světa a spojuje více než 50000 květinářství v dodavatelskou síť. V průběhu let se tato organizace z profesního sdružení na samostatný komerční subjekt. V roce 1946, se Flower Transworld Delivery (FTD), Interflora a FLEUROP-Interflora spojily. Telefora byla založena v roce 1934, má asi 45,000 členů v Severní Americe.\n\nNekomerční sdružení sdružující aranžéry květin:\n\n\n\n"}
{"id": "555565", "url": "https://cs.wikipedia.org/wiki?curid=555565", "title": "Seznam postav Duny", "text": "Seznam postav Duny\n\nSeznam postav \"Duny\" zahrnuje přehled fiktivních postav, které se vyskytují v románové sci-fi sérii \"Duna\". Román \"Duna\" a jejích pět pokračování vytvořil americký spisovatel Frank Herbert, po jeho smrti v r. 1986 pokračuje v díle jeho syn Brian Herbert ve spolupráci s Kevinem J. Andersonem. Společně napsali dvě další pokračování série \"Duna\", dále dvě trilogie, které svým dějem předcházejí prvnímu dílu a v současnosti pracují na tetralogii, která se detailně zabývá některými významnými postavami románového cyklu.\n\n\n\n\n\n\n\n\n\n"}
{"id": "555582", "url": "https://cs.wikipedia.org/wiki?curid=555582", "title": "Żywiec", "text": "Żywiec\n\nŻywiec (něm. \"Saybusch\", čes. \"Živec\", jid. \"Živic\", \"Zhivitz\") je město v jižním Polsku, ve Slezském vojvodství, 15 km jižně od města Bílsko-Bělá. Hlavní město živeckého okresu. Leží v Żywiecké kotlině na soutoku řek Košarava a Soła. Podle informací z roku 2013 zde žije asi 32 000 obyvatel. První zmínka o lokalitě pochází z 1308, městská práva od roku 1327.\n\nMěsto je oficiálně rozděleno do 8 městských částí:\n\nPodle údajů z roku 2002 Żywiec má rozlohu 50,57 km², v čem je započítáno:\n\nPodíl plochy města na celkové rozloze okresu činí 4,86 %.\n\n\n"}
{"id": "555591", "url": "https://cs.wikipedia.org/wiki?curid=555591", "title": "Opuštěný (Star Trek: Stanice Deep Space Nine, 1. řada)", "text": "Opuštěný (Star Trek: Stanice Deep Space Nine, 1. řada)\n\n„Opuštěný“ (v originále „The Forsaken“) je v pořadí sedmnáctá epizoda první sezóny seriálu \"\".\n\nStanice Deep Space Nine hostí delegaci velvyslanců Federace a komandér Sisko pověří doktora Bashira, aby jim dělal průvodce. Když se Bashir snaží zaujmout delegaci, velvyslankyně Lwaxanna Troi náhle vykřikne, že jí někdo ukradl brož. Ačkoli je telepat, upozorňuje, že nedokáže číst myšlenky Ferengů. Odo dovodí, že asi nebude umět číst ani myšlenky Dopterianů, kteří jsou vzdálenými příbuznými Ferengů, a zatkne zloděje. Tím Odo Lwaxannu okouzlí.\n\nLwaxanna navštíví Odovu kancelář a snaží se s ním flirtovat. Odo je nervózní a snaží se ze situace nějak dostat. Mezitím se ke stanici z červí díry přiblíží neznámá sonda a posádka se snaží navázat spojení. Odo navštíví Siska, aby ho požádal o radu, jak se vypořádat s chováním Lwaxanny. Sisko je pobaven, když ho Odo požádá, aby s tím něco udělal. Zatímco Dax a O'Brien pracují na navázání spojení se sondou, Lwaxanna dále uhání Oda s nabídkou společného pikniku. Následuje Oda na jeho obchůzce a přitom jsou uvězněni v zaseknutém turbovýtahu.\n\nO'Brien zjišťuje, že se staniční počítač začíná chovat jinak než obvykle, jako malé dítě. Jakmile se od něj O'Brien vzdálí, ohlásí nějakou poruchu, aby se O'Brien vrátil. Informace získané ze sondy ukazují, že může jít o nějakou nižší formu umělého života, která se přimknula k O'Brienovi jako štěně. Bashir se snaží velvyslance dovést do jejich kajut, než se situace na stanici vrátí k normálu. Odo začíná přehodnocovat svůj prvotní odpor ke Lwaxanně. Blíží se okamžik, kdy se bude muset vrátit do tekutého stavu, což se dosud nikdy nestalo v přítomnosti cizí osoby.\n\nO'Brien se pokouší vrátit cizí formu života ze staničního počítače zpět do sondy a snaží se zahltit program příkazy tak, aby mu v jeho úmyslu nestihl zabránit. Dojde ale k výbuchu plazmatu a požáru, který uvězní Bashira s velvyslanci v jedné z chodeb. Dax a O'Brien se snaží zjistit, co se stalo, a nakonec vymyslí, že pro „štěně“ postaví „psí boudu“, tj. místo v počítači, kam program schovají. Záměr funguje a problémy s počítačem mizí.\n\nV turbovýtahu se Odo blíží okamžiku, kdy se bude muset vrátit do tekutého stavu. Lwaxanna se ho snaží podpořit a ukáže mu, že nosí paruku, protože nechce vypadat obyčejně. Odo ji řekne, že vůbec není taková, jak očekával, a ona odpoví, že je to největší kompliment, jakého se jí kdy dostalo. Odo se pak změní v tekutinu a Lwaxanna ho zachytí do své sukně. Bashir se s velvyslanci dostane z hořící chodby, za což ho nazývají hrdinou. Odo a Lwaxanna jsou vysvobozeni z turbovýtahu. Odo podotkne, že to nebyl zrovna piknik, jaký si Lwaxanna asi představovala, ale ona odpoví, že to, na čem opravdu záleží, je dobrá společnost.\n\n"}
{"id": "555592", "url": "https://cs.wikipedia.org/wiki?curid=555592", "title": "Šajkača", "text": "Šajkača\n\nŠajkača (v srbské cyrilici Шајкача) je typická srbská čepice, vyráběná z materiálu známého jako šajak. Typicky je zploštělá a má mírně prohnutou vrchní část.\n\nPůvodně ji nosili srbští vojáci v Rakousko-Uhersku. Poprvé se objevuje kolem roku 1870, později (po první světové válce) se ale rozšířila a dnes patří mezi typické srbské kulturní prvky. Kromě armády ji používaly všechny možné jiné ozbrojené formace Srbů, které v minulosti existovaly. Popularitu získala také i mezi lidmi z venkova, hlavně v centrálním Srbsku. V dobách komunistické Jugoslávie byla nahrazena \"titovkou\", která se ji trochu podobala, ovšem spíše připomínala čepice Rudé armády z druhé světové války.\n\nDnešní srbská armáda ji opět používá. Nechvalně se ovšem proslavily i osobnosti z konce 20. století; šajkaču používaly ozbrojené formace Srbů během jugoslávských válek, jako např. Radovan Karadžić. Proto bývá velmi často vnímána jako symbol srbského nacionalismu.\n\n\n"}
{"id": "555595", "url": "https://cs.wikipedia.org/wiki?curid=555595", "title": "Spillville", "text": "Spillville\n\nSpillville je obec v USA. Nachází se ve státě Iowa, 7 km západně od Calmaru a 19 km jihozápadně od Decorahu . V roce 2000 zde žilo 386 obyvatel.\n\nObec je osídlena z velké části potomky přistěhovalců z Čech a Moravy a má silnou kulturní a hudební historii. Většina přistěhovalců musela v počátcích velmi tvrdě pracovat. Muži většinou pracovali na 60 mil vzdálené stavbě železnice, kam docházeli jednou týdně pěšky, ženy na polích. Bílá cedule při vjezdu do obce je opatřena nápisem bez diakritiky: \"VITAME VAS, WELCOME TO SPILLVILLE ONE OF THE OLDEST INCORPORATED CZECH VILLAGES IN AMERICA\" a je vyzdobena moravskými folklorními motivy.\nVes má vzácnou kroniku, kterou sepisoval téměř od počátku existence obce zdejší učitel J. J. Kovařík a jeho syn Josef Kovařík.\n\nPoblíž vsi je Krocaní řeka a také Český potok. U Krocaní řeky se usadil první osadník v roce 1849, jménem Charles Korek v roce 1850 Joseph Spielmann (přišel z Bavorska), ten postavil na břehu první srub a poté pilu. Ta byla zničena v roce 1853 povodní. V roce 1854 přijeli první čeští osadníci: Martin Bouska, Frank Payer, Wenzel Mikesh, John Novak a Andrew Kubesh s rodinami a pět Švýcarů. Později ale převážili Češi. 16. května (někdy se uvádí 11. května) 1860 byl položen základní kámen ke kostelu. K pojmenování byl vybrán světec sv. Václav. Škola byla založena 1870. Zakoupeny varhany byly roku 1876. 1893 na ně hrál poté Antonín Dvořák.\nNápis nad branou hřbitova zní: \"Česko národní hřbitov\" pod nápisem totéž v anglické verzi. Jména jsou většinou česká: Cisar, Lukesh, Sobolik, Pecinovsky, Mikesh, Chyle, Slivon, Vopava, Kala, Kupka, Novak, Poshusta, Kostohryz, Katerina Zizka, Swehla ... atd. Je zde i socha z bílého mramoru Jana Husa s podivným nápisem: \"Čeští Osvojenci odpočívají zde po práci a oběti životní. Pro blaho rodin a člověčenstva!\" Význam podivného termínu \"osvojenec\" je již dnes ve vsi zapomenut. Je spojen se jménem Františka Matouše Klácela, přítele Boženy Němcové, který odjel do USA vybudovat sociálně lepší společnost. Osvojenec nepotřeboval kostel, stačila mu pouze víra, přesně podle slov Jana z Husi. Anglický termín zněl \"Bohemian Freethinkers\" (Čeští volnomyšlenkáři). Nedaleko Spillvilu je větší obec také českého původu Protivin.\n\nV létě 1893 zde strávil se svou rodinou letní prázdniny Antonín Dvořák u učitele Kovaříka. V té době byl Antonín Dvořák ředitelem newyorské konzervatoře a odjel sem po skončení Českého dne na Světové výstavě v Chicagu, kde řídil symfonii G dur a ouverturu Kde domov můj. Složil zde mj. svůj slavný \"Smyčcový kvartet F dur\" zvaný \"\"Americký\"\". Náčrt vytvořil během prvních třech dnů pobytu v bytě Kovaříkova bratrance, kde bylo k dispozici harmonium. Pravděpodobně zde dokončil Novosvětskou. Dvořák skládal na břehu Krocaní řeky, podle jistého červeného ptáčka. Podle výsledků vědců na konci sedmdesátých let se mohlo jednat o něktrý z druhů: Tanagra červená, Drozd stěhovavý, Kardinál virginský.\n\nVe 20. století zde hostovali např. Louis Armstrong, Glenn Miller či skupina Thy Byrds.\n\nV roce 1979 se ve Spillvillu konal k uctění 75. výročí úmrtí skladatele velký festival, k němuž vyšlo i zvláštní poštovní razítko.\n\n\n"}
{"id": "555603", "url": "https://cs.wikipedia.org/wiki?curid=555603", "title": "Regavim", "text": "Regavim\n\nRegavim ( רְגָבִים‎, doslova „\"Hroudy\"“, v oficiálním přepisu do angličtiny Regavim) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 104 metrů na pomezí hustě osídlené a zemědělsky intenzivně využívané pobřežní nížiny, respektive jejího výběžku - údolí Bik'at ha-Nadiv, a planiny Ramat Menaše. Na severním okraji vesnice do údolí vyúsťuje vádí Nachal Ada, do kterého zde od východu ústí Nachal Chatmit. Jihozápadně od obce stojí vrch Tel Eran. Jižně od obce terén klesá do údolí vádí Nachal Barkan. Dál k jihu začíná region Vádí Ara.\n\nObec se nachází 12 kilometrů od břehu Středozemního moře, cca 55 kilometrů severovýchodně od centra Tel Avivu, cca 32 kilometrů jihojihovýchodně od centra Haify a 13 kilometrů severovýchodně od města Chadera. Regavim obývají Židé, přičemž osídlení v tomto regionu je etnicky smíšené. Pobřežní nížina i vysočina Ramat Menaše je převážně židovská, ovšem 2 kilometry jihovýchodně od kibucu začíná pás měst ve Vádí Ara obydlených izraelskými Araby.\n\nRegavim je na dopravní síť napojen pomocí místní silnice číslo 653, jež vede do sousední obce Giv'at Ada. Západně od vesnice byl roku 2009 otevřen nový úsek dálnice číslo 6 (Transizraelská dálnice).\n\nRegavim byl založen v roce 1948. Podle jiného zdroje došlo k jeho zřízení již roku 1947. Zakladateli kibucu byla skupina židovských přistěhovalců ze severní Afriky napojená na hnutí ha-Bonim Dror. Ta procházela předtím výcvikem v kibucech Bejt Oren a Bejt ha-Šita. Mezi zakladateli osady byli i židovští přistěhovalci z Itálie. Teprve v roce 1949 se osadníci přestěhovali do nynějši lokality.\n\nV červenci 1997 prošel kibuc privatizací a zbavil se většiny kolektivních prvků v hospodaření. V téže době prošla vesnice stavební expanzí, kdy byla na její jižní straně založena nová obytná čtvrť nazvaná אלוני רגבים - Alonej Regavim.\n\nMístní ekonomika je založena na zemědělství a průmyslu (továrna na plasty). V obci funguje muzeum dějin regionu s expozicí archeologických nálezů z doby kamenné objevených v této oblasti. Dále je tu veřejná knihovna a obchod.\n\nPodle údajů z roku 2014 tvořili naprostou většinu obyvatel v Regavim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 394 lidí. Během roku 2014 registrovaná populace stoupla o 6,8 %.\n\n\n"}
{"id": "555606", "url": "https://cs.wikipedia.org/wiki?curid=555606", "title": "Dlouhý dům", "text": "Dlouhý dům\n\nDlouhý dům je druh dlouhé úzké obytné stavby, která byla v minulosti rozšířena v Evropě, Asii a Severní Americe. Obvykle se stavěly ze dřeva a představovaly nejstarší formu trvalé budovy v mnoha kulturách.\n\nDlouhé domy se v Evropě poprvé objevily v neolitu, kdy je stavěli příslušníci kultury s lineární keramikou. V nejstarším období v šestém tisíciletí před naším letopočtem měly domy obdélný půdorys a kůlovou konstrukci se třemi řadami vnitřních kůlů. Nejasné je umístění podlahy. Tradičně bývá kladena přímo na úroveň terénu, ale existují i hypotézy, podle kterých byla umístěna nad terénem, a některé vnitřní sloupy tak nepodpíraly střechu ale jen podlahu. Interiér mohl být osvětlován malými okny v dřevohlinité konstrukci stěn. Sídliště tvořená dlouhými domy stávala na mírně se svažujících říčních terasách, kde vytvářely sídliště s průměrem 0,5–1 kilometr. Pozůstatky dlouhých domů se dochovaly v podobě kůlových jam a v Česku byly odkryty archeologickým výzkumem například v Bylanech nebo ve Velimi.\n\nIrokézský dlouhý dům je tradiční obydlí některých domorodých národů Severní Ameriky, jmenovitě Irokézů (indiánské kmeny z oblasti Východních lesů), kteří sami sebe nazývají \"Haudenosaunee\" neboli \"lid dlouhého domu\" nebo \"Ti, co staví dlouhý dům\". Podobně jako v dlouhých dřevěných obydlích indiánů severozápadního pobřeží), i zde žila velká příbuzenská skupina pohromadě a podle počtu ubytovaných rodin stavby dosahovaly délky až 50 metrů.\n\nDům Irokézů byl tvořen dřevěnou kostrou s oválnou střechou a celý byl pokryt překrývajícími se pláty kůry stromů – nejčastěji jilmu. Vzhledem k prostornosti poskytoval velký komfort. V jeho středu plál otevřený oheň a východ byl na obou stranách. S podobným typem obydlí se setkáme už od neolitu také v Evropě a v Asii a to díky jednoduchosti užitých stavebních principů a celkovému univerzálnímu tvaru. Podobně jako u jiných domorodých obydlí i toto mělo krom své užitné funkce zároveň svou mystickou a symbolickou rovinu. I \"Irokézská Liga,\" indiánská konfederace z 16. století, byla chápána jako soužití ve společném Dlouhém domě.\n\n"}
{"id": "555613", "url": "https://cs.wikipedia.org/wiki?curid=555613", "title": "Nebezpečný stav", "text": "Nebezpečný stav\n\n„Nebezpečný stav“ (v originále „Dramatis Personae“) je v pořadí osmnáctá epizoda první sezóny seriálu \"\".\n\nKira Nerys podezřívá valerijskou lodi z pašování dolemitových zbraní Cardassianům, ale komandér Benjamin Sisko odmítne bez konkrétních důkazů loď zadržet. V tom z červí díry přilétá poškozená klingonská loď, z níž se na stanici stihne přenést jeden pasažér a loď pak exploduje. Během pár sekund Klingon po výkřiku „Vítězství!“ umírá. Jelikož šlo jen o průzkumnou loď, posádka začne věc vyšetřovat. Při výslechu Quarka má Odo podivný záchvat a omdlí.\n\nProbudí se na ošetřovně a doktor Bashir není schopen určit, co se stalo. Přitom má Bashir narážku na začínající spor mezi Siskem a Kirou. Když se ho Odo zeptá na podrobnosti, Bashir odvětí, že je příliš brzy k někomu se přidat. Kira najde důkazy proti Valerianům, ale Sisko odmítne zkonfiskovat jejich náklad. Mezitím se Dax a O'Brien vydávají do kvadrantu gama hledat chybějící záznamové zařízení z klingonské lodi.\n\nBěhem letu probírají problémy na stanici a O'Brien se postaví na stranu Siska. Po nalezení zařízení a návratu na stanici se Kira snaží získat Dax na svou stranu. Zatímco ostatní se rozhodují, Dax tato věc nezajímá. Když Kira zjistí, že Quark je poslouchá, skoro ho zabije. Quark si přichází postěžovat Odovi a když mu řekne, co se stalo, ten se začne zajímat o situaci na stanici a rozhodne se promluvit se Siskem. V jeho kanceláří je zrovna O'Brien, který mu přehrává záznamy z klingonské lodi. Odo pak soukromě mluví se Siskem a upozorňuje ho, že na stanici dochází k podobné situaci jako na lodi Klingonů. Ale Sisko začne skládat hodinový strojek a nic jiného ho nezajímá.\n\nV Odově kanceláři čeká Kira a snaží se ho získat pro plán odstranit Siska a O'Briena. Odo předstírá souhlas a pak podrobněji zkoumá klingonské záznamy. Zjistí, že před započetím vzpoury na lodi posádka objevila sbírku energetických koulí obsahující telepatické otisky dávného sporu o moc, který zničil celou rasu. Odo navštíví Bashira, který potvrdí, že jde o příčinu nezvyklého chování posádky s tím, že Odo jediný není ovlivněn, protože není humanoid.\n\nBashir vyvine způsob, jak odstranit telepatické signály z posádky a Odo poté naláká všechny do zavazadlového prostoru, kde aktivuje Bashirův lék. Jakýsi purpurový oblak plynu se vynoří z těl členů posádky a Odo pak otevře vrata a dekomprese oblak vysaje do vesmíru.\n\n"}
{"id": "555617", "url": "https://cs.wikipedia.org/wiki?curid=555617", "title": "Duet (Star Trek: Stanice Deep Space Nine)", "text": "Duet (Star Trek: Stanice Deep Space Nine)\n\n„Duet“ (v originále „Duet“) je v pořadí devatenáctá epizoda první sezóny seriálu \"\".\n\nKobheerijská nákladní loď žádá o povolení zakotvit u stanice Deep Space Nine, protože jeden z pasažérů potřebuje zdravotnickou pomoc kvůli syndromu zvanému Kalla-Nohra. Doktor Julian Bashir ho nezná, ale major Kira Nerys ano a ta informuje komandéra Benjamina Siska, že jediné místo, kde bylo možné syndrom získat, byl cardassijský pracovní tábor Gallitep v okamžiku důlního neštěstí. Jelikož Kira pomáhala tábor osvobodit, chce osobně pasažéra přivítat.\n\nPři příchodu na ošetřovnu ale zjišťuje, že nejde o Bajorana, ale o Cardassiana a nechá ho zatknout jako válečného zločince. Vzápětí ale zjistí, že jeho jméno, Aamin Marritza, není na žádném seznamu válečných zločinců. Sisko nevidí důvod Marritzu dál zadržovat, ale Kira tvrdí, že už pouhá přítomnost v Gallitepu stačí. Sisko se rozhodne věc dále prošetřit. Marritza tvrdí, že nikdy nebyl na Bajoru, ale jelikož Bashir potvrdí, že skutečně má syndrom Kalla-Nohra, je zřejmé, že lže. Kira přesvědčí Siska, aby ji nechal na případu pracovat. Při výslechu Marritza tvrdí, že byl v táboře pouze úředníkem a že údajné zprávy o zvěrstvech prováděných v táboře byly jen propagandou Cardassianů, která měla v Bajoranech udržovat strach.\n\nZdá se tak, že Kira bude muset Marritzu nechat jít, ale nově získaná fotografie z tábora ukazuje, že Marritza je ve skutečnosti gul Darhe'el, tzv. „Řezník z Gallitepu“, velitel tábora. Vězeň to nepopírá, dokonce se chvástá, jakou měl tehdy moc. Při dalších rozhovorech se začnou objevovat drobné nesrovnalosti a nakonec se zjistí, že vězeň absolvoval plastické operace, aby vypadal jako Darhe'el. Odo zjistí, že pravý Darhe'el zemřel před pěti lety a zadržený muž je skutečně Marritza, Darhe'elův úředník.\n\nMarritza vše přizná a označí se za zbabělce, který nezakročil proti zvěrstvům, která Darhe'el páchal na Bajoranech. Kira ho propustí s tím, že další vražda (kdyby byl jako Darhe'el popraven) není řešením. Cestou k odletu ze stanice Marritzu bodne nožem a zabije opilý Bajoran. Když chce Kira vědět proč, Bajoran odvětí, že to byl Cardassian, což jako důvod stačí. Kira odvětí, že to nestačí.\n\n"}
{"id": "555623", "url": "https://cs.wikipedia.org/wiki?curid=555623", "title": "V rukou Proroků", "text": "V rukou Proroků\n\n„V rukou Proroků“ (v originále „In the Hands of the Prophets“) je v pořadí dvacátá epizoda první sezóny seriálu \"\".\n\nVedek Winn, jedna z duchovních vůdkyň Bajoru, přilétá na stanici Deep Space Nine a obviní Keiko O'Brienovou z rouhání, protože ve své škole, kde učí i Bajorany, vyučuje vědecké pojetí červí díry. Winn si myslí, že jelikož Bajorané vnímají červí díru jako náboženský symbol, chrám Proroků, bajorské děti by se to takto měli učit i ve škole, místo aby jim byly vnucovány teorie Hvězdné flotily o fyzice a astrobiologii. Na stanici se objeví konflikty mezi Bajorany a lidmi a komandér Benjamin Sisko je nucen vyhledat pomoc vedeka Bareila, duchovního, který má odlišný názor než Winn.\n\nBareil však není připraven vyjádřit veřejně Siskovi podporu, dokud nebude zvolen kai, nejvyšší duchovní představitel Bajoranů. Mezitím Odo vyšetřuje vraždu podporučíka Aquina. Ve škole exploduje bomba a když Sisko dorazí na místo, vedek Winn využije situace k plamennému projevu před sroceným davem.\n\nNáčelník Miles O'Brien objeví v počítači skrytý soubor s návodem, jak připravit únikovou cestu z Promenády k raketoplánům. Vedek Bareil přiletí na stanici, aby urovnal situaci s Winn. O'Brien objeví stopy vedoucí k jeho bajorské spolupracovnici Neele, která zařídila, aby se na Promenádu mohla dostat zbraň. Náčelník varuje Siska a ten zabrání Neele v atentátu na Bareila.\n\nAčkoli je všem jasné, že v pozadí atentátu je Winn, posádka pro to nemá žádné důkazy. Nicméně událost paradoxně sblíží Bajorany a Hvězdnou flotilu.\n\n"}
{"id": "555630", "url": "https://cs.wikipedia.org/wiki?curid=555630", "title": "Muzeum v Telči", "text": "Muzeum v Telči\n\nMuzeum v Telči patří mezi nejstarší muzea založená na jihozápadní Moravě. První kroky k založení tohoto muzea byly podniknuty v roce 1885 a 25. prosince 1886 bylo zpřístupněno veřejnosti. Muzeum bylo založeno především zásluhou Jaroslava Janouška a Jana Beringera. Jaroslav Janoušek byl profesorem vyšší zemské reálky v Telči a Jan Beringer byl jeho kolegou. Mimo nich zde působila řada významných pracovníků doby, mezi něž patřil Emil Šolc, Karel Jaroslav Mašek nebo Jan Tiray.\n\nJiž od počátku se činnost muzea zaměřovala na sběr, evidenci a dokumentaci regionálního materiálu. Původně muzeum sídlilo v budově radnice, odkud se v roce 1893 přestěhovalo do jezuitské koleje. V roce 1963 znovu změnilo prostory, kdy od tohoto roku až do dnešní doby sídlí v jihozápadním křídle státního zámku v Telči.\n\nPůvodně byla činnost muzea řízena muzejním spolkem v Telči, potom MNV v Telči a OKV v Třešti a v roce 1963 se stalo pobočkou Muzea Vysočiny v Jihlavě.\n\nStálá expozice tohoto muzea nese název Život a práce lidu Telčska. Mezi významné exponáty patří model města z roku 1895, který byl vyroben k příležitosti Národopisné výstavy, kde získal bronzovou medaili. Dále pohyblivý betlém manželů Vostrých z 2. poloviny 19. století, popravčí meč ze 14. století, soubor svatebních praporů nebo horácký lidový kroj. V muzeu je také selská jizba, která představuje život na venkově v 19. století.\n\n"}
{"id": "555633", "url": "https://cs.wikipedia.org/wiki?curid=555633", "title": "Jessica Bielová", "text": "Jessica Bielová\n\nJessica Bielová (* 3. března 1982, Ely, Minnesota, USA) je americká herečka a modelka, která hrála v hollywoodských filmech \"Letní vzplanutí\", \"Texaský masakr motorovou pilou\", \"Iluzionista,\" komediích\" Když si Chuck bral Larryho\" nebo \"Na sv. Valentýna\". Známou se také stala díky postavě \"Mary Camdenové\" v rodinném televizním seriálu \"Sedmé nebe\". Je provdaná za zpěváka a herce Justina Timberlakea.\n\nNarodila se v minnesotském Ely do rodiny ženy v domácnosti a duchovní léčitelky Kimberly Bielové (rozené Conroeové) a podnikatele Jonathana Biela. Má mladšího bratra Justina, narozeného v roce 1985 a německé, francouzské, anglické a čoktavské genealogické předky. Během dětství se rodina často stěhovala, žila postupně v Texasu, Connecticutu a illinoiském Woodstocku, než se definitivně usídlila v coloradském Boulderu.\n\nJessica získala několik rolí v místních muzikálových produkcí, například v \"Annie, The Sound of Music \"a \"Kráska a zvíře\". V 11 se zúčastnila soutěže, kterou sponzorovala Mezinárodní modelingová a talentová asociace, kde získala agenta a profesionálního manažera. Začala s modelingem pro tištěné reklamy a objevila se v reklamách pro produkty jako Dulux Paint a Pringles.\n\nJejím filmovým debutem je role Regrettal v hudebním filmu \"It's a Digital World\". Ve 14 letech byla obsazena do hlavní role Mary Cambden rodinného seriálu \"Sedmé nebe.\"\n\nV roce 1997 získala roli vnučky postavy Petera Fondy ve filmu \"Uleeovo zlato.\" Za roli získala cenu Young Artist Award. Na jaře roku 1998 si zahrála ve filmu \"Na Vánoce budu doma\". V roce 2011 si zahrála ve filmu \"Letní vzplanutí \"a o rok později ve filmu \"Pravidla vášně\" \". \"Byla obsazena do role ve remaku \"Texaský masakr motorovou pilou\". Film se setkal se negativní kritikou, ale za první týden vysílání vydělal přes 80 milionů dolarů. V roce 2003 začala pracovat na filmu \"Blade: Trinity\". V roce 2004 natočila akční thrillerový film \"Stealth \"a film \"Cellular\". Byla obsazena do role Ellen Kismore v romantické komedii \"Elizabethtown\". Poté získala hlavní roli ve filmu \"London\". V roce 2005 ji magazín Esquire jmenovat \"Nejvíce sexy ženou\".\n\nV roce 2006 získala roli ve filmech \"Iluzionista \"a \"Země zatracených\". Ve filmu \"Next\" si zahrála po boku Nicolase Cage a Julianne Moore. Po boku Adama Sandlera a Kevina Jamese si zahrála v letní komedii \"Když si Chuck bral Larryho\". V roce 2007 získala roli striptérky ve filmu \"Powder Blue.\"\n\nNa začátku roku 2008 natočila film \"Lekce neslušného chování\". Film měl premiéru v září roku 2008 na Filmovém festivalu v Torontu. V roce 2009 propůjčila svůj hlas animovanému filmu \"Planeta 51. \"O rok později získala roli ve filmech \"Na sv. Valentýna\" a \"A-Team\". V roce 2011 získala roli ve filmu \"Šťastný Nový rok\". V roce 2011 získala roli v remaku filmu \"Total Recall\", po boku Colina Farrella a Kate Beckinsale. Dále se objevila ve filmech \"Hitchock, Chlap na roztrhání \"a \"Emanuel and the Truth About Fishes\", který měl premiéru na Filmovém festivalu Sundance 18. ledna 2013. V roce 2016 proběhla premiéra filmu \"\", do kterého propůjčila svůj hlas, stejně jako Susan Sarandon nebo Hilary Swank.\n\nJessica Bielová chodila do roku 2001 s hercem Adamem LaVorgnou. Do roku 2006 chodila s hercem Chrisem Evansem. Od ledna 2007 začala chodit s hercem a zpěvákem Justinem Timberlakem. Pár se zasnoubil v prosinci roku 2011 a vzali se v říjnu 2012. Mají spolu syna – Silas Randall Timberlake.\n\n\n\n"}
{"id": "555643", "url": "https://cs.wikipedia.org/wiki?curid=555643", "title": "Niederleis", "text": "Niederleis\n\nNiederleis je obec v okrese Mistelbach v Dolních Rakousích. Žije zde obyvatel.\n\nNiederleis leží ve Weinviertelu \"(Vinné čtvrti)\" v Dolních Rakousích na jihovýchodním okraji Leiser Berge. Plocha území obce je 19.54 kilometrů čtverečních. 10,77 % plochy je zalesněno.\n\nNiederleis leží na jižním svahu vyvýšeniny Buschberg. Z luhů vytéká Niederleiserský potok, protéká celou obcí, spojuje se s jinými potoky a u Kleinsitzendorfu vytváří „Taschlbach“.\n\nObec sestává z katastrálních území:\n\nOsada Nodendorf byla poprvé zmíněna mezi lety 1120 a 1130 jako „Nadendorf\".\n\nNa místě dřívější dřevěné kaple byla roce 1928 postavena nová kaple zasvěcená Matce boží.\n\nNa severu osady se zdvihá mohutná tabulová hora, Oberleiser Berg (457 m). Přes osadu vede spolková silnice 6 se zvýšeným dopravním provozem.\n\nHelfens je jižní katastrální území a bylo v roce 1150 poprvé zmiňováno jako „de helphansdorf\".\n\nAž do roku 1924 stála na okraji lesa východně od osady dřevěná kaple, v roce 1926 byla postavena nynější zděná kaple.\n\nDalším \"moderním\" symbolem ekologie jsou stavby „větrníků\" Hipples, které jsou postaveny na území osady.\n\nS osmi domy je Kleinsitzendorf nejmenším katastrálním území.\n\nOsada je zmíněna v dokumentech již od roku 1380. Tenkrát byla zmíněna v hovorové řeči „Siczendorf\" (Dorf des Sizzo). Konfigurace místa je ovlivněna protékajícím potokem „Taschlbach\" a kaplí s vlastní zvonicí a nově postavenou spolkovou silnicí 40.\n\nNiederleis sousedí s obcemi (od severu ve směru hodinových ručiček) Gnadendorf, Asparn an der Zaya, Ladendorf, Großrußbach a Ernstbrunn.\n\n\nStarostou obce je od 7. dubna 2010 Leopold Rötzer, vedoucí kanceláře Emma Stehr.\n\nV obecním zastupitelství je 15 křesel, která podle získaných mandátů jsou obsazena následovně:\n\n\nMísto je zmiňováno roku 1308, ale dnešní stavba pochází z 16. století. V 17. století byl zámek v majetku kláštera Heiligenkreuz, v současné době je stavba v rekonstrukci. Opat (1637-1658) Michael Schnabel získal majetek v roce 1651. Kamenický mistr z císařského kamenolomu pracoval pro klášter a zhotovil kamenné výrobky pro zámek. V klášterním archivu jsou uloženy účty z let 1655-1657 od bratrů kameníků Ambrosius (asi 1614-1682) a Giorgio Regondi (1616-1681). Je zde také stvrzenka pro mistra Ambrosius Ferrethi (1627-1696): \"..Dne 23. dubna 1682 mistr Ambros dostal zaplaceno za zámeckou kašnu padesát zlatých. Je možné, že práce byly provedeny o rok dříve.\"\n\nMnoho cenných uměleckých děl, jako je německý a italský nábytek, španělské tapety z kůže, nebo římské gobelíny jsou také vystaveny pro návštěvníky. Mezi skvostnými sbírkami jsou také velké kříže nad španělským barokním oltářem v zámecké kapli. Pocházejí ze 14. století a připisují se ke škole Florenťana Giotto (1266-1337).\n\nVnitřní zařízení pochází z 19. století.\n\nVlastivědné muzeum existuje od roku 1977. Na ploše 180 metrů čtverečních dokumentují dějiny obce.\n\nMuzeum je otevřeno od dubna do října každou druhou neděli v měsíci od 14 do 17 hodin. Sbírky je možné prohlédnout i mimo tuto dobu po předchozí domluvě s průvodcem.\n\nOd 30. srpna 2009 byla vydána publikace „Niederleis ve starých pohlednicích\". Na 60 stranách po krátké historické informaci je obec na starých pohledech (1897-1970).\n\nJednoduchý farní halový kostel byl postaven roku 1814, na místě dřívějšího vyhořelého gotického kostela z roku 1809 zasvěceného Panně Marii. V roce 2009 byl kostel opravován.\n\nPočetné turistické stezky umožňují vycházky po přírodním parku Leiser Berge, který je o rozsahu 45 kilometrů čtverečních. Na Buschbergu (491 m) na vyvýšenině Weinviertelu je horská chata rakouského „Alpského spolku“. Na Oberleiser Bergu (457 m) je rozhledna s výhledem do širokého okolí. V přízemí vyhlídky je výstava dokumentující \"6000 let obytné hory Oberleis\".\n\nGotický poutní kostel Oberleis je také často navštěvovaný.\n\nNezemědělských pracovišť bylo v roce 2001 27. Zemědělských a lesnických pracovišť bylo v roce 1999 32. Počet výdělečně činných osob v místě bydliště činil podle sčítání lidu v roce 2001 351, to představuje 47,12 %.\n\n\n"}
{"id": "555644", "url": "https://cs.wikipedia.org/wiki?curid=555644", "title": "Okres Żywiec", "text": "Okres Żywiec\n\nŻywiecký okres (\"Powiat żywiecki\") je zemský okres ve Slezském vojvodství. Okres má rozlohu 1039,96 km² a žije zde 150 354 obyvatel. Sousední okresy jsou bielský, wadowický, suský a těšínský v Polsku, Čadca a Námestovo na Slovensku\n\nOkres zahrnuje obce:\n"}
{"id": "555646", "url": "https://cs.wikipedia.org/wiki?curid=555646", "title": "Keith Emerson", "text": "Keith Emerson\n\nKeith Noel Emerson (2. listopadu 1944 Todmorden, Anglie – 10. března 2016 Santa Monica, Kalifornie) byl britský rockový klávesista a hudební skladatel. Byl členem skupin Keith Emerson Trio, John Brown's Bodies, The T-Bones, V.I.P.'s, působil v doprovodné kapele zpěvačky P. P. Arnold, ze které v roce 1967 vznikla skupina The Nice. Roku 1970 stál u zrodu jedné z prvních rockových superskupin Emerson, Lake & Palmer (ELP). Po jejím rozpadu v roce 1979 se během 80. let úspěšně angažoval v nástupnické Emerson, Lake & Powell. Původní ELP se znovu spojili v 90. letech. Emerson se také v roce 2002 zúčastnil turné s jednorázově obnovenou skupinou The Nice.\n\nEmerson se na Vánoce 1969 oženil se svou dánskou přítelkyní Elinor. Spolu měli dva syny Aarona Ole Emersona a Damona Keith Emersona, později se s Elinor rozvedli.\n\nV září 2010 vydal Emerson zprávu, ve které se uvádí: „Během běžného lékařského vyšetření (koloskopie), mně byly nalezeny nebezpečné polypy v tlustém střevě. Závěrem londýnského lékařského týmu bylo, že musím okamžitě podstoupit operaci. Bohužel načasování této operace mně nedovoluje zahájit plánované říjnové turné, z důvodu hospitalizace a rekonvalescence po operaci. Musím být optimistický, že se vše v dobré obrátí.“\n\nEmerson zemřel 10. března 2016 v kalifornské Santa Monice na střelnou ránu do hlavy, kterou si způsobil zjevně sám. Jeho tělo bylo nalezeno v jeho domě. Bylo též oznámeno že „'v současnosti' trpěl depresemi a degenerativními nervovými problémy, které negativně ovlivňovaly jeho schopnost hraní na klávesy“.\n\nJeho bývalý kolega z ELP Carl Palmer řekl: „Keith byl dobrá duše, jejíž láska k hudbě a nadšený výkon nebudou ještě dlouho překonány.“\n\n\n"}
{"id": "555657", "url": "https://cs.wikipedia.org/wiki?curid=555657", "title": "Červenka drůbeže", "text": "Červenka drůbeže\n\nČervenka je septické onemocnění vyvolávané bakterií \"Erysipelothrix rhusiopathiae\". Hlavní význam má u savců, zejména prasat, ale může také postihovat ptáky. U drůbeže bývají ekonomicky významné infekce krůt starších nad 13 týdnů, případně u komerčně chovaných bažantů; u kura domácího, kachen, husí, perliček, orebic, pštrosů a emu byly pozorovány jen ojedinělé případy.\nBakterie \"E. rhusiopathiae\" má zdravotní význam. U člověka může příležitostně vyvolává kožní onemocnění – erysipeloid. K profesionálním infekcím dochází zejména při zpracovávání masa nebo kadáverů infikovaných zvířat.\n\nSporadické případy infekce \"E. rhusiopathiae\" byly popsány u různých druhů ptáků před rokem 1936, ale Beaudette a Hudson (1936) byli první, kteří poukázali na ekonomický význam nemoci v chovech krůt v Sev. Americe. S industrializací chovů krůt a zavedením imunoprofylaxe přestala být červenka problémem, až na oblasti s endemickým výskytem. Nemoc je častěji pozorována u krocanů než u krůt, ale neexistují důkazy o odlišné vnímavosti pohlaví.\n\nBakterie \"E. rhusiopathiae\" je rozšířeno celosvětově, bylo izolováno z tkání savců, ptáků, plazů, obojživelníků i ryb.\n\nBakterie \"Erysipelothrix rhusiopathiae\" patří do skupiny uniformních nesporulujících grampozitivních tyčinek. Je jediným druhem rodu \"Erysipelothrix\". Buněčná morfologie \"E. rhusiopathiae\" je variabilní. Mikrob má tvar rovných nebo lehce zahnutých jemných tyčinek velikosti 0,2-0,4 x 0,8-2,5 µm. U kultur v R fázi růstu mohou převládat vlákna. V zorném poli mikroskopu se nachází jednotlivě, v párech nebo v krátkých řetízcích.\n\n\"E. rhusiopathiae\" je fakultativně anaerobní a poměrně náročné na kultivační podmínky. Tepelné optimum pro růst je 30-37 °C, pH mírně alkalické (7,4-7,8). Na pevných půdách obohacených glukózou nebo sérem roste ve formě hladkých, drobných kolonií s alfa-hemolýzou. Typický je štětičkovitý růst v želatině. Fermentuje glukózu, galaktózu, fruktózu, maltózu, laktózu a N-acetyl-glukosamin. Většina izolátů tvoří sirovodík. Je kataláza negativní, neprodukuje indol, neredukuje nitrity, nehydrolyzuje esculin a neredukuje 0,1 % methylenovou mod.\n\nBakterie je poměrně rezistentní k různým vlivům prostředí a k chemickým faktorům. Je odolná k vysychání a může přežívat uzení i nakládání používané při zpracovávání masa a zůstává životná v mrazeném či chlazenémmase, sušené krvi, zkažených kadáverech nebo rybím mase. V pitné vodě přežívá 5 dní, ve hnoji 15 dní a v kadáverech až 9 měsíců. \"E. rhusiopathiae\" je ničen v krátké době 0,5% roztokem hydroxidu sodného, 3,5% tekutým kresolem nebo 5% roztokem fenolu. Je rezistentní na 0,001% krystalvioleť, 0,5% telurit draselný a může růst za přítomnosti 0,1% azidu sodného. Teplotou nad 60 °C je inaktivován během 15 minut.\n\n\"E. rhusiopathiae\" vlastní druhově specifický termolabilní antigen a typově specifický polysacharidový komplex. Doposud bylo popsáno 26 serovarů označovaných arabskými číslicemi.\n\nJednotlivé izoláty \"E. rhusiopathiae\" se liší virulencí. Virulentní kmeny produkují neuraminidázu, která poškozuje cévy a způsobuje tvorbu trombů. \"E. rhusiopathiae\" je patogenní pro krůty kteréhokoli věku a pohlaví po parenterální i orální infekci. Opakovaným pasážováním na pevných půdách dochází ke ztrátě virulence.\n\nBakterie \"E. rhusiopathiae \" byla izolována v přírodě u řady ptačích druhů, včetně mnoha savců, ryb, plazů a obojživelníků. Vnímavost ptačích druhů se liší. \n\n\"E. rhusiopathiae\" dlouhodobě přežívá v půdě, která také představuje nejčastější zdroj infekce (zejména po předchozí kontaminaci infikovanými prasaty nebo ovcemi). Jako vstupní brána infekce se předpokládá porušená kontinuita kůže a sliznic, ke kterým může dojít při různém poranění (souboje kohoutů), oštipování, kanibalismu, bodavým hmyzem, umělou inseminací, vakcinací apod. Drůbež se také může infikovat kontaminovanou rybí moučkou v krmných směsích nebo kontaminovanou pitnou vodou. Jako predispoziční faktory působí horké dusné počasí. Drůbež vylučuje bakterie trusem nejméně 40 dní po infekci. Rekonvalescentní ptáci mohou být subklinickými nosiči bakterií.\n\nInkubační doba v terénních případech se nedá určit. Po experimentální inokulaci krůt se pohybuje mezi 2-5 dny, po orální infekci ještě o 2-3 dny později.\n\nVýskyt nemoci u krůt obvykle začíná náhle, ztráty činí jeden až několik kusů denně a mohou tak přetrvávat až několik měsíců. Dospělé krůty jsou nacházeny uhynulé na hnízdech. Zvířata nemusí vykazovat žádné příznaky nemoci nebo se pozoruje skleslost, netečnost, nejistá chůze, snížení hmotnostních přírůstků a zduření kožních přívěsů, které mohou být anemické nebo cyanotické. Mortalita v hejnu se může rychle zvyšovat nebo přetrvává v rozmezí 1 až 50 % po několik týdnů a měsíců. Nemocní ptáci většinou uhynou. Šíření infekce v hejnu je pomalé.\n\nNejčastějšími klinickými příznaky u kura domácího jsou celková slabost, deprese, průjem a náhlý úhyn. U nosnic dochází k poklesu snášky, až 50-70 %. U kachen, husí a bažantů jsou příznaky podobné.\n\nU postižených běžců dochází k rychlým úhynům, většinou bez předchozích klinických příznaků. U 6měsíčního emu byla pozorována dyspnoe, netečnost, anorexie a zeleně zbarvený průjem. \n\nPři přirozeném výskytu se nacházejí změny odpovídající generalizované septikémii. U krůt se zjišťuje celkové překrvení a četné krváceniny na srdci, perikardu a v abdominálním tuku, hemoragická enteritida, vegetativní endokarditida, tmavé krusty na kůži, zesílení a zrudnutí nosního přívěsku u krocanů, hydroperikard a rozšíření krevních cév ve viscerálních orgánech, difuzní zčervenání kůže a překrvení svaloviny. Mikroskopický nález odpovídá septikémii.\n\nU rekonvalescentních ptáků vzniká vysoká humorální imunita, která je chrání před reinfekcí a úhynem.\n\nDiagnóza červenky je založena na anamnéze, klinickém a patologickém nálezu podloženém izolací a identifikací příčinného agens. Předběžnou diagnózu lze stanovit nálezem G+ bakterií v otiskových preparátech z jater, sleziny, srdeční krve nebo kostní dřeně.\n\nDiferenciální diagnostika. Akutní septikemická forma červenky může připomínat choleru, kolibacilózu, salmonelózy a perakutní Newcastleskou nemoc. U krůt také vzít do úvahy rupturu aorty i otravu antikokcidiky.\n\nU postižených zvířat je vhodné aplikovat co nejdříve po vzniku onemocnění rychle působící peniciliny simultánně s bakterinem a ostatním ptákům v hejnu podávat penicilin perorálně v pitné vodě. Depotní formy penicilinu nejsou při septikemické formě červenky dostačující. I tato opatření nemusí zachránit všechna klinicky nemocná zvířata. Penicilin také nezabraňuje vzniku nosičství. Vzhledem k poměrně řídkému výskytu červenky u drůbeže není dostatek informací o účinnosti jiných látek.\n\nZ preventivních opatření to jsou odpovídající zoohygiena chovů, asanace prostředí a zamezení vzniku infekce – dekontaminace půdy, používání nekontaminovaného krmiva i vody, odstraňování uhynulých zvířat i nosičů z hejna, redukování počtu hlodavců, omezování stresů z prostředí apod. K dezinfekci je vhodný 1-2% louh sodný. V oblastech s endemickým výskytem se provádí imunizace bakterinem. U pštrosů je doporučována první vakcinaci v 6.-8. týdnu stáří a dvojí revakcinaci po 6 měsících a pak vždy před začátkem chovného období.\n\n"}
{"id": "555660", "url": "https://cs.wikipedia.org/wiki?curid=555660", "title": "Lego Soccer Mania", "text": "Lego Soccer Mania\n\nLego Soccer Mania (také Lego Football Mania) je fotbalová počítačová hra. Byla vydána 18. června 2002 u příležitosti Mistrovství světa ve fotbale klubů.\n\nJedná se o jednoduchou fotbalovou hru, v níž je však vše z Lega - hráči i stadiony. Byla vydána i mobilní verze.\n\nCelkem 21 zápasů, mezi nimiž je příběh vyprávěn komentovanými statickými obrázky:\n\n\n"}
{"id": "555663", "url": "https://cs.wikipedia.org/wiki?curid=555663", "title": "Parc de Bercy", "text": "Parc de Bercy\n\nParc de Bercy je veřejný park, který se nachází v Paříži ve 12. obvodu. Park byl vybudován letech 1993-1997 a jeho rozloha činí 14 ha. Rozkládá se mezi Palais omnisports de Paris-Bercy a nákupním centrem Bercy Village. Jeho název je odvozen od čtvrti Bercy.\n\nPark vznikl na místě bývalých skladů s vínem, které bylo dováženo do Paříže. Ve střední části jsou zachované kolejnice, bývalá stáčírna vína a dům strážce skladišť. V další části parku je dochovaný dům výběrčího daní. Tržiště s vínem bylo vybráno na tomto místě proto, že stálo u městských hradeb vybudovaných v 18. století. V zahradě se dochovala starobylá síť ulic a některé cesty používané k přepravě vína od břehu Seiny, které však byly v 70. letech odděleny automobilovým provozem na nábřeží.\n\nPark se skládá ze tří zahrad podle projektu, jehož autory jsou architekti Bernard Huet, Madeleine Ferrand, Jean-Pierr Feugas, Bernard Leroy a krajináři Ian Le Caisne a Philip Raguin.\n\nČást parku u Bercy Village se nazývá \"Romantická zahrada\" (Jardin romantique). Jsou zde vodní nádrže s rybami a napodobeniny dun.\n\nDvě lávky vedou do další zahrady nazývané \"Květinové záhony\" (Parterres), která je věnovaná práci s květinami a určena pro názornou výuku.\n\nZahrada vedle Palais omnisports se nazývá \"Louky\" (Prairies) a skládá se z velkých travnatých ploch ve stínu velkých stromů. V této části se odehrávají improvizované fotbalové zápasy. Zahrada končí na promenádě u Palais omnisports, která slouží vyznavačům skateboardu a kolečkových bruslí.\n\nPodél celého parku na straně u Seiny vede protihluková zeď u nábřeží \"Quai de Bercy\" a jsou zde sportovní tělocvičny. Na vrcholu vede chodník, který nabízí panoramatický výhled na vrcholky stromů v parku a na Francouzskou národní knihovnu na protějším břehu. V severovýchodní části parku sídlí filmotéka Cinémathèque française otevřená v roce 2005. Nedaleko passerelle Simone-de-Beauvoir, která vede přes řeku k Národní knihovně, se nachází sousoší 21 soch nazvané \"Děti světa\" (Les Enfants du Monde). Sochy byly odhaleny v roce 2001 a představují 21 dětí z 21 zemí vstupujících do 21. století.\n\nV parku jsou také pozůstatky dávné neolitické vesnice, kde byly při výstavbě nalezeny různé cenné archeologické nálezy. V sousedství parku se nalézá Muzeum jarmarku.\n\n"}
{"id": "555669", "url": "https://cs.wikipedia.org/wiki?curid=555669", "title": "Tidžáníja", "text": "Tidžáníja\n\nTidžáníja (arabsky: الطريقة التجانية; \"aṭ-Ṭaríka at-Tidžáníja\") je řád súfismu. V arabštině jsou tyto řády označovány názvem taríka, což znamená „cestu“. Jako „cesta“ je také známá šaría, ta je však cestou povinnou, zatímco taríka pouze dobrovolnou.\n\nTidžáníja je řád maghribského původu, založený v roce 1784 v Alžírsku. Jeho tvůrcem byl Ahmad at-Tidžání, který se narodil v roce 1737 v Alžírsku a v roce 1815 zemřel v marockém Fezu. At-Tidžání se súfismu začal věnovat ve svých jednadvaceti letech a v této době již měl velké znalosti islámské věrouky. Následně odcestoval do Fezu, kde se věnoval studiu prorocké tradice. Kolem roku 1782 se mu zjevil prorok a vybral ho, aby vykonával spirituálního vůdce. Toto poselství sdělil Tidžání svým následovníkům a nakonec byl jimi založen řád tidžáníja. Prorok mu taktéž pro jeho řád určil wird.\n\nTidžáníja se začala šířit do západní Afriky a byla hlavním konkurentem súfijskému řádu kádiríje. Významnou osobností, která přispěla k šíření tidžáníje, byl al-Hádž Umar Tall. Poprvé se s tímto řádem setkal na své pouti do Mekky a následně mu Ahmad at-Tidžání udělil funkci řádového chalífy pro západní Afriku. Umar Tall mnoho svých nových stoupenců získal díky státotvorné svaté válce (džihád). Tall bojoval proti francouzskému kolonialismu a chtěl udržet nezávislost své domoviny. To se však obrátilo po jeho smrti, kdy tidžáníja začala pomoc Francouzů vyhledávat a řád se začal dělit do různých větví. U těchto větví nacházíme drobné odlišnosti (např. protikoloniální postoje atd.)\n\nTidžáníja se dále šířila do Senegalu a s rychle rostoucím počtem svých stoupenců se zde stala nejpočetnějším řádem neboli taríkou. Ve wolfských oblastech Senegalu se upevňovala zejména díky Hádži Máliku Syovi, jehož nástupci se nazývají generální chalífové. Ti učinili vůči křesťanskému světu některá rozhodnutí, za které byli do jisté míry odsuzováni, a nepovolili v Senegalu návštěvu Jana Pavla II.\nAl-Hádž Málik Sy založil v roce 1902 řádový dům v Tiwaawanu (zvaný arabsky záwija). Tento řádový dům se stal centrem islámské vzdělanosti a kultury pod jeho vedením. Záwija v Tiwaawanu však není v Senegalu jediná. \nAmbice dále rozšířit tidžáníji vyvolaly na jihu Senegalu svatou válku, která byla vedena Mábbem Djachu Báem. Podobně jako Umar Tall založil i Bá v senegalské oblasti Saalum islámský stát – ten se sice po jeho smrti rozpadl, ale tidžáníja si zde zachovala status nejrozšířenějšího řádu a postupně se jejím reprezentantem v Saalumu stala rodina Njassů. Abdulláh Njass (1840–1922) založil záwiju ve městě Kaolak, jejíž vliv sahá až do marockého Fezu a do severonigerijského Kana. Nejznámější se stala větev Ibráhíma Njasse, syna Abdulláha Njasse. Tato větev si hlavně zakládá na vzdělanosti, dokonce i na vzdělanosti dívek. Njass tvrdí, že každý učedník má možnost dosáhnout přímého mystického poznání Boha. Větev je známá pod názvem fajdá a je nejrozšířenější na světě (Senegal, Nigérie, Niger a Mauritánie, Spojené státy a Evropa). Další významná zawíja vznikla v Senegalu zásluhou Mamadou Saidou Bá v Medině-Gounass.\n\nTidžáníja a její učení vychází z Koránu a z hadísu. Ctí základní principy islámu, mezi které patří např. úcta k rodičům; člen nesmí vstoupit do jiných súfijských řádů, musí se modlit dvakrát denně atd. Korán a hadís je v tidžáníjském řádu základ i pro dhikr neboli súfijský řádový obřad. Cílem cesty stoupenců této taríky je přístup k poznání Boha.\n\nModlitby jsou rozděleny do tří skupin:\n\nTidžáníja je založena na třech principech:\n\n\n\n"}
{"id": "555679", "url": "https://cs.wikipedia.org/wiki?curid=555679", "title": "VP-91", "text": "VP-91\n\nVP-91, neboli též Patrol Squadron Ninety-One, byla hlídkovací squadrona námořního letectva USA, která za druhé světové války působila v Tichomoří. Byla založena 1. prosince 1941 na NAS (Naval Air Station ~ Námořní letecká základna) Norfolk ve Virginii a zpočátku byla vybavena létajícími čluny Consolidated PBY-5 Catalina. Dne 1. října 1944 byla přeznačena na VPB-91 (hlídkovací–bombardovací squadrona). Od října 1944 používala i létající čluny Martin PBM-3S Mariner.\n\nMezi 28. únorem a 2. březnem 1942 se VP-91 přesunula ze San Francisca do Pearl Harboru na Havaji, odkud vykonávala hlídkové lety až do počátku srpna. Dne 8. srpna 1942 zahájila VP-91 přesun do jihozápadního Pacifiku. Na Espiritu Santo její první letadla dorazila 13. září a již dopoledne 14. září zpozorovala Catalina 91-P-8 LT Glen E. Hoffmana Kondóův předsunutý svaz severozápadně od Santa Cruz na pozici \n\nOperace VP-91 z průlivu Segond mezi Espiritu Santo a ostrůvkem Aore podporovala zásobovací loď hydroplánů USS \"Mackinac\".\n\nRáno 23. října 1942 zahlédla Catalina 91-P-3 jeden z japonských svazů 650 námořních mil (1203,8 km) severně od Espiritu Santo. Večer pak Catalina 91-P-14 LTJG Donalda L. Jacksona lokalizovala dva japonské svazy, z nichž jeden obsahoval letadlovou loď. Jednalo se o první pozorování japonských pohybů před nastávající bitvou u Santa Cruz. Během ní v 9:58 dne 25. října ta samá Catalina 91-P-14 LTJG Warrena B. Matthewa zpozorovala předsunutý svaz bitevních lodí \"šóšó\" (少将 ~ kontradmirál) Hiroaki Abe. Matthew odvysílal zprávu o kontaktu s osmi nepřátelskými loděmi na pozici , ale poté se na něj vrhly dvě Micubiši F1M z bitevní lodě \"Kirišima\". Matthew jim sice dokázal uniknout, ale jeho následující zprávy o změnách kurzu nepřítele již nikdo nezachytil. Ve 2:50 dne 26. října zaútočila Hoffmanova radarem vybavená Catalina 91-P-3 na letadlovou loď \"Zuikaku\". V sestupném letu Hoffman uvolnil čtyři 500lb (226,8 kg) pumy, z nichž nejbližší dopadla 300 metrů od pravoboku letadlové lodě. Po útoku vystřelil Hoffman světlici, aby oslepil japonské protiletadlové dělostřelce a unikl. Hoffman odvysílal zprávu o kontaktu ve 3:10, ale RADM Thomas C. Kinkaid (velitel TF 61 na USS \"Enterprise\") jí obdržel až v 5:12. Po půlnoci na 27. října (v 0:55 nebo 1:00) zaútočil LT Melvin K. Atwell se svojí PBY-5A 91-P-3 na japonský torpédoborec \"Teruzuki\" (který ale mylně identifikoval jako těžký křižník třídy \"Aoba\") a lehce jej poškodil.\n\n\"Mackinac\" od 2. listopadu 1942 nahradily zásobovací lodě hydroplánů USS \"Curtiss\" a USS \"Tangier\".\n\nV březnu 1943 se VP-91 vrátila do Států, kde byla na NAS San Diego reorganizována. V srpnu téhož roku se VP-91 vydala na svůj druhý turnus do Tichomoří. Mezi 9. a 18. srpnem přeletěla její letadla na NAS Kaneohe na Oahu. Dne 29. října se VP-91 začala postupně přesunovat do jihozápadního Pacifiku, kde zpočátku operovala z Espiritu Santo, Suva na Fidži a Halavo Bay na ostrově Florida.\n\nDne 21. července 1944 VP-91 opustila bojovou zónu a vrátila se do Států. Do konce války se pak věnovala výcviku posádek na NAS Whidbey Island, Washington.\n\n"}
{"id": "555682", "url": "https://cs.wikipedia.org/wiki?curid=555682", "title": "Kazuo Hatojama", "text": "Kazuo Hatojama\n\nKazuo Hatojama (japonsky 鳩山 和夫 \"Hatojama Kazuo\") (6. květen 1856 – 3. říjen 1911) byl japonský politik a advokát, předseda dolní komory japonského parlamentu a hlava rodu Hatojama.\n\nVystudoval na Yale University, jeho žena Haruko Hatojamová byla spoluzakladatelkou Ženské univerzity Kjoricu (学校法人共立女子学園). Jeho syn Ičiró Hatojama se stal ministerským předsedou a prvním předsedou Liberálně-demokratické strany.\n\nHatojama byl předsedou dolní komory (Sněmovny reprezentantů) japonského parlamentu mezi roky 1869 až 1897 během éry Meidži. Později se stal prezidentem Univerzity Waseda.\n"}
{"id": "555691", "url": "https://cs.wikipedia.org/wiki?curid=555691", "title": "Rod Hatojama", "text": "Rod Hatojama\n\nHatojama je významná japonská rodina, zastoupená ve vrcholné politice Japonského císařství.\n\nPrvním známým členem rodu byl Kazuo Hatojama, který se stal předsedou Sněmovny reprezentantů (dolní komora) japonského parlamentu a později prezidentem Univerzity Waseda. Jeho žena byla Haruko Hatojamová, mimochodem spoluzakladatelka prestižní ženské univerzity Kjoricu. Jejich syn Ičiró Hatojama byl mezi lety 1954 až 1956 japonským ministerským předsedou a zakladatelem Liberálně-demokratické strany (LDP). Ičirův syn Iičiró Hatojama pokračoval v rodové tradici a stal se ministrem zahraničních věcí (1976-1977). Oženil se s Jasuko Išibaši, dcerou Šódžira Išibašiho zakladatele společnosti Bridgestone. S ní měl dva syny, starší Jukio, zakladatel Demokratické strany Japonska, byl v letech 2009-2010 japonským premiérem, mladší Kunio ministrem spravedlnosti a ministrem pro vnitřní záležitosti a komunikaci.\n"}
{"id": "555693", "url": "https://cs.wikipedia.org/wiki?curid=555693", "title": "Svaz islámských soudů", "text": "Svaz islámských soudů\n\nSvaz islámských soudů (ang. The Islamic Courts Union (ICU), Somali: \"Midowga Maxkamadaha Islaamiga\"). Seskupení samospráv krajů v Somálsku řídících se na základě islámského práva šaría, které se vytvořilo v roce 2006 jako alternativa k tehdejšímu vládnoucímu uskupení Transitional Federal Parliament of the Republic of Somalia, s cílem nastolení pořádku a ochrany obyvatelstva po letech strávených v anarchii. Do konce roku 2006 vládli většině území jižního Somálska s drtivou většinou obyvatel a velkých měst jako jsou Jowhar, Kismaayo, Beledweye a hlavní město Mogadišu.\nPo pádu železné opony, což mělo vliv na přeskupení mocenských sil ve světě a zapříčinilo pád somálské vlády v roce 1991, se staly krajské soudy šaría hlavním soudním systémem, placeným z poplatků daných sporů. Postupem času začaly nabízet i jiné služby, jako je vzdělání a zdravotní péče. Soudy také působily jako místní policejní síly, které byly placeny místními podniky ke snižování trestné činnosti. Díky tomu, že Somálsko je muslimskou krajinou, těšily se tyto instituce podpoře široké veřejnosti. V prvních letech se jako ukázkový příklad zahrnovaly soudy šejka Ali Dhereho, se sídlem v severním Mogadišu založeném roku 1994 a soud ve městě Beledweyne založený v roce 1996. Následně nato čtyři soudy Ifka Halan, Circolo, Warshadda a Harayaale založily společný výbor zabývající se bezpečností, výměnou zločinců a integrací bezpečnostních sil. V roce 1999 začala skupina prosazovat svou autoritu a za spolupráce stoupenců vytvořili Svaz Islámských soudů (ICU), podporovaných ozbrojenou milicí. V dubnu téhož roku převzaly správu nad hlavním tržištěm v Mogadišu a cestami vedoucími z něj. Tento systém vlády, ovládané soudci, se nazývá kryptokracie.\n\nPodle zpráv Organizace spojených národů, zpravodajství BBC, Eritrea finančně i materiálně podporovala ICU již od roku 1999. V následujících letech dokonce vysílala své odborníky, inženýry i experty na pokládání min. Proti tomuto se však ohrazovali oficiální vůdci ICU. Ti nepopírali spolupráci s Eritreou, avšak ne na této bázi. I přesto, že mezi obvyklou taktiku bojovníku ICU nebyli sebevražedné bombové atentáty, snažili se představitelé ICU nalákat i touto cestou zahraniční džihádistické bojovníky. Po této snaze vedení ICU se na její aktivity zaměřila americká informační služba z důvodu podezření ukrývání atentátníků Al-Káida na americké velvyslanectví v keňském Nairobi v roce 1998. Načež informovala BBC, že byl zadržen jeden z významných členů Al-Káidy a přepraven do amerického vojenského vězení na Guantanámu.\nV roce 2000 již tvořily soudy konsolidovanou unii. Vzhledem k tomu, že se soudy prosazovaly jako nejvyšší právní rámec, začaly se dostávat do konfliktů se světskými válečnými vůdci ovládajícími zbytek Mogadiša. Ti pak se jako reakce na sílu ICU sdružili do seskupení Alliance for the Restoration of Peace and Counter-Terrorism (ARPCT). Toto uskupení byla obrovská změna, protože její členové do té doby vedli vzájemné vojenské pře. Od počátku roku 2006 se tyto znepřátelené skupiny opakovaně střetávaly, což vystupňovalo v květnu 2006, kdy při pouličních bojích v centru Mogadiša zemřelo více než 300 lidí. Dne 5. června 2006 vyhlásilo vedení ICU naprostou kontrolu na Mogadišem. V reakci nato administrativa Spojených států oficiálně nepotvrdila ani nevyvrátila, že by podporovala jednu ze stran, pouze se objevila anonymní informace o podpoře ARPCT pro možné vazby ICU na Al-Káida. Dne 6. června 2006 vydalo ICU prohlášení, že má pod kontrolou území na vzdálenosti 100 km od Mogadiša. Opoziční vůdci byli buď zajati nebo se pokusili uprchnout do Jowharu, který byl dobyt 14. června. Při útěku za sebou muselo ARPCT nechat veškerý vojenský materiál, který tím padl do rukou ICU a ty pak byli nepřemožitelní bez vnější vojenské podpory. V polovině srpna vtrhly ICU do přístavu Hobyo, ležící 500 km severně od Mogadiša, kde se nesetkaly z žádným odporem. Dne 20. července ICU zorganizovaly velkou úklidovou akci v centru Mogadiša, která se uskutečnila poprvé po dekádě trvajícího chaosu. Dne 15. července ICU po jedenácti letech znovuotevřely mogadišské letiště, které bylo zavřeno po odchodu mezinárodních vojsk v roce 1995. Prvním odbaveným letadlem byl charterový let vybavený Ligou arabských státu, jenž odvezl delegaci ICU na konferenci do súdánského Chartúmu. 15. srpna dobyly město Harardhere, ležící přibližně 500 km severovýchodně od Mogadiša. 25. srpna po 10 letech znovuotevřely historický mogadišský přístav, který býval jedním z nejrušnějších ve východní Africe. V září 2006 byly ve městě Kismaayo pořádány protesty proti spolupráci ICU s bojovníky z řad Al-Káida. Dav byl rozehnán střelbou, při které zahynuly nejméně 3 osoby. Dne 5. října 2006 Svaz islámských soudů vyhlásil vznik Nejvyššího islámského soudu šaría v provincii Banadir, a zrušil všechny islámské soudy v hlavním městě.\nDne 8. prosince 2006 ICU potvrdila probíhající těžké boje proti Transitional Federal Parliament za podpory etiopské armády. ICU vyhlásila Etiopii džihád, ale i přesto do konce roku prohrála 20 z 26 bitev a ztratila značnou část území s městy Baidoa, Bandiradley, Mudug Beledweyne, Hiran. Načež ustoupili zpět do Mogadiša. Po krátké šarvátce v průběhu bitvy o Jowhar vůdcové ICU Šejk Hassan Dahir Aweys, Sharif Šejk Ahmed a Abdirahman Janaqow kapitulovali a uznali novou nastalou situaci v Somálsku.\n\nPo pádu ICU se mnoho milicionářů ukrývalo, odkud prováděli útoky proti spojeným vojskům prozatímní vlády a Etiopie. Toto odbojové hnutí si dalo název aš-Šabáb (Hnutí mladých bojovníků).\n\nV září 2007 byla založena Aliance za znovuosvobození Somálska (ARS), jako protiváha spojeným vojskům prozatímní vlády a Etiopie. ARS se pak dělila na dvě frakce. Jedni měli snahu se usmířit, druzí naopak usilovali o vítězství vojenskou cestou. V květnu a červnu 2008 se křídlo ARS založené v Džibutsku za patronátu OSN sešlo s představiteli prozatímní vlády, z čehož vzešla mírová smlouva podepsaná k 9. červnu 2008. Z tohoto se ARS roudělilo na dvě křídla. Jedno sídlící v Eritreji, s bývalým vůdcem ICU Šejkem Hassanem Dahirem Aweysem, kteří se neoblomně stavěli proti spolupráci s prozatímní vládou v zádech s Etipoií. Druhé sídlící v Džibutsku, v čele s bývalým vůdcem ICU Sharifem Ahmedem Šejkem, který byl pro usmíření a novou národní vládu. Dne 1. února 2009 byl Sharif Ahmed Šejk zvolen byl zvolen prezidentem Transitional Federal Government (TFG). Hnutí aš-Šabáb vyhlásilo válku a slíbilo pokračování v útocích na TFG.\n\n"}
{"id": "555694", "url": "https://cs.wikipedia.org/wiki?curid=555694", "title": "Guntersdorf", "text": "Guntersdorf\n\nGuntersdorf je městys v Okrese Hollabrunn v Dolních Rakousích. Žije zde obyvatel.\n\nGuntersdorf leží ve Weinviertelu \"(Vinné čtvrti)\" v Dolních Rakousích. Plocha městyse je 28,41 kilometrů čtverečních a 1,2 % plochy je zalesněno.\n\nMěstys sestává ze dvou katastrálních území:\n\n\nStarostou městysu je Günther Bradac, vedoucí kanceláře Helene Weinbub.\n\nV obecním zastupitelstvu je 19 křesel, která jsou po posledních obecních volbách 14. března 2010 obsazena podle získaných mandátů takto:\n\n\nPartnerským městem Guntersdorfu je Herborn v Německu.\n\nOd roku 1987 má v Guntersdorfu sídlo \"Divadlo západního Weinviertelu\". Zakladatelkou a vedoucí divadla je paní Franziska Wohlmann. Divadelní program obsahuje hry pro děti a divadelní mládež, klasické, bulvární i kritické hry dnešních autorů. Neustálá jsou pohostinská vystoupení z oblasti divadla i kabaretu, jakož i hudební výstavy a autorská čtení.\n\nNezemědělských pracovišť bylo v roce 2001 41 a zemědělských a lesnických pracovišť bylo v roce 1999 85. Počet výdělečně činných osob v místě bydliště bylo při sčítání lidu v roce 2001 508, tj. 45,83 %.\n\n\n\n"}
{"id": "555703", "url": "https://cs.wikipedia.org/wiki?curid=555703", "title": "Timofej Sapronov", "text": "Timofej Sapronov\n\nTimofej Vladimirovič Sapronov (rusky \"Тимофей Владимирович Сапронов\", 16. dubna 1887, Moskva, Ruské impérium – 6. ledna 1939, Verchneuralsk, SSSR) byl ruský bolševický revolucionář a sovětský politik.\n\nPřed vstupem do bolševické frakce pracoval Sapronov jako malíř pokojů. Roku 1912 přistoupil Sapronov k bolševikům.\n\nRoku 1917 se stal předsedou Moskevského sovětu. V roce 1919 byl poslán do Charkova proti bílému generálovi Děnikinovi. V té době se stal členem demokratických centralistů.\n\nPo Děnikinově porážce odjel Sapronov reprezentovat SSSR na Janovské konferenci. Roku 1921 byl místopředsedou nejvyšší hospodářské rady.\n\nPo uchopení moci Stalinem roku 1924 vstoupil Sapronov do levé opozice a podepsal deklaraci 46. Úzce spolupracoval s Vladimirem Smirnovem a Valerianem Osinským. Jeho přítelem v té době byl spisovatel Eduard Dune.\n\nRoku 1927 byl vyloučen ze strany a deportován na Krym. Roku 1932 byl uvězněn ve Verchněuralsku, kde byl roku 1937 zavražděn při rvačce.\n"}
{"id": "555713", "url": "https://cs.wikipedia.org/wiki?curid=555713", "title": "Vodicí pes", "text": "Vodicí pes\n\nVodicí pes je speciálně vycvičený pes sloužící jako zvláštní pomůcka pro nevidomé. Vodicí pes má za úkol provázet nevidomou či slabozrakou osobu a pomáhat jí v běžném životě, a to hlavně při pohybu venku.\n\nJako vodicí psi jsou pro svou povahu cvičeni hlavně labradorští či zlatí retrívři, ale také němečtí ovčáci, kolie či velcí pudlové.\n\nPo výběru štěňat je vodicí pes umístěn na rok do rodiny na tzv. předvýchovu, kde je učen základním návykům. Po předvýchově je pes dalších šest – deset měsíců cvičen speciálním dovednostem potřebným k doprovázení nevidomého člověka. Mezi takovéto dovednosti patří například obcházení překážek, zastavení před okrajem chodníku, upozornění na schody či podávání předmětů – podobných dovedností je přibližně třicet.\n\n\n"}
{"id": "555714", "url": "https://cs.wikipedia.org/wiki?curid=555714", "title": "Baroskop", "text": "Baroskop\n\nBaroskop je čidlo pro dálkové měření tlaku. Může měřit tlak dvoustavové nebo spojitě.\n\nBěžně se například používá baroskop s elektrickým dvouhodnotovým signálem pro měření tlaku oleje automobilového spalovacího motoru.\n\n"}
{"id": "555719", "url": "https://cs.wikipedia.org/wiki?curid=555719", "title": "Třída Los Angeles", "text": "Třída Los Angeles\n\nTřída Los Angeles je třída amerických rychlých útočných ponorek s jaderným pohonem z doby studené války. Jejich hlavním úkolem bylo ničení sovětských ponorek a doprovod úderných svazů amerických letadlových lodí. Mohou být využity též k boji proti ponorkám, lodím a pozemním cílům, minování, provádění špionážních výsadků či ke špionáži.\n\nV letech 1972–1996 bylo postaveno celkem 62 ponorek této třídy, z nichž většina je ve službě dodnes (celkem 41 jednotek k roku 2014). Stále se jedná o nejpočetnější třídu jaderných ponorek na světě. S výjimkou ponorky USS \"Hyman G. Rickover\" jsou všechny jednotky této třídy pojmenovány po amerických městech. V roce 1990 stála jedna tato ponorka 900 milionů amerických dolarů.\n\nJednotky třídy \"Los Angeles\":\nTřída \"Los Angeles\" byla navržena jako následovník předcházející třídy \"Sturgeon\". Oproti ní je opět o něco tišší a má výkonnější pohonný systém. V její konstrukci je opět použita speciální ocel HY-80. Výzbroj představují čtyři 533mm torpédomety, ze kterých mohou být vypouštěna torpéda MK-48, protilodní střely UGM-84 Harpoon, střely s plochou dráhou letu BGM-109 Tomahawk či miny. Posledních 31 jednotek této třídy (SSN 719-750) nese v přídi dalších 12 vertikálních vypouštěcích sil (VLS) pro střely Tomahawk. V přídi je rovněž umístěn výkonný sonar typu BQQ-5.\n\nPosledních 23 ponorek (SSN 751-773) bylo postaveno v modernizované verzi a jsou tak označovány jako 688i (improved). Jsou tišší, nesou modernější elektroniku a jsou lépe vybavené pro operace v Arktidě.\n\nPohonný systém tvoří jaderný reaktor typu S6G a dvě turbíny. Lodní šroub je jeden. Při plavbě pod hladinou dosahují ponorky třídy \"Los Angeles\" rychlosti až 31 uzlů. Značný důraz je kladen rovněž na obtížnou zjistitelnost ponorky při plavbě pod hladinou.\n\n"}
{"id": "555721", "url": "https://cs.wikipedia.org/wiki?curid=555721", "title": "Endoskopie", "text": "Endoskopie\n\nEndoskopie je metoda umožňující přímé prohlédnutí vnitřních dutin pomocí speciálního optického přístroje, tzv. endoskopu. Používá se v medicíně, veterinární medicíně a některých speciálních technických aplikacích. Tento článek se věnuje převážně endoskopii lékařské. \n\nEndoskopie dosáhla velkého rozšíření v celé řadě medicínských oborů. Většinou jsou endoskopy zaváděny přirozenými otvory a vedeny přirozenými cestami, takže při vyšetření nedochází k narušení orgánu. Jejich zavedení tak umožnilo řadu vyšetření, která by dříve vyžadovala operační zákrok. Také se postupně rozšiřuje spektrum léčebných výkonů, které lze endoskopicky provádět, a pacienti jsou tak ušetřeni náročnějších otevřených chirurgických výkonů. Některé metody (např. laparoskopie, thorakoskopie, artroskopie) sice vyžadují vytvoření umělého vstupu do vyšetřované dutiny, operační rána je však významně menší ve srovnání s otevřenou operací a hojení je tak rychlejší.\n\nNejjednodušší metody vyšetření dutin dobře přístupných pozorování (např. dutina nosní) pomocí zrcátka jsou dokumentovány již od 12. století. První pokusy se zobrazením vnitřních dutých orgánů pochází již z 19. století. Přístroje byly rigidní, tvořené pevným tubusem. První gastroskop k vyšetření žaludku zkonstruoval Adolph Kussmaul v roce 1868. Jednalo se o rigidní tubus, při jehož konstrukci se inspiroval polykači mečů. Krom obtížného zavádění byl problém, jak dostatečně žaludek osvětlit. Jako zdroj se používaly svíčky. Rigidní gastroskopy se příležitostně používaly v první polovině 20. století, kdy byly zavedeny také semiflexibilní přístroje obsahující kloub, který usnadňoval zavedení.\n\nVelkou revoluci představovalo zkonstruování flexibilních endoskopů. které jsou tvořeny ohebnou „hadicí“, v níž obraz je přenášen soustavou světelných vláken s využitím jevu totální reflexe. Na zevním konci je vybaven okulárem, v němž se obraz opět skládá. První takový přístroj k vyšetření jícnu a žaludku představil Basil Hirschowitz v roce 1957 na schůzi Americké gastroenterologické společnosti. V roce 1963 svůj přístroj zdokonalil, když jej obohatil o zdroj studeného světla, které je na konec přístroje přiváděno druhým svazkem optických vláken. Přístroj byl také vybaven kanálem k odběru vzorků. Takový přístroj byl již dobře využitelný a rychle se rozšířil. Následně byly konstruovány obdobné přístroje k vyšetřování jiných dutých orgánů.\n\nV osmdesátých letech se objevily první videoendoskopy, u nichž je obraz na konci přístroje snímán čipem – CCD senzorem a elektronicky přenášen. Umožňuje tak další zpracování obrazu a jeho pohodlnější sledování na monitoru. Usnadnil také archivaci obrazů a edukaci personálu. Od devadesátých let tyto přístroje v řadě medicínských oborů postupně nahradily klasické fibroskopy, i když i tyto se v některých lokalizacích dodnes používají.\n\nDalší rozvoj endoskopie pak spočíval v rozšiřování spektra léčebných zákroků, které je možno endoskopickou cestou provádět. Nejedná se již pouze o odběr vzorků tkáně, ale úplné odstraňování abnormální tkáně (zejména polypů), zástavu krvácení, vytahování cizích těles, rozšiřování zúžených míst či zavádění trubiček zvaných stenty do takových míst, vytahování žlučových kamenů či v poslední době dokonce operací dosud prováděných zcela jinými přístupy (např. odstranění žlučníku). Dalším pokrokem bylo spojení dvou metod – endoskopie a sonografie, které umožňuje detailní ultrazvukové vyšetření, ale i drobnější výkony v okolí dutého orgánu (metoda nazývaná endoskopická ultrasonografie).\n\n\n\n\n\n\n\n\n"}
{"id": "555723", "url": "https://cs.wikipedia.org/wiki?curid=555723", "title": "Jan Leopold Hay", "text": "Jan Leopold Hay\n\nJan Leopold rytíř z Haye (něm. \"Johann Leopold Ritter von Hay\", pokřtěn \"Johann Georg Siegfried\"); 22. duben 1735 Fulnek – 1. červen 1794 Chrast) byl královéhradecký biskup, svobodný zednář a představitel katolického osvícenství v českých zemích.\n\nPo studiích filosofie a teologie v Olomouci byl 23. září 1758 vysvěcen na kněze. Pak působil jako sekretář a ceremonář olomouckého biskupa Leopolda Egkha i jeho nástupce Maxmiliána Hamiltona. Díky jeho přízni se stal roku 1770 děkanem kapituly v Kroměříži. Byl i vtipným společníkem malého Mozarta během jeho nemoci v Olomouci, kdy s ním hrával karty.\n\nProstřednictvím svých rodinných konexí (jeho švagrem byl Josef Sonnenfels) se roku 1775 stal i proboštem kapituly v Mikulově a byl povýšen do šlechtického stavu. V Mikulově se dostává do kontaktu s osvícenským reformním katolicismem, a proto byl r. 1777 císařovnou Marií Teresií jmenován do vyšší dvorské komise, která se měla zabývat uklidněním valašského povstání (1777–1780). Hay na Valašsku působil během povstání několikrát, zřizoval katolické fary a kaplanky, rozdával katolické knihy, a snažil se (nepříliš úspěšně) uklidnit lidové povstání, jehož příčinami byl tajný protestantismus obyvatelstva a jeho sociální útlak.\n\nCísařovna jej proto jmenovala 29. června 1780 biskupem královéhradeckým. Biskupské svěcení přijal 11. března 1781 ve Vídni od tamního arcibiskupa Migazziho. Jako biskup podporoval rozšíření tolerančního patentu, Josef II. jej jmenoval r. 1782 komisařem pro rozšíření patentu ve východních Čechách. Hay vydal na podporu náboženské tolerance svůj slavný Okružní list z 20. listopadu 1781.\n\nKrálovéhradecká diecéze získala r. 1783 při změně hranic diecézí 141 far z arcidiecéze pražské. Roku 1786 vysvětil na kněze Josefa Dobrovského, s nímž byl v přátelských vztazích.\n\nV roce 1787 postavil Hay kněžský diecézní dům, o rok později se zasloužil o založení minoritského kláštera v Hradci Králové.\n\n"}
{"id": "555724", "url": "https://cs.wikipedia.org/wiki?curid=555724", "title": "Mej Ami", "text": "Mej Ami\n\nMej Ami ( מֵי עַמִּי, doslova „\"Voda mého národa\"“, v oficiálním přepisu do angličtiny Me Ammi, přepisováno též Mei Ami) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 381 metrů v horách při Vádí Ara, 23 kilometrů od břehu Středozemního moře, cca 59 kilometrů severovýchodně od centra Tel Avivu, cca 37 kilometrů jihovýchodně od centra Haify a 20 kilometrů severovýchodně od města Chadera. Mej Ami obývají Židé, přičemž osídlení v tomto regionu je etnicky převážně arabské. Mošav je stavebně téměř propojen se sousedním arabským městem Umm al-Fachm. Obec leží ovšem necelý 1 kilometr od hranice mezi vlastním Izraelem a okupovaným Západním břehem Jordánu a v jeho přilehlém úseku se nachází nedaleko od Mej Ami blok židovských vesnic zvaný Šaked.\n\nMej Ami je na dopravní síť napojen pomocí místní silnice číslo 6535, jež ústí do dálnice číslo 65.\n\nMej Ami byl založen v roce 1963. Jeho jméno sice doslovně znamená „\"Voda mého národa\"“, ale zároveň odkazuje na americké město Miami, jehož židovská komunita přispěla na výkup pozemků pro zřízení mošavu.\n\nOsada byla zřízena 28. listopadu 1963 jako polovojenský opěrný bod typu Nachal na tehdy mezinárodní hranici mezi Izraelem a Jordánskem. Od roku 1969 jde o civilní sídlo. V prvním roce zdejší osadníci pobývali ve stanech, teprve pak začala výstavba provizorních obydlí používaných až do roku 1975. V roce 1973 mezitím začala firma Solel Bone s výstavbou další skupiny 16 domů z betonu. Roku 1974 k nim přibylo 10 podobně navržených domů a v téže době i objekt mateřské školy. V pozdějších letech kromě pokračující bytové výstavby došlo na zbudování obchodu, zdravotní ordinace a společenského střediska. Na vzniku osady se podíleli členové mládežnického hnutí ha-No'ar ha-cijoni.\n\nOd 80. let 20. století se tu rozvíjí zemědělství (živočišná výroba, skleníkové hospodářství).\n\nBěhem druhé intifády 1. března 2001 se na křižovatce, kde odbočuje z dálnice číslo 65 k Mej Ami silnice, odpálil ve vozu taxislužby sebevražedný atentátník. Zabil jednoho člověka a devět jich zranil.\n\nPodle údajů z roku 2014 tvořili naprostou většinu obyvatel v Mej Ami Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 322 lidí. Během roku 2014 populace klesla o 2,7 %. Obec plánuje výraznou stavební expanzi. V roce 2007 bylo vypsáno výběrové řízení na výstavbu 410 bytových jednotek. Výstavbu kritizovali někteří Arabové ze sousedního Umm al-Fachm, kteří vyzývali, aby jim právními prostředky bylo umožněno kupovat zde byty.\n\n\n"}
{"id": "555729", "url": "https://cs.wikipedia.org/wiki?curid=555729", "title": "Fritz Lang", "text": "Fritz Lang\n\nFriedrich Christian Anton Lang, známý jako Fritz Lang (5. prosince 1890 – 2. srpna 1976) byl rakouský a později americký filmový režisér, scenárista a příležitostně také producent a herec. Mezi jeho nejvýznamnější filmy patří Metropolis (1927) (finančně nejnákladnější němý film vůbec) a snímek \"Vrah mezi námi\" (1931) (ikonický předchůdce filmového žánru noir), které natočil ještě před svojí emigrací do Spojených států. Lang ztělesňoval stereotyp tyranského filmového režiséra, se kterým bylo náročné spolupracovat.\n\nNarodil se ve Vídni jako druhý syn architekta \"Antona Langa\" (1860–1940). Langovi rodiče byli římskokatolického vyznání. Jeho matka \"Paula Langová\" (1864–1920) se narodila jako Židovka, ale konvertovala ke katolicismu, když bylo Fritzovi 10 let. Lang nikdy neprojevoval zájem o svůj židovský původ a sám sebe identifikoval jako katolíka. Přestože nebyl příliš zbožný věřící, pravidelně používal katolických motivů a témat ve svých filmech. V roce 1910, ve svých 20 letech, opustil Vídeň a vydal se do světa. Cestoval po Evropě, Africe i Asii. Po vypuknutí první světové války se Lang navrátil do Vídně a přihlásil se jako dobrovolník do rakouské armády. Bojoval mimo jiné v Rusku, kde utržil několik válečných zranění. V roce 1916, zatímco se zotavoval ze svých zranění, napsal své první scénáře a náměty pro filmy. V roce 1918 byl z armády propuštěn s hodností nadporučíka, načež ho jako scenáristu zaměstnal Erich Pommer.\n\nJeho scenáristická práce ovšem neměla dlouhého trvání, protože krátce nato začal Lang pracovat pro filmové studio Ufa jako režisér. Bylo to zrovna v době, kdy se utvářelo expresionistické hnutí, jehož byl významným představitelem. V roce 1920 potkal svojí budoucí ženu, spisovatelku a herečku Theu von Harbou. se kterou společně napsali scénáře ke všem Langovým filmům mezi léty 1921 a 1933, což zahrnuje takové klasiky němé éry jako \"Doktor Mabuse, dobrodruh\" (1922), první část trilogie o Dr. Mabusovi, dále výpravný dvoudílný velkofilm \"Nibelungové\" (1924), slavný Metropolis (1927), nebo snímek \"Vrah mezi námi\" (1931), Langův první zvukový film. Jeho posledním německým filmem tohoto období byl snímek \"Závěť doktora Mabuse\" (1933), když v roce 1933 přišel k moci Adolf Hitler, nový režim film zakázal z důvodu podněcování nepokojů. Snímek je opravdu někdy označován jako ani-nacistický, kvůli tomu, že Lang použil některé fráze používané nacisty a vložil je do úst hlavní postavě, šíleného Dr. Mabuseho. Lang byl znepokojen nástupem nacistického režimu, částečně kvůli svému židovskému původu. Podle norimberských zákonů byl totiž Lang Židem, přestože jeho matka konvertovala ke křesťanství a on sám byl vychováván jako křesťan. Jeho žena a spoluscenáristka jeho filmů Thea von Harbou byla navíc vášnivou sympatizantkou nacistů, již od roku 1932 členkou NSDAP.\n\nPodle Langa si ho říšský ministr propagandy Joseph Goebbels nechal zavolat do své kanceláře, aby mu oznámil, že jeho film \"Závěť doktora Mabuse\" (1933) byl zakázán, přičemž mu ovšem nabídl pozici ředitele filmového studia Ufa, čímž by se Lang stal de facto vedoucím Říšského filmového průmyslu. Jak Lang později uvedl, bylo to právě během tohoto setkání, kdy se rozhodl prchnout do Paříže. Což také prý učinil ještě téhož večera po tomto setkání s Goebbelsem. Do Paříže tedy Lang emigroval v roce 1934, čemuž předcházelo formální ukončení manželství s Theou von Harbou. Ve Francii poté stihl natočit jeden celovečerní film, než se přesunul do Spojených států.\n\nPo příjezdu do Hollywoodu se Lang připojil ke studiu MGM, kde režíroval film \"Byl jsem lynčován\" (1936), příběh o muži, který je nespravedlivě obviněn ze zločinu a následně napadnut fanatickým krvelačným davem, které zapálí vězení, kde čeká na soud. Film byl dobře přijat diváky i kritiky a pomohl Langovi etablovat se v novém hollywoodském prostředí. V roce 1939 se stal americkým občanem. Během následujících 20 let natočil přes 20 celovečerních filmů, přičemž natáčel filmy různých žánrů a pracoval pro všechna velká hollywoodská studia, příležitostně také produkoval své filmy jako nezávislý. Tyto filmy, často dobovými kritiky hodnoceny nepříznivě kvůli jejich srovnávání s Langovou dřívější tvorbou, byly od té doby přehodnoceny a dnes je na ně nahlíženo jako na integrální součást vzniku a vývoje amerického žánrového filmu, obzvláště filmu noir.\n\nKvůli svému postupujícímu věku nenacházel již Lang dále uplatnění v Hollywoodu a tak se rozhodl navrátit do Německa, kde realizoval své poslední filmy. Svojí filmovou kariéru potom zakončil v pořadí již třetím filmem o dr. Mabusovi, nazvaný \"Tisíc očí doktora Mabuse\" (1960). Film získal veliký úspěch v Německu i po celé Evropě. Jeho producent Artur Brauner k němu během dalších čtyř let natočil 5 pokračování, které však již Lang nerežíroval. Během natáčení své labutí písně se totiž potýkal s postupující slepotou. Proto Lang svou kariéru filmového režiséra ukončil a vrátil se zpět do Ameriky, kde v poklidu dožíval. Zemřel v roce 1976 a byl pochován na Hollywoodském hřbitově v Los Angeles.\n\n"}
{"id": "555731", "url": "https://cs.wikipedia.org/wiki?curid=555731", "title": "NPT", "text": "NPT\n\nNPT může být zkratka:\n\n"}
{"id": "555733", "url": "https://cs.wikipedia.org/wiki?curid=555733", "title": "Al-Arian", "text": "Al-Arian\n\nAl-Arian ( אל עריאן, العريان, v oficiálním přepisu do angličtiny Al-Aryan) je vesnice v Izraeli, v Haifském distriktu, v Oblastní radě Menaše.\n\nLeží v nadmořské výšce 327 metrů na zalesněných kopcích při Vádí Ara, 21 kilometrů od břehu Středozemního moře, cca 57 kilometrů severovýchodně od centra Tel Avivu, cca 37 kilometrů jihovýchodně od centra Haify a 20 kilometrů severovýchodně od města Chadera. Východně od vesnice protéká údolím vádí Nachal Seraja. Obdobně zaříznuté je i údolí dalšího vádí jihozápadně od vesnice, jež tak tvoří vyvýšeninu ohraničenou ze tří stran strmými svahy.\n\nAl-Arian obývají Izraelští Arabové, přičemž osídlení v regionu Vádí Ara je etnicky převážně arabské. Další arabská sídla pak pokračují i v takzvaném Trojúhelníku. Výjimkou je židovské město Kacir-Chariš cca 2 kilometry jihozápadně odtud. Obec leží 1 kilometr od hranice mezi vlastním Izraelem a okupovaným Západním břehem Jordánu. V jeho přilehlém úseku se nachází blok židovských vesnic zvaný Šaked.\n\nAl-Arian je na dopravní síť napojen pomocí místní silnice, jež ústí do města Ar'ara.\n\nAl-Arian vznikl v roce 1880. Zakladatelem osady byl jistý Ahmed Suliman, jehož potomci zde žijí dodnes. Jméno vesnice je odvozeno od arabského výrazu pro „\"nahý\"“; prý proto, že během mandátní Palestiny nechali Britové vykácet všechny stromy v okolí kvůli výstavbě železnice.\n\nVětšina obyvatel za prací dojíždí mimo obec. Velká část z nich pracuje ve stavebním průmyslu. V obci funguje centrum pro mládež.\n\nPodle údajů z roku 2014 tvořili naprostou většinu obyvatel v Al-Arian Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 173 lidí. Během roku 2014 populace stoupla o 2,4 %.\n\n\n"}
{"id": "555734", "url": "https://cs.wikipedia.org/wiki?curid=555734", "title": "George Sprague Myers", "text": "George Sprague Myers\n\nGeorge Sprague Myers (2. února 1905, Jersey City, New Jersey – 4. listopadu 1985, Scotts Valley, Kalifornie) byl americký ichtyolog, herpetolog a akvarista. V letech 1938–1970 působil jako profesor biologie na Stanfordově univerzitě. Zabýval se především rybami Jižní Ameriky, vědecky popsal například tetru neonovou.\n"}
{"id": "555736", "url": "https://cs.wikipedia.org/wiki?curid=555736", "title": "Zolpidem", "text": "Zolpidem\n\nZolpidem je léčivo používané pro krátkodobou léčbu nespavosti a některých mozkových poruch. Patří mezi krátkodobě působící nebenzodiazepinová hypnotika, která potencují kyselinu gama-aminomáselnou, inhibitorní neurotransmiter, vazbou na receptory GABA stejným způsobem jako benzodiazepiny. Účinkuje rychle (obvykle během 15 minut) a má krátký eliminační poločas (2-3 hodiny). Zolpidem je k dispozici pod mnoha obchodními značkami, například Adormix, Ambien, Ambien CR, Edluar, Damixan, Hypnogen, Ivedal, Lioran, Myslee, Nytamel, Sanval, Somidem, Stilnoct, Stilnox, Stilnox CR, Sucedal, Zoldem, Zolnod nebo Zolpihexal.\nU zolpidemu nebyla dostatečně prokázána účinnost při udržování spánku, s výjimkou tablet s postupným uvolňování, avšak je efektivní v iniciaci spánku. Jeho hypnotické účinky jsou podobné jako u benzodiazepinových léčiv, je však molekulárně odlišný a patří mezi imidazopyridiny. Také v případě zolpidemu lze použít flumazenil, používaný jako receptorový antagonista u předávkování benzodiazepiny, pro odstranění sedativních/hypnotických účinků a poruch paměti.\n\nPři použití jako antikonvulzivum nebo myorelaxans se účinky začínají rozvíjet až při dávce na úrovni deseti-, resp. dvacetinásobku dávky potřebné pro sedaci. Z tohoto důvodu nebyl zolpidem nikdy schválen pro užití jako myorelaxans nebo antikonvulzivum. Tak drasticky vyšší dávky mnohem častěji způsobují jeden či více negativních vedlejších účinků, včetně halucinací a amnézie.\n\nZolpidem je jedním ze z-hypnotik nejčastěji předepisovaných v Nizozemsku, v roce 2008 bylo vystaveno 582 660 předpisů. Patent na tablety zolpidemu bez řízeného uvolňování (immediate-release, IR) podal v USA francouzský výrobce Sanofi-Aventis. Přípravek je určen pro usnadnění usínání. V roce 2005 byl FDA schválen léčivý přípravek s řízeným uvolňováním (contoled release, CR) \"Ambien CR\" (výrobce Sanofi-Aventis) určený pro udržení spánku i v brzkých ranních hodinách. Dále byly vyvinuty a v roce 2011 FDA schváleny sublingvální tablety \"Intermezzo\" (výrobce Purdue Pharma) pro pacienty trpící problémy s usínáním po probuzení v průběhu noci. 23. dubna 2007, kdy vypršela patentová ochrana originálního přípravku, schválil americký úřad FDA 13 generických verzí tartrátu zolpidemu.\n\nZolpidem je k dispozici od mnoha generických výrobců. V České republice je registrována řada forem bez řízeného uvolňování (immediate-release, IR) s 10 mg účinné látky (tartrát zolpidemu) v jedné tabletě. Kromě perorálních tablet jsou v ČR schváleny také sublingvální tablety \"Edluar\" s 5 nebo 10 mg léčivé látky v jedné tabletě. \n\nV některých případech bývá zolpidem zneužíván i jako droga, disociativní halucinogen mající značně proměnlivé psychoaktivní účinky, lišící se osobu od osoby; nicméně i při poměrně nízkých dávkách se mohou objevit smyslové iluze, hypnagogické halucinace, zmatenost, euforie, a ve zvláštních případech i delirium. Podkladem pro tyto snové stavy je zejména psychofarmakologická povaha zolpidemu, jako agonisty receptorů GABA, tedy fungujícím s podobným mechanismem, jakým pracuje i muscimol, alkaloid obsažený v muchomůrce červené.\n\n"}
{"id": "555743", "url": "https://cs.wikipedia.org/wiki?curid=555743", "title": "Umm al-Kutuf", "text": "Umm al-Kutuf\n\nUmm al-Kutuf ( אֻם אל-קֻטוּף, أمّ القـُطـُف, v oficiálním přepisu do angličtiny Umm al-Qutuf) je vesnice v Izraeli, v Haifském distriktu, v Oblastní radě Menaše.\n\nLeží v nadmořské výšce 180 metrů na zalesněných kopcích na jihozápadním okraji regionu Vádí Ara, 16 kilometrů od břehu Středozemního moře, cca 52 kilometrů severovýchodně od centra Tel Avivu, cca 38 kilometrů jihojihovýchodně od centra Haify a 12 kilometrů severovýchodně od města Chadera.\n\nUmm al-Kutuf obývají Izraelští Arabové, přičemž osídlení v regionu Vádí Ara je etnicky převážně arabské. Další arabská sídla pak pokračují i v takzvaném Trojúhelníku. Právě v okolí Umm al-Kutuf je ale tento arabský sídelní pás narušen městem Kacir-Chariš, jehož část Chariš, která leží jen 1 kilometr jihozápadně odtud, má navíc podle rozhodnutí vlády z roku 2010 projít výraznou stavební expanzí a má se proměnit v židovské město s desítkami tisíc obyvatel. Obec leží necelé 2 kilometry od hranice mezi vlastním Izraelem a okupovaným Západním břehem Jordánu. V jeho přilehlém úseku se nachází blok židovských vesnic zvaný Šaked.\n\nUmm al-Kutuf je na dopravní síť napojen pomocí místní komunikace, jež ústí do města Kacir-Chariš a na tamní lokální silnici číslo 6353. Západně odtud pak probíhá dálnice číslo 6 (Transizraelská dálnice).\n\nUmm al-Kutuf vznikl během mandátní Palestiny v roce 1930. Další skupina arabských osadníků sem dorazila roku 1936. Jméno vesnice je odvozeno od arabského výrazu pro sběrače hroznů. Místní ekonomika již ale není založena z velké míry na zemědělství. Většina obyvatel za prací dojíždí mimo obec.\n\nVe vesnici funguje klub mládeže a sportovní areál. V okolí se nacházejí jeskyně, které bývaly ve středověku částečně obývané. Z obce se naskýtá výhled na velkou část pobřežní nížiny.\n\nPodle údajů z roku 2014 tvořili naprostou většinu obyvatel v Umm al-Kutuf Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 1034 lidí. Během roku 2014 populace stoupla o 2,5 %.\n\n\n"}
{"id": "555749", "url": "https://cs.wikipedia.org/wiki?curid=555749", "title": "Čichavec pruhovaný", "text": "Čichavec pruhovaný\n\nČichavec pruhovaný (\"Trichogaster fasciata\", často též \"Colisa fasciata\") je labyrintní ostnoploutvá paprskoploutvá ryba z čeledi guramovití (Osphronemidae). Pochází ze sladkých vod Indie, Bangladéše a Myanmaru.\n\nČichavec pruhovaný je spokojený v mělké a dobře zarostlé (ale s místem pro plavání) nádrži s vodou o teplotě 22-28 °C.\n\n"}
{"id": "555753", "url": "https://cs.wikipedia.org/wiki?curid=555753", "title": "Fritz Tampe", "text": "Fritz Tampe\n\nFritz Tampe (8. února 1887, Jílové – červenec 1945, Sasko) byl modernistický děčínský sochař první poloviny 20. století. Jeho výrazové prostředky jsou značně osobité, z uměleckých směrů byl nejvíce ovlivněn kubismem.\n\nPo první světové válce patřily mezi jeho nejdůležitější zakázky mnohé pomníky padlým, které dodnes můžeme vidět v některých obcích na Děčínsku. Protože se však jednalo o autora německy mluvícího a o pomníky vojákům převážně německé národnosti, mezi lety 1945 a 1989 byla téměř všechna jeho díla poničena či úplně zničena.\n\nFritz Tampe se narodil 8. února 1887 v obci Jílové na Děčínsku. Jeho národnost byla německá stejně jako u většiny obyvatel tehdejšího Děčínska. Již od mládí se projevoval jeho umělecký talent, a tak po ukončení povinné školní docházky začal navštěvovat keramickou školu v Teplicích. Poté, co ji dostudoval, provozoval několik let v Podmoklech ateliér. O dva roky později začal studovat na vídeňské uměleckoprůmyslové škole.\n\nVálečná léta 1914 až 1918 strávil na východní, pak na italské frontě, kde těsně před ukončením bojů upadl do zajetí. Roku 1919 se vrátil do svého podmokelského ateliéru a pracoval na zakázku jako nezávislý umělec, léta 1938–1945 pro něj znamenala útlum tvorby.\n\nPo konci druhé světové války se nedokázal vyrovnat s nuceným opuštěním svého domova. Odsun německého obyvatelstva ze Sudet pro něj znamenal i ztrátu veškerých kontaktů a klientely. Místo odchodu zvolil Fritz Tampe sebevraždu, jeho tělo bylo nalezeno 17. července 1945 poblíž Stadt Wehlen v Sasku a pohřbeno na místním hřbitově.\n\nPo dokončení studia se Fritz Tampe živil sochařstvím. Před první světovou válkou stihl realizovat několik zakázek, mezi jinými pomník padlým vojákům v prusko-rakouské válce. Po vypuknutí první světové války narukoval, „tvořit však nepřestal tvořit a roku 1916 byl Zemským výborem odměněn 2. a 3. cenou za oslavné práce s vojenskými náměty.“\n\nPo skončení bojů se vrátil do Děčína a opět tvořil na zakázky. Dochované pomníky padlým z jeho ateliéru lze dnes vidět např. v Krásném Studenci, na Červeném vrchu a na Starém Městě v Děčíně.\n\nV jeho díle můžeme pozorovat jisté kubizující tendence. Jsou patrné např. na originálně koncipovaném pomníku v Podmoklech, jenž má podobu kašny. Po jeho obvodu byla původně vytesána jména padlých, dnes jsou však všechny reliéfy nečitelné. Uprostřed kašny stojí ženská postava, plačící nad svými mrtvými hrdiny. Stylizovaná mužská těla byla rozmístěna po obvodu kašny, jež měla podobu květu lilie.\n\nMezi menší plastiky Fritze Tampeho patřily zejména četné busty, jež se však nezachovaly. Z jeho dalšího díla lze zmínit práci na rodinných náhrobcích a na modelech zvonů, jež byly odlévány jako náhrada za zvony roztavené za první světové války.\n\nVedle sochařství se zabýval i malířstvím. Dochovalo se několik menších, jemně kolorovaných akvarelů, na nich převládají krajinové motivy.\n\nBěhem svého života byl Fritz Tampe pouze jedenkrát zmíněn v dobovém tisku. Vedle krátkého popisu jeho tvorby byla umístěna karikatura, na níž byl zachycen, jak plácá sněhuláka.\n\nJedná se o umělce dnes téměř zapomenutého, o čemž příhodně vypovídá název výstavy o jeho životě a díle na zámku v jeho rodišti, v Jílovém.\n\n"}
{"id": "555757", "url": "https://cs.wikipedia.org/wiki?curid=555757", "title": "Mejsir", "text": "Mejsir\n\nMejsir ( מֵיסִר, ميسر, v oficiálním přepisu do angličtiny Meiser) je arabská vesnice v Izraeli, v Haifském distriktu, v Oblastní radě Menaše.\n\nLeží v nadmořské výšce 61 metrů, v pahorkatině na rozmezí pobřežní nížiny a kopcovitějších regionů při hranici mezi vlastním Izraelem a okupovaným Západním břehem Jordánu.\n\nObec se nachází 15 kilometrů od břehu Středozemního moře, cca 48 kilometrů severovýchodně od centra Tel Avivu, cca 40 kilometrů jihojihovýchodně od centra Haify a 12 kilometrů východně od města Chadera. Mejsir obývají Izraelští Arabové, přičemž osídlení v tomto regionu je etnicky smíšené. Mejsir je součástí pásu arabských sídel při hranicích Izraele a Západního břehu Jordánu nazývaného Trojúhelníku (nejblíže z nich je to město Baka-Džat 2 kilometry jižně odtud). Další arabská sídla pak pokračují cca 5 kilometrů severovýchodně odtud v oblasti Vádí Ara. Právě v okolí Mejsir je ale tento arabský sídelní pás narušen židovským městem Kacir-Chariš, jehož část Chariš, která leží jen 1 kilometr severně odtud, má navíc podle rozhodnutí vlády z roku 2010 projít výraznou stavební expanzí a má se proměnit v město s desítkami tisíc obyvatel. Na západ ležící pobřežní nížina je rovněž osídlena Židy. Obec leží 2 kilometry od Zelené linie, která tvoří hranici Západního břehu Jordánu.\n\nMejsir je na dopravní síť napojen pomocí lokální silnice číslo 5923. Západně od obce pak probíhá dálnice číslo 6 (Transizraelská dálnice).\n\nMejsir vznikl před 200 lety. Obec dodnes obývá jen deset rozvětvených arabských rodin. Nachází se tu starobylá hrobka místního šejka, mešita a stará studna, která původně zásobovala vesnici vodou. Obyvatelé mají dobré vztahy s okolními židovskými vesnicemi (nejblíže je to kibuc Mecer, který je s arabskou vesnicí Mejsir takřka stavebně propojen).\n\nVe vesnici funguje základní škola určená i pro děti z arabských rodin z okolních obcí. Dále je tu klub pro mládež a sportovní areály. V minulosti byla místní ekonomika založena na zemědělství. V současnosti většina obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Mejsir Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 1855 lidí. Během roku 2014 populace stoupla o 2,4 %.\n\n\n"}
{"id": "555760", "url": "https://cs.wikipedia.org/wiki?curid=555760", "title": "Ludovico Antonio Muratori", "text": "Ludovico Antonio Muratori\n\nLodovico Antonio Muratori (* 21. října 1662, Vignola – 23. ledna 1750, Modena) byl italský katolický kněz, osvícenský vzdělanec a otec italského dějepisectví. Jeho spisy měly velký vliv i na osvícenskou kulturu v habsburské monarchii.\n\nMuratoriho myšlenky šířila první učená společnost na území ovládaném rakouskými Habsburky Societas eruditorum incognitorum in terris Austriacis prostřednictvím prvního vědeckého časopisu v monarchii \"Monatliche Auszüge\".\n\n\n\n"}
{"id": "555765", "url": "https://cs.wikipedia.org/wiki?curid=555765", "title": "Two Liberty Place", "text": "Two Liberty Place\n\nTwo Liberty Place je třetí nejvyšší mrakodrap ve Filadelfii a 33. nejvyšší ve Spojených státech. Se svými 58 patry má výšku 258 m. Byla dokončena v roce 1990, tedy asi o tři roky později než vedlejší velice podobná, ale přibližně o 30 m vyšší One Liberty Place. Obě budovy navrhl architekt Helmut Jahn z firmy Murphy/Jahn Architects. Podlahová plocha je asi 111 500 m, z toho většinu zabírají kanceláře.\n\n"}
{"id": "555767", "url": "https://cs.wikipedia.org/wiki?curid=555767", "title": "Tomáš II. Zaremba", "text": "Tomáš II. Zaremba\n\nTomáš II. neboli Tomáš Zaremba (kolem 1230 – 15. března 1292) byl šestnáctý vratislavský biskup (1270-1292).\n\nTomáš Zaremba byl synem Bohuslava, kastelána na hradě Ryczyně; jeho matka byla sestrou vratislavského biskupa Tomáše I. Od roku 1250 byl Tomáš Zaremba kanovníkem vratislavské katedrální kapituly a patřil ke spolupracovníkům svého strýce. Roku 1264 byl vybrán za arcijáhna opolského a od roku 1268 byl katedrálním kustodem. Roku 1270, po nečekané smrti administrátora diecéze knížete Vladislava, jej katedrální kapitula zvolila biskupem.\n\nJeho vláda je spojena s vrcholnou fází sporu o osvobození církve od vlivu knížat, započatého již jeho předchůdci na biskupském stolci biskupy Vavřincem a Tomášem I. Hlavním protivníkem Tomáše II. v tomto konfliktu byl vratislavský kníže Jindřich IV. Probus (1270-1290). Při převzetí vlády roku mladý kníže slíbil neškodit majetku biskupství a nezadržovat desátky, jak se dělo za regentství jeho strýce knížete Vladislava, který své pravomoci administrátora diecéze využíval k financování své regentské vlády z prostředků biskupství. Brzy však znovu nastaly spory o vybírání desátků a zvláštní papežské daně, tzv. svatopetrského haléře, ve kterých stály na jedné straně zájmy německých osadníků podporovaných Jindřichem i ostatními (dolno-)slezskými knížaty, jakož i etnicky většinou německými církevními řády (zejména minority), na druhé straně biskup a většinou polsky mluvící světské duchovenstvo, podporované ostatními polskými biskupy a knížaty i papežským stolcem. Prvním vážným konfliktem byl spor o zvláštní daň, kterou biskup Tomáš hodlal financovat svou účast na II. lyonském koncilu (1274). Kníže Jindřich se proti tomu postavil a spor byl urovnán teprve roku 1276. Trvaly rovněž spory o církevní imunity, zejména o soudní pravomoc biskupa a kapituly na jejich statcích.\n\nSkutečně zásadní spor se však rozhořel počátkem 80. let 13. století, kdy Jindřich vznesl knížecí nároky na území v jižní panství biskupského otmuchovského panství. Nejméně od počátku století totiž vratislavští biskupové prováděli kolonizaci dříve neobydlené oblasti pohraničního lesa, tzv. \"preseky\", na jih od Otmuchova a Nisy, a založené vesnice považovali za součást svého majetku. Pohraniční les byl však původně výlučnou doménou knížete. Jindřich IV. vyvolal spor tím, že začal na dotčeném území sám vybírat desátky. On i biskup se v lednu 1282 obrátili k vyřešení sporu na papežského legáta Filipa z Ferma. Ten však ve svém rozsudku z 10. srpna 1282 nejen dal zcela za pravdu Tomášovi II., ale navíc odsoudil knížete ke zcela neúměrně vysoké pokutě 5000 hřiven zlata. Když dal biskup Tomáš po váhání rozsudek na jaře roku 1284 zveřejnil, vyhlásil kníže jednoznačně své nároky na 65 vsí založených vratislavskými biskupy na knížecí půdě.\n\nBiskup byl nucen uprchnout z Vratislavi do své rezidence v Otmuchově a pro neplnění podmínek arbitráže knížete exkomunikoval. Kníže však mezitím vojensky obsadil většinu vsí na biskupském panství a začal v červenci 1284 ohrožovat samotný hrad Otmuchov a město Nisu, jakož i hrad Edelštejn, který biskup teprve nedávno získal a jehož držbu mu Jindřich IV. ještě v září roku 1281 potvrdil. V dubnu následujícího roku (1285) pak všechna tato místa dobyl a biskup byl nucen se uchýlit do Ratiboři ke knížeti Přemyslovi Ratibořskému. Rozšířil exkomunikaci knížete Jindřicha a vyhlásil interdikt nad všemi oblastmi v jeho držení, avšak apely o pomoc směrované hnězdenskému arcibiskupovi, papeži i českému králi Václavu II. zůstaly bez účinné odezvy. V letech 1285-1287 probíhala v Řezně jednání smírčí komise; když však i ta vyzněla v neprospěch knížete Jindřicha, zahájil tento novou ofenzívu a oblehl a poničil město Ratiboř. Tomáš II. byl nucen žádat Jindřicha o smír, ke kterému skutečně došlo a v březnu 1288 se mohl vrátit do Vratislavi. V hlavním sporném bodu týkajícím se nově kolonizovaných území okolo Otmuchova a Nisy byl biskup nucen uznat, že po právu náležejí knížeti, za což je dostal od knížete darem v léno. Na památku smíru založil kníže ve Vratislavi bohatě vybavenou kolegiátní kapitulu sv. Kříže a sv. Bartoloměje; biskup Tomáš naopak založil na paměť svého vyhnanství skromnější kapitulu u hradní kaple v Ratiboři zasvěcenou symbolicky svatému Tomáši z Canterbury, biskupovi umučenému svým světským pánem.\n\nO dva roky později celoživotní konflikt obou osobností skončil překvapivě: kníže Jindřich Probus 23. června 1290 bezprostředně před smrtí sepsal dvě závěti, z nichž jedna se stala \"velkým privilegiem\" vratislavské církve. V ní přenechává \"kostelu sv. Jana ve Vratislavi\", tj. biskupství, veškerá knížecí práva nad zemí niskou a otmuchovskou, včetně soudní pravomoci a práva razit minci, a osvobodil je od všech povinností podle německého i polského práva; ponechl si ale práva v oblasti náboru vojska a stavění opevnění, jakož i udělování trhů, vybírání cel a horní regál. Biskup Tomáš dal nečekané privilegium neprodleně potvrdit papeži. Přestože listina přísně vzato ještě nestavěla biskupa na roveň knížat a přestože ji ostatní slezská knížata ještě řadu let napadala, podařilo se Tomáši II. a jeho nástupcům na jejím základě postupně získat plnou svrchovanost nad Nisským knížectvím.\n\nI přes uvedené dlouhodobé starosti se biskup Tomáš II. energicky věnoval správě diecéze i církevního majetku. Za svého pontifikátu svolal dvakrát diecézní synod (v letech 1279 a 1290). V letech 1288-1290 nechal sestavit seznam biskupského majetku, tzv. \"Antiquum registrum\", a pro účely jeho správy nechal přeložit do latiny saské zemské právo.\n\nPo své smrti (15. března 1292) byl biskup Tomáš II. pohřben ve vratislavské katedrále ve dvojité hrobce se svým strýcem, biskupem Tomášem I.\n\n"}
{"id": "555770", "url": "https://cs.wikipedia.org/wiki?curid=555770", "title": "MOL (holding)", "text": "MOL (holding)\n\nMOL (celým názvem \"Magyar Olaj – és Gázipari Részvénytársaság\") je maďarský ropný a plynárenský koncern. Skupina MOL provozuje 4 rafinérie a 2 petrochemické závody v rámci integrovaného řízení dodavatelského řetězce v Maďarsku, na Slovensku a v Chorvatsku. Skupina MOL má také vlastní síť více než 1 900 čerpacích stanic v 12 zemích střední a jihovýchodní Evropy.\n\nDo mezinárodní Skupiny MOL v České republice patří společnosti MOL Česká republika. S 306 čerpacími stanicemi je MOL druhým největším provozovatelem sítě čerpacích stanic na českém trhu. První MOL čerpací stanice v České republice byla otevřena 5. května 2015 v Praze na Barrandově.\n\nMOL vznikl 1. října 1991 spojením devíti státem vlastněných společností, proto se někdy uvádí rok založení předchůdců. Až do roku 1996 byl MOL státním podnikem. Nyní je akciovou společností s mnoha vlastníky. Jedním z akcionářů byl v minulosti ruský Surgutněftěgaz, který do roku 2011 vlastnil 21,2 % akcií. \n\nČeská společnost ČEZ a maďarský MOL spolupracují od roku 2007, kdy se MOL bránil převzetí rakouskou rafinerskou firmou OMV. ČEZ poté koupil 7,7 milionu akcií MOL za 11 miliard korun. Později OMV ustoupil od převzetí a prodal již získané akcie MOLu právě ruské společnosti Surgutněftěgaz. V roce 2011 byl podíl ruské společnosti Maďarskem vykoupen zpět.\n\nČEZ se s maďarskou MOL dohodli také na dlouhodobé spolupráci na výstavbě kombinovaných zdrojů na výrobu elektřiny a tepla (paroplynné elektrárny). V dubnu roku 2010 byl ředitel ČEZu Martin Roman zvolen členem představenstva společnosti MOL.\n\n\n"}
{"id": "555771", "url": "https://cs.wikipedia.org/wiki?curid=555771", "title": "Trichogaster", "text": "Trichogaster\n\nTrichogaster (též Colisa) je rod labyrintních ostnoploutvých paprskoploutvých ryb pocházející ze sladkých vod jižní Asie. Jedná se o drobné (jen vzácně přes 10 cm) a barevně zajímavé ryby, jsou proto velmi často chovány v akváriích. V češtině se pro ryby rodu \"Trichogaster\" používá jméno čichavec, to je ale jméno nejednoznačné, užívané pro více rodů dvou různých čeledí. Od roku 1923 se navíc rodové jméno \"Trichogaster\" omylem používalo pro příbuzný rod větších čichavců z jihovýchodní Asie, zatímco pro rod \"Trichogaster\" se používalo jméno \"Colisa\". S tímto názvoslovím se lze stále běžně setkat v odborné literatuře.\nRod \"Trichogaster\" zahrnuje čtyři druhy:\n\n\nDo roku 1923 se pro rod menších čichavců z jižní Asie (s typovým druhem \"Trichogaster fasciatus\" Bloch & Schneider, 1801) užívalo rodové jméno \"Trichogaster\" a pro rod větších čichavců z jihovýchodní Asie (s typovým druhem \"Labrus trichopterus\" Pallas, 1770) rodové jméno \"Trichopodus\". Ichtyolog G. S. Myers ale roku 1923 nesprávně usoudil, že typovým druhem rodu \"Trichogaster\" není \"fasciatus\", ale \"trichopterus\". To vedlo k synonymizaci rodu \"Trichopodus\" s rodem \"Trichogaster\" a užívání jména \"Trichogaster\" pro rod větších čichavců z jihovýchodní Asie. Pro rod menších čichavců z jižní Asie se začalo užívat rodové jméno \"Colisa\" (odvozené od domorodého jména a ve formě \"kolíza\" přejaté například i do slovenštiny). Tento stav setrval po většinu 20. století. Na chybu bylo poprvé upozorněno roku 1997, přesto se lze s chybnými názvy dodnes běžně setkat v literatuře.\n\nV souvislosti s obnovením staronového rodového jména \"Trichogaster\" se zjistilo, že některé druhy, tak jak byly původně popsány, užívají maskulinní koncovku, ačkoliv je rodové jméno femininum. V souvislosti s pravidly zoologické nomenklatury tak byla jména \"Trichogaster labiosus\" a \"Trichogaster fasciatus\" změněna na \"Trichogaster labiosa\" a \"Trichogaster fasciata\". Druh \"Trichogaster lalius\" ale stále správně užívá maskulinní koncovku, protože se jedná o podstatné, nikoliv přídavné jméno.\n\nČichavci rodu \"Trichogaster\" pochází ze sladkých vod jižní Asie – Indie, Bangladéše a Myanmaru.\n\nVšechny druhy rodu \"Trichogaster\" se běžně chovají v akváriích. Nejoblíbenějším a nejčastějším chovancem je čichavec zakrslý, který je i častým předmětem komerčního velkochovu. Existuje také několik vyšlechtěných barevných nebo i závojových forem, opět především čichavce zakrslého, známá je ale například i oranžová forma čichavce pyskatého. V zajetí se také někdy objevují kříženci.\n"}
{"id": "555773", "url": "https://cs.wikipedia.org/wiki?curid=555773", "title": "Tiské stěny", "text": "Tiské stěny\n\nTiské stěny jsou pískovcové skalní město a přírodní památka poblíž obce Tisé v okrese Ústí nad Labem. Jsou ojedinělé svou rozlohou i rozličností skalních útvarů. Obec Tisá se nalézá blízko hraničního přechodu Petrovice na česko-saské hranici. Dopravně jde o lehce dostupnou lokalitu, protože poblíž vede dálniční koridor Praha–Drážďany. Oběma částmi skalního města je vedena naučná stezka Tiské stěny.\n\nTiské stěny leží v nejzápadnější části Labských pískovců, v blízkosti národního parku České Švýcarsko. Nejvyšší bod Tiských stěn dosahuje nadmořské výšky 613 metrů, jednotlivé vrcholky se tyčí do výše 70 metrů. Díky výskytu zajímavých druhů ptáků (poštolky obecné, sokola stěhovavého) i jiných živočichů (plcha velkého) byly Tiské stěny navrženy jako ptačí oblast do soustavy Natura 2000.\n\nStejně jako celé Labské pískovce, i Tiské stěny vznikly přibližně před 85–100 miliony let v období druhohor na dně moře. Postupně se tu uložilo několik vrstev písčitých usazenin, pískovce vznikly jejich následným zpevněním. Skalní města a skalní věže jsou pak výsledkem erozní činnosti větru, Slunce, stromů a deště. Erozní činnost začala krajinu přetvářet po ústupu moře.\n\nVedle dalších vlivů je dále nutné připomenout sopečnou činnost, která „rozlámala původně souvislé tabule a kry“, místy byly pískovce zpevněny sopečnými výlevy. Výsledkem dlouhého vývoje je skalní město s nesčetným množstvím spár, puklin, dutin, výklenků, tunelů. Zvětráváním se všechny druhy dutin pomalu rozšiřují a pískovcová hornina je zvolna odplavována.\n\nVe své knize \"Chvály Zadní země\" popsal Miloslav Nevrlý Tiské stěny jako „miniaturní labyrint, krásný jak skalní loutkové divadlo.“ Průvodce po Děčínsku doporučuje Tiské stěny jako „ráj turistů i horolezců“ a dodává: „Pokud projdete oba nabízené prohlídkové okruhy, podnítíte svou fantazii při hledání různých skalních útvarů podle zajímavých názvů.“\n\nDo skalního masivu Tiských stěn patří též rozsáhlá pískovcová plošina zvaná \"Nad stěnami\" (623 m.), ze které jsou výhledy směrem na jihovýchod až jihozápad (na obce Libouchec a Jílové).\n\nAž do rozkvětu pěší turistiky na konci 18. století byly Tiské stěny opředeny závojem legend, mýtů a pověstí. Místní usedlíci věřili, že (vzhledem k jejich pitoresknosti) skalní útvary jsou výtvory ďábla. Do celé oblasti se proto báli vkročit. Svůj postoj přehodnotili, když do Tiských stěn začali pronikat turisté, a na pískovcovém městu začali záhy vydělávat. Za první návštěvníky Tiských stěn tak můžeme považovat především básníky, šlechtice, malíře či vědce“. Brzy začaly vznikat hostince, turistické stezky. Po jisté době se můžeme setkat i s prvními turistickými průvodci jako je \"Průvodce po Českém Švýcarsku\" (Führer durch die Böhmische Schweiz) od Ferdinanda Náhlíka z roku 1864.\n\nO historii Tiských stěn se můžeme dočíst, že některým skalním útvarům přisoudila lidská fantazie – zejména v období romantismu v 19. století – konkrétní podoby a názvy; již v průvodci z roku 1829 byly vyobrazeny skály pojmenované \"Starosta\" a \"Doktor\" (dosud útvary velkých stěn č. 16 a 17). Zprvu těžko průchodný a orientačně náročný terén (do roku 1918 byl zakázán vstup bez místního průvodce) byl postupně upravován a turisticky zpřístupněn.“\n\nPodle MF Dnes se nejméně od 60. let 20. století za vstup do skal platí vstupné. O zvýšení vstupného na 30 Kč pro dospělého a 15 Kč pro dítě rozhodlo zastupitelstvo obce v roce 2006 usneseními číslo 475/06 a 476/06, přičemž pro zvýšení vstupného do skal podle zápisu bylo z 8 přítomných 7 pro a 1 proti, v následujícím hlasování o zvýšení vstupného pro horolezce bylo při prvním hlasování ze 8 přítomných 4 pro a 4 proti, při opakovaném hlasování 6 pro, 1 proti a 1 se zdržel. Usnesení neobsahuje přímý odkaz na dřívější rozhodnutí o placení vstupného ani zmínku o právním důvodu k jeho vybírání, neobsahuje ani bližší podmínky placení vstupného, například vymezení zpoplatněné oblasti nebo přesnější vymezení nároků na zlevněné vstupné či bezplatný vstup. Údajná vyhláška z roku 2006 o zvýšení vstupného do Tiských stěn, o níž psalo regionální vydání MF Dnes, se na webu obce Tisá se v seznamu obecně závazných vyhlášek obce nenachází. Roční příjem obce ze vstupného činí přes 800 tisíc Kč. V letech 2007 a 2008 byl obecní příjem ze vstupného do skal vždy 1,2 milionu korun, v roce 2009 a 2010 pokaždé jeden milion Kč. Výdaje obce v souvislosti se skalami, včetně mezd pokladních, v roce 2007 činily 390 tisíc Kč, v roce 2008 jen 287 tisíc Kč a v roce 2009 541 tisíc, v roce 2010 230 tisíc – většina z příjmů ze vstupného se používá v obci, například na dotace místním sportovním organizacím.\n\nObec Tisá má pozemky od Lesů České republiky pronajaté za nájem kolem 70 tisíc ročně. Podle Ústeckého deníku má obec pronajatý jen úzký pruh masivu od pokladny vpravo a masiv malých Tiských stěn od pokladny vlevo, zatímco převážná část zpoplatněné naučné stezky a celé vnitřní velké Tiské stěny a v podstatě i vnitřní malé i obě pokladny leží mimo pronajaté území. Obec skály udržuje a zřídila zde naučnou stezku. Podle informace MF Dnes zde přitom není žádný záchod, nejsou zde lavičky ani zastřešená odpočívadla ani žádné podobné zázemí pro turisty. Informační tabule o skalách nevybudovala obec, ale správa CHKO Labské pískovce, starostka však tvrdí, že obec na tyto tabule přispěla a že zde rovněž zajišťuje odvoz odpadků, což ani není zahrnuto v nákladech na údržbu skal.\n\nMinisterstvo vnitra na základě stížnosti horolezce Milana Hejkrlíka a po projednání s ministerstvem životního prostředí v roce 2010 obci v rámci metodického jednání doporučilo usnesení zrušit (podle MF Dnes vyzvalo obec ke zrušení údajné vyhlášky), protože podle jeho názoru je v rozporu s principem veřejné přístupnosti krajiny podle Zákona o ochraně přírody a krajiny a překračuje pravomoci obce. Zastupitelstvo obce vstupné zrušit odmítlo a podle MF Dnes zastává názor, že právo přístupu do krajiny je podmíněno respektováním zájmů vlastníka či nájemce pozemku a obecně závazných právních předpisů.\n\nMinisterstvo může zahájit dozorový proces, jehož dopadem by bylo pozastavení výkonu těchto usnesení a podání správní žaloby Krajskému soudu v Ústí nad Labem. Ministerstvo vnitra rozhodlo, že vybírání vstupného je v rozporu s § 63 zákona o ochraně přírody a krajiny, a nařídilo obci do 15. března 2011 (do 60 dnů od doručení rozhodnutí) vstupné zrušit, jinak ministerstvo podá návrh na zrušení soudu. Podle iDnes.cz na stejný problém ministerstvo upozornilo i obce Teplice nad Metují a Adršpach, podle Ústeckého deníku v Teplicích nad Metují se nevybírá vstupné na základě usnesení zastupitelstva a nespadá tedy pod dozorovou působnost ministerstva vnitra, zatímco Adršpach po upozornění ministerstvem vstupné zrušil. V březnu 2011 zastupitelstvo obce Tisá zrušilo sporné „vyhlášky“ (ve skutečnosti usnesení) č. 475 a 476 z roku 2006, podle kterých obec vstupné vybírala, a zároveň přijala nové usnesení, podle nějž poplatek v dosavadní výši bude od 1. dubna 2011 příspěvkem na údržbu značených cest a naučné stezky.\n\nV blízkosti Tiských stěn se nalézá množství dalších turisticky atraktivních lokalit, mezi jinými se jedná o vesnici Sněžník, vesnici Ostrov, rozhlednu na hoře Děčínský Sněžník (723 m n. m.), největší stolové hoře České republiky. Na vrcholu Vysokého Sněžníku najdeme hotel a kamennou vyhlídkovou věž z roku 1864, zřejmě nejkrásnější rozhlednu severních Čech. Turistický průvodce ji popisuje následovně: „Kamenná vyhlídková věž Děčínského Sněžníku vystavěná z pískovcových kvádrů je skutečnou krajinnou dominantou a umožňuje vynikající rozhled po okolních krásách Čech i Saska. Rozhledna na Děčínském Sněžníku je pohodlně přístupná po asfaltové silnici.“\n\nPískovcové skalní útvary najdeme nejen v Tisé, ale také poblíž obcí Libouchec a Rájec. Místní skalní věže jsou vynikajícím terénem pro horolezce a jsou často vyhledávány i zahraničními turisty.\n\n"}
{"id": "555777", "url": "https://cs.wikipedia.org/wiki?curid=555777", "title": "Umění na Děčínsku", "text": "Umění na Děčínsku\n\nOkolí Děčína sehrálo v období moderního malířství velmi důležitou úlohu. Hlavním důvodem mimořádné pozice Děčínska jako regionu umělců byla krása a romantika místní přírody. Rozeklané rokle, stinná údolí, tajemné pískovcové útvary a liduprázdné hvozdy fascinovaly celé generace mistrů českých i německých, můžeme proto hovořit o jistém fenoménu.\nV Děčíně jako takovém nesídlila žádná umělecká škola, ani v době romantismu se tu nesetkáme s trvale usazenými malíři vysoké úrovně. Stojí však za povšimnutí, že velký počet saských malířů, kteří se soustředili kolem kulturního centra v Drážďanech, a různých českých rytců a kreslířů se nechalo krajem, dnes označovaným jako České Švýcarsko, inspirovat.\n\n\nDěčínský zámek se postupem času stal takřka městskou ikonou. Pokud nějaký umělec pracoval na vyobrazení města Děčína, na jeho díle zpravidla nechyběl pověstný zámek. S jeho vyobrazením se setkáváme např. v souboru 98 kolorovaných leptů Abbildungen sämtlicher alten und neuen Schlösser in Böhmen, který vytvořili kreslíř, rytec a majitel rytecké dílny František Karel Wolf (1764–1836), rytec Václav Berger (1783–1824) a zhruba třicet pomocníků samouků. Vedle Děčína tu můžeme nalézt i Tolštejn, Libochovice či Sloup.\n\nJako region je Děčínsko v umění bytostně spjato s érou romantismu. Jan Smetana napsal: „Členitá krajina v oblasti Labských pískovců byla ideální kulisou období romantismu, pronikajícího od přelomu 18. a 19. století do všech oblastí výtvarného umění a literatury. Toto duchovní klima se projevovalo v osobním životě vzdělaných lidí také formou začínající turistiky. Bizarní labyrint stinných kaňonů a soutěsek i vyprahlých pískovcových vrchů a útvarů ve skalní oblasti při pravém břehu Labe, označené v roce 1835 poprvé jako České Švýcarsko, byl pro ni ideální krajinou.“\n\nDůležitou podmínkou pro vznik velkého množství kvalitních uměleckých prací byla nepochybně i blízkost velkého kulturního centra – saských Drážďan.\n\nNa Děčínsku vytvořil řadu svých vrcholných děl jeden z nejproslulejších malířů vůbec – Caspar David Friedrich, krajinář rané drážďanské romantiky. Ve svých dílech zachycoval nejen vnější podobu, ale také vnitřní kouzlo krajiny. Jeho tvorba je celosvětově známá. Region Českosaského Švýcarska se v jeho pracích objevuje tak hojně, že se v německém Saském Švýcarsku setkáme i s tzv. Malířskou cestou (Malerweg). Tato naučná stezka spojuje místa, jež Caspar David Friedrich na svých obrazech zachytil.\n\nZa jedno z opravdových veleděl Caspara Davida Friedricha bývá považován tzv. Děčínský oltář, jenž je nyní vystaven v depozitářích drážďanské galerie Neumaster Gallerie. Byl původně namalován pro zámeckou kapli děčínského zámku, nakonec však nikdy nesloužil ke sloužení bohoslužeb. Tento oltář je z hlediska světového umění novátorský. Jde o první oltář, jehož hlavním motivem je krajina s náboženským podtextem.\n\n\n"}
{"id": "555778", "url": "https://cs.wikipedia.org/wiki?curid=555778", "title": "Městské divadlo Děčín", "text": "Městské divadlo Děčín\n\nMěstské divadlo Děčín se nalézá v Teplické ulici v Podmoklech. Návštěvníkům nabízí kvalitní divadelní, hudební, a dokonce i operní a taneční představení.\n\nSoučástí činnosti divadla je Kruh přátel hudby, jež nabízí jedinečná setkání se skvělými domácími i zahraničními interprety vážné hudby. Kruh přátel hudby pořádá koncerty komorní i symfonické.\n\nDivadlo Děčín má 408 míst k sezení, a to v přízemí, v lóžích a na dvou balkónech.\n\nV prostorách dnešního divadla od počátku 20. století fungovalo varieté. To bylo r. 1918 rozšířeno, když bylo přistavěno provaziště a jeviště. Tím byly rozšířeny možnosti objektu, protože vedle varietních představení se zde daly promítat filmy a bylo tu možné hrát divadlo.\n\nVedle německých souborů zde hrály i české soubory, a to nejen činoherní, ale výjimečně i operní.\n\nV době totality děčínské divadlo ztratilo na významu, což se odrazilo na stavu budovy i na repertoáru. Krátce po revoluci se však divadlo stalo samostatnou organizací a zahájilo stagionový provoz. R. 1995 prošel celý objekt důkladnou rekonstrukcí, jež zahrnovala nejen kompletní výměnu hlediště a opravu jeviště, ale i nové řešení průčelí. Následovalo rozšíření společenských prostor. R. 2004 přibyly nové šatny a bylo vytvořeno zadní jeviště.\nV roce 2007 se zde odehrál první ročník divadelního festivalu Divadelní Děčín – Třebíč. Během tohoto festivalu se představují amatérské divadelní spolky z celé České republiky.\n\nV tomtéž roce se konal první ročník literární soutěže V srdci Děčína – Děčín v srdci.\n\nKaždoročně se před vánočními svátky pořádá tzv. Večer přátel divadla.\n"}
{"id": "555782", "url": "https://cs.wikipedia.org/wiki?curid=555782", "title": "Anna Lapuščenkovová", "text": "Anna Lapuščenkovová\n\nAnna Alexandrovna Lapuščenkovová (rus. \"Анна Александровна Лапущенкова\"; * 24. října 1986) je současná ruská profesionální tenistka. Jejím nejvyšším umístěním na žebříčku WTA ve dvouhře bylo 95. místo (11. srpen 2008) a ve čtyřhře 157. místo (9. březen 2009). Na okruhu WTA dosud nevyhrála žádný turnaj. Na okruhu ITF zvítězila na 10 turnajích ve dvouhře a 1 turnaji ve čtyřhře.\n\nŽádného finále na WTA se neúčastnila.\n\n\n"}
{"id": "555785", "url": "https://cs.wikipedia.org/wiki?curid=555785", "title": "Adrian Zingg", "text": "Adrian Zingg\n\nAdrian Zingg (15. dubna 1734 v St. Gallenu – 26. května 1816 v Lipsku) byl malíř a mědirytec švýcarského původu tvořící jistou dobu v prostoru dnešních národních parků České a Saské Švýcarsko. Mezi jeho nejoblíbenější náměty patřily skalní útvary v okolí dolního toku Labe na česko-německé hranici. Oblast, v níž tvořil, nazýval podle své vlasti Saským Švýcarskem, pro příhraniční region na české straně se posléze vžil název České Švýcarsko.\n\nAdriana Zingga vzdělával jeho otec, řezač oceli Bartolomäus Zingg, a dále v učení pokračoval u mědirytce Johanna Rudolfa Holzhalba. V roce 1757 pracoval u bernského vedutového malíře Johanna Ludwiga Aberliho, jenž jej nechal tvořit rytiny ze Švýcarska. Spolu s medailérem Johannem Casparem Mörikoferem z Bernu odcestoval roku 1759 do Paříže, kde Zingg po sedm let tvořil mj. s rytcem Johannem Georgem Willem. V roce 1764 byl Christianem Ludwigem von Hagedorn jmenován mědirytcem v nově založené drážďanské akademii, kde působil od roku 1766 jako učitel. Kromě toho intenzivně komunikoval s profesorem Drážďanské akademie Christianem Wilhelmem Ernst Dietrichem, jenž mu pomáhal. Roku 1774 Zingg začal po Dietrichově smrti dokončovat jeho pozdní díla (celkově vydal 87 archů). Mimoto se roku 1769 stal členem vídeňské akademie a v roce 1787 členem berlínské. V roce 1803 získal profesuru mědirytectví na drážďanské akademii.\n\nAdrian Zingg se věnoval malbě, kresbě, leptu a rytině. Obzvláště známým se stal díky svým krajinomalbám technikou sepia. Věnoval zobrazování Durynského lesa \"(Thüringer Wald)\", částí Čech a především Saského Švýcarska, které procestoval v 80. a 90. letech 18. století. Se svým přítelem Antonem Graffem je považován za tvůrce názvu Saské Švýcarsko pro Děčínskou vrchovinu. Oběma jim připomínala rodný kraj kolem Jury, kde se nalézají podobné scenérie.\n\nZingg si dával za cíl vytvářet co nejpřesnější reprodukce krajiny. Přestože si mezi svými současníky vysloužil respekt, po jeho smrti byla jeho díla považována za spíše méně umělecky hodnotná; ve svých vzpomínkách jeho manýristické výtvory kritizoval také jeho žák Ludwig Richter. I tak však dnešního pozorovatele jeho práce zaujmou jako dokumentace saského místopisu.\n\n"}
{"id": "555789", "url": "https://cs.wikipedia.org/wiki?curid=555789", "title": "Park Tower", "text": "Park Tower\n\nPark Tower je 11. nejvyšší mrakodrap v Chicagu. Nachází na 800 North Michigan Avenue. Byl navržen architektonickou firmou Lucien Lagrange Architects. Má výšku 257 m a celkově má 70 pater, ale pouze 67 z nich je využíváno. Stavba se skládá z 3152 prefabrikovaných betonových dílců. Vzhledem k větrům vanoucích od Michiganského jezera jsou severní a jižní stěny silnější. Je to jedna z nejvyšších budov světa, která nemá ocelový skelet. Výstavba začala v roce 1998 a skončila v roce 2000. Je to první americká budova, do které byl už při výstavbě zabudován systém AMD, tedy 400 tunový tlumič vibrací způsobených větrem. Budovu obsluhuje 11 výtahů a celková podlahová plocha je 78 688 m. Nachází se zde převážně byty, ale najdeme tu i hotel a ve spodních patrech i maloobchodní prostory.\n\n\n"}
{"id": "555793", "url": "https://cs.wikipedia.org/wiki?curid=555793", "title": "U.S. Steel Tower", "text": "U.S. Steel Tower\n\nU.S. Steel Tower známý také jako Steel Building je nejvyšší mrakodrap v Pittsburghu. Stojí na ulici Grant Street. Dokončen byl v roce 1970. Má 64 pater a výšku 256 m. Obsluhuje ho 58 výtahů a podlahová plocha je asi 217 000 m. Firma U.S. Steel je jedním z největších nájemníků i když už budovu nevlastní.\n\n\n"}
{"id": "555796", "url": "https://cs.wikipedia.org/wiki?curid=555796", "title": "Emil Hadač", "text": "Emil Hadač\n\nEmil Hadač (10. května 1914 Lázně Bohdaneč – 23. dubna 2003 Praha) byl český geobotanik (fytocenolog) a ekolog.\n\nV roce 1994 byl oceněn Cenou ministra životního prostředí (v prvním roce jejího udělování) „za celoživotní dílo v ekologii a botanice“.\n\n\n"}
{"id": "555800", "url": "https://cs.wikipedia.org/wiki?curid=555800", "title": "Dúnadani", "text": "Dúnadani\n\nDúnadani (Númenorejci) jsou fiktivním národem z Tolkienova Pána prstenů. Nejvíce zmínek o tomto národě je v další Tolkienově knize Silmarillion.\n\nDúnadáni jsou původem lidé, kterým Valar (bohové) darovali ostrov Númenor a prodloužili jejich život. Nejdříve byli Númenorejci, pod vedením Elrondova bratra Elrose (který si na rozdíl od svého bratra vybral život člověka), národ, který žil v míru a často pomáhali národům ve Středozemi. Později se však stávali stále arogantnějšími a začali se u národů Středozemě vydávat za bohy. Čím více záviděli bohům Valinor, tím kratší měli život (původně žili až 400 let a nyní se někteří dožívali \"jen\" 100 let). Avšak konečnou zhoubou Númenoru byl Sauron. Sauron se nechal porazit a zajmout, aby byl odvezen na Númenor. Později ho tam začali uctívat a on jim poručil zaútočit na Valinor. Toto byl jediný moment v historii Ardy, kdy zasáhl Eru Ilúvatar do osudu tohoto světa. Zničil Númenorské lodě a téměř úplně odřízl Valinor od zbytku světa. Také potopil Númenor. Samozřejmě ne všichni z Dúnadanů přisluhovali Sauronovi. Skupinka vedená Elendilem a jeho syny Isildurem a Anárionem unikla zkáze Númenoru a podařilo se jim usídlit ve Středozemi, kde vybudovali říše Gondor a Arnor. Potom se Dúnadani spojili s elfy a v Bitvě na Dagorladu a následném obléhání Barad-dûr byl Sauron poražen Isildurem. Dúnadáni se postupně mísili s lidmi a tak ztráceli i zbytky své dlouhověkosti. Velké množství Dúnadanů obývalo pozdější Angmar. Byli však poraženi Pánem nazgûlů a někteří (tzv. černí Dúnadani) se k němu přidali. Poslední bitva byla svedena na Mohylových vrších. Po této ráně už zbyli jen toulaví Dúnadani, kteří si začali říkat Hraničáři. Poslední Dúnadan z Isildurovy linie byl Arathornův syn Aragorn.\n"}
{"id": "555808", "url": "https://cs.wikipedia.org/wiki?curid=555808", "title": "Spintria", "text": "Spintria\n\nSpintrie (z řeckého σφιγκτὴρ = \"svěrač\"), známé rovněž jako bordelové známky, byly mincovní žetony využívané ve starověkém Římě jako prostředek vnitřní platby v nevěstincích (\"lupanáriích\").\nVětšina spintrií je ražena z bronzu nebo mosazi a má průměr 20–22 mm. Mince nesou na aversu obrazy s erotickými náměty, z nichž nejrozšířenějším je vyobrazení pohlavního aktu muže a ženy; je známo celkem patnáct různých poloh a předpokládá se, že vyobrazená pozice koresponduje se službou poskytnutou za předložený žeton. Na reversu mincí se obvykle nacházejí římské číslice (I až XVI), jejichž význam není přesně znám. Před číslicemi II, III a VIII se někdy objevuje „A“. Ojedinělé exempláře s číslicemi XVII a XXV byly patrně vadnými výrobky.\n\nJsou známy podobné předměty z jiných materiálů – při vykopávkách v Pompejích bylo nalezeno několik takovýchto známek z terakoty a kosti.\n\nVýraz se u Římanů používal pravděpodobně k označení městské prostitutky; doklady lze nalézt např. u Suetonia (\"\"Životy císařů\"\") či Tacita (\"\"Letopisy\"\"). Název byl přenesen na římské žetony s erotickou tematikou teprve v 17. století, zjevně jako důsledek špatného pochopení Suetoniova textu. Písemné prameny neposkytují žádný doklad o tom, že by byl výraz užíván jako označení předmětu.\n\nVedle obecně přijímaného názoru, že spintrie jsou žetony platné ve veřejných domech (jejich využívání k těmto účelům koresponduje se zákazem přinášet mince s obrazem panovníka do míst neřesti) se objevují i názory další – že sloužily jako hrací žetony a dokonce že snad byly za Tiberiovy vlády uvedeny do oběhu za účelem diskreditace císařské moci.\n\nSpintrie jsou datovány především do období vlády císaře Tiberia (14–37 n. l.), používaly se pak celé 1. a jsou dokldy výskytu i v 2. století n. l. i později.\n\nSpintrie jsou velmi populárním předmětem sběratelského zájmu, což se odráží v jejich vysoké ceně (samozřejmě v závislosti na stupni zachovalosti); díky tomu se v numismatickém světě poměrně často objevují jejich padělky.\n\n\n"}
{"id": "555811", "url": "https://cs.wikipedia.org/wiki?curid=555811", "title": "Biologický poločas", "text": "Biologický poločas\n\nBiologický poločas (též eliminační poločas) látky je čas, který je třeba k tomu, aby látka (léčivo, radionuklid atd.) ztratila polovinu své farmakologické, fyziologické nebo radiologické aktivity, dle definice MeSH. V lékařském kontextu se jako poločas může označovat také čas, za který koncentrace látky v krevní plazmě klesne na polovinu ustáleného stavu („plazmový poločas“). Vztah mezi biologickým a plazmovým poločasem látky může být složitý, protože hrají roli faktory jako akumulace ve tkáních, aktivní metabolity a receptorové interakce.\n\nBiologický poločas je důležitým farmakokinetickým parametrem a obvykle se označuje zkratkou t.\n\nZatímco rozpad radioaktivních izotopů perfektně odpovídá kinetice prvního řádu, kde je časová konstanta pevná, eliminace látky ze živého organismu má mnohem složitější kinetiku. Viz článek rychlostní rovnice.\n\nBiologický poločas vody v lidském těle je asi 7 až 14 dní. Mění se v závislosti na chování člověka. Pití velkého množství alkoholu zkracuje biologický poločas vody. To lze využít k dekontaminaci osob, které byly vnitřně kontaminovány tritiovanou vodou. Pití stejného množství vody by mělo podobný účinek, pro leckoho je však složité pít velké objemy vody. Základem této dekontaminační metody (používané AERE) je zvýšení rychlosti, kterou se voda v těle nahrazuje novou vodou.\n\nOdstraňování alkoholu (ethanolu) z lidského těla oxidací pomocí alkoholdehydrogenázy v játrech je omezeno. Proto toto odstraňování při velkých koncentracích alkoholu v krvi může mít kinetiku nultého řádu. Omezení rychlosti eliminace pro jednu látku může být také společné s jinými látkami. Například koncentraci ethanolu v krvi lze využít k ovlivnění biochemie methanolu nebo ethylenglykolu. Takto lze oxidaci methanolu na toxický formaldehyd a kyselinu mravenčí předcházet tak, že se osobě, která požila methanol, podává vhodné množství ethanolu. Podobně lze léčit i osoby, které požily ethylenglykol.\n\nBiologický poločas cesia je u člověka mezi jedním až čtyřmi měsíci. Lze ho zkrátit podáváním pruské modři. Pruská modř působí v trávicím systému jako tuhý iontoměnič, který pohlcuje ionty cesia a uvolňuje ionty draslíku.\n\nU některých látek je důležité přemýšlet o lidském nebo zvířecím těle jako o složeném z řady částí, kde každá má vlastní afinitu pro danou látku a každý má různý biologický poločas (fyziologicky založené farmakokinetické modelování). Pokusy odstranit látku z celého organismu mohou mít za následek zvýšení zátěže v jedné části organismu. Pokud se například osobě kontaminované olovem podá EDTA v rámci chelační terapie, rychlost odstraňování olova z těla stoupne, olovo však bude mít tendenci přesouvat se do mozku, kde může způsobit největší škodu.\n\n"}
{"id": "555812", "url": "https://cs.wikipedia.org/wiki?curid=555812", "title": "Naval Aviation Photographic Unit", "text": "Naval Aviation Photographic Unit\n\nNaval Aviation Photographic Unit (česky: Fotografický útvar letectva vojenských námořních sil) byla skupina válečných fotografů Námořnictva Spojených států amerických během druhé světové války, kterou vedl Edward Steichen.\n\nNámořnictvo založilo tuto zvláštní skupinu na počátku roku 1942, krátce po vstupu USA do války – tedy krátce poté, co Japonsko zaútočilo na Pearl Harbor -, aby dokumentovalo a propagovalo svou činnost v oblasti letectví a nařídilo Steichenovi najmout ty nejtalentovanější fotografy. Steichen a jeho útvar spadal pod velení kapitána Arthura Radforda a byl součástí námořního oddělení zduchoplavectví.\n\nHlavním účelem skupiny bylo podporovat nábor pilotů speciálně pro námořnictvo. Radford chtěl nalákat piloty na toto atraktivní povolání zveřejňováním fotografií v tisku, na plakátech, letácích a s pomocí NAVY dosáhnout 30.000 nových pilotů ročně.\n\nWayne Miller, jeden z fotografů jednotky, vzpomíná na Steichnovy pokyny takto: „\"Je mi jedno, jak to uděláte, Wayne, ale přineste zpátky něco, co potěší důstojníka, mateřskou letadlovou loď nebo někoho se zlatou lemovkou; zbytek svého času strávíte fotografováním muže.\"“ Steichenovým prvořadým zájmem nebyly fotografie války, ale fotografie muže, mladého hocha, utrápeného bojovníka a hlavně sny tohoto muže. Fotografie námořníka.\n\nSkupina fotografů, které Steichen vybral:\n\nSteichen také požádal Ansela Adamse, jestli by nechtěl vést temnou komoru a laboratoř ve Washingtonu, D.C. Přibližně v únoru 1942 se Steichen Adamse zeptal, zda by nechtěl do společnosti vstoupit. Adams souhlasil s dvěma podmínkami: Chtěl získat hodnost důstojníka a pracovat až od 1. července. Steichen však chtěl dát skupinu dohromady co možná nejrychleji, a proto místo Adamse vybral jiné fotografy, kteří byli připraveni nastoupit již od začátku dubna.\n\nFotografie pořízené útvarem se staly základem nejméně dvou knih:\n\n\n"}
{"id": "555818", "url": "https://cs.wikipedia.org/wiki?curid=555818", "title": "Halles de Paris", "text": "Halles de Paris\n\nHalles de Paris (česky \"Pařížské haly\") je název bývalé hlavní pařížské tržnice, která se nacházela v centru města. Tržnice zde vznikla již ve středověku, v 19. století zde byly postaveny velké prodejní haly, které daly tržnici jméno a rozkládaly se na 10 hektarech. V 70. letech 20. století byla tržnice stržena a vzniklo zde převážně podzemní obchodní centrum Forum des Halles a rozsáhlá přestupní stanice RER Châtelet – Les Halles a později park Jardin des Halles.\n\n\n\nDnešní místo je nejen významným obchodním centrem, které ročně navštíví 41 miliónů lidí, ale rovněž důležitou dopravní tepnou. V podzemí se nachází stanice Châtelet – Les Halles, kde se spojují linky A, B a D a kde je možné přestoupit na dalších pět linek metra (1, 4, 7, 11 a 14), 15 autobusových linek a 13 linek Noctilien, které každodenně přepraví v průměru 800.000 cestujících. V podzemí se rovněž nachází síť silnic a parkovišť.\n\nTržnice se stala hlavním místem děje románu \"Břicho Paříže\" spisovatele Émila Zoly.\n\n"}
{"id": "555819", "url": "https://cs.wikipedia.org/wiki?curid=555819", "title": "Forum des Halles", "text": "Forum des Halles\n\nForum des Halles je obchodní centrum v Paříži, které se rozkládá v 1. obvodu na místě bývalé pařížské tržnice. Jeho majitelem je společnost Unibail-Rodamco. Obchodní centrum ze 70. let 20. století bylo po roce 2010 zcela přestavěno.\n\nNa místě dnešního obchodního centra se nacházela stará pařížská tržnice (Halles de Paris), která ve 2. polovině 20. století již nevyhovovala moderním požadavkům na hygienu a rovněž zásobování bylo v husté zástavbě v centru města velmi problematické. 14. března 1960 proto ministerský předseda Michel Debré navrhl přesun tržnice z centra Paříže na předměstí Rungis a La Villette. Tím mohla být zahájena rozsáhlá přestavba a revitalizace v této části města. Starou tržnici mělo nahradit nové centrum, které by kromě obchodů nabízelo i kulturu, sport a odpočinek, vše snadno dostupné podzemní veřejnou dopravou. Proto se toto místo stalo ústřední přestupní stanicí vznikající sítě RER.\n\nV létě 1971 byla zahájena demolice starých hal a začala se hloubit jáma pro podzemní stanici RER Châtelet – Les Halles, která se nachází v hloubce více než 20 metrů. V roce 1973 se na staveništi natáčela westernová parodie \"Nedotýkej se bílé ženy\" (Touche pas à la femme blanche), kde hlavní role hráli Marcello Mastroianni, Catherine Deneuve a Philippe Noiret.\n\nV roce 1972 byla založena společnost \"SEMAH\" s cílem dokončit výstavbu obchodního centra. V roce 1974 prezident Valéry Giscard d'Estaing rozhodl o zrušení projektu na výstavbu mezinárodního obchodního centra a na jeho místě vznikl později park Jardin des Halles. V roce 1977 byla otevřena stanice RER Châtelet – Les Halles a přemístěna stanice metra Les Halles na lince 4 pro lepší přestup. Slavnostní otevření proběhlo 4. září 1979 za přítomnosti pařížského starosty Jacquese Chiraca.\n\nV roce 1985 byla otevřena druhá podzemní část obchodního centra (architekt Paul Chemetov).\n\nV roce 2004 Pařížská rada vyhlásila architektonickou soutěž na celkovou obnovu čtvrti a roku 2007 vyhráli francouzští architekti Patrick Berger a Jacques Anziutti soutěž na projekt \"Carreau des Halles\". Nový projekt zcela přemění vzhled nadzemní části Forum des Halles.\n\nProjekt výstavby realizovali architekti Claude Vasconi a Georges Pencreac'h. Stavba byla limitována prostorem jak do hloubky mezi povrchem a stanicí RER, tak do výšky, která se kvůli okolní zástavbě pohybuje 11–16 m. Forum des Halles mělo čtyři podlaží s prodejní plochou 43.000 m. Celková plocha činila 70.000 m a dalších 50.000 m tvořilo parkoviště. Jen menší část centra vystupovala nad povrch. Většina prostoru byla skryta pod zemí a nad ním se nacházel veřejný park Jardin des Halles.\n\nPo revitalizaci bude dominantou stavby zavěšená lávka ze skla a oceli.\n\nForum des Halles je co do návštěvnosti nejvyužívanějším nákupním centrem v Paříži. Je zde 168 obchodů, multikino s 19 promítacími sály nebo plavecký bazén (20×50 m). Některé zdejší prodejny patřily v dané síti k nejvytíženějším na světě, jako např. francouzský obchod s hudebninami Fnac nebo prodejna společnosti H&M.\n\n\n"}
{"id": "555820", "url": "https://cs.wikipedia.org/wiki?curid=555820", "title": "Jardin Nelson-Mandela", "text": "Jardin Nelson-Mandela\n\nJardin Nelson-Mandela (do roku Jardin des Halles, tj. \"Zahrada haly\") je veřejný park, který se nachází v Paříži v 1. obvodu. Park byl vybudován na místě staré pařížské tržnice Halles de Paris, po které získal své původní jméno. Jeho rozloha činí 4 ha. Pod ním se rozkládá rozsáhlé obchodní centrum Forum des Halles. V roce 2013 byl park pojmenován po jihoafrickém státníkovi Nelsonu Mandelovi.\n\nPark se rozkládá na části bývalé tržnice zbořené v roce 1973. Jeho architektem je Louis Arretche, který jej navrhl v roce 1986 a otevřen pro veřejnost byl v roce 1988.\n\nPo úmrtí Nelsona Mandely 5. prosince 2013 navrhl tehdejší pařížský starosta Bertrand Delanoë přejmenovat park na Mandelovu počest. Pařížská rada tento návrh přijala a park byl dne 19. prosince 2013 přejmenován.\n\nZahrada je postavena na desce nad obchodním centrem Forum des Halles. Protíná ji několik cest. \"Allée Jules-Supervielle\" je osázená lípami a kaštany, zatímco \"Allée Saint-John-Perse\" je charakteristická fontánami a bazény. V zahradě se nachází mnoho arkád, které svým vzhledem upomínají na staré haly bývalé tržnice.\n\nV západní části parku se nachází podzemní tropický skleník o rozloze 450 m osvětlený čtyřmi skleněnými pyramidami. Na severovýchodě se rozkládá zahrada \"Jardin Lalanne\". V parku je umístěno i několik uměleckých děl.\n\n"}
{"id": "555822", "url": "https://cs.wikipedia.org/wiki?curid=555822", "title": "Obyčejní lidé", "text": "Obyčejní lidé\n\nObyčejní lidé (v originále Ordinary People) je americké filmové drama. Film režíroval Robert Redford a hlavními herci jsou Donald Sutherland, Mary Tyler Moore, Timothy Hutton, Judd Hirsch a Elizabeth McGovern. Film měl premiéru v USA 19. září 1980. Snímek získal celkově čtyři Oscary – nejlepší film, režie, herec ve vedlejší roli a scénář.\n\nZ pochopitelných důvodů film silněji zapůsobil ve Spojených státech, kde jeho strhující komerční úspěch odrážel vnímavost Ameriky osmdesátých let k tématu možnosti člověka porozumět svým citům.\n\nHlavní postavou je středoškolák Conrad Jarrett, jehož přemáhá pocit viny, jelikož jeho oblíbený starší bratr se utopil při neštěstí na moři, které on sám přežil. Doléhají na něho sebevražedné deprese. U své rezervované, necitelné matky Beth nenalézá žádné pochopení ani pomoc. Ta se vyžívá v přemrštěném udržování pořádku a v pečlivě připravených výstupech tvrdě v sobě potlačuje pocity záště a vzteku. Conradův úspěšný, tolerantní otec Calvin projevuje o chlapce zájem, ale nedokáže s ním mluvit o důležitých věcech a neumí vyjádřit své city. Dostat se do Conradovy blízkosti a povzbudit ho k přijetí vlastní hluboké úzkosti a nenávisti k sobě samému tak zůstává na upřímném, citlivém psychiatrovi. Je zřejmé, že chlapce může zachránit pouze otcova láska, přičemž ale navázání vztahu představuje bolestivou volbu.\n\nDěj se odehrává v prostředí zámožného chicagského předměstí a pod zdánlivě poklidným povrchem, s nímž je zobrazen společenský status Jarrettových a jejich privilegovaného pohodlí, roste napětí.\n\n\"\"Jdeme na pohřeb našeho syna a ty se staráš, jaké si vezmu boty!\"\" U některých lidí dodnes vzbuzuje pobouření skutečnost, že nádherně řemeslně provedený a uměřený režisérký debut Roberta Redforda porazil při udílení Cen Akademie film Martina Scorseseho \"Zuřící býk\", když získal Oscary za nejlepší film a režii. Další ocenění snímek \"Obyčejní lidé\" přinesl devatenáctiletému Timothymu Huttonovi za nejlepší herecký výkon ve vedlejší roli (dodnes jde o nejmladšího člověka, který kdy získal Oscara za herecký výkon) a scenáristovi Alvinu Sargentovi za citlivou, uvážlivou adaptaci slavného románu Judith Guestové a dopadu úmrtí dospívajícího syna na jeho rodinu.\n\n\n\n\n\n"}
{"id": "555823", "url": "https://cs.wikipedia.org/wiki?curid=555823", "title": "Internazionali BNL d'Italia 2010 – ženy", "text": "Internazionali BNL d'Italia 2010 – ženy\n\nTenisový turnaj WTA Internazionali BNL d'Italia 2010 se konal ve dnech 2.–8. května v Římě, hlavním městě Itálie venku na antukových dvorcích. Turnaj patřil do kategorie Premier 5 a byl součástí WTA Tour 2010. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nPrvní čtyři nasazené páry měly v 1. kole volný los. V závorce je kolo, ve kterém hráčky vypadly.\n\n"}
{"id": "555829", "url": "https://cs.wikipedia.org/wiki?curid=555829", "title": "Hřbitov Neviňátek", "text": "Hřbitov Neviňátek\n\nHřbitov Neviňátek (francouzsky \"Cimetière des Innocents\") je zaniklý hřbitov v centru Paříže.\nNacházel se v dnešním 1. obvodu ve čtvrti Les Halles v prostoru současného náměstí \"Place Joachim-du-Bellay\". Svůj název odvozoval od dnes již neexistujícího kostela svatých Neviňátek, zasvěceného dětem zabitým na příkaz krále Heroda.\n\nHřbitov byl užíván od středověku a byl největším hřbitovem uvnitř pařížských hradeb. Hřbitov byl uzavřen 1. listopadu 1780 na základě rozhodnutí krále Ludvíka XVI. ze dne 10. března 1775, také proto, že se předchozího roku několik osob zadusilo výpary ze tlejících těl. V té době dosahoval hřbitov zhruba 2,5 metru nad úroveň okolních ulic. V roce 1786 byl ze zdravotních důvodů zcela zrušen a kosterní pozůstatky byly převezeny do katakomb na předměstí Tombe-Issoire (dnes 14. obvod). V roce 1789 se pozemek stal součástí pařížské tržnice Halles a byl přeměněn na trh s květinami, ovocem a zeleninou. Po likvidaci tohoto hřbitova byly postupně uzavírány i další pařížské hřbitovy a v 19. století vznikly nové rozsáhlé hřbitovy jako např. Père Lachaise.\n\n\n"}
{"id": "555830", "url": "https://cs.wikipedia.org/wiki?curid=555830", "title": "Planetární soustava", "text": "Planetární soustava\n\nPlanetární soustava je soustava různých vesmírných těles obíhajících hvězdu, sestávající například z planet, trpasličích planet, měsíců, planetek, meteoroidů, komet a kosmického prachu. Planetární systém kolem Slunce, jehož součástí je i Země, se nazývá sluneční soustava.\n\nNa základě pozorování vesmírného teleskopu Kepler se zdá, že v podstatě každá hvězda má kolem sebe minimálně jednu planetu a tedy i planetární soustavu.\n\nVznik planetárních systémů je zřejmě neoddělitelně spojen s procesem tvorby hvězd. Podle některých dřívějších teorií o vzniku sluneční soustavy prošla v blízkosti Slunce cizí hvězda, která z něj svou gravitací vytáhla část materiálu, a z něho se pak vytvořily planety. Pravděpodobnost takto blízkého setkání je však naprosto nepatrná, takže tento model byl zavrhnut. Podle dnes akceptovaných teorií se gravitačním kolapsem molekulárního mračna nejprve vytváří protoplanetární disk, a z něj potom vzniká planetární systém, který se dále utváří vzájemnými kolizemi obíhajících těles.\n\nNěkteré planetární systémy se však mohou tvořit i odlišným způsobem. Mimo jiné byly nalezeny také planety obíhající okolo pulzarů. Pulzary jsou hvězdy vysílající periodické záblesky elektromagnetického záření, a k objevu těchto planet došlo díky malým odchylkám, které způsobují v jinak přesném načasování těchto záblesků. Pulzary však vznikají během obrovských výbuchů supernov, které by pravděpodobně běžný planetární systém nepřežil – planety by se buď úplně vypařily, nebo by je masy plynu z explodující hvězdy odmrštily pryč. Dalším nebezpečím pro tyto systémy je, že vybuchnuvší hvězda, která ztratí velkou část své hmotnosti, své planety už nedokáže udržet, a tyto z jejího gravitačního sevření uniknou. Podle jedné teorie mohou být tělesa obíhající kolem pulzarů bývalými hvězdami, které se během výbuchu supernovy téměř úplně vypařily, takže po nich zůstala pouze malá tělesa velikosti planet. Jinou, alternativní teorií je, že se tyto planety vytvořily nějakým způsobem z akrečního disku kolem pulzarů.\n\n\n"}
{"id": "555835", "url": "https://cs.wikipedia.org/wiki?curid=555835", "title": "Antikonvulzivum", "text": "Antikonvulzivum\n\nAntikonvulziva (jednotné číslo antikonvulzivum) je skupina léčiv používaná pro léčbu a prevenci epileptických záchvatů (křečí). Některé z nich se používají v dalších indikacích (léčba neuropatické bolesti, migrény, bipolární poruchy). Označení antikovulzivum vychází ze slova konvulze, což označuje křeče nebo křečový stav. Termín antikonvulzivum tedy není úplně přesný vzhledem k tomu, že nepotlačuje pouze výskyt křečí, ale epileptických záchvatů obecně.\n\n\n"}
{"id": "555838", "url": "https://cs.wikipedia.org/wiki?curid=555838", "title": "Erich Heckel", "text": "Erich Heckel\n\nErich Heckel (31. července 1883 v Döbelnu – 27. ledna 1970 v Radolfzellu) byl německý expresionistický malíř a grafik. Byl jedním ze čtyř zakládajících členů umělecké skupiny Die Brücke.\n\nV rámci skupiny se staral především o nábor nových členů. S dalším členem Karlem Schmidt-Rottluffem se setkal již za gymnaziálních let v Chemnitzu. Za nacismu bylo jeho dílo označeno za zvrhlé. Po druhé světové válce se přestěhoval k Bodamskému jezeru, vyučoval na akademii v Karlsruhe. Tvořil až do své smrti.\n\nJeho malířské dílo bylo oproti zbytku expresionistů z Die Brücke poněkud jemnější. Z jeho grafického díla je známo 465 dřevořezů, 375 leptů a 400 litografií.\n\n\n"}
{"id": "555839", "url": "https://cs.wikipedia.org/wiki?curid=555839", "title": "Tramvajová doprava v Brně (1900–1918)", "text": "Tramvajová doprava v Brně (1900–1918)\n\nTramvajová doprava v Brně v letech 1900–1918 byla obdobím přechodu z parní trakce k elektrickým tramvajím. Zatímco v osobní dopravě byla změna provedena jednorázově v roce 1900, v přepravě nákladní se parní tramvajové lokomotivy v ulicích města objevovaly pod hlavičkou provozovatele MHD, společnosti Gesellschaft der Brünner elektrischen Strassenbahnen, až do roku 1914.\n\nV prvních šesti letech po elektrifikaci dvou tratí původní parní tramvaje byla kolejová síť rozšířena do brněnských předměstí, čímž byla položena kostra tramvajové sítě, kterou byly vytyčeny základní směry. V dalších obdobích již byly stavěny pouze prodlužující úseky nebo odbočné větve. V roce 1906 jezdily tramvaje již na pěti linkách, což se nezměnilo až do začátku 20. let 20. století.\n\nV oblasti vozového parku dominovaly v prvních dvou desetiletích tramvaje dodané rakouskou vagónkou ve Štýrském Hradci, objevily se ale i první české vozy ze strojírny Lederer a Porges a vagónky ve Studénce. Většina vlečných vozů byla po nutných úpravách převzata od parní tramvaje.\n\nProvozovatel brněnské parní tramvaje, Brněnská společnost místních drah (německy \"Brünner Local-Eisenbahn-Gesellschaft\", BLEG) jednala na konci 90. let 19. století s městem Brnem o elektrifikaci tratí. Nakonec došlo 20. září 1898 k odprodeji dráhy vídeňské firmě Oesterreichische Union Elektrizitäts – Gesellschaft in Wien (OeUEG) za 970 000 zlatých, se kterou Brno 1. prosince téhož roku uzavřelo smlouvu o provozu pouliční dráhy, elektrifikaci tratí a výstavbě nových úseků. OeUEG převzala provoz parní tramvaje 1. ledna 1899; práce na montáži trolejového vedení začaly ještě v témže roce a celá elektrifikace probíhala za běžného provozu parních tramvají. Tehdy také byla přestavěna pisárecká vozovna, kdy bylo zbořeno zchátralé depo a na jeho místě vyrostla cihlová remíza s devíti kolejemi a konečná stanice Schreibwald (dnes Pisárky) obestavěná ze tří stran krytým nástupištěm. Zcela nová vozovna v Králově Poli (tehdy Karthaus), menší stavba se čtyřmi kolejemi, byla zprovozněna při zahájení provozu elektrických tramvají v roce 1900.\n\n3. února 1900 získalo město Brno 50letou koncesi k provozování elektrických tramvají. Podle dokumentu mohly být v nákladní dopravě nadále využívány parní tramvajové lokomotivy a to až do roku 1922. Elektrifikace dvou původních tratí parní tramvaje Pisárky – Nádraží – Královo Pole a Ugartova (dnes Václavská) – Ústřední hřbitov byla dokončena na jaře roku 1900, přičemž 13. května byla uskutečněna technická prohlídka tratí a konaly se také technicko-policejní zkoušky dodaných elektrických tramvají, po nichž následoval zkušební provoz.\n\nOsobní provoz parních tramvají byl ukončen dopoledne 21. června 1900, poslední vlak s oficiálními hosty vyjel v 9 hodin a 10 minut z nádraží do Pisárek, kde se uskutečnilo slavnostní zahájení elektrického provozu. Elektrické tramvaje ihned na to vyjely na původní dvě tratě parní trakce. Rozchod kolejí byl 1435 mm, dvojkolejná byla pouze hlavní trať v úseku Ugartova (Václavská) – Nádraží – Fröbelova (Dřevařská), zbytek sítě byl jednokolejný s výhybnami. Na trati Pisárky – Královo Pole byl zaveden interval 7,5 minuty a jezdila zde „bílá“ linka (čiré sklo ve svítilně), v úseku Ugartova (Václavská) – Ústřední hřbitov jezdily tramvaje na „zelené“ lince v intervalu 15 minut.\n\nElektrický proud byl odebírán z městské elektrárny na Radlase, v jejíž správě se od počátku provozu do roku 1950 nacházely i kabelové trasy a později vybudované měnírny. V elektrárně byla pro napájení elektrických tramvají instalována tři dynama poháněná parními stroji. Ta vyráběla stejnosměrný proud o celkovém výkonu 750 kVA; špičkové nárazy byly kryty akumulátorovými bateriemi s nábojem 610 Ah. Později byla elektrárna vybavena výkonnějšími stroji: v roce 1901 parní turbínou (300 HP) a dynamem (220 kW), roku 1913 motorgenerátorem (800 HP, 2000 V stř.) a dynamem (500 kW). Provozní napětí v trolejovém vedení činilo 550 V.\n\n22. září 1900 byla založena akciová Společnost brněnských elektrických pouličních drah (německy \"Gesellschaft der Brünner Elektrischen Strassenbahnen\", GBES), kterou majetkově drželo město Brno, vídeňská OeUEG a berlínská AEG. GBES se na následující roky stala provozovatelem brněnských tramvají.\n\nJiž v době zahájení provozu elektrických tramvají probíhala výstavba zcela nových úseků. Jako první byla 6. října 1900 zprovozněna trať Velké náměstí (náměstí Svobody) – Zábrdovice (resp. Zábrdovický most), na které začala jezdit „žlutá“ linka v intervalu 7,5 minuty. V úseku Ovocné náměstí (Malinovského náměstí) – Zábrdovice byla trať dvojkolejná, úsek ve vnitřním městě byl jednokolejný s koncovou výhybnou. Na konci roku 1900 dosáhla tramvajová síť délky 12,2 km (bez vleček nákladní dopravy) a za tento rok (respektive půlrok provozu) bylo elektrickými tramvajemi přepraveno 992 000 cestujících.\n\n2. února 1901 byl zahájen provoz na dvou tratích. Jednalo se o „červenou“ linku v trase Jatky – Nádraží – Velké náměstí (náměstí Svobody) – Lažanského náměstí (Moravské náměstí), kde začínala tzv. velká smyčka, kterou tramvaje protisměrně střídavě projížděly. Smyčka vedla z Lažanského (Moravského) náměstí ulicemi Herlthovou (Brandlovou), Veveří, Tivoli (Jiráskovou), přes Obilní trh a ulicemi Údolní a Joštovou zpět na Lažanského (Moravské) náměstí. Trať byla dvojkolejná kromě úseku po Ferdinandově (Masarykově) a části velké smyčky Herlthova (Brandlova) – Tivoli (Jiráskova) – Obilní trh a linka na ní jezdila v intervalu 5,5 minuty. Druhou novou tratí se stala odbočka z „červené“ linky v ulici Křenové po Dornychu do Komárova k tehdejší poště (dnes přibližně náměstíčko na křižovatce Dornych × Svatopetrská). Zde provozovaná „modrá“ linka jezdila kyvadlově, měla interval 7,5 minuty a na Křenové byl zajištěn přestup na „červenou“ linku.\n\nProtože provoz na tzv. velké smyčce „červené“ linky byl nerentabilní, byla trať po ulici Tivoli (Jiráskově) 2. prosince 1902 zrušena a nově vznikla tzv. malá smyčka (konečná byla pojmenována Krásná vyhlídka) vedoucí z ulice Veveří ulicí Sturmovou (Jana Uhra) na Tivoli (Jiráskovu) a zpět na Veveří. Na trať po ulici Údolní byla prodloužena z Velkého náměstí „žlutá“ linka, která necelý měsíc končila na Obilním trhu. 30. prosince 1902 bylo zprovozněno jednokolejné prodloužení do Úřednické (Masarykovy) čtvrti ke křižovatce s ulicí Liliovou (Všetičkovou).\n\nDalší nová trať byla otevřena 12. července 1903. Tehdy vzniklo dvojkolejné propojení na Lažanského (Moravském) náměstí od kostela svatého Tomáše na trať „bílé“ linky. Odtud nový úsek jednokolejně pokračoval po Kolišti, třídě Františka Josefa (Milady Horákové), Schmerlingově (třídě Kapitána Jaroše), Linhartově (Bartošově) a Sadové (Drobného), kde na kraji parku Lužánky tato trať končila. Začala sem jezdit „modrá“ linka z Komárova přes Velké náměstí (Svobody). 29. října téhož roku byla zprovozněna jednokolejná trať s výhybnami Klášterní (Mendlovo) náměstí – Pekařská – náměstí U Městského dvora (Šilingrovo), kam byla prodloužena „zelená“ linka od Ústředního hřbitova.\n\n18. ledna 1906 byla komárovská trať prodloužena o 180 m k Ponávce, dalšímu prodloužení ale znemožnil most s nízkou únosností. 20. července téhož roku došlo ke zprovoznění jednokolejné trati náměstí U Městského dvora (Šilingrovo) – Dominikánská ulice – Velké náměstí (Svobody), kde byly koleje kuse ukončeny u morového sloupu bez návaznosti na ostatní tratě. Tímto činem byl ukončen vývoj brněnské tramvajové sítě před první světovou válkou.\n\nV roce 1906 měla GBES k dispozici celkem 48 motorových vozů, 41 vlečných vozů a čtyři parní lokomotivy pro dopravu nákladních vlaků.\n\nv závorkách jsou uvedeny současné názvy\n\nPrvní zatěžkávací zkouškou brněnských tramvají byly první dva ročníky Brněnských veletrhů, které se konaly v letech 1907 a 1908. Roku 1907 tramvaje na výstavu za týden přepravily 167 000 návštěvníků.\n\nGBES v těchto letech modernizovaly dílny ve vozovně Pisárky, byla zde především zřízena elektrotechnická dílna, takže kotvy elektromotorů již nemusely být posílány na převinutí do Vídně. Postupně také byly rekonstruovány tramvajové tratě. V roce 1909 došlo k pokládce druhé koleje v úseku Pisárky – Ugartova (Václavská), o rok později byla zprovozněna druhá kolej v ulici Ferdinandově (Masarykově) a roku 1913 i v Kobližné ulici. V roce 1910 byla otevřena první tramvajová smyčka v Brně (nepočítaje blokovou smyčku na Krásné vyhlídce) na konečné v Pisárkách. V tomto roce přepravily elektrické tramvaje celkem 7 336 000 cestujících.\n\n11. března 1913 bylo zrušeno označení linek barevnými světly, které bylo nahrazeno číselným označením: „bílá“ → č. 1, „zelená“ → č. 2, „červená“ → č. 3, „žlutá“ → č. 4, „modrá“ → č. 5. 9. května toho roku bylo zprovozněno vzájemné propojení tratí z Dominikánské a Kobližné ulice na Velkém náměstí (Svobody), úsek po Zámečnické ulici na Dominikánské náměstí byl také zdvojkolejněn. Na konci roku 1913 bylo provozu 54 motorových a 41 vlečných vozů, které byly doplněny třemi elektrickými a jednou parní lokomotivou pro nákladní dopravu.\n\nPostupně ale se sociálními problémy a nezaměstnaností přišly hospodářské problémy, takže v roce 1912 skončila GBES v deficitu. Výrazný byl především propad prodeje dělnických jízdenek, nakonec proběhla ve společnosti i dvoudenní stávka zaměstnanců. Společnost proto pozměnila tarif, po dohodě s městem byly firmě poskytnuty i určité finanční úlevy. I přes to se však situace nezlepšila a Brno začalo jednat s rakouskou firmou Oesterreichische Elektrizitäts Lieferungs Aktiengesellschaft (OeELAG) o převzetí provozu. Smlouva s touto společností byla nakonec podepsána a OeELAG převzala GBES a s ní veškerou tramvajovou dopravu v Brně 7. září 1914.\n\nPo zahájení první světové války a mobilizaci rakousko-uherské armády musela většina pracovníků odejít na frontu a jejich místa zaujali vysloužilí zaměstnanci, mládež a ženy, které do té doby v tramvajové dopravě nepracovaly.\n\nPro rozvoz raněných, kteří byli do Brna z válečných oblastí přiváženi vlaky, byly prodlouženy stávající tratě k lazaretům. Pro tento účel byly upraveny tři motorové a šest vlečných vozů, později k nim přibyly další tři vlečné. Vznikly tak celkem tři soupravy jednoho motorového a tří vlečných vozů, které za celý průběh války převezly 104 000 raněných vojáků. Úpravy tramvají spočívaly v odstranění okenních rámů a sedadel, instalací nosítek a zakrytí boků plachtami s červenými kříži. Po válce byly vozy po uvedení do původního stavu zařazeny zpět do běžného provozu.\n\nJako první bylo 24. října 1914 zprovozněno jednokolejné prodloužení trati po ulici Veveří, od Krásné vyhlídky k areálu České techniky (dnes fakulta stavební VUT v Brně), kde byl zřízen jeden z lazaretů. Při této příležitosti byla položena druhá kolej v ulici Veveří z Herlthovy (Brandlovy) ke Krásné vyhlídce. Na nový úsek nebyla prozatím prodloužena pravidelná linka. 21. ledna 1915 byla trať od České techniky jednokolejně prodloužena dále po ulici Veveří až k ulici Laudonově (Tábor), kde se nacházel další lazaret. Tehdy sem byla prodloužena linka č. 3 z Krásné vyhlídky, kde nadále v blokové smyčce končila polovina spojů. Od 16. března toho roku přestala být tato smyčka využívána a později zrušena.\n\nDruhou postavenou tratí se v roce 1915 stala vlečka z konce zábrdovické tratě přes Zábrdovický most k dnešní Vojenské nemocnici. Nikdy zde nebyla provozována běžná doprava a po válce byla vlečka zrušena. V souvislosti s tímto úsekem byla 4. října 1915 otevřena spojka na Nádražní (dnes Benešově) za Doretovým palácem (palác Morava), která umožnila jízdu tramvajových souprav od nádraží do Zábrdovic, neboť na dnešním Malinovského náměstí neexistoval kolejový oblouk pro tento směr. Poslední „lazaretní vlečkou“ se stala 28. července 1915 vlečka z Nové (Štefánikovy) ulice po ulici Aspernské (Domažlické), kde v místě dnešní křižovatky s Chodskou ulicí končila u provizorního vojenského lazaretu. Tato trať byla zrušena ve 20. letech 20. století.\n\nI přes zvyšující se počet cestujících, který stoupl z 10 875 000 v roce 1914 na 26 288 768 o tři roky později, se hospodářské podmínky provozovatele zhoršovaly a ten hleděl především na svůj zisk. Brněnským tramvajím nepomohla ani ministerská nařízení, která nařizovala sběr barevných kovů pro výrobu nábojnic. Měděné trolejové vedení tak muselo být nahrazeno železným a do sběru se dostaly i takové součástky, jako mosazné desky kontrolérů či ozdobná kování vozidel. Nedostávalo se náhradních dílů ani kvalifikovaného personálu v dílnách a tak navzdory zvyšujícímu se počtu přepravených osob, byla většina tramvají odstavená jako neschopné provozu. Postupně byl zvyšován interval jednotlivých spojů a v roce 1918 se z důvodu nedostatku vozidel v osobním provozu dokonce objevily i čtyři nákladní elektrické tramvajové lokomotivy. Tramvajový provoz na konci války byl již zcela nepravidelný.\n\nJedinými většími stavebními pracemi během druhé poloviny první světové války bylo zdvojkolejnění nejdůležitějších úseků kvůli již zmíněnému nárůstu dopravy. Druhá kolej se tak v roce 1916 objevila v úsecích Fröbelova (Dřevařská) – oděvní skladiště a Jezdecká kasárna – Královo Pole na lince č. 1 a roku 1918 na lince č. 2 ve Vídeňské ulici zřejmě od Svratky k ulici Celní.\n\nNa konci roku 1918 bylo ve stavu 57 motorových vozů, 53 vlečných vozů a čtyři elektrické lokomotivy pro dopravu nákladních vlaků. Délka sítě dosáhla 23 km včetně nákladních vleček.\n\nv závorkách jsou uvedeny současné názvy\n\nOdbavování cestujících prováděli v brněnských tramvajích od počátků provozu průvodčí.\n\nPři zahájení provozu elektrické tramvaje v roce 1900 byl schválen stanicový přestupní tarif. Cestující za jízdu do vzdálenosti osmi zastávek zaplatil za jízdenku 10 haléřů, delší jízda nebo jakákoliv jízda s přestupem stála dvojnásobek, přičemž ceny byly stejné v pracovní dny, v neděli i ve svátky. Byly ale zavedeny zlevněné dělnické a žákovské jízdenky.\n\n15. dubna 1903 vstoupil v platnost nový, pozměněný tarif. Byla zrušena vzdálenost osmi zastávek i rozdíly v přestupech, od toho dne stála jakákoliv jízda bez přestupu nebo s přestupem 12 haléřů. V neděli a ve svátky odpoledne stála jízdenka 16 haléřů. V roce 1907 byly prodávány první měsíční předplatní jízdenky (za 10 korun) a od dva roky později bylo jízdné zdraženo.\n\nOd 1. srpna 1911 byl zaveden zcela nový, pásmový tarif. Celá tramvajová síť byla rozdělena do 25 pásem, každé takové pásmo tvořil určitý úsek trati o délce přibližně 800–1000 m. Jízda ve dvou sousedních pásmech stála 12 haléřů, ve třech až pěti sousedních pásmech 16 haléřů a ve více jak pěti sousedních pásmech 20 haléřů. V neděli a o svátcích bylo jízdné jednotné bez ohledu na vzdálenost 20 haléřů. Děti do 130 cm platily ve všední dny jednotně 10 haléřů.\n\nTento typ tarifu vydržel v brněnských tramvajích do roku 1941, byly samozřejmě upravovány ceny, typy jízdenek a i rozšiřován počet pásem s ohledem na pozdější výstavbu nových tratí. V polovině roku 1918 stála jízda v maximálně čtyřech sousedních pásmech 14 haléřů (dvoupásmová jízdenka už neexistovala), jízdné v pěti a více pásmech stálo 24 haléřů a v neděli cestující bez ohledu na počet pásem zaplatili za jízdu 28 haléřů.\n\nZatímco v osobní dopravě nahradily 21. června 1900 elektrické tramvaje parní trakci, nákladní dopravu nadále vykonávaly parní tramvajové lokomotivy. Tato doprava spočívala především v přepravě železničních vagónů z nádraží ulicemi města na vlečky (postavené v éře parních tramvají) jednotlivých podniků. GBES po roce 1900 používala čtyři lokomotivy, další stroje zůstaly zpočátku zachovány jako záložní, v dokumentech z let 1905 a 1906 již o náhradních lokomotivách není ani zmínka.\n\nRoku 1906 vyhořel cukrovar, který se nacházel v areálu dnešního brněnského výstaviště. Po požáru již nebyl obnoven, proto byla zrušena k němu vedoucí vlečka podél Svratky po Poříčí od smaltovny bratři Gottliebové & Brauchbar.\n\nV roce 1908 byly zakoupeny první dvě elektrické lokomotivy zprovozněné následujícího roku. Při této příležitosti byly dvě parní lokomotivy vyřazeny a byly elektrifikovány vlečky do starobrněnského pivovaru, do smaltovny bratři Gottliebové & Brauchbar a vlečkový systém v okolí dnešních ulic Hrnčířská a Kotlářská, který byl rozpojen na dvě samostatné části, neboť byl zrušen táhlý oblouk vedoucí dnešní Botanickou ulicí. Roku 1908 byla rovněž zatrolejována spojka z Nádražní třídy (Benešovy) do železničního seřadiště v místech dnešního starého autobusového nádraží před Grand hotelem.\n\nV roce 1909 dodaná třetí elektrická lokomotiva byla zařazena do provozu v roce 1910. Předposlední parní lokomotiva byla vyřazena v roce 1912, kdy byla elektrifikována druhá spojka na železnici ve Skeneově (Nádražní) třídě. Tento spojovací oblouk byl zprovozněn 7. května 1906 a vedl z prostoru dnešní tramvajové zastávky Nové sady do místa dnešního 6. nástupiště stanice Brno hlavní nádraží.\n\nPoslední parní tramvajová lokomotiva č. 10 se jménem \"Caroline\" (dnes zachovaná jako provozní exponát Technického muzea) obsluhovala poslední neelektrifikovanou vlečku do přádelny Löw-Beer v Silniční (Hybešově) ulici. K jejímu zatrolejování došlo v roce 1914, kdy byla \"Caroline\" také odstavena.\n\n5. srpna 1915 byla objednána poslední, čtvrtá elektrická lokomotiva. Její dodání bylo předpokládáno na rok 1917, v roce 1916 ale ministerstvo války nařídilo výrobu zastavit. Po několika urgencích ze strany provozovatele tramvajové dopravy byla dokončena a v červenci 1917 dodána alespoň mechanická část. Elektrickou výzbroj zastavěli do lokomotivy sami pracovníci tramvajových dílen. Stroj byl zprovozněn v roce 1918.\n\nPrvní vlečka ve vojenském výstrojním skladu (tzv. Montursdepot) byla zprovozněna již v roce 1887 a první dva roky zde dopravu obstarávaly lokomotivy brněnské parní tramvaje (BLEG). Roku 1889 byla postavena klasická železniční vlečka spojující Montursdepot dnešními ulicemi Kartouzskou a Antonína Macků s nádražím v Králově Poli a přepravu převzala Rakouská společnost státní dráhy (StEG), přičemž stroje BLEG zde nadále příležitostně vypomáhaly.\n\nV roce 1915 zde začala vznikat další vlečka z Nové (Štefánikovy) ulice po ulici Radetzkého (Šumavskou) do objektů oděvního (výstrojního) skladu a Rakouské společnosti pro dodávku sukna pro c. k. armádu. Pro tyto účely si Vojenský stavební dozor v roce 1915 pronajal odstavenou parní lokomotivu \"Caroline\", kterou 8. října téhož roku nakonec odkoupil a postavil pro ni výtopnu. \"Caroline\" zde posunovala nákladní vozy, tahala je přes město na nádraží a zpět vozila jiný náklad. Obsluhovala též železniční vlečku na královopolské nádraží a vypomáhala v rozvozu tramvajových vlečných vozů s raněnými vojáky do lazaretů.\n\nPro zahájení provozu elektrické trakce v Brně byl zakoupeno celkem 41 motorových vozů, které byly označeny čísly 1–41. Do provozu byly zařazovány postupně, neboť roku 1900 jich jezdilo pouze 27 a až v roce 1903 bylo v provozu všech 41 vozů. Jednalo se o výrobky rakouské vagónky Grazer Waggon- & Maschinen-Fabriks-Aktiengesellschaft ze Štýrského Hradce z let 1899 a 1900. Tramvaje byly tehdy obvyklé konstrukce, s ocelovým roštem a dřevěnou kostrou skříně, která byla vně oplechovaná a ve spodní části obložená pásem dřevěných peřejek. Byly to dvounápravové obousměrné vozy s otevřenými plošinami.\n\nElektrickou výzbroj dodala přímo firma OeUEG, provozovatel brněnských tramvají a jinak též rakouská elektrárenská společnost. Vozy byly vybaveny dvěma sériovými motory GE 58, z nichž každý měl výkon 35 ks, a kontroléry B6-8 s devíti jízdními a sedmi brzdovými (elektrodynamická brzda) stupni. Sběrač proudu byl původně tyčový.\n\nVozy č. 1–7 byly v po dodání nových tramvají v letech 1903 a 1904 přečíslovány na č. 42–48. V letech 1906–1910 došlo k přelakování všech vozů z původní hnědé barvy na červenobílou.\n\nDo současnosti se dochovala ve sbírce Technického muzea v Brně (TMB) tramvaj č. 10 (rok výroby 1899). Byla renovována v roce 1971 do stavu odpovídajícímu provozu mezi lety 1911 a 1930 (výjimkou je pouze lyrový sběrač dosazený až v polovině 30. let).\n\n\nPrvní posilou vozového parku se stalo sedm motorových vozů dodaných v letech 1903 a 1904 podnikem Brünn–Königsfelder Maschinenfabrik Lederer a Porges (nynější Královopolská) obdobné konstrukce jako vozy č. 1–41. Jednalo se o dvounápravové obousměrné tramvaje, rošt vozu byl ocelový, kostra skříně dřevěná, zvnějšku oplechovaná a ve spodní části obložená pásem dřevěných peřejek. Plošiny byly u vozů č. 1–5 z výroby uzavřeny snímatelnými okny, které byly po dodání odstraněny. Tramvaje č. 6 a 7 měly čela již pevně uzavřena.\n\nElektrická výzbroj byla shodná s vozy č. 1–41, vyrobila ji rakouská OeUEG. Tramvaje byly vybaveny dvěma sériovými motory GE 58 (každý o výkonu 35 ks), kontroléry B6-8 s devíti jízdními stupni a sedmi stupni elektrodynamické brzdy a tyčovým sběračem proudu.\n\nI u těchto tramvají byla ve druhé polovině první desetiletí 20. století provedena změna původního hnědého nátěru na červenobílý.\n\nDo současnosti byly zachovány jako exponáty TMB tramvaje č. 1 (rok výroby 1903, renovovaná do téměř původního stavu v roce 1969) a č. 6 (rok výroby 1904, renovace do stavu 30. a 40. let 20 století proběhla v letech 1968 a 1969).\n\nŠest motorových vozů, kterým byla v Brně přidělena čísla 50 až 55, bylo vyrobeno v rakouské vagónce Grazer Waggon- & Maschinen-Fabriks-Aktiengesellschaft v roce 1911 a do provozu zařazeno na jaře následujícího roku. Konstrukce skříně byla na svoji dobu obvyklá, rošt byl svařen z ocelových profilů, kostra byla dřevěná, vně oplechovaná. Plošiny vozu byly zcela uzavřeny, vstupy byly vybaveny posuvnými dveřmi. Novým prvkem byl volnoosý pojezd s nápravami vedenými rozsochami a jednoduchým odpružením.\n\nElektrickou výzbroj dodala vídeňská firma A.E.G. – Union Elektrizitäts-Gesellschaft, vozy měly dva trakční motory U 104, každý o výkonu 29,5 kW, a kontroléry B6-30 s 11 jízdními stupni.\n\nJako muzejní exponát je ve sbírce Technického muzea zařazen vůz č. 52 (rok výroby 1911), renovovaný do téměř původního stavu v letech 1972 a 1973.\n\n\nV roce 1915 zakoupil provozovatel brněnských tramvají tři ojeté vozy z dráhy Vídeň – Bratislava. Zde byly označeny řadou CMg a od začátku roku 1914 jezdily na vídeňském městském úseku dráhy o délce 12,5 km. Kvůli menší poptávce cestujících, než jaká byla očekávána, byly tři tramvaje čísel 1602–1604 odprodány v roce 1915 do Brna, kde byly v říjnu toho roku zařazeny do provozu pod čísly 56 až 58. Protože se v Rakousku charakterově jednalo o příměstskou dráhu, měly vozy šířku 2620 mm (obvyklá šířka tramvají byla 2000 nebo 2500 mm), proto mohly v Brně jezdit pouze na hlavní trati Pisárky – Královo Pole, která byla dimenzovaná i pro širší nákladní vlaky s větší šířkou.\n\nTramvaje vyrobila vagónka ve Studénce (tehdy \"Staudinger Waggonfabrik\") v roce 1913. Po mechanické stránce vozy odpovídaly tramvajím č. 50–55 (ocelový rošt, dřevěná kostra, volnoosý pojezd), rozdíl však byl v podokenní části, kde měly vozy 56–58 obložení teakovými peřejkami, které se stalo pro brněnské tramvaje v první polovině 20. století typické. Design navrhl architekt Otto Wagner. Elektrická výzbroj pocházela od vídeňské A.E.G. – Union Elektrizitäts-Gesellschaft, tramvaje byly vybaveny dvěma trakčními motory U 101 s výkonem 45 kW, kontroléry B6-30 a z výroby pantografem, který byl v Brně nahrazen tyčovým sběračem.\n\nDo současnosti se jako muzejní exponát TMB zachoval vůz č. 57 (rok výroby 1913), který byl v letech 1968 a 1969 renovován do provozní podoby z 30. až 50. let 20. století.\n\n\n15 motorových vozů konstrukce obdobné řadám č. 50–55 a 56–58 bylo provozovatelem GBES objednáno u vagónky ve Štýrském Hradci v roce 1915, jejich dodávka ale kvůli válečným problémům proběhla až roku 1920.\n\nVlečné vozy č. 60–71 byly dodány s prvními 41 motorovými vozy v roce 1900, se kterými byly vzhledově téměř totožné. Jednalo se o obousměrné dvounápravové vlečné vozy a vyrobila je vagónka Grazer Waggon- & Maschinen-Fabriks-Aktiengesellschaft v roce 1900. Při zahájení elektrického provozu 21. června 1900 byly k dispozici první čtyři, zbylých osm bylo zařazeno do provozu na konci září téhož roku.\n\nRošt vozů byl ocelový, kostra skříně dřevěná, zvnějšku oplechovaná a ve spodní části bočnic obložená pásem dřevěných peřejek. Pojezd byl volnoosý, tramvaje měly otevřené plošiny a byly vybaveny zdržovou brzdou, která mohla být ovládána ručně klikami na plošinách nebo brzdovým proudem z motorového vozu.\n\nVe sbírce brněnského Technického muzea je zachován vůz č. 61 (rok výroby 1900), který byl v roce 1982 renovován do původní podoby.\n\n\nElektrická tramvaj převzala do svého provozu také vlečné vozy využívané již v době parní tramvaje, které během několika prvních let postupně upravovala pro elektrický provoz. Při těchto adaptacích, které byly prováděny v letech 1901 až 1903, bylo instalováno elektrické osvětlení a především upraveno ovládání brzd.\n\nJednalo se o osm „zimních“ (uzavřených) vleků z roku 1884 (nově čísla 72–79), 12 „letních“ (otevřených) vozů z roku 1890 (nově čísla 80–91), sedm původních „letních“ vozů druhé koněspřežné tramvaje z roku 1876 (nově čísla 92–98) a dva uzavřené vleky z roku 1896 (nově čísla 99 a 100). Výrobcem vozů č. 72–91 byla rakouská vagónka k.k. priv. Wagen- und Waggonfabrik ze Štýrského Hradce, u vozů č. 92–98 je výrobce neznámý a vozy č. 99 a 100 vyrobil František Ringhoffer, Smíchov.\n\nTyto „vlečňáky“ byly zařazovány do provozu postupně tak, jak byly upravovány pro elektrický provoz. V prvním desetiletí 20. století jezdily převážně o nedělích a svátcích, kdy byla výrazně větší poptávka cestujících než v pracovních dnech. Šest vozů (č. 92, 93, 95–98) z původní koněspřežné tramvaje bylo v roce 1914 upraveno pro převoz raněných vojáků z nádraží do vojenských lazaretů. Sedmý vůz č. 94 byl tehdy veden jako neprovozní, vyřazen však byl až v roce 1929.\n\nDo současnosti se jako historická vozidla TMB uchovaly vozy č. 79 (rok výroby 1884, renovace v roce 1969 do stavu elektrické dráhy), č. 87 (rok výroby 1890, renovace v roce 1969 do stavu parní dráhy ev. č. 25) a č. 96 (rok výroby 1876, renovace v letech 1972–1975 do stavu koněspřežné dráhy ev. č. 6).\n\n\nKvůli velkému nárůstu cestujících během první světové války, který stávající tramvaje již nezvládaly, byly v roce 1915 zakoupeny starší ojeté vlečné vozy původně vyrobené v roce 1882 pro koněspřežnou tramvaj ve Vídni, kde byly označeny typem q2 a nesly čísla 1231–1242. Těchto dvanáct malých vleků bylo v Brně označeno čísly 101 až 112 a do provozu zařazeno v červenci 1915.\n\nJednalo se o uzavřené obousměrné dvounápravové vozy s otevřenými plošinami.\n\nJako služební vozidla byly v období let 1900–1918 využívány běžné motorové vozy, přičemž podle vozové knihy byly některé tramvaje dočasně upraveny pro tento účel a do osobní dopravy se vrátily až po celkové opravě.\n\nVlečný vůz původní koněspřežné tramvaje z roku 1876 č. 2 byl v době stavby trolejového vedení v roce 1900 přestavěn na trolejovou věž.\n\nPro dopravu nákladních vlaků byly zpočátku využívány parní tramvajové lokomotivy z dob parní dráhy, vyrobené v 80. a 90. letech 19. století v lokomotivce Lokomotivfabrik Krauss & Companie AG v Linci. V roce 1900 bylo převzato osm dosud existujících strojů, používány však byly pouze čtyři (č. 1, 3, 6 a 10). Ostatní byly zpočátku vedeny jako záložní, brzy ale byly vyřazeny. Jako poslední dojezdila lokomotiva č. 10 \"Caroline\" v roce 1914 a následujícího roku byla odprodána Vojenskému stavebnímu dozoru. V současnosti je provozuschopným exponátem Technického muzea v Brně.\n\nZ provozu parní tramvaje také byly převzaty minimálně dva nákladní vozy s bočnicemi, které vyrobil v letech 1894 a 1897 královopolský Lederer a Porges. Vůz J3 z roku 1897 byl přečíslován na č. 1 a do této podoby byl renovován v roce 1993.\n\nV roce 1907 byl ve vlastních dílnách postaven solný vůz s předvěsným pluhem, o rok později předvěsný sněhový pluh.\n\nRoku 1908 byly dodány první dvě dvoupodvozkové čtyřnápravové elektrické lokomotivy, které byly určeny pro nákladní provoz. Byly označeny čísly 1 a 2, vyrobila je vagónka Grazer Waggon- & Maschinen-Fabriks-Aktiengesellschaft, elektrická výzbroj pocházela od firmy AEG Berlin. Shodná třetí lokomotiva byla dodána v roce 1909 a poslední čtvrtá v roce 1917. U této byla elektrická výzbroj do lokomotivy zastavěna až v pisáreckých dílnách.\n\n"}
{"id": "555841", "url": "https://cs.wikipedia.org/wiki?curid=555841", "title": "Pražské poštovské noviny", "text": "Pražské poštovské noviny\n\nPražské poštovské noviny, Schönfeldské c.k. pražské noviny či Pražské české noviny, plným původním jménem Sobotní (Outerní) pražské noviny z rozličných zemí a krajin přicházející s obzvláštním jeho císařské a královské Milosti nadáním obdarované, také Český postilión byly první česky psané pravidelně vycházející noviny. Zakladatelem a prvním vydavatelem novin byl Karel František Rosenmüller (+1745), po jeho smrti převzal vydávání jeho syn a později jeho manželka.\n\nNoviny poprvé vyšly v roce 1719, zanikly v roce 1772. Opět začaly vycházet v lednu 1782 a brzy poté je převzal knihtiskař Jan Ferdinand Schönfeld. Redaktorem se stal Václav Matěj Kramerius, který je řídil do roku 1789, kdy založil vlastní \"Krameriovy c. k. vlastenecké noviny\". Noviny byly naplněny převážně zprávami převzatými z rakouského tisku.\n\nPo smrti dědičky Rosenmüllerových \"Pražských českých novin\" koupil tyto noviny vydavatel a genealog Jan Ferdinand ryíř ze Schönfeldu a přejmenoval je na \"Schönfeldské c.k. pražské noviny\", které vycházely dvakrát týdně, zpravidla v úterý a v pátek, v rozsahu 6 stran. V roce 1786 se jejich redaktorem stal Václav Matěj Kramerius a snažil se je pozvednout na evropskou úroveň, jelikož byly ve velmi špatném stavu. To se mu částečně povedlo, ale zanedlouho odešel založit vlastní list. Po jeho odchodu nastoupil Václav Thám, ale jako redaktor se příliš neosvědčil, protože měl problémy s alkoholem a řadu článků opisoval z \"Krameriových c.k. vlasteneckých novin\". Proto byl také v roce 1790 propuštěn a na jeho místě se vystřídala řada redaktorů, mezi jinými i Klinger a Procházka, ale úroveň novin opět upadala.\n\nV roce 1818 nastoupil redaktor, profesor a básník Josef Linda a díky němu se konečně úroveň novin zvedla. Ale doba tisku nepřála, panovala tvrdá cenzura a zahraniční zprávy bylo možné přejímat pouze z \"Wiener Zeitung\" a Östereichische Beobachter. Po roce Linda odešel a noviny zanikly.\n\nKarolinum a Národní muzeum, Praha 2015, 346 s., ISBN 978-80-246-2613-0\n\n"}
{"id": "555849", "url": "https://cs.wikipedia.org/wiki?curid=555849", "title": "BPM", "text": "BPM\n\nKombinace písmen B, P a M může mít více významů:\n\n"}
{"id": "555850", "url": "https://cs.wikipedia.org/wiki?curid=555850", "title": "Čichavec medový", "text": "Čichavec medový\n\nČichavec medový (\"Trichogaster chuna\", často též \"Colisa chuna\") je labyrintní ostnoploutvá paprskoploutvá ryba z čeledi guramovití (Osphronemidae). Pochází ze sladkých vod Indie a Bangladéše.\n\nČichavec medový je spokojený v mělké a dobře zarostlé nádrži s plovoucími rostlinami a vodou o teplotě 22-28 °C.\n\n Dr. Jörg Vierke – Der Honigfadenfisch – německý článek o chovu a odchovu čichavců medových\n"}
{"id": "555854", "url": "https://cs.wikipedia.org/wiki?curid=555854", "title": "Parket", "text": "Parket\n\nPojem parket má v češtině podobně jako v germánských jazycích několik významů, souvisejících s vymezením funkčnosti podle fyzikálních a sociálních parametrů.\n\nParket je rovný (plochý), uměle vytvořený povrch s danými mantinely – ty mohou být jak fyzické (zámky, fyzické bariéry), tak společenské (čáry na podlaze)\n\nHistoricky se označení parketu zúžilo podle využití používané plochy na funkci\n\nPoužívaným materiálem je v současnosti téměř bezvýhradně led, broušený a leštěný kámen (například mramor nebo žula) a tvrdé dřevo (parkety).\nMateriál parketu zaručuje konstantní vlastnosti uvnitř vymezeného prostoru (plochy): například hráč kuželek na dráze \"A\" tak nehází pětilibrovou kouli o průměru 25 cm vůči stoupání dráhy 12 %, zatímco jeho konkurent na dráze \"B\" už pomalu spouští librovou, čtyřiceticentrimetrovou kouli na zřetelně se svažující dráhu přímo do středu roztřesených kuželek.\n\n"}
{"id": "555858", "url": "https://cs.wikipedia.org/wiki?curid=555858", "title": "Web of Science", "text": "Web of Science\n\nWeb of Science Core Collection je online akademická služba založená společností Thomson Reuters (s divizí Reuters) a v současné době poskytovaná společností Clarivate Analytics. Poskytuje přístup k 7 databázím: Science Citation Index (SCI), Social Sciences Citation Index (SSCI), Arts & Humanities Citation Index (A&HCI), Index Chemicus, Current Chemical Reactions, Conference Proceedings Citation Index: Science a Conference Proceedings Citation Index: Social Science and Humanities. Obsah této databáze zahrnuje více než 10 000 nejvýznamnějších odborných časopisů z celého světa včetně Open Access časopisů a více než 110 000 konferenčních příspěvků. Pokrývá přírodní vědy, sociální vědy, umění a humanitní vědy od roku 1900 ve 256 disciplínách.\n\nSedm citačních indexů obsahuje reference citované dalšími články. \n\nPoužívání Web of Science je licencováno institucím, jako jsou univerzity a výzkumná oddělení obvykle skrze Web of Knowledge.\n\nSanfranciská deklarace o hodnocení výzkumu, ke které se připojila i Akademie věd České republiky, kritizuje, že Journal impact factor silně straní etablovaným časopisům a může být manipulovatelný jejich editory.\n\n\n"}
{"id": "555860", "url": "https://cs.wikipedia.org/wiki?curid=555860", "title": "Paul Cameron", "text": "Paul Cameron\n\nPaul Drummond Cameron (* 9. listopadu 1939) je americký psycholog a sexuální výzkumník. Během působení v různých institucích včetně University of Nebraska prováděl výzkum na pasivní kouření a několik dalších témat, ale dnes je nejznámější kvůli svým tvrzením o homosexualitě. Po úspěšné kampani proti návrhu práv homosexuálů v roce 1982 v Lincolnu, hlavním městě Nebrasky založil Institut pro vědecké zkoumání sexuality, nyní známý jako Family Research Institute (FRI). Jako jeho předseda spojuje homosexualitu s pohlavním zneužíváním dětí a zkrácením průměrné délky života.\n\nPaul Cameron se narodil 9. listopadu 1939 v Pittsburghu, Pensylvánii v USA. Krátce poté se jeho rodina odstěhovala na Floridu. V roce 1961 obdržel titul BA. na Los Angeles Pacific College, v roce 1962 získal titul MA. na California State University v Los Angeles a v roce 1966 titul Ph.D. na University of Colorado at Boulder. Zastával pozici odborného asistenta psychologie na Stout State University (1966–67) a Wayne State University (1967–68), poté se stal docentem na University of Louisville (1970–73) a na Fullerově fakultě pro postgraduální studium psychologie (součást Fuller Theological Seminary). V roce 1979 se stal docentem v oboru Manželství a rodina na University of Nebraska.\n\nBěhem tohoto období prováděl Cameron výzkum na různá témata včetně vlivu pasivního kouření a vlivu vlastnictví domácích zvířat na štěstí. Ve své knize \"Sexual Gradualism\" prosazuje střední cestu mezi liberálními a konzervativně křesťanskými postoji k sexualitě, tvrdí tam též, že mládež by se měla vyhnout pohlavnímu styku, když experimentuje s nižšími „úrovněmi“ sexuální intimity.\n\nV roce 1980 opustil Cameron University of Nebraska a ujal se soukromé psychologické praxe jako v Lincolnu v Nebrasce. Když v roce 1982 rada města Lincoln požádala obyvatele, aby hlasovali o návrhu zákazu diskriminace na základě sexuální orientace, vedl Cameron opozici jako předseda Výboru pro odmítnutí zvláštních práv pro homosexuály. I přes svůj dřívější mírný postoj ohledně vztahů dospívajících zastával Cameron vůči tématu homosexuality tvrdý postoj. Zdůrazňoval, že homosexuální chování může působit škodu. Tvrdil, že tento jeho postoj ovlivnila jeho práce zabývající se „smrtícím“ chováním kuřáků.\n\nBěhem kampaně v Lincolnu přednesl Cameron projev v Luteránské kapli University of Nebraska. Vzbudil tam pozornost tím, že tvrdil, že se v místním obchodním centru stal čtyřletý chlapec obětí brutálního homosexuálního útoku. Policie incident nepotvrdila a Cameron přiznal, že to slyšel pouze jako neověřenou zprávu. 11. května 1982 čtyři z pěti voličů v Lincolnu navrhované opatření odmítli.\n\nV roce 1983 Americká organizace psychologů tvrdila, že vyloučila Camerona pro nespolupráci při etickém vyšetřování. Cameron uvádí, že z této organizace vystoupil pro dlouhodobé spory s ní již předcházející rok. Americká organizace sociologů a Kanadská psychologická organizace obvinily Camerona z dezinterpretování výzkumu sociálních věd.\n\nV roce 1982 v Lincolnu se Dr. Cameron podílel na založení Institutu pro vědecký výzkum sexuality (ISIS, Institute for the Scientific Investigation of Sexuality). Domníval se, že dřívější průzkumy ohledně sexu přecenily rozšíření homosexuality, a proto v roce 1983 zorganizoval to co sám nazval „čistý průzkum sexuality nezávislý na dobrovolnících“. Jeden z deníků oznámil jeho očekávání, že výsledky podpoří jeho případ a povedou k zákazu homosexuálního jednání v celých Spojených státech. Podle Camerona byl průzkum financován podnikateli včetně několika jednatelů firem. V Průzkumu ISIS z roku 1983 bylo rozdáno 9129 odpovědních dotazníků dospělým respondentům v pěti amerických městech a 4340 své odpovědi zaslalo. V roce 1984 byly tyto informace doplněny o 824 dospělých z Dallasu.\n\nISIS se krátce na to přejmenoval na Family Research Institute FRI a přestěhoval se do Washingtonu. V roce 1995 se FRI opět přestěhovalo a to do Colorado Springs v Coloradu, kde je dodnes. Jako předseda FRI vydal Cameron jak populární brožury, tak i vědecké články na téma homosexuality. Některé Cameronovy vědecké články vycházely z průzkumů ISIS z roku 1983 a 1984 a to včetně článku z roku 1996, který na základě odpovědí účastníků ohledně jejich učitelů dospěl k závěru, že homosexuální učitelé mohou ovlivnit své studenty tak, že se stanou homosexuální.\n\nZe studia nekrologů v gay časopisech došel Cameron k závěru, že homosexuálové jako skupina mají střední hodnotu věku úmrtí asi o 20 let nižší než heterosexuálové. Poté, co Cameron analyzoval oficiální data z Dánska a Norska, kde bylo umožněno stejnopohlavní manželství, oznámil, že „sezdané lesbičky se dožijí 56 let a sedaní gayové 52 let“. Cameron tvrdí, že mnoho obětí sexuálního zneužívání dětí je stejného pohlaví jako ti kteří je zneužili. Jedna ze studií FRI o sexuálním zneužívání ze strany pěstouna uvádí, že 34 % pachatelů bylo stejného pohlaví, jako jejich oběti. a dochází k závěru, že „zde je nepřiměřeně silná vazba mezi obtěžováním dětí a homosexualitou“. Tento závěr je kritizován některými jednotlivci i profesními organizacemi.\n\nCameron byl citován časopisem \"Rolling Stone\" kde údajně prohlásil, že homosexuální sex byl mnohem příjemnější než většina heterosexuálního sexu a pokud bude homosexualita tolerována, mohla by převládnout během několika generací.\n\nCameronovy publikace byly citovány některými skupinami, např. \"Traditional Values Coalition\", které stojí v opozici proti stejnopohlavnímu manželství a adopci dětí homosexuály. V roce 1985 Cemron svědčil v případu \"Baker v. Wade\". V roce 1992 zaměstnal Camerona jako konzultanta Gale Norton, pozdější generální prokurátor v Coloradu, pro obhajobu zákona zabraňujícímu rozšíření občanských práv homosexuálů. Cameronovo svědectví nebylo použito a zákon byl zrušen Nejvyšším soudem. V roce 2000 se Cameron účastnil kampaně proti iniciativě za práva gayů v Maine. V roce 2005 svědčil ve prospěch žaloby proti adopcím dětí homosexuály (\"Virginia Anti-Gay Adoption Bill\"). V roce 2007 pak bránil žalobě v Coloradu která měla umožnit adoptovat děti párům žijícím ve společné domácnosti.\n\nPaul Cameron je ženatý a má několik dětí. Jeho syn Kirk získal doktorát v oblasti statistiky na Stanfordově univerzitě a od roku 1983 spolupracuje s Family Research Institute, který spoluzaložil jeho otec.\n\nOficiální vědecké organizace většinou Cameronovým studiím věnovaly zanedbatelnou pozornost. Cameronův výzkum, veřejná prohlášení a soudní svědectví si vysloužily kritiku. Přední výzkumníci a odborné organizace považují jeho metodologii za akademicky nečestnou a zavádějící.\n\nAmerická organizace psychologů zahájila po obdržení stížností svých členů na jeho práce s Cameronem vyšetřování. Prezident Americké organizace psychologů poslal Cameronovi 2. prosince 1983 dopis, v němž uvedl, že výkonná rada se rozhodla Cameronovi ukončit členství kvůli tomu, že při vyšetřování nedostatečně spolupracoval. Family Research Institut namítl, že Cameron již rezignoval v listopadu 1982, a citoval korespondenci před formálním vyloučením. V dopise publikovaném v březnovém vydání roku 1983 časopisu \"APA Monitor\" Cameron uvedl, že jeho důvody pro odchod zahrnovaly jeho názor, že organizace se stává více liberální politickou radou než profesní společností. Mluvčí Americké organizace psychologů se v roce 2005 ke Cameronovi vrátil a pro list Boston Globe prohlásil: \"„Jsme znepokojeni Dr. Cameronem, protože si myslíme, že jeho metodologie je slabá.“\"\n\nV roce 1984 Psychologická asociace v Nebrasce vydala prohlášení, v němž se distancovala od \"„líčení a interpretací vědecké literatury v podání Dr. Paula Camerona“\". V roce 1986 Americká organizace sociologů schválila rezoluci, v níž \"„oficiálně a veřejně uvádí, že Paul Cameron není sociolog, a odmítá jeho trvalé překrucování sociologického výzkumu“\". Ta byla založena na zprávě její komise pro Postavení homosexuálů v sociologii, která shrnula Cameronova pobuřující prohlášení a konstatovala: \"„Dokonce i zběžné přezkoumání Cameronových prací nevyžaduje velké analytické schopnosti pro podezření, že jeho tvrzení nemají téměř nic společného se sociální vědou a že sociální věda je užívána pouze pro zakrytí jiné agendy. Dokonce i velmi málo z jeho prací by mohlo být obhajováno jako špatné porozumění opravdovému výzkumu sociálních věd na toto téma a někteří sociologové, jako je například Alan Bell, byli 'zděšeni' ze zneužití svých prací.“\" V roce 1996 výkonná rada Kanadské organizace psychologů schválila vyjádření distancující se od Cameronových prací a veřejných prohlášeních o sexualitě s vysvětlením, že \"„trvale dezinterpretuje a překrucuje výzkum o sexualitě, homosexualitě a lesbismu“\".\n\nProfesor psychologie Gregory M. Herek tvrdí, že většina akademických publikací Cameronovy skupiny v posledních 15 letech pochází z dotazníkové studie provedené v letech 1983 a 1984. Hlavní dotazník byl proveden v sedmi městech USA v roce 1983. V roce 1984 byla přidána data z Dallasu. Většina dokumentů Cameronovy skupiny pochází z nahlášených dat těchto kombinovaných vzorků. Podle Hereka kritický přezkum technik vytváření vzorku, metodologie dotazování a interpretace výsledků odhaluje nejméně šest vážných chyb ve studii Cameronovy skupiny. Přítomnost dokonce byť i jedné z těchto chyb by podle Hereka byla dostatečná k vážným pochybnostem o legitimitě výsledků jakékoliv studie. Jejich kombinace dělá data prakticky bezcenná, a proto není překvapivé, že jsou prakticky ignorována vědeckou komunitou. Herek uvedl: \"„Cameronova skupina publikovala svůj empirický výzkum v akademických žurnálech nízké prestiže. Přinejmenším v případě Psychological Reports jde o časopis s nízkou mírou odmítání zaslaných článků a vyžadující od autorů poplatek za publikaci. Kvůli vážným metodologickým chybám v jejích dotazníkových studiích úmrtních studiích je důvodné konstatovat, že práce Cameronovy skupiny by byly prestižnějšími vědeckými žurnály odmítnuty. Kromě Cameronovy vlastní skupiny výzkumníci necitovali její empirické studie jako zdroj pro náměty na nový výzkum sexuální orientace ,ani je necitovali na podporu tvrzení o nebezpečí homosexuálů pro společnost.“\"\n\nDr. Cameron podal v roce 1985 přísežné prohlášení před americkým soudem v Dalasu v případu \"Baker v. Wade\". Soudce Buchmeyer v rozsudku prohlásil, že Cameron tento soud uvedl v omyl. Buchmeyer konstatoval: \"„Cameron uvedl, že homosexuálové jsou průměrně 43krát náchylnější ke spáchání trestných činů než běžná populace, což je úplné překroucení Kinseyho dat, o něž se opíral, jak je jasné každému, kdo si zprávu přečte, protože data pocházejí z nereprezentativního vzorku provinilých homosexuálů a Dr. Cameron tuto skupinu srovnává s heterosexuály. 2) uvedl, že homosexuálové zneužívají děti v proporcionálně vyšším počtu případů než heterosexuálové, což je založené na stejně překroucených datech. Soud poznamenává, že je to v přímém rozporu s jinými důkazy přednesenými u soudu.“\" FRI uvedlo k tomuto tiskové prohlášení, kde tvrdí že slova Paula Camerona byly vytržena z kontextu, kde původně kritizoval svědectví protistrany, která použila Kinseyho data (a dalších) ohledně homosexuality, o něž se však Cameron neopíral, ale které kritizoval. Cameron údajně ve skutečnosti řekl: „\" ... Dr. Simon nevysvětlil o které ’výzkumy’ se opírá. Publikovaná data se kterými Dr. Simon pracoval ukazují, že homosexuálové jsou 43krát náchylnější ke spáchání trestných činů než běžná populace. Kinseyho data, která Dr. Simon použil, ukazují, že větší část homosexuálů je zapojena do trestné činnosti...\"“. Rozsudek soudu v případu \"Baker v. Wade\" byl později zrušen vyšší instancí (26. srpna 1985) a odvolání odpůrců bylo zamítnuto, nikoliv však na základě Cameronových tvrzení..\n\n\n"}
{"id": "555863", "url": "https://cs.wikipedia.org/wiki?curid=555863", "title": "Fontána Neviňátek", "text": "Fontána Neviňátek\n\nFontána Neviňátek (francouzsky \"Fontaine des Innocents\") je renesanční fontána v Paříži v 1. obvodu na náměstí \"Place Joachim-du-Bellay\". Jedná se o nejstarší dochovanou kašnu v Paříži a je zanesena v seznamu historických památek.\n\nFontána byla postavena v letech 1547-1549 za vlády Jindřicha II. a nahradila mnohem starší kašnu, která zde stála. Jejím autorem je architekt Pierre Lescot (1510-1578) a na sochařské výzdobě se podílel sochař Jean Goujon. Její jméno vzniklo podle kostela svatých Neviňátek, který byl zbořen na konci 18. století. Jelikož kašna stála při zdi kostela, byla vytvořena jen pro tři strany. Po demolici kostela byl tvar kašny upraven a byla doplněna i čtvrtá strana a v roce 1788 ji vyzdobil Augustin Pajou (1730-1809). Také tato strana byla vyzdobena stejně, jako starší stěny. Kolem kašny vzniklo tržiště. V roce 1856 zde bylo založeno náměstí \"Place des Innocents\" a kašna byla přemístěna o několik metrů do jeho středu. V roce 1985 došlo k přejmenování náměstí na dnešní název \"Place Joachim-du-Bellay\". Náměstí je součástí pěší zóny.\n\nFontána má tvar otevřeného čtvercového altánu, který je tvořen čtyřmi arkádami s frontonem a je zakončen kopulí. Každý pilíř je zdoben třemi korintskými pilastry a dvěma sochami najád. Také frontony jsou zdobeny mytologickými výjevy s motivem vody. Tři původní basreliéfy, které zdobily ze tří stran spodní část fontány, byly při jejím přesunu odstraněny a uloženy v Louvru.\n\nUvnitř pavilonu je bronzový chrlič, ze kterého prýští voda stékající následně po šestistupňových schodištích na všech čtyřech stranách do spodního kruhového bazénu.\n\n\n"}
{"id": "555866", "url": "https://cs.wikipedia.org/wiki?curid=555866", "title": "Glukuronolakton", "text": "Glukuronolakton\n\nGlukuronolakton je sacharid, který se přirozeně vyskytuje v lidském organismu. Zlepšuje paměť, koncentraci a snižuje únavu.\n\nGlukuronolakton se používá v energizujících nápojích (Planet energy drink, RedBull, XS, …) ve vysokých koncentracích 2,4 g/l. V potravě se vyskytuje i přirozeně, ovšem v menších koncentracích.\n\nMožné nežádoucí účinky relativně vysokých koncentrací prověřila EFSA (European Food Safety Authority) s tím, že stanovila bezpečnou mez, při které se nevyskytují žádné škodlivé účinky, na 1 g glukuronolaktonu na 1 kg tělesné hmotnosti jedince a den.\n"}
{"id": "555868", "url": "https://cs.wikipedia.org/wiki?curid=555868", "title": "Josef Kühschelm", "text": "Josef Kühschelm\n\nJosef Kühschelm, též \"Joseph Kühschelm\" (27. července 1855 Ulrichskirchen, Dolní Rakousy – 11. ledna 1908, Guntersdorf) byl rakousko-uherský politik, římskokatolický duchovní, poslanec Říšské rady a Dolnorakouského zemského sněmu.\n\nPocházel z chudé selské rodiny. Otec Ferdinand Kühschelm byl zde uváděn jako malodomkář. Josef Kühschelm v roce 1868 vstoupil do chlapeckého semináře v Hollabrunnu a roku 1874 maturoval s vyznamenáním na piaristickém gymnáziu ve Vídni a teologii na Vídeňské univerzitě.\n\nDne 25. července 1878 ho kardinál Johann Baptist Rudolf Kutschker vysvětil na kněze. Nejprve působil v období let 1878–1881 jako kaplan ve farnosti Hausleiten poblíž Stockerau. Roku 1881 nastoupil jako studijní prefekt do nově založeného chlapeckého semináře v Hollabrunnu. Od 13. května 1886 byl farářem v Guntersdorfu, kde pak žil až do své smrti. Roku 1900 se stal prozatímním děkanem v Sitzendorf an der Schmida a zodpovídal za 28 farností.\n\nByl aktivní i v katolickém spolkovém životě. Nejprve přikročil k opravě kostela a roku 1893 zřídil místní katolický spolek \"Herz-Jesu-Bruderschaft\". Zakládal katolická čtenářská sdružení. Vzdělával rolnické obyvatele v jejich znalostech v zahradnictví a chovu včel, v čemž využil své znalosti coby dítěte ze zemědělské rodiny. Roku 1894 založil štěpařskou školku. Doporučoval v obci budovat kanalizací a provést regulaci potoka. Propagoval sdružování dolnorakouských rolníků, zakládal spořitelny v Rakousku a podporoval výstavbu hospodářských skladů a založení zimní hospodářské školy v Hollabrunnu.\n\nV souladu s dobovou tendencí katolického kléru byl aktivní i v politice. Ve volbách roku 1901 byl za Křesťansko-sociální stranu zvolen poslancem Říšské rady (celostátní parlament) za kurii venkovských obcí, obvod Korneuburg, Floridsdorf, Stockerau atd. (podle jiného zdroje byl volební okrsek popisován jako Korneuburg-Oberhollabrunn). V Říšské radě setrval do konce jejího funkčního období, tedy do roku 1907.\n\n28. září 1902 byl zvolen též poslancem Dolnorakouského zemského sněmu za okrsek Haugsdorf-Oberhollabrunn.\n\nTěžká volební kampaň před volbami do Říšské rady roku 1907 ho připravila o síly. Byl opětovně zvolen do Říšské rady (zvolen za volební okrsek Dolní Rakousy 57) i zemského sněmu, ale v té době již byl vážně nemocen. Zemřel v lednu 1908. Pohřebního obřadu se zúčastnily desítky kněží.\n\nStal se čestným občanem 52 obcí a od roku 1904 byl držitelem Řádu Františka Josefa.\n\n"}
{"id": "555870", "url": "https://cs.wikipedia.org/wiki?curid=555870", "title": "Atmosferický parní stroj", "text": "Atmosferický parní stroj\n\nAtmosferický parní stroj Newcomenova typu pracoval na základě kondenzace vodní páry. Když horká pára z kotle vytlačila píst nahoru, uzavřel se ventil u kotle a pod píst se vstříkla studená voda, která způsobila rychlou kondenzaci a tím i podtlak. Tak byl píst atmosferickým tlakem opět stlačen dolů a konal práci kývavým pohybem nahoru a dolů. Proto se výborně hodil k pohonu pístového čerpadla, připojeného jednoduchým táhlem. Pokud se čerpadla připojila na obě ramena vrchního vahadla, vznikl dvojčinný stroj, který dodával téměř stálý proud vody. Pracovní výkon Newcomenova stroje závisel na atmosferickém tlaku.\n\n"}
{"id": "555876", "url": "https://cs.wikipedia.org/wiki?curid=555876", "title": "The Nice", "text": "The Nice\n\nThe Nice byla anglická progressive rocková skupina působící v 60. letech minulého století, která hrála směs rocku, jazzu a klasické hudby. Jejich debutové album \"The Thoughts of Emerlist Davjack\" vydané v roce 1967 bylo přijato s nadšením a je často pokládáno za první progressive rockové album. The Nice byli též předchůdci více známé skupiny Emerson, Lake & Palmer.\n\nSkupinu zpočátku tvořili klávesista Keith Emerson, baskytarista/zpěvák Lee Jackson, bubeník Brian Davison a kytarista David O'List, známý pod přezdívkou \"Davy\". Skupina získala své jméno podle návrhu jazzové zpěvačky P. P. Arnold, která jim jako své doprovodné skupině dala jméno \"P.P. Arnold and her Naz\", které si později zkrátili na \"The Nice\".\n\nV prosinci 1968 skupina vystoupila na druhém československém beatovém festivalu.\n\n\n\n\n\n\n"}
{"id": "555881", "url": "https://cs.wikipedia.org/wiki?curid=555881", "title": "Grigorij Kulik", "text": "Grigorij Kulik\n\nGrigorij Ivanovič Kulik (rusky: \"Григорий Иванович Кулик\") (9. listopadu 1890 – 24. srpna 1950), byl sovětský vojenský velitel, maršál Sovětského svazu a velitel dělostřelectva a modernizace Rudé armády. Měl katastrofální podíl na zastavení vývoje a modernizace sovětských ozbrojených sil v druhé polovině 30. let. Historiky i současníky byl všeobecně považován za tragickou postavu a nejneschopnějšího velitele Rudé armády. \n\nNarodil se v Poltavě v chudé rolnické rodině. V roce 1917 se přidal k bolševikům a stal se velitelem dělostřelectva Rudé armády na carycinské frontě. Zde se taky seznámil s vojenskými komisaři Josefem Stalinem a Klimentem Vorošilovem. S oběma navázal velice blízké vztahy. V průběhu obrany Carycinu před bělogvardějci nedosáhl nijak závratných úspěchů a velel jen malé dělostřelecké baterii. Přesto si získal velkou důvěru Josefa Stalina.\n\nVzhledem ke svému přátelství se Stalinem se Kulik velice brzy vyprofiloval jako představitel nejtvrdší stalinovské linie ve straně. Vůči Stalinovi choval téměř nesmrtelnou úctu a loajalitu a projevoval nenávist vůči jakékoli opozici. V roce 1935 se stal náčelníkem Ústřední dělostřelecké správy Rudé armády. Převzal tak otěže po čerstvě povýšeném maršálu Tuchačevském, který měl velké zásluhy na modernizaci, motorizaci a mechanizaci Rudé armády. Naproti tomu Kulik byl extrémním konzervativcem, popírajícím veškeré moderní trendy. Tvrdě prosazoval jezdectvo, odmítal vývoj protitankových děl s tím, že jsou slabá a stejně tak samopalů, o kterých se vyjádřil, že jsou \"policejní zbraní nevhodnou do války\". V důsledku jeho názoru, že \"miny jsou zbraně zbabělců\" neměli ženisté z Wehrmachtu víceméně žádné problémy během války s likvidací minových polí, neboť ta se v SSSR prakticky nenacházela.\nOdpor k modernizaci a mechanizaci Rudé armády zašel, až tak daleko, že bojoval i proti výrobě známých a strategicky důležitých tanků T-34.\nPodílel se také na čistkách v důstojnickém sboru Rudé armády.\n\nPád pro něj znamenala samotná druhá světová válka. Nejprve nebyl schopen organizovaně a účinně velet dělostřelectvu v Zimní válce. Kulik byl již tou dobou maršálem SSSR, ale tuto vojenskou hodnost nezískal z vojenských důvodů (sám před přáteli říkal, že se stal maršálem jako náplast za svoji ženu zavražděnou na rozkaz velitele NKVD Lavrintije Beriji). Velká vlastenecká válka pak znamenala definitivní konec jeho kariéry. Na počátku války koordinoval činnost frontů na západním směru, ale ztratil spojení, několik týdnů byl nezvěstný a až s notnou dávkou štěstí se na vlastní pěst dostal zpět za sovětské linie. Neuspěl ani jako velitel 54. armády na leningradské frontě, odkud byl 29. září pro nečinnost odvolán. Následně koordinoval činnost Jižního a Jihozápadního frontu na Krymu, ale zajímal se více o pitky, zpronevěru státního majetku, hromadění kořisti pro osobní prospěch a dokonce i využívání vojáků na stavbu své soukromé vily. Za tyto přečiny byl potrestán odvoláním z funkce a degradováním o 4 hodnosti na generálmajora. Roku 1943 byl o 1 stupeň povýšen a ještě jednou dostal svěřenu velitelskou funkci – velení 4. gardové armádě zálohy hlavního stanu. Krátce po jejím nasazení na frontu v srpnu během protiofenzívy u Bělgorodu jeho angažmá opět skončilo neslavně odvoláním, i když tentokrát bez skandálních okolností. Poté byl stejně jako mnozí jiní konzervativně uvažující důstojníci (např. Semjon Buďonnyj) odklizen na druhořadá místa a až do konce války působil jako zástupce náčelníka Hlavní správy formování a kompletování Rudé armády.\nZa svou neslavnou kariéru měl sklon obviňovat kdekoho a v opilosti se hanlivě vyjadřoval dokonce i o Stalinovi, který nad ním definitivně přestal držet ochrannou ruku. V roce 1950 byl ve vykonstruovaném procesu popraven. V roce 1958 byl rehabilitován.\n\nSvětlou chvilkou v rámci jeho velení a působení ve velitelských funkcích se stal rok 1940, kdy u Stalina agitoval za propuštění nebo nové prověření vězněných polských vojáků a důstojníků. Snažil se předejít nebo zmírnit nadcházející Katyňský masakr. To, ale nic nemění na faktu, že ho jeho podřízení nenáviděli, nazývali ho \"krvelačným klaunem\" a byl považován za arogantního a nesnesitelného člověka, který nedokázal jednat s podřízenými.\n"}
{"id": "555884", "url": "https://cs.wikipedia.org/wiki?curid=555884", "title": "Geraint Anderson", "text": "Geraint Anderson\n\nGeraint Anderson (* 1972 Notting Hill, Londýn) je bývalý britský analytik investičních společností v londýnské City a autor anonymních sloupků v novinách thelondonpaper, kde odhaluje zákulisí a špinavost světa makléřů a investičních bankéřů a podle těchto sloupků, které si získaly velkou oblibu byla vydána jeho úspěšná kniha s názvem CITYBOY.\n\nOtcem Gerainta Andersona je labouristický politik Donald Anderson – Baron Anderson of Swansea a jeho matkou je Dorothy, dcera bolivijských misionářů. Geraint se narodil a vyrůstal v londýnské čtvrti Notting Hill, kde studoval na Fox School a Latymer Upper School v Hammersmithu. Po ukončení těchto škol strávil rok potulováním se a kouřením marihuany po Asii. Po návratu do Anglie vystudoval historii na Queens' College, University of Cambridge a své laxní vzdělání dokončil na Sussex University, kde získal magisterský titul (MA).\n\nJeho rodiče však nebyli spokojeni se zahálčivým a potulným životem svého syna, a tak roku 1996 Geraintovi jeho starší bratr Hugh, který pracoval jako fund manažer nizozemské investiční banky ABN Amro, zařídil dobré místo v londýnské bankovní čtvrti City. Byl zaměstnán jako analytik vytvářející modely trhu veřejně obchodovaných společností. Během prvních pěti let se jeho plat vyšvihl z 24 000 £ na 120 000 £ a jeho bonusy během prvních tří let byly £14 000, £55 000 a £140 000. Roku 1997 přešel na pozici do Société Générale a konečně roku 1999 do Commerzbank.\n\nSvé znechucení a rozčarování nad svou prací se rozhodl ventilovat anonymním sloupkem v lokálních novinách thelondonpaper, kam přispíval od roku 2006 a jeho sloupky popisující reálný svět v City se staly velice oblíbenými.\n\n18. června 2008 bylo odhaleno, že pravidelným sloupkařem známým pod přezdívkou City Boy je Anderson. Posléze byla vydána jeho kniha \"Cityboy - Beer And Loathing In The Square Mile\".\n\n"}
{"id": "555887", "url": "https://cs.wikipedia.org/wiki?curid=555887", "title": "Třída Seawolf", "text": "Třída Seawolf\n\nTřída Seawolf je třída amerických rychlých útočných ponorek s jaderným pohonem. Jsou to poslední americké lodě této kategorie vycházející z požadavků studené války. Jejich hlavním úkolem bylo ničení sovětských ponorek. Třída \"Seawolf\" byla dalším vylepšením předchozí třídy \"Los Angeles\", které sebou ovšem neslo značný nárůst ceny. Konec studené války a změna doktríny amerického námořnictva směrem k vedení pobřežních operací, znamenaly výrazně omezení tohoto programu ve prospěch levnějších ponorek třídy \"Virginia\". Namísto původně plánovaných 29 proto byly v letech 1989–2005 postaveny pouze tři ponorky této třídy. Poslední jednotka USS \"Jimmy Carter\" byla dokončena v prodloužené a vylepšené verzi. Všechny tři jednotky jsou dodnes ve službě.\n\nJednotky třídy \"Seawolf\":\n\nProgram \"Seawolf\" byl zahájen v polovině 80. let s cílem zachovat technologický náskok amerických ponorek nad sovětskými i v 21. století. Do služby vstupovaly od druhé poloviny 90. let. Jako první byl roku 1997 do operační služby zařazen \"Seawolf\". Oproti třídě \"Los Angeles\" je třída \"Seawolf\" tišší, schopná lépe manévrovat, silněji vyzbrojená i vybavená lepší elektronikou. Její konstrukce má rovněž dostatek prostoru pro modernizace. Jsou rovněž přizpůsobeny arktickým operacím. Je to také první americká třída ponorek jejíž trup celý je postaven ze speciální oceli HY-100.\n\nVýzbroj představuje osm 660mm torpédometů (oproti čtyřem ráže 533mm u třídy \"Los Angeles\"). Z nich mohou být vypouštěna torpéda MK-48 ADCAP, protilodní střely UGM-84 Harpoon, střely s plochou dráhou letu BGM-109 Tomahawk, nebo námořní miny. Zásoba munice činí 50 střel či torpéd, což je o 30% více než kolik nesla předchozí třída. V přídi je rovněž umístěn výkonný sonar BQQ 5D. Bojový systém je typu AN/BSY-2.\n\nPohonný systém tvoří jaderný reaktor General Electric PWR S6W a dvě turbíny. Lodní šroub je jeden. Při plavbě pod hladinou dosahují ponorky třídy \"Seawolf\" rychlosti až 35 uzlů. Při tichém režimu plují rychlostí 20 uzlů. Maximální hloubka ponoru je 610 metrů.\n\nTřída \"Seawolf\" je rychlejší než jakákoliv jiná americká ponorka a její vylepšený pohonný systém umožnil rovněž značně tišší chod. Je desetkrát tišší než vylepšená varianta třídy \"Los Angeles\" (688i) a dokonce sedmdesátkrát tišší než klasická ponorka třídy \"Los Angeles\". Další značnou výhodou je, že při tichém chodu může plout dvakrát rychleji než vylepšená ponorka třídy \"Los Angeles\", aniž by ji hrozilo prozrazení.\n\n"}
{"id": "555891", "url": "https://cs.wikipedia.org/wiki?curid=555891", "title": "The London Paper", "text": "The London Paper\n\nThe London Paper (obecně známé také jako thelondonpaper) byly britské, zadarmo šířené noviny. Byly vydávány společností NI Free Newspapers Ltd, což je pobočka nadnárodní společnosti News International, která vlastní a vydává mimo jiné i noviny The Sun a The Times. Byly vydávány od pondělí do pátku c centrálním Londýně od 4. září 2006 do 18. září 2009, kdy bylo vytištěno poslední vydání.\n\nDíky novinám se proslavil burzovní analytik a pozdější spisovatel a kritik praktik ve finančním světě londýnské City Geraint Anderson, který zde přispíval svými anonymními sloupky, které později vytvořily základ jeho úspěšné knihy \"City Boy\".\n\n"}
{"id": "555893", "url": "https://cs.wikipedia.org/wiki?curid=555893", "title": "Diskografie G-Unit", "text": "Diskografie G-Unit\n\nToto je diskografie skupiny G-Unit.\n\n\n\n"}
{"id": "555895", "url": "https://cs.wikipedia.org/wiki?curid=555895", "title": "Dýchací soustava ptáků", "text": "Dýchací soustava ptáků\n\nDýchací soustava ptáků je nejvýkonnější ze všech obratlovců. Celková aktivní plocha ptačích plic je až o 20 % větší než u savců; také intenzita dýchání u ptáků je vzhledem k morfologickým i funkčním odlišnostem plic mnohem vyšší. Plíce jsou poměrně malé, kompaktní a při dýchání se jejich objem nemění, což prakticky zhoršuje jejich vyšetření auskultací. Ventilace je umožněna systémem vzdušných vaků.\n\nDýchací cesty počínají hrtanem, který přechází v průdušnici (\"trachea\"). Průdušnice bývá vyztužena chrupavčitými kroužky, jež mohou srůstat v souvislou tvrdou trubici (např. vrubozobí, hrabaví). V místě, kde se průdušnice rozdvojuje v průdušky, v tzv. bifurkaci, je hlasový ústroj (\"syrinx\"). Je tvořen rozechvívatelnými blanami mezi tracheálními a bronchiálními chrupavčitými prstenci a hlasovým svalstvem. Tahem těchto svalů se chrupavky oddalují nebo přibližují, a tím mění napětí hlasivkových blan a výšku zvuků resp. tónů. Ptačí hlasy mohou být ještě upraveny nebo zesíleny různými rezonátory - např. u kačerů kostěným bubínkem při dolním konci průdušnice.\n\nKaždá průduška (\"bronchus primarius\") vstupuje do jedné plíce, kterou prostupuje a na jejím kaudálním konci ústí do břišního vzdušného vaku. V plíci se průduška větví na sekundární průdušky (\"bronchi secundarii\"), které se podle zásobované oblasti plic rozlišují na bronchy medioventrální, mediodorzální, lateroventrální a laterodorzální. Sekundární průdušky se dále rozvětvují v množství tenkých trubiček (parabronchy nebo také terciární bronchy), které tvoří morfologickou podstatu tubulárního uspořádání funkčních struktur plic. U ptáků tedy chybějí plicní sklípky (alveoly). K výměně plynů dochází mezi vzduchovými a krevními kapilárami, které probíhají ve stěně parabronchů. Systém medioventrálních a mediodorzálních sekundárních bronchů a jejich parabronchiálních spojení představuje fylogeneticky starší funkční jednotku zvanou \"paleopulmo\". Paleopulmo existuje u všech ptáků a zaujímá asi 2/3 plicního parenchymu. Fylogeneticky výše postavení ptáci mají ještě další funkční soubor, tzv. \"neopulmo\", zaujímající asi 10-25 % plicní tkáně mezi paleopulmem a zadními vzdušnými vaky a představovaný parabronchy náležejícími k lateroventrálním a laterodorzálním sekundárním bronchům.\n\nTělní dutina není bránicí rozdělena na dvě části jako u savců a dýchání se uskutečňuje rozpínáním a stlačováním hrudi. Při letu je dýchání závislé na mávání křídel, přičemž je vzduch nasáván a vytlačován z plicních vaků.\n\nVzdušné vaky (\"sacci pneumatici\") jsou tenkostěnné útvary napojené na plíce prostřednictvím sekundárních bronchů nebo parabronchů a zasahující mezi svalovinu, do některých kostí a pod kůži. Podle původu a jejich funkce se rozdělují na kraniální (krční, klíčkový a přední hrudní) a kaudální (zadní hrudní a břišní) vzdušné vaky. Jejich počet se různí podle druhu ptáků (embryonálně se zakládá 6 párů, max. možný počet je tedy 12 vzdušných vaků). Např. u kura domácího se popisuje 8-9 vzdušných vaků - nepárový vak klíčkový (\"saccus clavicularis\"), většinou párový (pokud nedojde k bilaterálnímu spojení) vak krční (\"saccus cervicalis\"), a párové vaky přední hrudní (\"sacci thoraci craniales\"), zadní hrudní (\"sacci thoraci caudales\") a břišní (\"sacci abdominales\"). Kraniální krční vaky se na cirkulaci vzduchu plícemi prakticky nepodílejí, největší význam pro dýchání mají kaudální vzdušné vaky. Jejich objem se mění působením kosterní svaloviny, za letu hlavně létací svaloviny. Přes paleopulmo proudí vzduch při nadechnutí i vydechnutí stejným směrem, zatímco přes neopulmo proudí střídavě. Ve vzdušných vacích nedochází k výměně plynů. Vzdušné vaky mají ještě další funkce - snižují specifickou hmotnost těla a umožňují změnu jeho těžiště, což je důležité pro létání a stabilizaci, podílejí se na termoregulaci a odpařování vody, zmenšují mezisvalové tření a mohou sloužit jako rezonátory k zesílení hlasů.\n\n"}
{"id": "555897", "url": "https://cs.wikipedia.org/wiki?curid=555897", "title": "Thurl Ravenscroft", "text": "Thurl Ravenscroft\n\nThurl Ravenscroft (6. února 1914 - 22. května 2005) byl americký dabér a zpěvák (bas). Známý byl pro svůj příjemný, hluboký hlas.\n\nVětšinu své kariéry pracoval pro společnost Walta Disneyho a namluvil nespočet postav v jejích filmech a kreslených seriálech. Jeho hlas je možno slyšet také ve Walt Disney World Resort jako hlas některých atrakcí.\nV kresleném filmu z roku 1966 \"\"Jak Grinch ukradl Vánoce\"\" zpívá ústřední píseň \"\"You are Mean One, Mr. Grinch!\"\" (\"\"Jste nějaký zlý, pane Grinchi!\"\"), ačkoliv nebyl uveden v titulcích filmu.\n\nPo dobu 53 let mluvil známou postavu kresleného tygra Tonyho v reklamě na kukuřičné cornflaky firmy Kellogg.\n\nJako basový zpěvák působil v pěveckém uskupení \"The Mellomen\", které doprovázelo mnoho známých swingových zpěváků. Zpíval také gospely, účinkoval v Metropolitní opeře a v pozdějším věku nahrál několik duetů s různými nepříliš známými zpěvačkami.\n\nZemřel roku 2005 na rakovinu prostaty.\n\n"}
{"id": "555901", "url": "https://cs.wikipedia.org/wiki?curid=555901", "title": "Ottenthal", "text": "Ottenthal\n\nOttenthal je obec v okrese Mistelbach v Dolních Rakousích. Žije zde obyvatel.\n\nOttenthal leží na severním okraji Weinviertelu \"(Vinné čtvrti)\" v Dolních Rakousích. Výměra obce činí 15,46 kilometrů čtverečních a 5,16 % plochy je zalesněno.\n\nObec sestává ze dvou katastrálních území\n\nOd severu ve směru hodinových ručiček:\n\nDějiny obce jsou stejně proměnlivé jako dějiny celého Rakouska.\n\n\nStarostou obce je Albert Graf, vedoucí kanceláře Gottfried Tholler.\n\nV obecním zastupitelstvu je 15 křesel, která po posledních obecních volbách v roce 2010 jsou rozdělena podle získaných mandátů:\n\nNezemědělských pracovišť bylo v roce 2001 15, zemědělských a lesnických pracovišť bylo v roce 1999 67. Počet výdělečně činných osob v místě bydliště v roce 2001 bylo 264, tj. 44,24 %.\n\n\n"}
{"id": "555905", "url": "https://cs.wikipedia.org/wiki?curid=555905", "title": "Miroslav Etzler", "text": "Miroslav Etzler\n\nMiroslav Etzler (* 22. prosince 1964 Ostrava) je český herec a komik. Jako student hrál v amatérském divadelním souboru Depeše a dostával malé role v operetě ve státním divadle Ostrava. Působil v Severomoravském divadle Šumperk, pak vystudoval JAMU v Brně. Později působil v brněnském Státním divadle a poté v letech 1992 až 2000 v Národním divadle. Se svou partnerkou, herečkou Vilmou Cibulkovou si založili divadelní agenturu a hostují v divadlech po celé republice. Stal se známým svou hlavní rolí v televizním seriálu \"Pojišťovna štěstí\". Od roku 2017 hraje v seriálu \"Ordinace v růžové zahradě 2\".\n\nVyrůstal v rodině operní zpěvačky-sboristky a profesora v centru Ostravy. S rodiči a starším bratrem bydleli v činžovním domě v Poštovní ulici, kterou dodnes považuje za svůj domov, přestože již řadu let žije za Prahou. Základní škola ani gymnázium jej nebavilo, lumpačil, s kantory se neměl rád a když mu bylo 16 let, po otcově smrti odešel z domova. Za jeho života by se ničeho takového neodvážil. Otec byl pro něj velmi silnou autoritou. Po otci mu zůstala láska k divadlu a ta ho přiměla ke studiu herectví na Janáčkově akademii múzických umění v Brně. Následně vytvořil několik rolí ve Státním divadle v Brně. V televizi ztvárnil nespočet rolí. Od roku 2004 je znám především hlavní rolí v seriálu \"Pojišťovna štěstí.\" Od roku 2010 hrál roli Jana Maška v seriálu TV Prima \"Cesty domů\". Má čtyři děti, tři dospělé, nejmladší Samuel se narodil roku 2018.\n\nJeho bratr Tomáš je televizní reportér, který byl mimo jiné v letech 2006 až 2014 zahraničním zpravodajem České televize v Číně.\n\nDivadlo Ungelt\n\nNárodní divadlo\n\n\nMiroslav Etzler je společně s Mahulenou Bočanovou od roku 2008 hlasem Radiožurnálu - mluví znělky, předěly a upoutávky.\n\n\n"}
{"id": "555909", "url": "https://cs.wikipedia.org/wiki?curid=555909", "title": "Oficiální server", "text": "Oficiální server\n\nOficiální server (slang. „ofík“) je server, který slouží k placenému nebo neplacenému chodu aplikací, nejčastěji počítačových her. Jsou chápány jako protiklad freeserverů, což jsou servery udržované komunitou hráčů, nikoli oficiálními vývojáři. Vlastníkem oficiálního serveru je obvykle počítačová firma, která aplikaci nebo hru vyvinula.\n\nStandardně rozeznáváme dva typy her, které se hrají po Internetu - hry, které jsou stažené na počítači, a Internet tak slouží jako komunikace s herním serverem, nebo hry, které hrajeme \"pouze\" v internetovém prohlížeči. Rozlišování typů serveru (free a oficiální) je běžné pouze u prvního případu - u druhého je prakticky nemožné udělat freeserver.\n\nOficiální servery a freeservery se od sebe obvykle dost liší, hlavně co se týče kvality. Obecně platí, že oficiální servery jsou kvalitnější - mají výkonnější hardware, hry mají méně bugů, menší latence, hraje tam více hráčů...\n\nRozlišování na \"free\" a \"oficiální\" servery se nejčastěji používá u MMORPG her jako je třeba World of Warcraft nebo Ultima Online, u strategických her jako je Starcraft nebo Warcraft a hojně také u FPS a TPS her jako je Call of Duty. Na neoficiálních serverech hrají někteří hráči proto, že mají nelegální kopii hry, nebo nechtějí platit měsíční poplatky. Většina oficiálních serverů placených her nebo her, za které se platí měsíční poplatek, vyžadují unikátní online klíč, který je možné získat pouze s originální hrou.\n\n"}
{"id": "555917", "url": "https://cs.wikipedia.org/wiki?curid=555917", "title": "GJ 436 b", "text": "GJ 436 b\n\nGJ 436 b (Gliese 436 b) je extrasolární planeta velikosti Neptunu obíhající červeného trpaslíka GJ 436. Po objevu planety COROT-7b v únoru 2009 zůstává druhou nejmenší známou exoplanetou.\n\nPlaneta je velmi blízko své hvězdě, díky čemuž je její povrchová teplota přes 400 °C. Zároveň ale její obří gravitace zajišťuje, že i při těchto teplotách zůstane voda na povrchu planety v pevném stavu. Planeta je tak celá pokrytá něčím, co bychom mohli nazvat „žhavým ledem“.\n"}
{"id": "555922", "url": "https://cs.wikipedia.org/wiki?curid=555922", "title": "Jakub Teplý", "text": "Jakub Teplý\n\nJakub Teplý (24. července 1729 Platěnice - 20. února 1802 Pardubice) byl český sochař a řezbář.\n\nJeho otec vlastnil v Platěnicích selský grunt. Původně poddaný císařského panství, díky svému nadání a hlavně díky přízni správce pardubického panství vystudoval vídeňskou akademii sochařství. Když poté obdržel od vídeňské císařské kanceláře tzv. \"zhostný\" list, kterým se stal z poddaného člověkem svobodným, oženil se a roku 1759 se usadil se svojí ženou Petronilou v Pardubicích. Zde byl přijat do stavu měšťanského. Když žena Jakuba Teplého Petronila onemocněla duševní chorobou a krátce nato v roce 1778 zemřela, stala se po roce jeho druhou ženou Kateřina, dcera pardubického konšela Jana Krause. Spolu měli celkem sedm dětí. Poslední z nich, Dorota Eva, se narodila na Štědrý den roku 1796. Kmotrem při křtu byl kominický mistr Karel Gaschel, majitel domu na Pernštýnském náměstí v Pardubicích, na kterém v následujícím roce Jakub Teplý vytvořil jedno ze svých nejznámějších děl reliéf Jonáše a velryby na domě U Jonáše.\nV Pardubicích vytvořil balustrádu českých světců kolem morového sloupu na Pernštýnském náměstí, vymodeloval výše zmíněný známý reliéf Jonáše a velryby na domě U Jonáše, z kamene vytesal sochy Jana Nepomuckého a Františka z Pauly na cestě k zámku, vytvořil štukovou výzdobu bývalé radnice, ze dřeva vydlabal oltář v barokním kostelíku Sedmibolestné p. Marie. Vytvořil také dvě dřevěné sochy na hlavním oltáři v kostele v Platěnicích a sochu Panny Marie na bývalém náměstí v Zahrádkách (obec zatopená při stavbě přehrady Švihov na řece Želivce).\n\n\n"}
{"id": "555925", "url": "https://cs.wikipedia.org/wiki?curid=555925", "title": "Poločas", "text": "Poločas\n\nPoločas je obecné slovo, které označuje jednu polovinu nějaké doby nebo časového intervalu. Použití tohoto pojmu v přírodních vědách apod. už není spojeno s polovinou časového intervalu, ale s časovým intervalem, během kterého dojde k přeměně poloviny souboru.\n\nV praxi se může jednat o:\n\n"}
{"id": "555934", "url": "https://cs.wikipedia.org/wiki?curid=555934", "title": "Třída Virginia (2000)", "text": "Třída Virginia (2000)\n\nTřída Virginia je nejnovější třída amerických útočných ponorek s jaderným pohonem. Jsou to první americké lodě této kategorie stavěné po skončení studené války. Jsou určeny k plnění široké škály úkolů od ničení nepřátelských ponorek ve světových oceánech po pobřežní bojové operace. Přestože původně byla jako náhrada třídy \"Los Angeles\" vyvinuta supermoderní třída \"Seawolf\", její vysoká pořizovací cena vedla k tomu, že byly ve velké sérii objednány teprve menší a levnější ponorky této třídy.\n\nStavba první jednotky začala v roce 1999. Do roku 2013 bylo dokončeno deset ponorek této třídy – USS \"Virginia\", USS \"Texas\", USS \"Hawaii\", USS \"North Carolina\", USS \"New Hampshire\" USS \"New Mexico\", USS \"Missouri\", USS \"California\", USS \"Mississippi\" a USS \"Minnesota\". Stavba dalších probíhá. V dubnu 2014 byl podepsán kontrakt s loděnicí General Dynamics Electric Boat (GDEB) na stavbu deseti jednotek 4. série (Block IV – ponorky SSN-792 až SSN-801) v hodnotě 17,6 miliard dolarů. Dodány mají být do roku 2023. V prosinci 2019 loděnice GDEB získala kontrakt v hodnotě 22,2 miliardy dolarů na stavbu osmi ponorek verze Block V s opcí na devátou.\n\nJednotky třídy \"Virginia\":\n\nVe srovnání s třídou \"Seawolf\" je tato třída pomalejší, hůře vyzbrojená, schopná ponorů do menších hloubek a méně vhodná pro operace v Arktidě. Na druhou stranu jsou stejně tiché, odolnější, vybavené vertikálními vypouštěcími sily pro vypouštění řízených střel a schopné flexibilnějšího nasazení včetně pobřežního boje.\n\nKonstrukce je modulární s otevřenou architekturou což usnadňuje jejich provoz a průběžné modernizace. Při jejich projektování byl, jak je u moderních ponorek obvyklé, kladen maximální důraz na jejich tichost. V tomto ohledu jsou srovnatelné s třídou \"Seawolf\" a tišší než ruská třída \"Akula\". Při nejvyšší rychlosti plavby pod hladinou je třída \"Virginia\" stále tišší než ponorka vylepšené třídy \"Los Angeles\" (688i) plující rychlostí 5 uzlů. Ponorky jsou vybaveny nejmodernějšími senzory a komunikačnímy systémy.\n\nVýzbroj představují čtyři 533mm torpédomety. Z nich mohou být vypouštěna torpéda Mk 48 ADCAP, nebo miny Mk 60 CAPTOR. Zásoba torpéd činí až 26 kusů. Ponorky mají též 12 vertikálních vypouštěcích sil (VLS) pro střely s plochou dráhou letu BGM-109 Tomahawk. Všechny střely mohou být vypuštěny v jediné salvě.\n\nKaždá z ponorek je vybavena přechodovou komorou pro výsadek speciálních jednotek Navy SEALs. Z komory může být vypuštěna též miniponorka. Ponorky mohou být vybaveny moduly Dry Deck Shelter či Advanced SEAL Delivery System sloužícími k vysazování potápěčů z ponořené ponorky.\n\nPohonný systém tvoří jaderný reaktor General Electric PWR S9G a dvě turbíny. Lodní šroub je jeden. Při plavbě pod hladinou dosahují rychlosti přes 25 uzlů. Mohou se ponořit do hloubky přes 250 metrů.\n"}
{"id": "555936", "url": "https://cs.wikipedia.org/wiki?curid=555936", "title": "Petr Bezouška", "text": "Petr Bezouška\n\nPetr Bezouška (* 25. července 1978 Havlíčkův Brod) je český právník. Svojí odborností se zaměřuje zejména na občanské a pracovní právo.\n\nJde o absolventa Právnické fakulty Západočeské univerzity v Plzni (2002). V Plzni rovněž získal titul Ph.D. (v komisi zasedal mj. doc. Jaroslav Zachariáš, posudky vypracovali prof. Miroslav Bělina z PF UK v Praze a JUDr. Filip Melzer z PF UP v Olomouci). Na podzim roku 2009 byl jedním z těch, kteří upozornili na plagiát tehdejšího proděkana Ivana Tomažiče a stál tak na počátku „aféry plzeňských práv“. V listopadu 2009 si jej nový děkan Jiří Pospíšil vybral za proděkana pro studijní záležitosti. V říjnu 2010 po zvolení prof. Růžičky děkanem na svoji funkci rezignoval a ke konci akademického roku 2010/11 své působení na fakultě ukončil. Od roku 2011 působí jako odborný asistent na katedře občanského práva a pracovního práva Právnické fakulty Univerzity Palackého v Olomouci. V témže roce nastoupil do advokátní kanceláře PRK Partners na pozici \"Of Counsel\".\n\nV letech 2007 až 2008 byl předsedou panelu pro přípravu koncepční novely zákoníku práce při Ministerstvu práce a sociálních věcí. Od roku 2006 je členem Legislativní rady vlády. Od září 2010 do června 2013 byl také členem poradního sboru předsedy vlády a poté byl členem Komise pro aplikaci nové civilní legislativy (KANCL) při Ministerstvu spravedlnosti.\n\nV červenci 2018 publikoval formou petice otevřený dopis předsedovi vlády, v němž ho vyzval k odvolání Taťány Malé z pozice ministryně spravedlnosti kvůli jejím plagiátorským aférám. Petice vzbudila v akademické obci značnou pozornost.\n"}
{"id": "555937", "url": "https://cs.wikipedia.org/wiki?curid=555937", "title": "Jiříkovo vidění", "text": "Jiříkovo vidění\n\nJiříkovo vidění je středověká prozaická povídka o putování uherského šlechtice Jiříka záhrobím, která byla sepsána podle podstatně rozsáhlejší latinské skladby \"Visio Georgii\" ze 14. století. Český text vznikl pravděpodobně před rokem 1450. Kající se šlechtic putuje nejprve do irského poutního místa \"Očistec svatého Patrika\" a odtamtud do říše mrtvých. Spatřuje muka pekla i očistce, nakonec se dostane do nebe. Až do 19. století šlo o oblíbený námět, který byl vydáván jako knížka lidového čtení; o jeho oblibě svědčí i fakt, že se dostal do lidového rčení \"být (bejt) jako v Jiříkově vidění\" – být (krajně) nadšený, užaslý (podobné je \"být jako u vytržení\", \"být u vidění\").\n\nFraškoidní \"Jiříkovo vidění\" Josefa Kajetána Tyla nemá s touto středověkou skladbou mnoho společného. Hrdinou Tylovy „báchorky se zpěvy a tanci v pěti odděleních“ je chudý čeledín Jiřík, jehož chce jeho milá Kačenka zbavit jeho mrzoutství a nechuti do práce, což Jiřík po svém probuzení z vizí jejímu otci slibuje.\n\n\n\n"}
{"id": "555943", "url": "https://cs.wikipedia.org/wiki?curid=555943", "title": "Soupisky hokejových reprezentací na MS 2010", "text": "Soupisky hokejových reprezentací na MS 2010\n\nMistrovství světa v ledním hokeji 2010 se zúčastnilo celkově xxx hráčů v 16 národních týmech.\n</div>\n</div>\n</div>\n"}
{"id": "555951", "url": "https://cs.wikipedia.org/wiki?curid=555951", "title": "Seznam kostelů v Brně", "text": "Seznam kostelů v Brně\n\nSeznam kostelů v Brně obsahuje dosud existující i zaniklé kostely na dnešním území Brna. Je rozdělen na dvě nestejně velké části. První část obsahuje kostely (včetně jedné baziliky a jedné katedrály), které stále existují (i když třeba svému původnímu účelu již neslouží), druhá část zahrnuje kostely zaniklé.\n\nSeznam kostelů nezahrnuje menší sakrální stavby jako jsou kaple, naopak obsahuje pravoslavný chrám a protestantské stavby mající charakter a plnící funkci kostela. Výčet římskokatolických kostelů vychází z knihy \"Brněnské kostely\" od Jiřího Bílka z roku 2000 s tím, že v seznamu nejsou zahrnuty dvě stavby, o kterých Bílek sice hovoří jako o kostelích, avšak jiné zdroje je považují za kaple. Jedná se o kapli svaté Alžběty ve Štýřicích (za kapli ji považuje Karel Kuča i konvent brněnských alžbětinských sester) a kapli svaté Rodiny v Kohoutovicích (jako o kapli o ni hovoří Karel Kuča i web Kohoutovic). Naopak je do seznamu zahrnuta i kaple Matky Boží na Veveří, která ve středověku byla farním kostelem dnes již zaniklé vesnice u hradu Veveří.\n\nDo seznamu je dále zahrnut kostel Neposkvrněného početí Panny Marie, kostel svaté Markéty, bývalý kostel svaté Kunhuty, rozestavěný kostel blahoslavené Marie Restituty, devět protestantských staveb kostelního charakteru a jeden pravoslavný chrám, celkem tedy 45 existujících staveb kostelního charakteru. Pro sestavení seznamu 19 zaniklých kostelů bylo vycházeno především z rejstříku významných staveb, který se nachází v Kučově knize \"Brno – vývoj města, předměstí a připojených vesnic\".\n\nK nejstarším chrámovým stavbám na území dnešního města Brna lze zařadit několik kostelů existujících, přestavěných i zaniklých. Podle archeologických nálezů lze do 9. století datovat zaniklý kostel, jehož základy byly odkryty na slovanském hradišti Staré Zámky u Líšně. Mezi nejstarší kostely (z 11.–12. století) také patří archeologicky zjištěné zbytky rotundy na Starém Brně, jakožto původní brněnské osady, poblíž dnešní baziliky, archeologicky zjištěné fragmenty rotundy ve Vídeňské ulici (snad na předhradí brněnského hradu), chrám na Petrově, předchůdce dnešní katedrály (archeologické nálezy základů z 12. století), a kostel svatého Jiljí v Komárově, jenž vznikl při benediktinském proboštství nejprve jako kaple roku 1133, která byla na konci 12. století nahrazena románským tribunovým kostelem, jehož loď je zachována dodnes. Z počátku 12. století pochází zábrdovický farní kostel svaté Kunhuty (nyní slouží jiným účelům), vedle nějž vyrostl klášter premonstrátů s klášterním chrámem. Na přelomu 11. a 12. století byl rovněž vystavěn románský kostel (dnes kaple) Matky Boží u hradu Veveří.\n\nPo založení samotného Brna vznikla ve 13. století v dnešním historickém jádru Brna řada románských a románsko-gotických chrámů: minoritský kostel svatých Janů, dominikánský kostel svatého Michala, kostel svatého Mikuláše na náměstí Svobody, kostel svatého Jakuba, kostel Nanebevzetí Panny Marie. Tyto chrámy byly v pozdějších století výrazně přestavovány či nahrazovány novostavbami, takže se do dnešních dnů jejich původní podoba nezachovala. Z této doby rovněž pochází kostely v okolních vesnicích, které byly připojeny k Brnu ve 20. století. První písemné zmínky o těchto chrámech jsou často pozdějšího data, nicméně dle stavebně-historických analýz jsou v jádru románské (kostel svatého Václava v Obřanech, původní kostel Panny Marie v Tuřanech, kostel svatého Jiljí v Líšni, aj.). V průběhu 14. století došlo kromě gotických přestaveb již existujících chrámů ke stavbě čtyř velkých gotických kostelů: svatého Petra a Pavla na Petrově, jenž je v obvodovém zdivu zachován dodnes, cihlového chrámu Nanebevzetí Panny Marie u nově založeného kláštera cisterciaček na Starém Brně, k výstavbě kláštera augustiniánů s kostelem Zvěstování Panny Marie a svatého Tomáše apoštola před hradbami města a k založení kartuziánského kláštera s kostelem Nejsvětější Trojice v Králově Poli. Během 14. a 15. století byl zcela nově, v téměř současné podobě, vystavěn kostel svatého Jakuba.\n\nZatímco v přechodném manýristickém stylu vznikla na přelomu 16. a 17. století pouze novostavba jezuitského kostela Nanebevzetí Panny Marie, v období baroka byly městské kostely výrazně přestavovány (minoritský kostel svatých Janů), nahrazovány novostavbami (dominikánský svatého Michala, augustiniánský Zvěstování Panny a svatého Tomáše apoštola) a po švédském obléhání Brna došlo i k výstavbě nových klášterních chrámů, které vznikly jako náhrada za zničené svatostánky stojící před hradbami. V 17. století tak vznikly kapucínský kostel Nalezení svatého Kříže, kostel svaté Máří Magdalény františkánů a kostel svatého Josefa františkánek. V předměstských vesnicích byla postavena například barokní novostavba premonstrátského kostela v Zábrdovicích (17. století) či zcela nový konvent milosrdných bratří s chrámem svatého Leopolda na Starém Brně (18. století); starší vesnické kostely byly často barokně upravovány.\n\nZa josefinských reforem zaniklo v 80. letech 18. století několik chrámů: byl zbořen královopolský kostel svatého Víta, kostely svatého Václava a svatého Oldřicha a Prokopa na Starém Brně, zrušen byl zábrdovický kostel svaté Kunhuty, chrám svatého Mikuláše na náměstí Svobody, aj. Měl být uzavřen i kostel svatého Michala, měšťané ale deputací při císařově návštěvě Brna roku 1785 dosáhli jeho zachování.\n\nBěhem 19. století nevznikly v Brně a přilehlých obcích žádné nové římskokatolické kostely. Výjimkou je pozdně barokní stavba tuřanského kostela Zvěstování Panny Marie (přestavěná původní kaple svaté Anny) později doplněná o novobarokní dvojvěží. V některých dalších případech došlo k puristickým úpravám, jako tomu bylo u regotizací chrámu svatého Jakuba či katedrály svatého Petra a Pavla. Naopak byly postaveny první nekatolické chrámy: novogotický tzv. Červený kostel (němečtí evangelíci) v 60. letech 19. století a novorenesanční Betlémský kostel českých evangelíků z 90. let 19. století. Začátkem 20. století, před první světovou válkou, vznikly další katolické kostely: svaté Rodiny v dnešní Grohově ulici v novorenesančním stylu, moderní chrám v Husovicích, novobarokní v Horních Heršpicích, secesní v Křenové ulici; rovněž byl výrazně přestavěn kostel v Komíně, kdy došlo ke zbourání původní lodi a výstavbě lodi nové.\n\nZa první republiky byla postavena novostavba žebětínského kostela, nově vznikly chrámy ve Starém Lískovci, Masarykově čtvrti a Židenicích (první tři byly zbudovány podle projektů architekta Vladimíra Fischera). K výstavbě dalších chrámů došlo i v případě nekatolických církví: vznikly čtyři chrámy husitské církve, z nichž je architektonicky nejvýznamnější funkcionalistický Husův sbor ve čtvrti Veveří, dále evangelický kostel v Židenicích a pravoslavný chrám svatého Václava na svahu Špilberku.\n\nOjedinělým činem po druhé světové válce byla stavba slatinského kostela Povýšení svatého Kříže v letech 1946–1948. Další nové chrámy vznikly až na konci 20. století: jsou jimi salesiánský kostel Panny Marie Pomocnice křesťanů v Žabovřeskách a kostel Neposkvrněného početí Panny Marie v rámci soběšického kláštera klarisek. Ve druhém desetiletí 21. století byla zahájena stavba kostela blahoslavené Marie Restituty uprostřed sídliště Lesná.\n\nVybudování nového kostela Seslání Ducha svatého se připravuje také u salesiánského střediska na sídlišti v Líšni.\n\nTabulky níže zahrnují šest sloupců (u kostelů zaniklých pouze pět). Z prvního sloupce, který obsahuje zasvěcení kostela, je vycházeno při řazení kostelů. Druhý sloupec obsahuje fotografii kostela či dostupné vyobrazení, třetí současné umístění v městské části s bližším určením a většinou i přesnou lokací. Čtvrtý sloupec s názvem denominace určuje, ke které konkrétní denominaci kostel patřil či patří, pátý sloupec (není u zaniklých staveb) uvádí převažující stavební sloh dnešní podoby chrámu. Poslední sloupec obsahuje stručnou charakteristiku kostela včetně krátkého náčrtu jeho historie.\n\nPoznámka: Zeměpisné souřadnice uváděné u zaniklých kostelů nemusejí být zcela přesné.\n\n\n"}
{"id": "555952", "url": "https://cs.wikipedia.org/wiki?curid=555952", "title": "Bezouška", "text": "Bezouška\n\nBezouška může být:\n\n"}
{"id": "555954", "url": "https://cs.wikipedia.org/wiki?curid=555954", "title": "Obléhání Nikaie", "text": "Obléhání Nikaie\n\nObléhání Nikaie probíhalo od 6. května do 19. června 1097, kdy se město vzdalo byzantským jednotkám. Obléhání bylo prvním úspěchem křížové výpravy, která probíhala v letech 1096–1099.\n\nPoté co byla většina křižáckého vojska převezena přes Bospor, pokračovala dále k Nikai, ke které dorazili pod vedením Godefroye z Bouillonu 6. května 1097. Postupně dorazili i ostatní vůdci výpravy. Křižáky doprovázel i dvoutisícový byzantský oddíl vedený Butumitem a Tatikiem. Situace byla pro křižáky výhodná, protože samotné město bylo obsazeno nepříliš silnou posádkou. Jeho vládce sultán Kilič Arslan totiž potřeboval své vojsko na východě a navíc nepovažoval křižáky za nebezpečného nepřítele. Teprve po obležení města se rychle vrátil a pokusil se Nikaiu osvobodit. Jeho útok směřoval na oddíl Raimonda z Toulouse u jižních hradeb města. Provensálcům se podařilo útoku odolat a poté, co jim přišli na pomoc Robert Flanderský a Godefroy z Bouillonu, zahnali Turky na útěk. V boji padlo mnoho křižáků, mezi nimi i hrabě Balduin z Gentu. Mnoho dalších křižáků pak bylo zraněno. Obležení tak mohlo pokračovat a jeho dobytí se stalo už jen otázkou času, protože obránci už nemohli počítat s další pomocí.\n\nSituace obléhaných se dále zhoršila, když byzantský císař Alexios poslal na Askánské jezero lodě, které dokonale zablokovaly město a zabránily jeho zásobování. Posádka města pochopila, že kapitulace je nevyhnutelná a rozhodla se, že město vydá byzantincům. Po tajných jednáních a po přislíbení bezpečného odchodu turecké posádky, bylo město vydáno 19. června Butumitovi. Křižáci, kteří však o jednáních nic nevěděli se připravovali na závěrečný útok na město.\n\nPo získání města ustanovil císař Butumita velitelem Nikaie. Když křižáci chtěli vstoupit do města, mohli tak učinit jen v malých skupinách. Toto jednání přispělo k rozčarování křižáků, kterým tak bylo odepřeno dobytí města a tím i podíl na získané kořisti.\n\n"}
{"id": "555955", "url": "https://cs.wikipedia.org/wiki?curid=555955", "title": "Oběhová soustava ptáků", "text": "Oběhová soustava ptáků\n\nOběhová soustava ptáků se vyznačuje určitou konvergencí se savčí. Ptačí srdce je čtyřkomorové, přepážka mezi levou a pravou polovinou je úplná. K mísení redukované a oxidované krve nedochází. Levá aorta plazů zanikla a z levé komory vystupuje jediná tepna, pravá aorta. Z oblouku aorty vystupuje párový \"truncus brachiocephalicus\", který se štěpí na krkavice, podklíčkové tepny a hrudní tepny. Z pravé komory vystupuje plicní tepna, která se pak větví na levou a pravou. Do levé předsíně ústí obě plicní žíly takřka společným kmenem. Do pravé předsíně vstupuje zadní dutá žíla a po jejích stranách pravá a levá přední dutá žíla. Pro ptáky je charakteristické spojení obou jugulárních žil na krku příčnou spojkou a přítomnost četných arterio-venosních spojek (anastomóz) na periferních místech těla, kde fyzikální cestou napomáhají termoregulaci exponovaných míst. Na rozdíl od savců mají ptáci podobně jako plazi ještě vrátnicový oběh v ledvinách, i když omezený. Spočívá v tom, že redukovaná krev z \"vena hypogastrica\" není vedena k srdci, ale vrací se přes kapilární síť ledvin a \"vena renalis\" do zadní duté žíly.\n\nPtáci mají relativně největší srdce z obratlovců a absolutně nejvyšší krevní tlak, rychlost tepu a tělesnou teplotu. Hmotnost srdce dosahuje u velkých ptáků 6-10 %, u kolibříků až 20-28 % hmotnosti těla. Krevní tlak se pohybuje mezi 20-67 kPa (150-200 mm Hg), rychlost tepů za minutu 120-800 (u kolibříků až 1000 tepů za minutu), tělesná teplota 40-44 °C. Tyto hodnoty značně kolísají (mimo teploty) a všeobecně jsou v negativní korelaci s velikostí těla. Krevní tlak a puls se také mění v závislosti na pohybové aktivitě. Červené krvinky jsou oválné a mají jádro.\n\n"}
{"id": "555956", "url": "https://cs.wikipedia.org/wiki?curid=555956", "title": "Helmholtzova–Kelvinova kontrakce", "text": "Helmholtzova–Kelvinova kontrakce\n\nHelmholtzova-Kelvinova kontrakce nebo také Kelvin-Helmholtzův mechanismus je astrofyzikální proces vzniku tepelné energie u planet a hvězd jejich stálým gravitačním smršťováním. Tento proces pravděpodobně probíhá u plynné planety sluneční soustavy Jupitera. Dříve se předpokládalo, že také u Saturnu, ale dnes se vysvětluje vyzařování vyšší tepelné energie této planety jinými procesy. Vznikat by měl také u hnědých trpaslíků, hvězd jejichž hmotnost není dostatečná pro zapálení termonukleárních reakcí. Tento mechanismus byl navržen v roce 1854 Helmholtzem a měl vysvětlovat zdroj energie Slunce. Nezávisle na něm tuto teorii vypracoval v roce 1861 i lord Kelvin. Podle jeho výpočtů Slunce zářilo od svého vzniku asi 20 milionů let a mělo zářit ještě asi 6 milionů let. Tyto hodnoty však byly velmi krátké ve srovnání s hodnotami stáří Země, které určili v té době geologové a přírodovědci. Skutečný zdroj sluneční energie tak zůstal neznámý až do roku 1930, kdy Hans Bethe a Charles L. Critchfield vysvětlili vznik energie hvězd nukleární fúzí.\n\nPro výpočet celkové energie si Slunce představíme jako dokonalou kouli složenou z koncentrických kulových sfér. Gravitační potenciální energie je pak integrálem přes všechny sféry od centra po vnější poloměr.\n\nGravitační potenciální energie je v Newtonově mechanice definována jako:\n\nPo dosazení:\n\nVyužitím vztahu pro celkovou hmotnost koule formula_8 získáme konečný vztah:\n\nI když hustota Slunce není všude stejná, můžeme tento vztah využít pro hrubý odhad délky života Slunce, pokud by získávalo energii Kelvin-Helmholtzovým mechanismem. Budeme předpokládat konstantní zářivý výkon, hmotnost a poloměr Slunce. Podíl potenciální energie materiálu Slunce a jeho zářivého výkonu dává aktivní dobu života Slunce:\n\nProtože geologické stáří Země je mnohem větší než je tento výsledek, Kelvin-Helmholtzův mechanismus nemůže být zdrojem energie na Slunci.\n\nJupiter v současné době vyzařuje dvakrát tolik tepla než na něj dopadá ze Slunce. Aby byla tato energie uvolňována podobně jako na Slunci termojadernou reakcí, musel by být Jupiter přibližně 75× hmotnější. Aby v jeho nitru mohly probíhat alespoň deuteriové reakce, jako v nitru hnědých trpaslíků, musel by být asi 13× hmotnější. Nejchladnější známý hnědý trpaslík je asi 15-30 hmotnější než Jupiter. \n\nProto se předpokládá, že toto přídavné teplo vzniká Kelvin-Helmholtzovým mechanismem vlivem adiabatické kontrakce. Tento proces vede k planetárnímu smršťování rychlostí přibližně 3 cm za rok. \n\nPodobně jako Jupiter i Saturn vyzařuje více energie (např. v podobě tepla 1,78 krát více tepla než dostává od Slunce), což bylo dříve vysvětlováno Kelvin-Helmholtzovým mechanismem. Dnes se předpokládá, že je způsobeno nejspíše klesáním hélia do spodnějších vrstev v jeho atmosféře a dalšími procesy.\n"}
{"id": "555962", "url": "https://cs.wikipedia.org/wiki?curid=555962", "title": "Louis Wain", "text": "Louis Wain\n\nLouis William Wain (5. srpna 1860 Londýn - 4. července 1939 Hertfordshire) byl anglický malíř a kreslíř, známý především pro své výtvarné práce, obsahující tematiku zvířat, především koček, které ztvárnil jako antropomorfizované, naturalistické či abstraktní, často se šklebící v rozličných grimasách, ve kterých obzvláště anglická veřejnost nalezla značné zalíbení. V 57 letech jej ovšem postihla závažná duševní porucha, spojená s úmrtím jeho matky. I přes své úspěchy se velmi často potýkal s chudobou.\n\nNarodil se roku 1860 v londýnském Clerkenwellu, jako nejmladší z dětí a jediný syn v rodině obchodníka s tkaninami a matky pocházející z Francie. Jeho dětství bylo poznamenáno rozštěpem rtu, načež jeho rodičům lékaři výslovně zapověděli školní docházku, přinejmenším do věku deseti let. Školu poté navštěvoval velmi zřídka, daleko více upřednostňoval zádumčivé a samotářské vycházky po londýnských ulicích.\n\nPo určitou dobu vyučoval umění a zveřejňoval své kresby zvěře, krajin a přírody v různých časopisech či novinách. Této činnosti později zanechal a oženil se s Emily Richardsonovou, vychovatelkou vlastní sestry. přičemž \n\nPůvodně se zaměřoval na zobrazení zvířat a krajin v širším pojetí. Roku 1884, ale jeho žena těžce onemocněla karcinomem prsu a tak se ji snažil utěšit a bavit nesčetným množstvím kreseb a maleb koček, karikujících lidské chování (které také studoval) a jejich kocoura Petera. Cvičil jej k mnoha trikům a tak se v jeho tvorbě se začal projevovat zřetelný antropomorfismus. Zvířata se zde smála v širokém úsměvu, nosila lidské oblečení, pila čaj, pokuřovala doutníky, hrála na hudební nástroje a šklebila se. Jeho žena ho v této činnosti podporovala a přesvědčila ho k tomu, aby své práce začal vydávat. Jeho celoživotní dílo tehdy proslulo především díky pohlednicím, plakátům a obrazům, které si anglická veřejnost oblíbila. Navzdory úspěchu byl během života velmi chudý a nemajetný. Příčinou byla především jeho důvěřivost, roztržitost a přílišná skromnost. Mnohokrát se nechal podvést a stávalo se, že své práce neopatřil autorskými právy. Jeho vzrůstající vztah ke kočkám ho přivedla do společností, které se zabývaly ochranou koček i ostatních zvířat. Nakonec se stal předsedou a prezidentem společnosti \"National Cat Club\".\n\nV roce 1906 jeho žena zemřela a tak roku 1907 odjel do New Yorku s vidinou úspěchu. Zde působil především na poli komiksů a různorodých příspěvků v místních časopisech. Byl sice obdivován, ale tisk se mu vysmíval a ponižoval ho, proto se vrátil do Anglie ještě s menším obnosem peněz, než s jakým do New Yorku odjel. Jedním z důvodů neúspěchu byla i nerozvážná investice do nového typu petrolejové lampy. Po jeho návratu s vědomím, že nebude moci podpořit své příbuzné, se dozvěděl, že zemřela i jeho matka, s níž žil většinu svého života. Pod tíhou těchto událostí duševně onemocněl. Jeho řeč se stala nesouvislou, jeho nálady se velmi rychle střídaly, jeho kresby se stávaly čím dále více abstraktními a rovněž nabyl přesvědčení, že promítací soupravy v kině odebírají lidem elektřinu z jejich mozků. Potuloval se po nočním městě a neustále upravoval nábytek ve svém domě, jindy se naopak uzavřel ve vlastním pokoji, kde hodiny psal velmi bizarní spisy. Neznámá duševní porucha se u něj rozvíjela velmi prudce, což se také projevovalo v jeho neobvyklém a občas až násilném chování. Jeho okolí ho popisovalo jako tichého, důvěřivého podivína, který byl příznačný svojí velmi složitou a tím také velmi nesouvislou, rozbíhavou řečí a také obtížemi v rozpoznávání reality od představ. Dosud není známo, kterým onemocněním trpěl, avšak zvažují se především poruchy jako schizofrenie, bipolární afektivní porucha, závažná obsedantně kompulzivní porucha, autismus, vizuální agnózie či toxoplazmóza.\n\nČasem byl převezen do několika psychiatrických léčeben, jako je Bethlem Royal Hospital, ale nakonec ho přijali v Napsbury Hospital poblíž St. Albans v Hertfordshire, severně od Londýna, kde se podařilo konečně ustálit jeho náladovou bipolaritu. V této době jeho práce nabývala natolik vysoké úrovně abstrakce, že se kočky, které zobrazoval, rozbíjely, rozpouštěly a naprosto tříštily v duhových výtryscích, sprškách, spirálách a fraktálech, znázorňujících kočky. Zemřel ve věku 78 let v psychiatrické léčebně.\n"}
{"id": "555963", "url": "https://cs.wikipedia.org/wiki?curid=555963", "title": "Smyslová soustava ptáků", "text": "Smyslová soustava ptáků\n\nMezi smyslovými orgány ptáků dominuje zrakové a sluchové čidlo, avšak dobře jsou vyvinuty i další receptory. Byla u nich zjištěna Herbstova a Grandryho tělíska, Merkelovy buňky, Vater-Paciniho tělíska a řada dalších specializovaných mechanoreceptorů, které reagují na tlak, bolest, teplotu a registrují i vibrace za letu. Smyslová tělíska jsou soustředěna zvláště na zobáku a v zobáku, na jazyku a v oblasti patra (u zrnožravých ptáků), u báze krycích per, mezi svaly křídla, v některých kloubech aj. Na rozdíl od hmatových jsou chuťové receptory u ptáků vyvinuty poměrně slabě. Chuťové pupeny byly zjištěny v zadní části patra, při kořeni jazyka a na dně dutiny zobáku. U kura domácího a kanára bylo prokázáno rozlišení slanosti a kyselosti; rozlišení hořkosti a slanosti nebylo již tak průkazné. Rovněž čichový orgán nedosahuje té dokonalosti jako u savců. Významnou úlohu hraje pouze u kiviho, dobře je vyvinut u kondorů, kachen a některých pěvců. U některých mořských ptáků ústí do nosních dutin vývod žlázy, která vylučuje nadbytek soli přijatý s potravou.\n\nStavba vnitřního ucha ptáků je téměř shodná se savci. Sluchové ústrojí se liší tím, že \"cochlea\" je jen prohnutá, nikoliv stočená v závity. Ve středním uchu je jako u plazů jen jediná sluchová kůstka (\"columella\"), jež působí vyklenutí bubínku směrem ven. Vnější ucho sestává z krátkého zevního zvukovodu, při jehož ústí na povrchu hlavy bývá kožní val se zvednutými pírky. Ptáci mají velmi dokonale vyvinutý sluch - slyší v širokém rozmezí až po ultrazvuky, přičemž nejvyšší citlivost mají zpravidla mezi 1000-3000 Hz. Vzhledem k velké pohyblivosti ptáků a rozvoji letu je rozvinuto i pohybově rovnovážné ústrojí.\n\nOči ptáků jsou velké a čočkovitého až kuželovitého (sovy) tvaru, proto jsou málo pohyblivé. Zevně jsou chráněny třemi víčky. Vnitřní mžurka se přetahuje z vnitřního koutku šikmo dolů k vnějšímu koutku. Často je průhledná a ptáci ji za letu nebo při potápění přetahují přes rohovku. Ze dvou vnějších víček bývá větší dolní, jímž také ptáci zpravidla mrkají. Rohovka je silně vyklenuta, dozadu přechází v neprůhlednou bělimu. Čočka je velká a téměř kulovitá.\nAkomodace oka se děje změnou tvaru čočky působením ciliárního svalu a změnou vzdálenosti mezi čočkou a sítnicí, kterou řídí okružní svaly kolem bělimy (rozsah změn se u ptáků pohybuje v rozmezí od 2 až do 50 dioptrií, podle způsobu života). Duhovka má na rozdíl od ostatních obratlovců příčně pruhovaná svalová vlákna, takže velikost zorničky se mění rychleji. Zvláštností ptačí cévnatky je výrůstek zvaný vějiřek nebo hřebínek (\"pecten\"), který začíná poblíž vstupu zrakového nervu a ční do prostoru vyplněného sklivcem. Hlavní jeho funkcí je výživa sítnice. Předpokládá se také, že kromě toho může zvyšovat ostrost vidění vrháním stínu na pozadí oční koule, případně ovlivňovat množství vody ve sklivci a tím napomáhat akomodaci oka. V sítnici je mimořádná koncentrace zrakových buněk - až 1 milion na mm. V sítnici jsou tyčinky (reagující na změnu intenzity světla) a čípky (umožňující barevné vidění a skladbu obrazu). V čípcích jsou také olejovité kapénky s různými pigmenty, které mají funkci filtru (např. vidění v mlze).\n\nBystrost vidění je u ptáků značná. Kromě toho, že dovedou zachytit i nejmenší intenzitu světla (sovy), mají oči ptáků i velké zorné pole (až 300°), vidí binokulárně a na velké dálky. Řada druhů vidí barevně, přičemž se předpokládá, že barevné vidění ptáků je vůbec nejdokonalejší ze všech obratlovců. Mají také schopnost vnímat větší část světelného spektra než například lidé,např. vidí ultrafialové záření.\n\n"}
{"id": "555972", "url": "https://cs.wikipedia.org/wiki?curid=555972", "title": "Clary-Aldringenové", "text": "Clary-Aldringenové\n\nClary–Aldringenové jsou rakouský šlechtický rod italského původu. Rodová aliance vznikla po vymření Aldringenů (1664), krátce nato získali hraběcí titul (1666) a v roce 1767 byli povýšeni do knížecího stavu. Členové rodu zastávali řadu významných funkcí ve správě Českého království a celé habsburské monarchie. Vlastnili řadu statků v Českém království, jejich nejvýznamnějším sídlem byly Teplice. Zasloužili se o rozvoj teplických lázní a později i turistiky v Českém Švýcarsku, které se nacházelo na jejich pozemcích. V roce 1945 byl majetek v Československu zkonfiskován a rodina odsunuta. Dnes žijí členové rodu převážně v Německu.\n\nRod Claryů (původně de Clario) pochází pravděpodobně z Toskánska a první zmínky spadají do 14. století. Do Čech se dostal za třicetileté války František Clary de Riva, který v roce 1623 koupil statky na Žatecku (Dobříčany). Teprve pak získal inkolát v Českém království (1627) a v roce 1641 byl povýšen do stavu svobodných pánů. Jeho syn Jeroným († 1671) dosáhl v císařské armádě hodnosti generála a jako manžel Anny Marie Aldringenové († 1661) se stal dědicem jejích bratrů. Rod Aldringenů vymřel v roce 1664 a Jeronýmův jediný syn Jan Jiří Marek s císařským svolením sloučil erb a jméno Claryů a Aldringenů, zároveň byl povýšen do hraběcího stavu (1666) a zdědil Teplice s dalšími aldringenovskými statky v Čechách.\n\nClary–Aldringenové v Čechách v 17. a 18. století\n\nJan Jiří Marek (1638–1700) rozšířil majetek rodu přikoupením Kostomlat pod Milešovkou (1687) nebo Lenešic (1684), podařilo se mu také připojit další díly Benešova nad Ploučnicí, ale jedna čtvrtina benešovského panství zůstala až do 20. století majetkem Thun-Hohensteinů. Mimoto skoupil také několik domů v Praze na Malé Straně a nechal vystavět rodinný palác, dnes známý jako Aueršperský. Jan Jiří Marek zastával funkce v Čechách a Horních Rakousích a několik let byl vyslancem u saského dvora v Drážďanech. Přátelské kontakty Clary-Aldringenů a saské panovnické rodiny přispěly k rozvoji teplických lázní.\n\nDíky třem manželstvím Jana Jiřího Marka a početnému potomstvu se rodina během 18. století rozrostla a Clary-Aldringenové vlastnili řadu statků v různých částech Čech. Karel Ignác (1729–1791) byl c.k. tajným radou, komořím a nejvyšším mincmistrem Českého království, vlastnil Jetřichovice na Sedlčansku, Kunčice u Nového Bydžova a díky sňatku také Novou Bystřici v jižních Čechách. Významnou osobností rodu byl právník Leopold Kašpar (1736–1800), který vlastnil Dobříčany, v letech 1773–1775 byl nejvyšším zemským komorníkem na Moravě a poté dlouholetým česko-rakouským místokancléřem, byl též autorem právnických spisů.\n\nKnížecí větev v Teplicích\n\nI když se rod v 17.–18. století poměrně rozvětvil a vlastnil řadu statků v různých částech Čech, nejvýznamnější zůstávala hlavní linie na Teplicích. František Karel (1675–1751) rozšířil majetek přikoupením Krupky (1710) a dalších menších statků, byl též významným donátorem řady sakrálních staveb. Byl c.k. tajným radou a od roku 1722 nejvyšším lovčím Českého království. V roce 1747 zřídil z teplického panství fideikomis, jehož dědicem se stal syn František Václav (1706–1788), který byl taktéž nejvyšším lovčím v Českém království a v rakouských zemích. V roce 1767 byl povýšen do knížecího stavu s tím, že titul knížete náležel prvorozenému synovi, ostatní členové rodu byli hrabata. Manželkou Františka Václava byla Marie Josefa, rozená princezna Hohenzollern-Hechingen (1728–1801), hofmistryně Marie Terezie a významná osobnost společenského života ve Vídni. Proto byl také ve Vídni v roce 1760 zakoupen palác Mollard-Clary, který pak potomkům patřil do roku 1922.\nFrantišek Václav podnikl v roce 1751 zásadní přestavbu zámku v Teplicích, další úpravy proběhly za jeho nástupců, knížat Jana Nepomuka (1754–1826) a Karla Josefa (1777–1831). Ti sice nezastávali vysoké posty ve státní správě, ale patřili k významným osobnostem dvorské společnosti a popularita Teplic jako lázní stále stoupala.\nOd 19. století žijí Clary-Aldringenové jen v jedné linii, a sice knížecí na Teplicích. Významnou osobností rodu byl kníže Edmund (1813–1894), který byl c.k. tajným radou, rytířem Řádu zlatého rouna a od roku 1861 dědičným členem rakouské panské sněmovny. Zasloužil se o rozvoj Teplic a byl prvním prezidentem společnosti Ústecko-teplické dráhy, podporoval také rozvoj turistiky v Českém Švýcarsku, které se nacházelo na jeho panství (nechal postavit Sokolí hnízdo a zpřístupnil Edmundovu soutěsku). Spolu se svým tchánem hrabětem Karlem Ficquelmontem koupil v roce 1855 palác v Benátkách, naopak v roce 1856 prodal palác v Praze a panství Benešov nad Ploučnicí.\nEdmundovým dědicem byl kníže Karel Richard (1844–1920), dědičný člen panské sněmovny a jako poslanec českého zemského sněmu také vlivný politik velkostatkářské strany. Inicioval další úpravy teplického zámku a jako cestovatel rozšířil také zámecké sbírky. Jeho mladší bratři se angažovali ve státních službách, Siegfried (1848–1929) byl rakousko-uherským vyslancem ve Stuttgartu (1897–1899), Drážďanech (1899–1902) a Bruselu (1902–1914), odkud musel odejít na počátku první světové války. Další bratr Manfred (1852–1928) byl dlouholetým místodržitelem ve Štýrsku (1898–1918) a krátce i rakouským ministerským předsedou (1899).\n\nSiegfried se v roce 1920 stal dědicem knížecího titulu a majetku po starším bratrovi, ale správu majetku hned převedl na svého syna Alfonse (1887–1978), který byl posledním majitelem Teplic. Vysoká převodní daň a následně pozemková reforma zasáhly do majetkových struktur Clary–Aldringenů, takže v roce 1922 byl z finančních důvodů prodán palác ve Vídni. Rodině ale nadále plynuly vysoké příjmy z turistiky v Českém Švýcarsku a jako akcionáři Ústecko-teplické dráhy, zestátněné v roce 1923, dostali vyplaceno jednorázově 8 miliónů korun.\n\nAlfons Clary-Aldringen po vzniku Československa, zrušení šlechtických titulů a zásahům státu do soukromého majetku, zaujal nepřátelský postoj k Československé republice a jeho sympatie k německým nacionalistům nakonec vedly ke vstupu do NSDAP v roce 1940 a dva z jeho synů padli na východní frontě jako příslušníci wehrmachtu. V květnu 1945 se rodina pokusila uprchnout do americké okupační zóny, což se nepodařilo, v létě 1945 musela rodina pracovat při žních na Teplicku a poté byla odsunuta do Německa.\n\nSoučasnou hlavou rodu je Hieronymus Clary–Aldringen (*1944), narozený v Teplicích. Žije ve Frankfurtu a podniká ve finančním poradenství, jeho majetkem je mimo jiné zámek Herrnau na jižní periferii Salzburgu, který rodina koupila v roce 1919. Po roce 1989 příležitostně navštěvuje Teplice.\n\n\n\nKnížecí znak je čtvrcený červeným pruhem napříč, uprostřed se nachází štítek s císařským orlem na zlatém poli. Nahoře vpravo se třpytí tři stříbrné hvězdy na modrém poli, vlevo leží na zlatém poli koruna se dvěma černými háky. Dole vpravo se ve zlatém poli nacházejí tři šindele, vlevo svítí v modrém poli bílá věž.\n\nPříbuzensky se spojili s Mitrovskými, Šternberky, Straky z Nenabylic, Chotky, Podstatskými, Lemberky a dalšími zahraničními rody.\n\n\n\n"}
{"id": "555977", "url": "https://cs.wikipedia.org/wiki?curid=555977", "title": "Manfred Clary-Aldringen", "text": "Manfred Clary-Aldringen\n\nManfred Clary-Aldringen (30. května 1852, Vídeň – 12. února 1928, Salzburg) byl politik, šlechtic, příslušník rodu Clary-Aldringen a roku 1899 zastával funkci ministerského předsedy Předlitavska. Jeho otcem byl Edmund Clary-Aldringen.\n\nStal se nejvýznamnějším členem rodu v 19. století. Studoval právní vědy na univerzitě ve Vídni, v roce 1877 vstoupil do státní služby. Od 2. února 1896 do roku 1898 zastával pozici slezského zemského prezidenta.\n\nJako významný politik zrušil Badeniho jazyková nařízení, která přikazovala, aby se úřední věci vyřizovaly v jazyce strany, čímž se snažil zavést češtinu jako úřední jazyk, což vzbudilo vídeňský odpor a Badeni musel odstoupit. V období od 2. října do 21. prosince 1899 působil jako předseda rakouské vlády a do povědomí se zapsal právě zrušením tohoto nařízení, čímž vzbudil odpor tentokrát na české straně a na funkci musel rezignovat. Od 1. prosince 1898 až do roku 1918 byl místodržícím ve Štýrsku. Mimo to byl dlouholetým členem panské sněmovny říšské rady.\n\n\n"}
{"id": "555980", "url": "https://cs.wikipedia.org/wiki?curid=555980", "title": "Rockford IceHogs", "text": "Rockford IceHogs\n\nRockford IceHogs je profesionální americký klub ledního hokeje, který sídlí v Rockfordu ve státě Illinois. Do AHL vstoupil v ročníku 2007/08 a hraje v Centrální divizi v rámci Západní konference. Klubové barvy jsou červená, černá a bílá.\n\nSvé domácí zápasy hrají „Ledoví vepři“ v tamní aréně RockfordMetroCentre. Jedná se o záložní celek mužstva NHL Chicago Blackhawks. Klub hraje v soutěži od roku 2007, kdy v ní nahradil celek Cincinnati Mighty Ducks, bývalou farmu klubu NHL Anaheim Ducks.\n\nTým s názvem Rockford IceHogs hrál v letech 1999–2007 nižší soutěž UHL.\n\n\nZdroj: \n\n\n\nZdroj: \n\n"}
{"id": "555983", "url": "https://cs.wikipedia.org/wiki?curid=555983", "title": "Peter Minnewitt", "text": "Peter Minnewitt\n\nPeter Minnewitt či Minuit (1580 Wesel Klévské vévodství - 5. srpen 1638) byl guvernér Nového Holandska. Během výkonu své funkce odkoupil od indiánů ostrov Manhattan za $24, na kterém mělo být budováno město Nový Amsterdam (dnes New York).\n"}
{"id": "555989", "url": "https://cs.wikipedia.org/wiki?curid=555989", "title": "Wilfersdorf (zámek)", "text": "Wilfersdorf (zámek)\n\nZámek Wilfersdorf stojí v dolnorakouském Weinviertelu \"(Vinné čtvrti)\" v obci Wilfersdorf v okrese Mistelbach. Zámek je nepřetržitě ve vlastnictví rodu Lichtenštejnů a slouží až do dnešní doby pro správu knížecího majetku ve Weinviertelu i pro proslulost zdejších knížecích sklepů. \n\n \nKolem roku 1600 nechal Gundakar z Lichtenštejna přestavět gotický hrad na vodní zámek ze čtyřmi křídly. Kníže Alois I. z Lichtenštejna dal kolem roku 1802 severní, jižní a východní křídlo odstranit. Zbývající část zámku v roce 1809 zpustošili Francouzi. V roce 1866 v zámku Prusové zřídili polní lazaret. Na konci druhé světové války utrpěl zámek velké škody, které se odstraňovaly po řadu následujících let. V letech 2001–2002 došlo k restaurování stávajících staveb. \n\nHlavní budova slouží pro kulturní účely a výstavní centrum. Víceúčelový společenský sál v přízemí umožňuje konání seminářů, prezentací a malých kongresů. V poschodí je vystavena rozsáhlá dokumentace o historii rodu Lichtenštejnů. V suterénu je zámecký sklep. \n\nWilfersdorfské vlastivědné muzeum je umístěno ve vedlejší budově.\n\n\n"}
{"id": "555992", "url": "https://cs.wikipedia.org/wiki?curid=555992", "title": "Expo 2010", "text": "Expo 2010\n\nExpo 2010 (oficiálně Expo 2010 Shanghai China, čínsky 中国2010年上海世界博览会|t=中國2010年上海世界博覽會, v přepise Zhōngguó Èrlíngyīlíng Nián Shànghǎi Shìjìe Bólǎnhuì) byla světová výstava, která se odehrávala v čínské Šanghaji od 1. května do 31. října 2010. Heslo této výstavy bylo \"Lepší město, lepší život\". Jednalo se o oficiálně uznanou Světovou výstavu Mezinárodním úřadem pro výstavnictví (BIE). Zúčastnilo se jí nejvíce zemí v historii (246) a byla také nejdražší ze všech. Celkově ji navštívilo 73 milionů lidí.\n\nNa české expozici se podíleli projektem, představujícím symbiózu města a přírody, Barbora Šlapetová a Lukáš Rittstein. Dále například Maxim Velčovský a Jakub Berdych ze studia Qubus. Pavilon České republiky navštívilo hned první den cca 35 tisíc návštěvníků. Dne 30. října 2010 česká expozice získala stříbrnou medaili za kreativitu.\n\n"}
{"id": "555994", "url": "https://cs.wikipedia.org/wiki?curid=555994", "title": "Colloredové", "text": "Colloredové\n\nColloredové (později Colloredové z Wallsee a Colloredo-Mannsfeldové) jsou starý italsko-rakouský rod. Do českých zemí přišli během třicetileté války.\n\nPrvní zmínky o rodu pocházejí z 11. století, kdy byl rod velmi rozvětvený. Existují zmínky např. o hrabatech z Prodolone, kteří vymřeli, dále o hrabatech z Melsu a z Colloreda, kteří přijali přídomek Colloredové z Wallsee (častý je i tvar z Waldsee).\n\nDo Čech přišli v 17. století Rudolf s Jeronýmem a získali zde majetek i postavení mezi českou šlechtou. Jeroným bojoval po boku Valdštejnů v bitvě u Lützenu a po smrti generalissima Valdštejna ztratil Slezsko, za což byl potrestán, později však byl omilostněn. Umírá při další prohrané bitvě přímo ve válečné vřavě roku 1638.\n\nVelkopřevor maltézského řádu a zemský velitel císařského vojska v Čechách, Rudolf Colloredo (1585–1657), v roce 1648 ubránil Prahu před Švédy a po válce zde zůstal natrvalo.\n\nV roce 1763 povýšil císař František I. Štěpán do říšského hraběcího stavu Rudolfa Josefa, který působil v císařské ministerské radě. Vrchní velitel benátského vojska, Jan Colloredo, bojoval ve třicetileté válce, padl na Krétě při bojích s Turky roku 1649.\n\nAntonín Theodor se roku 1760 stal maršálem a v letech 1777–1811 prvním olomouckým arcibiskupem. František de Paula Gundaccar (1731–1807) si vzal Marii Izabelu, hraběnku Mansfeldovou, díky níž získal mimo jiné panství Dobříš, Obořiště a později ještě zdědil Nepomuk a Zelenou Horu. On i jeho potomci užívali jména Colloredo-Mansfeld.\n\nDalší příslušníci rodu převážně působili v armádě či ve státních službách. Jeroným Mansfeld (1842–1881) byl například rakousko-uherským politikem a předlitavským ministrem zemědělství.\n\nČást rodiny se po roce 1918 vystěhovala do USA a Franz Ferdinand Colloredo-Mansfeld (1910–1944) se roku 1941 přihlásil jako dobrovolník do britské armády a roku 1944 padl jako stíhač RAF.\n\nV září 1939 se Jeroným Colloredo-Mannsfeld (1870–1942) připojil k Národnostnímu prohlášení české šlechty, stejně jako jeho synové Josef (1910–1990), Jeroným (1912–1998) a Weikhard (1914–1946, ten se zúčastnil už první deklarace 17. září 1938). V roce 1942 byli všichni členové rodu, včetně těch žijících v zahraničí, prohlášeni za „nepřátele říše“ a veškerý jejich majetek v Čechách a Rakousku byl zabaven Německou říší. Rodový majetek v Rakousku byl Colloredo-Mannsfeldům navrácen již v roce 1948, zatímco v České republice teprve po roce 1990, kdy v rámci restitucí získala rodina zpět část svého někdejšího majetku (zámky v Dobříši a ve Zbirohu a přibližně 20 000 ha lesů a rybníků), který jim byl již podruhé vyvlastněn při vysídlení německého obyvatelstva po druhé světové válce.\n\nČlenové rodu v současnosti žijí převážně v zahraničí. Střídavě také v Česku žije Jerome Colloredo-Mannsfeld (* 1949), a sice právě na zámku v Dobříši, který rod získal v rámci restitucí v roce 1998 zpět do vlastnictví. Dobříšské pozemky byly vydány stejným dílem Jeromovi a jeho sestřenici Kristině, dceři Josefa Colloredo-Mansfelda († 1990) v roce 2006. V dobříšském zámku dnes sídlí dvě muzea a hotel s restaurací.\n\nRod uplatňoval restituční právo na zámek Zbiroh. Zámek byl Jeromovi Colloredo-Mansfeldovi vrácen již v roce 1990, ten jej však vzápětí prodal zpět českému státu.\n\nKristina Colloredo-Mansfeldová podala v roce 2007 žádost o navrácení sbírky umění z renesančního zámku Opočno ve východních Čechách. Soudním rozhodnutím z října 2007 byl požadavek krajským soudem v Hradci Králové zamítnut. Kristině se podařilo dosáhnout navrácení pozemků někdejšího panství v Opočně, nicméně zámek, který si podle prvního rozsudku směla převzít, byla nucena vrátit státu po rozruchu, který způsobil nález Ústavního soudu. Žádost o vydání zámku Opočno a také o podstatnou část zámeckého vybavení tak dodnes zůstává nevyřešená. Řízení však bylo v odvolání obnoveno, a Colloredo-Mansfeldové se chtějí obrátit na Nejvyšší soud České republiky. Mezi předměty ve sbírkách, jejichž hodnota se odhaduje na více než miliardu korun, patří například umělecky cenný kočár, sbírka obrazů a několik tisíc předmětů jako historické zbraně a nádobí.\n\nByli spojeni s Černíny z Chudenic, Auerspergy, Mansfeldy, Kolowraty.\n\nPůvodní erb hrabat z Colloreda byl štít v jehož černém poli bylo stříbrné břevno, později na břevno přidali císařského orla. Jako knížata pozměnili svůj znak, který byl čtvrceným štítem s původním znakem uprostřed. Do jednotlivých částí umístili erby dalších rodů.\n\nRodina knížat a hrabat Mansfeldů, případně rodu Mansfeld-Fondi se původně psala s jedním \"n\". U příležitosti sňatku Františka Gundakara Colloreda s Marií Isabelou Mansfeldovou, poslední příslušnicí rodu, byla v roce 1789 vyhotovena listina o sjednocení jména \"Colloredo-Mannsfeld\", v níž bylo jméno \"Mansfeld\" chybně uvedeno se dvěma \"n\". Přestože se jednalo o zjevnou chybu, od té doby je jediná oficiální a správná verze Mannsfeld. \nExistuje ovšem jedna výjimka. Josef III. (1910–1990) se s ohledem na historickou pravdu začal psát s jedním \"n\" a tak to také zanesl v emigraci do svých dokumentů. Proto se také jeho dcera Kristina, která se po rozvodu vrátila k dívčímu příjmení, píše Colloredo-Mansfeldová s jedním \"n\". Kromě ní a jejích potomků se všichni členové rodu píší Colloredo-Mannsfeld.\n\n\n\n\n\n"}
{"id": "556004", "url": "https://cs.wikipedia.org/wiki?curid=556004", "title": "Rapid prototyping", "text": "Rapid prototyping\n\nRapid prototyping je soubor technologií výroby prototypů pomocí 3D tisku. Tyto prototypy (podle technologie) jsou většinou nevhodné k většímu zatížení a slouží většinou pouze k představě o vzhledu (designové návrhy) a zástavbě do stroje či k menšímu zatížení. Virtuální 3D model součásti je „rozřezán“ na tenké vrstvy, které se různými technologiemi vytváří z různých materiálů a vrství se na sebe. Vznikne tak finální prototyp.\n\nTechnologie je založená na tekuté světlocitlivé pryskyřici, která při aktivaci laserem tuhne. Stůl se vždy o kousek ponoří do pryskyřice a laser posvítí na místa, která mají ztuhnout. Tím se na stole vytvoří jedna vrstva součástky. Takto se vrstvením vytvoří finální prototyp. Nevýhodou je toxicita pryskyřice.\n\nVýběrové laserové spékání využívá speciálního prášku, který na stůl v komoře vyplněné dusíkem nanáší v tenké vrstvě válec. Stůl s tenkou vrstvou prášku pak v místech, která jsou potřeba „vytisknout“ osvítí silný laser a tím prášek speče. Stůl se pak o tloušťku vrstvy posune dolů a proces se opakuje do vytvoření celého prototypu. Tato technologie jediná umožňuje výrobu prototypu z kovů.\n\nTato technologie používá fólie, které vrství na sebe a v místech vrstvy součásti vyřezává laserem a spéká.\n\nTato technologie využívá dvou materiálů – stavěcího a materiálu podpor. Funguje na podobném principu jako tavná pistole – materiál je z cívky odvíjen do hlavice, kde se odtavuje a je nanášen na stůl. Materiál podpor se využívá v místech, kde by při tisku musel stavěcí materiál „viset“ ve vzduchu. Po vytvoření modelu se buď odláme nebo se rozpustí ve speciální lázni.\n\nTiskne velmi tenké vrstvy fotopolymeru.\n"}
{"id": "556005", "url": "https://cs.wikipedia.org/wiki?curid=556005", "title": "San Antonio Rampage", "text": "San Antonio Rampage\n\nSan Antonio Rampage je profesionální americký klub ledního hokeje, který sídlí v San Antoniu ve státě Texas. Do AHL vstoupil v ročníku 2002/03 a hraje v Centrální divizi v rámci Západní konference. Klubové barvy jsou černá, tmavě šedá, stříbrná a bílá.\n\nSvé domácí zápasy hrají hráči z klubu, jehož název lze přeložit jako \"Běsnění\", v tamní aréně AT&T Center, ve které působí i klub NBA San Antonio Spurs. Klub je v současnosti farmou mužstva NHL Florida Panthers. V roce 2015 mužstvo počtvrté postoupilo do play off - v sezonách 2002/03 a 2007/08 vypadli v prvním kole, v sezoně 2011/12 ve druhém. V letech 2005-2011 byl klub rezervou celku Phoenix Coyotes, mimo tyto roky vždy platila spolupráce s Floridou. Od sezony 2015/16 ovšem celek spolupracuje s Colorado Avalanche.\n\n\n\nZdroj: \n\n\nZdroj: \n\n"}
{"id": "556012", "url": "https://cs.wikipedia.org/wiki?curid=556012", "title": "Coudenhoveové", "text": "Coudenhoveové\n\nCoudenhoveové [\"kudnhof\" i \"kaudnhof\"] jsou český šlechtický rod pocházející ze severního Brabantska.\n\nPrvní zmínky o rodu pocházejí ze 13. století na území dnešní Belgie. Koncem 18. století se stali říšskými hrabaty, větší významnosti dosáhl až v posledních dvou stoletích. Měli statky v Uhrách, Bavorsku, do Čech přišli v první polovině 19. století, když zde František Karel roku 1864 koupil panství Poběžovice na Domažlicku od Thun-Hohensteinů. Oženil se tu s řeckou šlechtičnou Mariií Felicitas von Kalergi, jeho syn se po císařově schválení směl užívat jména Jindřich Jan Maria hrabě von Coudenhove-Kalergi. Jindřich měl čtyři syny, Richard Mikuláš spoluzakládal panevropské hnutí a stal se prvním prezidentem Panevropské unie.\n\nMax Julius Coudenhove (jeho pradědeček je současně dědeček výše zmíněného Františka Karla) se stal rakouským c. a k. tajným radou, a po svém bratrovi Karlovi byl posledním místodržitelem Království českého. Příslušníky rodu po roce 1945 úřady odsunuly do Německa, kde žijí dodnes. Příbuzensky se spojili především s cizími rody.\n\nNa zlatém štítě je položeno červeně vlnité kosmé břevno.\n\n"}
{"id": "556015", "url": "https://cs.wikipedia.org/wiki?curid=556015", "title": "Řešetlákovité", "text": "Řešetlákovité\n\nŘešetlákovité (\"Rhamnaceae\") je čeleď vyšších dvouděložných rostlin z řádu růžotvaré (\"Rosales\"). Jsou to převážně dřeviny se střídavými nebo vstřícnými jednoduchými listy. Květy jsou nenápadné, čtyř nebo pětičetné, se žlaznatým diskem. Čeleď je celosvětově rozšířena, nejvíce druhů je v tropickém pásu. V ČR se vyskytují 2 druhy – krušina olšová a řešetlák počistivý. Někteří zástupci řešetlákovitých poskytují ovoce, dřevo, léčiva nebo barviva, jiné jsou pěstovány jako okrasné dřeviny.\n\nŘešetlákovité jsou opadavé nebo stálezelené stromy, keře, liány s úponkami, vzácně i byliny (rod \"Crumenaria\"). Ve stoncích jsou často slizové buňky (idioblasty), v kůře někdy i slizové kanálky. Listy jsou jednoduché, střídavé nebo vstřícné, s 3 až 5 žilkami nebo se zpeřenou žilnatinou. Čepel je celokrajná nebo zubatá. Rod kolécie (\"Colletia\") má listy redukované a asimilační funkci přebírají zelené zploštělé stonky, nazývané kladódia. Palisty jsou drobné, opadavé nebo vytrvalé, u některých zástupců přeměněné v trny. Květy jsou drobné, jednopohlavné nebo oboupohlavné, čtyř nebo častěji pětičetné, nejčastěji v úžlabních vrcholících nebo svazečcích, méně často hroznech.\nKalich i koruna jsou ze 4 až 5 lístků. Tyčinek je 4 nebo 5 a jsou přirostlé ke korunním lístkům. Podobné květy jako řešetlákovité mají i zástupci čeledi jesencovité (\"Celastraceae\"), u nich jsou naopak tyčinky umístěné naproti kališním lístkům. V květech je přítomen často nápadný intrastaminální žlaznatý terč. Semeník je svrchní až spodní, srostlý ze 2 až 4 plodolistů nebo vzácně tvořený jediným plodolistem. V každém plodolistu je 1 (nebo 2) vajíčko. Plodem je pukavá nebo nepukavá tobolka nebo peckovice s 1 až 4 semeny, případně poltivý plod (schizokarp).\n\nČeleď řešetlákovité zahrnuje asi 925 druhů v 52 rodech. Největší rody jsou fylika (\"Phylica\", asi 150 druhů), cicimek (\"Ziziphus\", asi 100 druhů), řešetlák (\"Rhamnus\", 125 druhů) a latnatec (\"Ceanothus\", 55 druhů). Zástupci čeledi se vyskytují po celém světě od tropů po mírný pás.\n\nNejvětší počet druhů a rodů řešetlákovitých roste v tropech. Vyskytují se zejména na vápencových podložích.\n\nSpíše nenápadné květy řešetlákovitých jsou navštěvovány mouchami, včelami, vosami a brouky. Mohou být cizosprašné i samosprašné. Semena druhů s dužnatými plody (řešetlák, okoralka, \"Reynosia\", \"Krugiodendron\") jsou obvykle šířena ptáky nebo savci. U druhů s pukavými plody (latnatec, \"Colubrina\") jsou semena vystřelována do okolí. Tropický rod \"Gouania\" má okřídlené plody, které jsou rozšiřovány větrem.\nNěkteré druhy rodu \"Discaria\" mají plovoucí plody, šířené prostřednictvím vodních toků.\n\nTypickým metabolitem řešetlákovitých jsou anthranoidy (glykosidy derivátů anthrachinonu) s projímavým účinkem. Krušina olšová (\"Frangula alnus\") obsahuje anthranoid glukofrangulin, řešetlák počistivý (\"Rhamnus cathartica\") kaskarosidy.\n\nMnohé druhy řešetlákovitých obsahují také alkaloidy, triterpenoidní aj. saponiny, kyselinu chelidonovou a látky blízké chininu.\n\nZ kůry a listů cicimku čínského (\"Ziziphus jujuba\") bylo izolováno množství alkaloidů různých typů, saponiny, triterpeny, flavonoidy aj.\n\nListy cicimku čínského (\"Ziziphus jujuba\") obsahují triterpenoidní glykosid ziziphin, paralyzující vnímání sladké chuti.\n\nV dřívějších systémech byly řešetlákovité nejčastěji řazeny do samostatného řádu řešetlákotvaré (\"Rhamnales\").\nCronquist řadil do tohoto řádu i čeledi révovité (\"Vitaceae\") a \"Leeaceae\" (dnes součást \"Vitaceae\").\nPodle kladogramů APG jsou sesterskými větvemi čeledi hlošinovité (\"Elaeagnaceae\") a \"Dirachmaceae\".\n\nRod krušina (\"Frangula\") je v některých systémech vřazován do rodu řešetlák (\"Rhamnus\"), ve středoevropské taxonomii je chápán jako samostatný.\n\nV evropské květeně je čeleď zastoupena 4 rody: krušina (\"Frangula\", 2 druhy), řešetlák (\"Rhamnus\", 14 druhů), trnovec (\"Paliurus\", 2 druhy) a druhem cicimek dvojtrnný (\"Ziziphus lotus\").\n\nV květeně ČR jsou zastoupeny 2 druhy: krušina olšová (\"Frangula alnus\", syn. \"Rhamnus frangula\") a řešetlák počistivý (\"Rhamnus cathartica\").\nNa jihozápadním Slovensku (Děvínská Kobyla) roste na jediné lokalitě druh řešetlák skalní (\"Rhamnus saxatilis\"), druh běžnější např. v Rakousku a Maďarsku.\n\n\nCicimek čínský (\"Ziziphus jujuba\"), pocházející z Číny, je odedávna pěstován jako ovocná dřevina. Mnohé další druhy rodu cicimek poskytují ovoce místního významu, např. indický cicimek mauricijský (\"Z. mauritiana\") a \"Ziziphus nummularia\", cicimek dvojtrnný (\"Ziziphus lotus\") ze Středomoří, jihoamerické druhy \"Z. mistol\", \"Z. angolito\" a \"Z. joazeiro\". Z druhu \"Ziziphus mistol\" je v Andách připravován alkoholický nápoj.\nZdužnatělé stopky jinak nejedlých bobulí hovénie sladké (\"Hovenia dulcis\") pocházející z Indie a Číny jsou chutí podobné hruškám a jsou využívány jako ovoce.\n\nDřevo rodů \"Alphitonia\", \"Colubrina\", \"Hovenia\" a \"Ziziphus\" je používáno na konstrukce, nábytek, v řezbářství, soustružnictví a na výrobu hudebních nástrojů. Na Jamaice je těženo dřevo cicimku \"Ziziphus chloroxylon\", v Karibiku dřevo \"Colubrina arborescens\". Dřevo cicimku čínského (\"Ziziphus jujuba\") je v Číně ceněným materiálem na truhlářskou výrobu.\n\nKůra, semena a listy některých druhů, především řešetláku počistivého (\"Rhamnus cathartica\") a krušiny olšové (\"Frangula alnus\") jsou využívány jako projímadla. Čerstvá krušina však způsobuje dávení. V medicíně se používá i severoamerický řešetlák Purshův.\nRozdrcené plody a semena cicimku datlového (\"Ziziphus jujuba\") jsou v Číně používány v tradičním lékařství při únavě a nespavosti, hypertenzi, fyzickém vyčerpání, nervových poruchách a podvýživě.\nExtrakt z kůry \"Trevoa trinervia\" je v Chile používán na popáleniny. Kůra liány \"Gouania domingensis\" je v Karibiku používána jako stimulant. Alkoholový výtažek ze dřeva kolécie \"Colletia spinosa\" je v Brazílii používán k léčení malárie.\n\nRůzné druhy řešetláku (\"Rhamnus\") poskytují barviva: zelené a modré je získáváno z plodů, žluté z kůry.\n\nNěkteré druhy bohaté na saponiny jsou používány obdobně jako mýdlo, v Jižní Americe např. kořeny kolécie \"Colletia spinosissima\". Stonky \"Gouania lupuloides\" při žvýkání pění a jsou používány jako ústní voda.\n\nNěkteré druhy řešetlákovitých jsou používány jako okrasné dřeviny. Mimo domácí krušiny olšové (\"Frangula alnus\") je v ČR vzácně pěstována i severoamerická krušina Purshova (\"Frangula purshiana\") a jihoevropská krušina skalní (\"Frangula rupestris\"). V botanických zahradách je občas pěstována hovénie sladká (\"Hovenia dulcis\"). Z keřovitých řešetláků je pěstován domácí řešetlák počistivý (\"Rhamnus cathartica\"), některé další evropské druhy (řešetlák alpský – \"R. alpina\", řešetlák balkánský – \"R. fallax\", řešetlák skalní – \"R. saxatilis\") a asijský řešetlák kavkazský (\"R. imeretina\"). Jako skalnička je občas pěstován poléhavý řešetlák nízký (\"Rhamnus pumila\"). Vzácně jsou pěstovány keře rodu okoralka (\"Berchemia\"), pocházející z Asie nebo ze Severní Ameriky a kvetoucí latami drobných bělavých kvítků.\n\nRůzné druhy jihoamerických kolécií (\"Colletia\") jsou pro svůj zvláštní vzhled občas pěstovány ve sklenících jako botanická zajímavost.\n\n\"Adolphia\",\n\"Alphitonia\",\n\"Alvimiantha\",\n\"Ampelozizyphus\",\n\"Araracuara\",\n\"Auerodendron\",\n\"Bathiorhamnus\",\n\"Berchemia\",\n\"Berchemiella\",\n\"Blackallia\",\n\"Ceanothus\",\n\"Colletia\",\n\"Colubrina\",\n\"Condalia\",\n\"Crumenaria\",\n\"Cryptandra\",\n\"Discaria\" (vč. \"Chacaya\"),\n\"Doerpfeldia\",\n\"Emmenosperma\",\n\"Frangula\",\n\"Gouania\",\n\"Granitites\",\n\"Helinus\",\n\"Hovenia\",\n\"Jaffrea\", \n\"Johnstonalia\",\n\"Karwinskia\",\n\"Kentrothamnus\",\n\"Krugiodendron\",\n\"Lasiodiscus\",\n\"Maesopsis\",\n\"Nesiota\",\n\"Noltea\",\n\"Ochetophila\", \n\"Oreothamnus\", \n\"Paliurus\",\n\"Papistylus\",\n\"Phylica\",\n\"Polianthion\",\n\"Pomaderris\",\n\"Pseudoziziphus\",\n\"Reissekia\",\n\"Retanilla\",\n\"Reynosia\",\n\"Rhamnella\" (vč. \"Dallachya\"),\n\"Rhamnidium\",\n\"Rhamnus\" (vč. \"Atadinus\", \"Endotropis\"),\n\"Sageretia\",\n\"Sarcomphalus\",\n\"Schistocarpaea\",\n\"Scutia\",\n\"Serichonus\",\n\"Siegfriedia\",\n\"Smythea\",\n\"Spyridium\",\n\"Stenanthemum\",\n\"Trevoa\",\n\"Trichocephalus\",\n\"Trymalium\",\n\"Ventilago\",\n\"Ziziphus\"\n\n\n"}
{"id": "556018", "url": "https://cs.wikipedia.org/wiki?curid=556018", "title": "Moderní Popelka", "text": "Moderní Popelka\n\nModerní Popelka (\"A Cinderella Story\") je kanadsko-americká romantická komedie z roku 2004, ve kterém hlavní roli ztvárnila Hilary Duffová. Film, který natočil americký filmový režisér Mark Rosman, vypráví o dvou kamarádech, kteří se po měsíci chatové známosti setkají na školní taneční zábavě, ale rozdělují je dvě různá prostředí.\n\nDo současnosti zasazený příběh se odehrává kolem hlavní hrdinky Sam Montgomery, jejíž otec se podruhé oženil. Sam má potíže s macešinými zlými dcerkami (Brianna a Gabriella). Film začíná vyprávěním z roku 1994, kdy se nad knížkou o Popelce Sam ptala otce, zda se pohádky splní. Jeho odpověď byla, že ne, ale sny prý se plní. Na další otázku, \"Kam chodí princezny?\", odpověděl, že na \"Prince ton\" (Princeton - americkou prestižní univerzitu), kam by si přál, aby se dostala. Otec zahyne při zemětřesení a Sam tak zároveň přijde o nejlepšího přítele. Protože se nenajde závěť, veškerý majetek připadne maceše Fioně a Sam musí bydlet v podkrovním pokojíčku domu.\n\nDěj se přenáší o osm let později a je zcela jasné, že Sam je nucena rodině sloužit a pracuje v rodinném bistru. Fiona Sam vysvětluje, že škola není pro ni důležitá, protože vzdělání je k tomu, aby člověk získal práci, kterou však ona už má. Později dostane ve škole na mobil vzkaz od člověka s přezdívkou Nomad a celý den a noc si s ním píše pod jménem PrincetonGirl. Dozví se, že Nomad má život od otce jasně naplánovaný - sportovní klub, univerzita, rodinná firma. Dohodnou se, že se potkají v pátek na školní halloweenské taneční zábavě pod velkou koulí v sále. Pouze divák se dozví, že jde o Austina Amese (Chad Michael Murray).\n\nDruhého dne je Sam s kamarádem Carterem (Artym) na baseballovém hřišti a Sam si stěžuje, že jí Fiona nedovolí na zábavu jít. Poté co si představí, že míčky nalétávající z automatu jsou Fionina hlava se jí podaří výborný odpal. Později Sam Austina potkává ve firmě jeho otce, která se zabývá údržbou aut, aniž by věděla, že jde o jejího nového přítele z internetu. Doma jí pak Fiona potvrdí, že má účast na zábavě opravdu zakázanou a že navíc není moc hezká. V bufetu, kde Sam pracuje, znovu potkává Austina, který se rozchází se svou dívkou Shelby s tím, že se zamiloval do někoho jiného, byť neví, kdo to je.\n\nFiona s dvojčaty oblečenými jako siamská dvoukočka odchází na zábavu a provozní Ronda, jediné Samino spojení s normálním světem ze starých časů, jí říká, že by měla také jít. Spolu s Carterem ji zavedou do obchodu s kostýmy, kde si různé zkouší a nakonec vyberou bílou masku, ke které Ronda tvrdí, že má šaty. Jsou to bílé svatební šaty, které doufala, že jednou znovu použije. Austin přijde v kostýmu prince. Na telefonu si Sam nařídí alarm na 23:45, aby byla včas v bufetu. Přichází do tanečního sálu a pod koulí, přesně jak si domluvili, ji osloví hlas, o kterém si myslí, že je to Nomad. Stojí tam však potrhlý Terry, z tance s nímž ji Austin vysvobodí. Sam ho pozná a nemůže tomu uvěřit, dokud ji Austin nepřipomene slova, které jí napsal v jednom z e-mailů. Odejdou spolu ven pozorováni jedním kostýmním porotcem.\n\nV zahradě Sam souhlasí s tím, aby jí Austin položil 10 otázek, aby zjistil, kdo je. Dozví se tak například, že chodí do stejné školy jako on, že jej volila jako studentského prezidenta, nebyla zklamaná, že je Nomad je on a že s ním bude klidně tancovat i bez hudby. Na otázku \"Věříš na lásku na první pohled?\", odpovídá, \"Dám ti vědět.\" Což jí Austin vrátí tím, že na její otázku, zda by se s ní chtěl znovu setkat nejprve odpoví, že si to musí promyslet. Chtějí se políbit, ale vtom zvoní alarm na mobilu. Prchá pryč a přitom zaslechne, že se s Austinem stali vítězi soutěže kostýmů. Utíká ale a na cestě ztratí mobil, který Austin zvedá.\n\nPo cestě zpátky Sam Carterovi vypráví, že Austinovi nestihla říct, kdo je, zatímco Fionina dvojčata se vrací domů zklamaná bez ceny. Obě auta zastaví vedle sebe před bufetem. Fiona ji nevidí, ale do bufetu se vrátí, aby ji zkontrolovala. Fionu se snaží všichni zaměstnanci zdržovat podivnými otázkami, až si vyžádá Sam, která v tom okamžiku přichází z kuchyně s objednávkou. Fiony podezření však trvá. Při odjezdu trochu narazí do sloupu, který se zřítí na Carterovo auto, jež patří jeho otci.\n\nNásledující pondělí Sam Carterovi řekne, že už na ni Austin určitě zapomněl - ale později objeví všude na ulicích cedule s nápisem \"\"Neviděli jste Popelku?\". Uzavřou dohodu, že ona řekne Austinovi, kdo je, až on naopak prozradí Shelby, že je Zorro. Poté co Carter to Shelby řekne, je tvrdě odmítnut (pochází z naprosto odlišných prostředí). Austinovi kamarádi pozvou do školní zahrady všechny dívky, co byly na plese aby mezi nimi Austin našel svou Popelku, ale hru ukončí brzy jedna učitelka.\n\nDoma Fiona zadrží dopis, ve kterém stojí, že Sam je přijata na Princeton. V pokoji objeví zprávu od Austina, který ji prosí o jméno. Začne psát \"Jmenuji se...\", když ji vyruší jedno z dvojčat do toho ji zavolá Fiona, že za ní má přijít. Sam sice vypne chatové okno, ale na obrazovce zůstane otevřená pošta. Dvojčata zjistí, že Popelka je Sam. Gabriella přichází do za Austinem do práce s tím, že je Popelkou ona, načež se stejnou informací přichází i Brianna. Austin debatu ukončí otázkou: \"Co Popelka na plese ztratila?\", kterou odpoví nesprávně. Děvčata se začnou hádat a v boji skončí zcela mokré v myčce aut. Večer Austin přijde do bistra, kde si povídají. Sam mu už málem prozradí, kdo je, ale do bistra přichází Fiona, která rozhovor přeruší.\n\nDalšího dne dvojčata Shelby řeknou, že celou Popelku si vymyslela Sam, aby se Austin se Shelby rozešel. Na exhibici před blížícím se důležitým fotbalovým zápasem roztleskávačky předvádějí scénku, ve které prozradí důvěrnou korespondenci ústřední dvojice a končí tím, že Popelka je ve skutečnosti obyčejná služka - Sam. Sam s pláčem odchází domů, kde jí Fiona přináší Sam falšovaný dopis z Princetonu, ve kterém je záporné vyjádření o přijetí. Sam začne plakat a Fiona ji utěšuje, že přece pořád má práci v jejím bistru. Sam dumá nad tatínkovou knížkou o Peopelce, že se otec asi mýlil a sny se nejspíš neplní...\n\nNásledující den se Austin se Sam míjejí na školní chodbě. Po škole Sam pracuje, když Brianna a Gabriella přijdou a srazí ze stěny plastovou elvisovskou kytaru, strhnou přitom i tapetu pod níž se objeví nápis s tátovým krédem - \"Nedovol, aby tě strach z prohry vyřadil ze hry\" za chvíli vchází Fiona. Dívky obviní Sam, které na to Fiona řekne, ať jde uklidit k bazénu. Sam se jí ale postaví a oznámí, že s prací v bistru i s ní samotnou končí. Fiona opáčí, že přece nemá kam jít, ale Sam dostane nabídku od Rhondy, která zároveň podává výpověď. Postupně se k výpovědi přidává zbytek personálu. Sam se skutečně k Rhondě nastěhuje a poprvé po dlouhé době má pocit, že je doma.\nSam před zápasem vyhledá v šatnách Austina a řekne mu, že nikdy nechtěla předstírat, že je někdo jiný, že ví, že ten kluk který jí psal mail, je někde uvnitř, ale že už nedokáže čekat, až se projeví. Venku před šatnou se potká se pak s Carterem, který ji obdivuje za to, jak se postavila Fioně i Austinovi, a jsou spolu na zápas.\n\nPři hře všichni kromě Sam fandí, včetně Cartera a Austinova otce, který stojí dole na hřišti. Skóre je 17 ku 13 ve prospěch druhého družstva. Do vítězství stačí jeden touchdown Austin málem boduje, ale když vidí Sam odcházet a rozhodne se: odchází ze hřiště. Zastavuje ho otec, kterému říká, že tím nezahazuje svůj sen, ale jeho. Dohoní Sam a políbí ji.\n\nDivák znovu slyší vyprávět Sam, která objevila otcovu závěť připisující v případě jeho smrti vše jí. Gabriella v koši nachází Samin dopis o přijetí na Princeton. Dvojčata se srovnají a pomáhají matce při práci v nově obnoveném bistru pod dohledem Saminy obchodní partnerky Rhondy. Sam a Austin spolu šťastně odjíždí do Princetonu.\n"}
{"id": "556027", "url": "https://cs.wikipedia.org/wiki?curid=556027", "title": "Židovský hřbitov v Bělči", "text": "Židovský hřbitov v Bělči\n\nŽidovský hřbitov v Bělči se nachází asi 3 km od města Mladá Vožice na mírném návrší napravo od silnice č. 137 mezi Elbančicemi a Vilicemi. Hřbitov byl založen před rokem 1723 a během 19. století byl rozšířen. Poslední pohřby zde proběhly před začátkem 2. světové války a potom hřbitov pustnul až do roku 1996, kdy začaly opravy zdi. Rekonstrukce probíhala do roku 2002, kdy již byla opravena i malá obřadní síň.\n\nHřbitov má rozlohu 2805 m a dochovalo se na něm asi 180 náhrobků, nejstarší pocházejí z 1. poloviny 18. století.\n\nV Bělči ani v Elbančicích židovská obec nebyla, hřbitov patřil ŽNO v Mladé Vožici. Tamější židovská komunita přestala existovat v roce 1940.\n\nHřbitov je volně přístupný pro pěší i řidiče po polní cestě odbočující ze silnice.\n\n\n"}
{"id": "556028", "url": "https://cs.wikipedia.org/wiki?curid=556028", "title": "Hvězda typu T Tauri", "text": "Hvězda typu T Tauri\n\nHvězda typu T Tauri (též hvězda asociace typu T) je typ mladé málo hmotné proměnné hvězdy, která se teprve vynořila z plynné obálky molekulárního mračna, v němž se zrodila. Hmotnosti těchto hvězd se pohybují přibližně mezi 0,2 až 3násobkem hmotnosti Slunce a jejich stáří je mezi 100 tisíci a 1 milionem let. Pojmenovány byly po hvězdě T Tauri, kterou lze na obloze nalézt v souhvězdí Býka.\n\nMolekulární mračna sestávají především z vodíku, malého množství helia a stopových množství některých dalších prvků. Mezi ně patří mimo jiné i lithium, které však krátce po zažehnutí fúzních reakcí v jádře hvězdy vyhoří a přemění se v helium. Přítomnost lithia v spektru hvězdy je tedy známkou jejího mládí a je často pozorovaná právě u hvězd typu T Tauri.\n\nHvězdy typu T Tauri ještě neukončily svůj růst a ze svého okolí přijímají ještě další plyn. Změny jasnosti, které jsou pro ně charakteristické, jsou pravděpodobně důsledkem doprovodných procesů, jako jsou různé nestability v akrečním disku, který je obklopuje, prudké děje v jejich atmosféře i pohybující se shluky prachu a plynu, které hvězdu částečně stále zakrývají. Hvězda svou jasnost mění zcela nevyzpytatelně v průběhu několika dní.\n\nHvězdy typu T Tauri se dělí na klasické a čárově slabé. Čárově slabé hvězdy typu T Tauri již nemají akreční disk. Klasické hvězdy typu T Tauri mají akreční disk a stále na sebe nabalují horký plyn, který se projevuje silnými emisními čárami ve spektru. Tyto hvězdy se postupně vyvíjí v čárově slabé. Později se z těchto hvězd stávají hvězdy hlavní posloupnosti. Hvězdou typu T Tauri bylo na počátku svého vývoje také Slunce (asi před 4,5 miliardy let).\n"}
{"id": "556030", "url": "https://cs.wikipedia.org/wiki?curid=556030", "title": "ECHL", "text": "ECHL\n\nECHL, dříve nazývána East Coast Hockey League (česky Východopobřežní hokejová liga), ale vzhledem k jejímu rozšířenému působení změnila oficiální název na tuto zkratku. ECHL je hokejová liga v USA. V soutěži působí 27 mužstev, z toho dvě kanadská. Liga se hraje od sezony 1988/89.\n\nKluby mají podepsané spolupráce alespoň s jedním z celků NHL a jsou jejich záložními mužstvy. Kvalitnější hokejisté, kteří se týmům z NHL nevejdou do základních sestav, ale většinou putují do American Hockey League.\n\nVítěz soutěže získává trofej Kelly Cup.\n\n"}
{"id": "556031", "url": "https://cs.wikipedia.org/wiki?curid=556031", "title": "Malpulutta kretseri", "text": "Malpulutta kretseri\n\nMalpulutta Kretserova (\"Malpulutta kretseri\") je labyrintní ostnoploutvá paprskoploutvá ryba z čeledi guramovití (Osphronemidae). Malpulutta Kretserova je cejlonský endemit a jediný zástupce monotypického rodu \"Malpulutta\".\n\n Dr. Jörg Vierke – Malpulutta kretseri – německý článek o chovu a odchovu malpulutt\n"}
{"id": "556035", "url": "https://cs.wikipedia.org/wiki?curid=556035", "title": "Nikolaj Krestinskij", "text": "Nikolaj Krestinskij\n\nNikolaj Nikolajevič Krestinskij (rusky \"Николай Николаевич Крестинский\", , Mogilev, Ruské impérium – 15. března 1938, Moskva, Sovětský svaz) byl bolševický revolucionář a sovětský politik a diplomat.\n\nKrestinskij se narodil v Mogilevu. Podle oficiálních dokumentů byl etnickým Rusem. Jiné záznamy píší o ukrajinském původu, Vjačeslav Molotov a Felix Čujev byli zase přesvědčeni, že Krestinského rodina konvertovala od judaismu k pravoslaví.\n\nKrestinskij se stal členem Ruské sociálně demokratické dělnické strany roku 1903, téhož roku přistoupil k jejímu bolševickému křídlu. Po únorové revoluci, která sesadila cara, byl Krestinskij zvolen do bolševického ústředního výboru. Po konci ruské občanské války podporoval Krestinskij Lva Trockého. Roku 1921 se stal velvyslancem v Německu. Krestinskij podporoval mimo Trockého také levou opozici, ale roku 1927 se od ní začal distancovat. Nakonec se s ní následujícího roku definitivně rozešel.\n\nKrestinskij pracoval jako diplomat až do roku 1937, kdy byl během velké čistky zatčen a během čtvrtého moskevského procesu souzen. Zatímco téměř všichni připustili svou vinu, Krestinskij vše popřel. Dne 12. března 1938 prohlásil: \"„Neuznávám svou vinu. Nejsem trockista. Nikdy nejsem nebyl členem trockistického antisovětského bloku, o němž ani nevím, že existuje. Nespáchal jsem ani jeden zločin, který je mi kladen za vinu a nespolupracuji s německou tajnou službou.“\" Hned druhý den se však Krestinskij přiznal: \"„Včera, pod vlivem okamžitého horlivého pocitu falešné hanby a mým slabým zdravím jsem neřekl pravdu. Ano, já jsem vinný.“\" Není možné říci, proč Krestinskij změnil názor. Každopádně byl odsouzen k trestu smrti a 15. března 1938 popraven. Během Chruščovovy destalinizace byl částečně rehabilitován, úplně očištěn byl během Gorbačovovy perestrojky.\n"}
{"id": "556042", "url": "https://cs.wikipedia.org/wiki?curid=556042", "title": "Kirkwoodova mezera", "text": "Kirkwoodova mezera\n\nKirkwoodovy mezery jsou mezery v hlavním pásu planetek, které vznikají působením rezonančního vlivu Jupiteru. Dostane-li se planetka do Kirkwoodovy mezery, vytlačí ji odtud v krátkém čase působení gravitační síly Jupiteru. Nazvány byly na počest jejich objevitele D. Kirkwooda, který je popsal v roce 1874.\n\nV jedné z mezer s hlavní poloosou 2,50 AU se nachází malé množství asteroidů patřících do skupiny Alinda. Jejich oběžná perioda je 3,95 let a vykonají 3 oběhy během jednoho oběhu Jupitera (z toho důvodu se tato situace nazývá dráhová rezonance) 3:1. Excentricita jejich oběžných drah se pomalu zvětšuje a nakonec se rozpadnou kvůli jejich přílišnému přiblížení k planetě Jupiter.\n\nNejvětší Kirkwoodovy mezery mají tyto hlavní poloosy:\n\n\nSlabší nebo užší mezery:\n\n\n"}
{"id": "556056", "url": "https://cs.wikipedia.org/wiki?curid=556056", "title": "Bukvice (Česká tabule)", "text": "Bukvice (Česká tabule)\n\nBukvice (312 m n. m.) je vrch v okrese Hradec Králové Královéhradeckého kraje. Leží asi 1,3 km ssz. od obce Mžany a asi 7 km jjv. od města Hořice, na pomezí katastrálních území vsí Dub a Klenice.\n\nJe to výrazná svědecká plošina, krytá říčními štěrky a písky staropleistocenní říční terasy Bystřice (zčásti se sprašovým pokryvem), spočívajícími na vápnitých jílovcích svrchního turonu až coniaku. Vrch je nezalesněný, s výhledem.\n\nGeomorfologicky vrch náleží do subprovincie Česká tabule, oblasti Východočeská tabule, celku Východolabská tabule, podcelku Cidlinská tabule a okrsku Nechanická tabule.\n\nSvahy Bukvice odvodňují pravé přítoky říčky Bystřice, která protéká obcí Sadová pod jihovýchodním úpatím.\n\nNezastavěné plochy v prostoru vrcholu i na úbočích pokrývají pole.\n\nNa vrcholu Bukvice se nachází stožár radiokomunikačního převáděče, rozměrná nevyužívaná zemědělská stavba též vybavená radiokomunikačními anténami, která opticky vrch dále zvýrazňuje, a křížek. Část jižního svahu vrchu pokrývá zástavba vsi Dub.\n\nPřes vrch prochází ve směru ze severozápadu na jihovýchod silnice I/35 z Jičína do Hradce Králové. V těsné blízkosti vrcholu z ní odbočuje jižním směrem silnice do Dubu a Stračova, protějším směrem pak polní cesta ve směru na Horní Černůtky.\n"}
{"id": "556058", "url": "https://cs.wikipedia.org/wiki?curid=556058", "title": "Unterstinkenbrunn", "text": "Unterstinkenbrunn\n\nUnterstinkenbrunn je obec v okrese Mistelbach v Dolních Rakousích. Žije zde obyvatel.\n\nUnterstinkenbrunn leží ve Weinviertelu \"(Vinné čtvrti)\" v Dolních Rakousích. Plocha území obce činí 9,42 kilometrů čtverečních a 1,07 % plochy je zalesněno.\n\nObec sestává pouze z jednoho katastrálního území Unterstinkenbrunn.\n\nPoprvé byl Unterstinkenbrunn poprvé uveden v darovací listině biskupství Pasov v roce 1147.\n\nHistorie obce je stejně proměnlivá jako historie celého Rakouska.\n\n\nStarostou obce je Matthias Hartmann ml., vedoucí kanceláře Gerhard Hartmann.\n\nV obecním zastupitelstvu je 15 křesel, která jsou podle výsledků z posledních obecních voleb v roce 2010 rozdělena dle získaných mandátů:\n\n\nNezemědělských pracovišť bylo v roce 2001 23 a zemědělských a lesnických pracovišť v roce 1999 bylo 48. Počet výdělečně činných obyvatel v místě bydliště bylo v roce 2001 bylo 259, tj. 44,48 %.\n\n \n"}
{"id": "556060", "url": "https://cs.wikipedia.org/wiki?curid=556060", "title": "Francis Rossi", "text": "Francis Rossi\n\nFrancis Rossi, rodným jménem Francis Dominic Nicholas Michael Rossi (* 29. května 1949 Londýn), je anglický rockový hudebník. Od roku 1967 působí ve skupině Status Quo na pozici sólového kytaristy a hlavního zpěváka. Je jediným členem, který v kapele působí po celou dobu její existence. Nahrál s ní více než tři desítky alb a je spoluautorem řady jejích písní, včetně hitů jako „“ (1973) a „“ (1974). Kromě členství v této skupině se podílel také na nahrávkách dalších hudebníků, jimiž byli Graham Bonnet a John Du Cann, a vydal dvě sólová alba.\n\nNarodil se v jižním Londýně dne 29. května 1949 jako prvorozený syn Anne a Dominica Rossiho. Hudbě se začal věnovat v pěti letech, kdy hrál na foukací harmoniku a o rok později na akordeon. Hře na kytaru se věnoval od svých devíti let. Později, když mu bylo dvanáct let, se začal učit na trubku a zahájil působení ve školním orchestru. Právě zde potkal Alana Lancastera a Alana Keye, kteří se − stejně jako Rossi − zajímali o rock'n'roll. Trojice spolu v roce 1962 založila skupinu a nazvala ji . Následující rok zkoušeli, ale žádný veřejný koncert neodehráli. Po roce však ze skupiny Key odešel a náhradu zbylá dvojice našla v klávesistovi Jessi Jaworskim, jejich spolužákovi. Nedlouho poté se k nim přidal ještě bubeník John Coghlan. Tou dobou si skupina začala říkat . S Coglanem za bicí soupravou začali hrát i veřejná vystoupení, při kterých představovali převážně instrumentální písně od skupin, jako byly a .\n\nPrvním větším úspěchem pro skupinu bylo získání letního angažmá v rekreačním středisku Butlins v Mineheadu. Krátce po úspěšném konkurzu však ze skupiny odešel Jaworski, ale brzy za něj přišla náhrada v podobě Roye Lynese. Během působení v Butlins potkal Rossi kytaristu Ricka Parfitta, se kterým i po ukončení angažmá v Butlins zůstal v kontaktu. V červenci 1966 skupina podepsala smlouvu s vydavatelstvím a vzápětí vydala singl s písní „“ od Bena E. Kinga. Následovaly dva další singly, ale ani jeden neměl prakticky žádný komerční úspěch a skupina si tedy změnila název na . Když však zjistila, že jiná skupina již tento název používá, změnili ho na . Pod tímto názvem vydali jeden singl, jenž ale opět zapadl, a manažer skupiny se tedy rozhodl, že do skupiny přijme druhého zpěváka, kterým se stal Rick Parfitt. S novým členem rovněž přišel i nový název uskupení, a sice .\n\nPo odehrání několika koncertů s Parfittem v sestavě šla skupina do studia, aby zde nahrála svůj první singl nazvaný „“. Singl se dostal na sedmé místo v britském žebříčku a skupina vystoupila v televizním pořadu '. V září 1968 na singl navázalo první studiové album s názvem '.\n\nV pozdějších letech skupina v sestavě Rossi, Parfitt, Lancaster, Lynes a Coghlan vydala další dvě alba, následně Lynes odešel a kapela pokračovala v kvartetu. Na albu \"\" z roku 1973 se podílel nový klávesista Andy Bown, který se ale oficiálním členem skupiny stal až v roce 1976. Následovalo několik dalších alb a roku 1981 ze skupiny odešel Coghlan; ten byl nahrazen Petem Kircherem. V roce 1984 skupina přestala být aktivní; v době neaktivnosti se však Rossi s Parfittem sešli, aby nahráli své party pro dobročinnou nahrávku „“ projektu , vedeném Bobem Geldofem. Po úspěchu singlu dvojici Geldof opět kontaktoval, jestli by i s kapelou kapelou nevystoupili na koncertu . Zprvu nechtěli, protože byla skupina dlouhou dobu neaktivní, ale nakonec souhlasili a v celé sestavě, tedy i s Kircherem, Bownem a Lancasterem, zde zahráli.\nKoncem roku 1985 skupina, již bez Lancastera a Kirchera, zahájila práce na svém dalším albu. Novými členy se stali baskytarista John „Rhino“ Edwards a bubeník Jeff Rich. V této sestavě hráli až do roku 2000, kdy odešel Rich, kterého nahradil Matt Letley. V prosinci 2012 Letley oznámil svůj odchod. Ještě na počátku roku 2013 se skupinou odehrál několik koncertů, než se našla náhrada. Tou se nakonec stal Leon Cave, který v roce 2010 působil ve skupině Francise Rossiho. Toho roku byla rovněž obnovena klasická sestava skupiny, tedy Rossi, Parfitt, Lancaster a Coghlan, avšak pouze krátkodobě. Následně skupina opět vystupovala v aktuální sestavě.\n\nV roce 2010 byl Rossimu a Parfittovi udělen Řád britského impéria za služby v hudební a charitativní oblasti. O tři roky později (2013) vystoupili Rossi s Parfittem ve filmu \"Bula Quo!\". Děj snímku se odehrává na Fidži, kde Status Quo mají koncert. Rossi a Parfitt se stanou svědky vraždy a následně se snaží uprchnout místním zločincům. Kapela rovněž vydala stejnojmenné album, které posloužilo jako k filmu. Roku 2014 začalo uskupení hrát akustické koncerty a téhož roku jim vyšlo album ', obsahující akustické verze starších písní. O dva roky později vyšlo druhé takové album, nazvané '. Nedlouho po vydání druhého z alb skupinu opustil Parfitt, částečně kvůli nemoci, avšak zčásti také kvůli nesouhlasu s akustickými aktivitami skupiny a o pár měsíců zemřel. Kapela pokračovala i nadále, když Parfitta po smrti nahradil Richie Malone. V roce 2019 vydala skupina své třiatřicáté studiové album s názven \"Backbone\".\n\nRoku 1977 se s několika dalšími členy Status Quo podílel na albu ' hudebníka Johna Du Canna. Vedle kytary byl Rossi rovněž jeho producentem. Album zůstalo nevydané až do roku 1992. V roce 1981 Rossi hrál na kytaru a zčásti produkoval album ' zpěváka Grahama Bonneta. Roku 1985, když byla skupina Status Quo neaktivní, vydal sólový singl „“, jenž se umístil na čtyřiapadesáté příčce britské hitparády. Rovněž nahrál sólové album s pracovním názvem '. Na desce, která nikdy nevyšla, spolupracoval s Berniem Frostem. Své první vydané sólové album nazvané ' představil v roce 1996. Druhé \"\" následovalo o čtrnáct let později. V rámci propagace alba rovněž odehrál sólové turné.\n\nV roce 2016 byl po boku například Eltona Johna, Roda Stewarta či Joea Walsche jedním z muzikantů, kteří pomohli dokončit písně Frankieho Millera, který nebyl ze zdravotních důvodů schopen zpívat, na jeho album \"Double Take\". Francis zpívá společně s Frankiem v písni \"Gold Shoes.\"\n\nRoku 2019 vydal album ve stylu country společně s Hannou Rickard s názvem \"We Talk Too Much\". Album se v británii dostalo na první místo mezi country alby. Dále pak společně s Mickem Wallem sepsal autobiagrfii s názvem \"I Talk Too Much\" a uspořádal stejnojmenné mluvené turné.\n\nV roce 2019 také nazpíval duet se zpěvačkou Bonnie Tyler s názvem \"Someone's Rockin' Your Heart\", který je cover verzí jedné z nových písní Status Quo na albu \"\". Duet se objevil na novém albu Bonnie Tyler s názvem \"Between the Earth And the Stars\".\n\nV roce 2010 se stal předsedou představenstva ve firmě vyrábějící whisky s názvem .\n\nVe svých patnácti letech se v Butlins potkal s tehdy osmnáctiletou Jean. V létě 1967 se s ní oženil a brzy po svatbě se jim narodil syn Simon. Později s ní měl ještě dva další syny, Nicholase a Kierana. Manželství se rozpadlo v roce 1979. Následně měl tříletý vztah s Liz Gernon, s níž měl dceru Bernadette. V roce 1992 se oženil s Eileen, s níž měl čtyři další děti: Patricka, Fina, Kieru a Furseyho. \n\nPo většinu své kariéry hrál na zelenou kytaru Fender Telecaster. Tu zakoupil roku 1968 v second-handu v Glasgow za 75 liber. Během let nástroj prodělal různé modifikace. Původně měl barvu označovanou jako \". Rossi jej přebarvil až později, a to nejprve na černo, avšak když zjistil, že to není ta správná barva, změnil ji na zelenou. Přestože tuto kytaru používal při koncertech, ve studiu hrál převážně na jiné nástroje. V roce 2014 byl kvůli špatnému stavu kytary, která již nevydržela zůstat naladěná po celé vystoupení, donucen přestat na ni hrát. Následně začal hrát na zakázkově zhotovenou kytaru, která má také tvar Telecaster. Svůj originální zelený Telecaster dal Rossi v prosinci 2019 do po 51 letech vlastnictví do dražby, kde byla kytara vydražena za 188 813 liber. Vlastní, a během nahrávaní používá, celou řadu dalších růyných elektrických i akustických kytar.\n\n\n"}
{"id": "556069", "url": "https://cs.wikipedia.org/wiki?curid=556069", "title": "Botanická zahrada města Paříže", "text": "Botanická zahrada města Paříže\n\nBotanická zahrada města Paříže (francouzsky \"Jardin botanique de la ville de Paris\") je botanická zahrada v Paříži, která je tvořena celkem čtyřmi zahradami o celkové rozloze 83 ha. Dvě z těchto zahrad se nacházejí v Bois de Boulogne v západní části Paříže. Jedná se o Jardin des serres d'Auteuil a o Parc de Bagatelle. Zbývající dvě se rozkládají v Bois de Vincennes na východě Paříže a jsou to Parc floral de Paris a Arboretum de l'école du Breuil. Botanická zahrada v dnešní podobě vznikla v roce 1998.\n\nJardin des plantes (doslovně Botanická zahrada) v 5. obvodu je pařížský park a botanická zahrada, která není součástí městské botanické zahrady, ale patří k Národnímu přírodovědeckému muzeu.\n\n"}
{"id": "556070", "url": "https://cs.wikipedia.org/wiki?curid=556070", "title": "Arboretum de l'école du Breuil", "text": "Arboretum de l'école du Breuil\n\nArboretum de l’école du Breuil je arboretum v Paříži, které se nachází v Bois de Vincennes. Arboretum je nazváno podle lesnické školy a tvoří jednu ze čtyř částí Botanické zahrady města Paříže. Jeho plocha činí 120 000 m².\n\nArboretum bylo založeno v roce 1867 spolu s \"École municipale d'arboriculture de Saint-Mandé\" (Městská lesnická škola v Saint-Mandé). Popud k jejímu založení dal baron Haussmann. V roce 1936 byla přeložena do jihovýchodní části Vincenneského lesíka přejmenována na École Du Breuil na počest jejího prvního ředitele. V roce 1998 se arboretum stalo součástí Botanické zahrady města Paříže.\n\nArboretum dnes čítá téměř 1400 stromů 112 rodů, 485 druhů a 400 kultivarů a variet 885 taxonů.\n\n\n"}
{"id": "556071", "url": "https://cs.wikipedia.org/wiki?curid=556071", "title": "Jardin des serres d'Auteuil", "text": "Jardin des serres d'Auteuil\n\nJardin des serres d'Auteuil (Skleníková zahrada v Auteuil) je botanická zahrada v Paříži, která se nachází v Bois de Boulogne. Zahradní skleníky tvoří jednu ze čtyř částí Botanické zahrady města Paříže. Plocha zahrady činí 60.500 m.\n\nV roce 1761 Ludvík XV. zde nechal vystavět zahradu ozdobenou skleníky a záhony květin. Hlavní architekt parků a sadů města Paříže Jean-Camille Formigé (1845–1926) byl pověřen vybudovat místo pro zahradnickou výsadbu. Výstavba skleníků probíhala v letech 1895–1898. Opěrné zdi teras jsou zdobeny 14 pozinkovanými maskami, jejichž tvůrcem je Auguste Rodin. V roce 1968 při výstavbě městského obchvatu byla zrušena třetina rozlohy a Zahradnické centrum města Paříže bylo přeloženo do předměstí Rungis a Fresnes. V roce 1998 se zahrada stala součástí Botanické zahrady města Paříže.\n\n\n"}
{"id": "556075", "url": "https://cs.wikipedia.org/wiki?curid=556075", "title": "Syfax", "text": "Syfax\n\nSyfax byl králem jednoho numidského kmene v západní Numidii. Nejdříve bojoval ve druhé punské válce s Římany proti Kartagincům, avšak po Massinissově zradě se přidal na stranu Kartága. Byl poražen v bitvě u řeky Bagrades a na útěku z této bitvy byl dosažen svým protivníkem Massinissou, který jej vydal do rukou římského vojevůdce Scipiona Africana.\n\nV zajetí Římanů se pokoušel dojednat mír mezi Římem a Kartágem a byl za to zavražděn.\n"}
{"id": "556077", "url": "https://cs.wikipedia.org/wiki?curid=556077", "title": "Pěnkavčí vrch", "text": "Pěnkavčí vrch\n\nPěnkavčí vrch má více významů:\n\n"}
{"id": "556080", "url": "https://cs.wikipedia.org/wiki?curid=556080", "title": "Bologna FC 1909", "text": "Bologna FC 1909\n\nBologna Football Club 1909 je italský fotbalový klub hrající v sezóně 2019/20 ve nejvyšší ligu sídlící ve městě Bologna v regionu Emilia-Romagna.\n\nKlub založil švýcarský zubař a fotbalový nadšenec Louis Rauch 3. října 1909 jako \"Bologna Football Club\". Spoluzakladatelé byli i italové Guido Della Valle a Arrigo Gradi a také český rodák Emilio Arnstein. Klub vstoupil do Federace již na sezonu 1910/11 a stal se jedním z protagonistů italského turnaje na počátku dvacátých let, s náborem rakouského profesionálního trenéra Felsnerem.\n\nKlub vyhrál první titul v sezóně 1924/25. Mezi koncem dvacátých a začátkem třicátých let 20. století je podle mnoha odborníků klub jedním z nejsilnějších formací na světě. Klub dominuje v domácí lize a vyhrává ji opět 1928/29. Na evropské scéně klub dvakrát vyhrává Středoevropský pohár (1932 a 1934). V nejvyšší soutěži se klub pohybuje na předních příčkách až na sezonu 1934/35 když klub obsadil šestou příčku. To už byl majitelem klubu textilní podnikatel Renato Dall'Ara, čímž zahájil své třicetileté předsednictví, nejslavnější v historii klubu.\n\nOd sezony 1935/36 do sezony 1940/41 získává čtyři tituly a jedno stříbro. Trenérem do roku 1938 je maďarský Arpad Weisz, trenéržidovského původu musel po roce 1938 opustit Itálii. Po válce klub hraje v nejvyšší lize průměrně. Dokonce málem sestoupí v sezoně 1951/52, to se zachránilo o jeden bod. V roce 1961 získávají za vítězství ve finále středoevropského poháru nad československý klubem FC Nitra trofej. Od konce války do sezony 1962/63 je nejlepší umístění v lize čtvrté místo ve třech sezonách.\n\nDalší mistrovská sezona byla 1963/64. Klub vyhrává díky vítězství v dodatečném zápase 2:0 nad Interem. Tři dny před zápasem zemřel na infarkt majitel klubu Renato Dall'Ara. Za 20 let bude po něm pojmenován místní stadion Stadio Renato Dall'Ara. Zajistili místo v soutěži poháru PMEZ, ale nepřešli přes předkolo. Na veletržním poháru se klub probojoval do semifinále. Prohrál s maďarským klubem Ferencváros. Úspěch přichází v italském poháru když vyhrává před klubem s Turína první domácí pohár. Vítězství si zopakuje i v ročníku 1973/74. , když poráží na penalty klub z Palerma. V nejvyšší lize se v období od sezony 1964/65 do 1980/81 umístil nejlépe na druhém místě (1965/66). Přišla sezona 1981/82 a ta se klubu nepovedla. Umístila se na 15. místě a sestoupila poprvé ve své historii do druhé ligy. Klubu se nedaří ani ve druhé lize a sestoupí do třetí ligy. Návrat do druhé ligy je v nejkratším možném čase a do nejvyšší ligy se klub opět podívá v sezoně 1988/89. V tomhle ročníku hrají i Středoevropský pohár 1989. Prohrávají ve finále nad československý klubem FC Baník Ostrava. V ročníku 1990/91 hraje klub Pohár UEFA a dostávají se do čtvrtfinále, ale v lize se umístí na posledním místě a sestoupí. Klub se v sezoně 1992/93 obsadí 18. místo a sestoupí do třetí ligy. To ale nebylo nejhorší.\n\nDne 19. června 1993 klub zkrachoval, neplnil totiž staré nezaplacené výdaje a měsíční platby. Závazky činily dvě miliardy lir, bankovní expozice dosáhla 34 miliard lir. Z rozsudku soudu byl klub na konci června znovu založen pod názvem \"Bologna Football Club 1909\" v konkurzu na dražbu na odkoupení výkonného podílu klubu, včetně práv a sportovních titulů, a odštěpena od bývalého majitele účastnícího se bankrotu. Novým majitelem se stává Giuseppe Gazzoni Frascara ze skupiny místních podnikatelů, přičemž se mu podařilo zajistit registraci na sezonu ve třetí lize. Návrat do nejvyšší ligy je na sezonu 1996/97 po vítězství ve druhé lize.\n\nDíky vítězství v Poháru Intertoto se kvalifikovali do Poháru UEFA 1998/99 kde dokráčeli až do semifinále. Tam prohráli s francouzským klubem Olympique de Marseille (0:0, 1:1). Stejnou soutěž hráli i v ročníku 1999/00, ale dokráčeli do 3. kola kde podlehli budoucímu vítězi Galatasaray SK (1:1, 1:2). Sezona 2001/02 končí sedmou příčkou a místem v poháru Intertoto. Dostávají se do finále, ale tam podlehli klubu Fulham FC. Sestup do druhé ligy byl v sezoně 2004/05 když prohrál v play out s klubem Parmy. Již po prvních zápasech v nové sezoně 2005/06 se majitel klubu Giuseppe Gazzoni Frascara rozhodl klub opustit a prodává svůj podíl Cazzolovi, známému podnikateli v této oblasti se silným sportovním povoláním, který se stává majoritním akcionářem a novým prezidentem. Po postupující sezoně 2007/08 se klub prodává minoritnímu akcionáři Menarinimu. Dne 7. července 2010 klub koupí Sardinský podnikatel Sergio Porcedda. Jenže nový majitel nebyl zcela insolventní. Federace jim v sezoně 2010/11 odečítá tři body v tabulce za nedodržení plateb. V polovině listopadu klub prohlašuje, že selhala, a je na pokraji bankrotu, poté co hráči nedostávali žádný plat. Klubu pomáhá bankéř Giovanni Consorte a majitel firmy Segafredo Massimo Zanetti. Klub koupí a stává se novým majitelem. Navzdory nejistotám se klub v nejvyšší lize zachrání. Dne 14. října roku 2014 klub kupuje kanadský manažer Joey Saputo.\n\nNejvyšší soutěž hrál již v 89 sezonách (nepřetržitě od sezony 2015/16).\n\nVe druhé lize klub odehrál 12 sezon a vyhrál ji 2x.\n\n\n\n\n\n\n\n\n\n"}
{"id": "556083", "url": "https://cs.wikipedia.org/wiki?curid=556083", "title": "Schilthorn", "text": "Schilthorn\n\nSchilthorn je se svými 2 973 m nadmořské výšky jedním z vrcholů předhůří Bernských Alp ve Švýcarsku (Berner Voralpen). Vrchol Schilthornu je dostupný lanovkou přes Mürren.\n\nSchilthorn se nachází nad horním koncem údolí Lauterbrunnen a horní částí Kiental. Panoramatický pohled ze Schilthornu je možno rozdělit na jižní a severní pohled. Pohled jižním směrem nabízí výhled na řetězec nižších vrcholů Bernských Alp až k Juře, Vogézám a Schwarzwaldu. Severní a východní pohled směřuje na údolí Lauterbrunnen a dominanty Jungfrau, Eiger a Mönch.\n\nSchilthorn je vzhledem ke své nadmořské výšce a odlehlosti dostupný pouze visutou lanovkou z údolí Lauterbrunnen od severu nebo pěším výstupem.\nVýchodiskem cesty z údolí může být Stechelberg, kde končí silniční doprava nebo Lauterbrunnen. Ze Stechelbergu lanovkou přes Grummelwald do Mürren a dále přes Birg na Schilthorn nebo z Lauterbrunnen přes Grütschalp do Mürren a dále stejnou cestou přes Birg na vrchol.\n\nNa nejdelší úsek visuté lanovky je mezi Mürren a Birgem (Schilthornbahn), kde lanovka překovává výškový rozdíl 1.039 m. Cesta z Stechelbergu na vrchol trvá 32 minut.\n\nNa vrchol je kromě cesty lanovkou také možno vystoupit horolezeckým výstupem nebo se na vrchol nechat dopravit letecky, vrtulníkem. Výstup turistickou stezkou z Mürrenu včetně sestupu trvá asi 6 hodin, úsek pod vrcholem je poměrně exponovaný.\n\nZ vrcholu je výhled do všech směrů na okolní vrcholy Bernských Alp. I přes odlehlost místa je vrchol častým cílem turistů, zejména v létě. Na vrcholu je restaurace Panorama Piz Gloria, která se otáčí a stolovníkům nabízí změnu výhledu.\n\nK dokončení lanovky v roce 1967 přispěl i záměr filmařů v natáčení exteriérů a interiérů na tomto místě pro bondovku Ve službách jejího Veličenstva, kdy produkční společnost přispěla 125 000 USD. Do této doby se stavba potýkala s finančními potížemi.\n\nV roce 2003 byla vyměněna část nosného lana, které bylo používáno od roku 1965 ale 29. prosince 2004 došlo k dalšímu natržení nosného lana lanovky. Provoz musel být zastaven a cestující museli být sneseni vrtulníkem.\nZ Schilthornu je možno sjíždět do Mürren, ale pouze po \"černých\" sjezdovkách, tedy s nejvyšší obtížností. která odbočuje z směru, který pravidelně aktualizovanou verzi Winteregg a Lauterbrunnen.\n\nInferno Downhill: na svazích Schilthornu se pravidelně kolem 20. ledna koná sjezd pod názvem Inferno Downhill, jeden z nejstarších a nejpopulárnějších závodů na světě ve sjezdovém lyžování. Trasa tohoto neoficiálního závodu Světového poháru se mění v závislosti na sněhových podmínkách na svazích pod Schilthornem směrem k Lauterbrunnen. Nejlepší lyžaři zdolají tento 16 km dlouhý sjezd za necelých 15 minut.\n\nInferno Triathlon se koná v srpnu, na trase Thunersee směrem na vrchol Schilthorn s několika stoupáními i sestupy, celkově s převýšením 5.500 metrů:\n\n\n"}
{"id": "556084", "url": "https://cs.wikipedia.org/wiki?curid=556084", "title": "Parc de Bagatelle", "text": "Parc de Bagatelle\n\nParc de Bagatelle je veřejný park a botanická zahrada v Paříži ležící uprostřed Bois de Boulogne. Park tvoří jednu ze čtyř částí Botanické zahrady města Paříže. Jeho plocha činí 240.900 m.\n\nPark a zámek Bagatelle byly postaveny v roce 1777 za pouhé 64 dny jako sázka mezi Marií Antoinettou a artoiským hrabětem, který zakoupil toto panství v roce 1775. Plány vypracoval během jediné noci architekt François-Joseph Bélanger (1745–1818) a na stavbě pracovalo přes devět set dělníků.\n\nFrançois-Joseph Bélanger navrhl park v anglo-čínském stylu, který byl v té době oblíbený. Tento způsob byl ovlivněn obrazy pagod z Číny, ale byl také reakcí na přísnost francouzských zahrad. Během Francouzské revoluce park málem zmizel. Později však byla připojena oranžérie, mříže a konírna v roce 1835, později dům hlídače a dvě terasy v roce 1870.\n\nV roce 1905 se zámecká zahrada stala majetkem města Paříže. V roce 1907 zde byl založen růžový sad a od té doby se zde každoročně koná mezinárodní pěstitelská soutěž. V parku se dnes nachází několik desítek tisíc růží představující asi 12 000 druhů.\n\n\n"}
{"id": "556091", "url": "https://cs.wikipedia.org/wiki?curid=556091", "title": "Rakouská společnost státní dráhy", "text": "Rakouská společnost státní dráhy\n\nRakouská společnost státní dráhy (německý oficiální název: \"k. k. privilegierte österreichische Staatseisenbahn-Gesellschaft\", maďarský \"Cs. k. szab. Osztrák-Magyar Államvasúttársaság\", známá též pod zkratkou StEG, pozdější oficiální název Rakousko-Uherská společnost státní dráhy) byla privátní železniční společnost v Rakousku-Uhersku, vlastnící a provozující železniční tratě v obou částech monarchie.\n\nFirma vznikla odprodejem Severní státní dráhy a Jihovýchodní státní dráhy ze státního majetku francouzskému kapitálu. Důvodem odprodeje byla tíživá situace státní pokladny, jejíž nedobrý stav už začínal ohrožovat samotný chod státu. Proto bylo v roce 1854 jednáno o odprodeji mj. i státních drah, které byly budovány od roku 1841. Zmíněné dráhy přešly od 1. ledna 1855 do soukromého majetku. Investoři tak za 94 milionů zlatých získali 1 100 km drah. Jednalo se o tratě Brno - Praha - Podmokly (Děčín), Olomouc - Česká Třebová, Marchegg - Bratislava - Budapešť - Segedín.\n\nByly to tedy dvě navzájem nespojené sítě, o jejichž propojení musela společnost vést boj s konkurenční Severní drahou císaře Ferdinanda, jelikož součástí kupní smlouvy mezi státem a novými vlastníky byla též podmínka, že stát musí umožnit propojení sítí přes Brno. Problém byl v tom, že stát samotný zaručoval spojení Vídeň - Brno v privilegiu z roku 1836 udělenému Severní dráze Ferdinandově. Spojení však přesto bylo v letech 1866–1870 vybudováno, a to v trase Štadlava (Stadlau) u Vídně – Mistelbach – Lava nad Dyjí (Laa an der Thaya) – Hevlín – Hrušovany / Šanov – Moravský Krumlov – Střelice u Brna. Velkou část trati postavila firma sama, pro její část v blízkosti Brna využila koleje Brněnsko-rosické dráhy, kterou odkoupila. Trať byla stavebně i provozně náročná a směrově méně výhodná. Mezi oběma firmami nadále panovaly velmi napjaté vztahy. Trať z Vídně do Podmokel pak považovala za svoji hlavní magistrálu.\n\nSpolečnost státní dráhy vybudovala další stovky kilometrů tratí, odkoupila Vídeňsko-rábskou dráhu i s jejím vídeňským nádražím, které pak sloužilo jako její hlavní stanice v metropoli monarchie (\"Státní\", později \"Východní nádraží\" stálo od roku 1870 až do roku 2009 v místě, kde se dnes nachází vídeňské Hlavní nádraží). Finančně ovládla i českou společnost České obchodní dráhy, která se jí pokoušela svými místními drahami v 80. letech konkurovat.\n\nV době, kdy nový „lokálkový“ zákon od 80. let usnadnil budování místních drah zjednodušením předpisů a státními garancemi, se i StEG aktivně přidala k tomuto trendu. Svoji první lokálku postavila roku 1882 z Poříčan do Sadské. Během 15 let firma postavila 359 km místních tratí. Některé místní dráhy získala odkupem od jiných společností.\n\nK firmě též patřila vlastní továrna na výrobu lokomotiv ve Vídni, která dodávala nové stroje jak pro samotnou StEG, tak i pro další společnosti.\n\nUherská část její sítě byla zestátněna již roku 1891, kdy byla začleněna do státních drah MÁV (přičemž již v roce 1882 byla na základě rakousko-uherského vyrovnání rozdělena na dva sesterské podniky). Podobně se i v rakouské části monarchie v souladu se státní dopravní strategií, kterou se stát snažil uplatňovat od 80. let, začala chystat velká zestátňovací akce. Na rozdíl od mnohých jiných železničních společností, jež se často ve svém podnikání neobešly bez státní podpory, se v případě StEG jednalo o velmi výdělečný podnik. Např. v roce 1906 vykázala firma na kilometr provozní délky příjem 54 313 rakouských korun, což bylo o více než 20 tisíc korun více, než příjem, který vykazovaly státní dráhy. Zřejmě i kvůli špatnému renomé firmy u veřejnosti proběhlo projednávání návrhu říšského zákona překvapivě hladce a firma byla v roce 1909 zestátněna spolu s dvěma dalšími velkými firmami - Rakouskou severozápadní dráhou a Jihoseveroněmeckou spojovací dráhou. Pojem zestátnění však v tomto případě nemůžeme srovnávat s aktem znárodnění, jak ho známe např. z Československa z 50. let 20. století. Zestátnění v Rakousko-uherské monarchii probíhalo vždy podle platných zákonů a v souladu s koncesními podmínkami, nebo s podmínkami privilegií a akcionáři firem při tomto aktu nepřišli zkrátka.\n\nV roce 1909 tak vyvrcholila snaha o novou dopravní politiku v monarchii. Od tohoto roku zůstávaly v soukromých rukách pouze některé místní dráhy a tři větší firmy - Ústecko-teplická dráha, Košicko-bohumínská dráha a Buštěhradská dráha.\n\n\nStatistika lokomotiv StEG (německy)\n"}
{"id": "556094", "url": "https://cs.wikipedia.org/wiki?curid=556094", "title": "Vtiskování", "text": "Vtiskování\n\nVtištění, vtiskování nebo imprinting je proces učení vázaný na časově omezené období v určité fázi vývoje jedince a vedoucí k dlouhodobým a obvykle trvalým a nezvratným změnám chování. Tento pojem se používá v psychologii a etologii. Studiem instinktivního chování se zabývali někteří evropští zoologové (označovaní jako etologové), jako například rakouský zoolog Konrad Lorenz, a na počátku 50. let dvacátého století byly jejich koncepty začleňovány do psychologie. \n\nVtiskování by se dalo charakterizovat jako rané a rychle probíhající učení, které umožňuje novorozeněti vytvořit si úzký vztah k matce. Během prvních hodin života jsou mláďata řady živočišných druhů „naprogramována“ k vytvoření emoční vazby k nejbližšímu sociálnímu objektu, za normálních okolností tedy k matce. Pokud však např. čerstvě narozené kachní mládě uvidí v prvních momentech člověka (nebo i pohybující se neživý předmět – atrapu zvířete), dojde ke vtištění a toto emocionální pouto přetrvává až do dospělosti zvířete, přičemž pro imprinting stačí i pouhých 10 minut. \n\nKe vtiskování dochází v geneticky určeném a druhově specifickém časovém období, obvykle v časném mládí, v tzv. kritické nebo citlivé fázi. Vtiskovány mohou být objekty (například rodiče) nebo motorické vzory (například zpěv ptáků). Mechanismus vtištění je natolik silný, že byl využit při výcviku migrace pro ohrožené druhy ptáků.\n\nVtištění je nejtypičtější pro zvířata, jež dokáží hned po narození chodit a rychle dospívají. Lidé se rodí zcela bezbranní a dozrávají velmi pomalu. Lze sice i u nich pozorovat jisté prvky vtištění, ve srovnání s vlivem kultury jsou však zanedbatelné. \n\nFormy vtištění (imprintingu):\n\nZvíře má v dozrávání vzor v rodičích a při výběru partnera preferuje podobný vzhled. Ne však zcela stejný, nejvíce žádoucí je potenciální partner, jenž se mírně liší. \n\nTento jev je etology vysvětlován jakožto obranný mechanismus, jenž umožňuje vybírat si vhodného partnera, ale zároveň zamezuje reprodukci v rámci jednoho rodu. Shodný partner totiž může být s velkou pravděpodobností blízký příbuzný.\n\n"}
{"id": "556098", "url": "https://cs.wikipedia.org/wiki?curid=556098", "title": "Pirátská internacionála", "text": "Pirátská internacionála\n\nPirátská internacionála (anglicky Pirate Parties International neboli \"Internacionála pirátských stran\", PPI) je mezinárodní zastřešující organizace Pirátského hnutí, která formálně vznikla v dubnu 2010 na konferenci v Bruselu.\n\nV čele Pirátské internacionály stojí spolupředsedové Guillaume Saouli ze Švýcarska a Bailey Lamon z Kanady. V minulosti byli členy předsednictva členové České pirátské strany Jakub Michálek, Marcel Kolaja a Vojtěch Pikal a současnými českými členy předsednictva (volební období 2018–2020) jsou Michal Gill a Ladislav Koubek.\n\nStatut PPI jí dává především tento účel:\n\"pomoci vytvořit, podporovat, propagovat a udržovat komunikaci a spolupráci mezi Pirátskými stranami ve světě.\"\n\nCíle PPI obsahují také zvyšování povědomí, rozšiřování a sjednocování Pirátského hnutí pomocí koordinace, sdílení informací a asistence při zakládání nových Pirátských stran.\n\nPirátské strany se snaží o reformu autorského práva a patentů. Jejich program však také obsahuje podporu posílení práva na soukromí, jak na Internetu, tak ve skutečném životě. Velkým tématem je pro ně také transparentnost státní správy.\n\nOficiálně zaregistrované pirátské strany:\nAktivní, ale neregistrované strany existují i v dalších zemích. V některých fungují pouze přípravné výbory anebo projekty na sociální síti Facebook.\n\n"}
{"id": "556099", "url": "https://cs.wikipedia.org/wiki?curid=556099", "title": "Estoril Open 2010 – muži", "text": "Estoril Open 2010 – muži\n\nTenisový turnaj ATP Estoril Open 2010 se konal ve dnech 3. – 9. května v portugalském Estorilu venku na antukových dvorcích. Turnaj patřtl do kategorie ATP World Tour 250 series a byl součástí ATP World Tour 2010. Odměny činí 450 000 EUR.\n\nPrvní 4 nasazení hráči měli v 1. kole volný los.\n\n\n\n"}
{"id": "556103", "url": "https://cs.wikipedia.org/wiki?curid=556103", "title": "Zdislava (rozcestník)", "text": "Zdislava (rozcestník)\n\nJméno Zdislava má více významů:\n\n\n"}
{"id": "556104", "url": "https://cs.wikipedia.org/wiki?curid=556104", "title": "Ezoterický programovací jazyk", "text": "Ezoterický programovací jazyk\n\nEzoterický programovací jazyk (zkratka \"esolang\") je takový programovací jazyk, který byl navržen, aby otestoval hranice a možnosti disciplíny programovacích jazyků, důkaz toho, že takový návrh je vůbec možný; nebo jako žert či parodii. Přídomek \"ezoterický\" tyto jazyky nosí jako znak toho, že jejich účelem ani záměrem není snaha o jeho široké uplatnění v praxi. To a často i nesrozumitelnost až obtížnost psaní byť i jednoduchých programů je odlišuje od konvenčních programovacích jazyků, jež se krom jiného soustředí i na přehlednost a užitnou hodnotu. Autoři většiny ezoterických programovacích jazyků se nicméně ve svých návrzích snaží o to, aby jejich výtvory byly turingovsky úplné.\n\nNejzajímavější ezoterické programovací jazyky a jejich specifika. U některých je uvedena ukázka kódu, většinou programem Hello world.\nINTERCAL je nejstarší ezoterický jazyk, navržený v roce 1972 Done Woodsem a Jamesem M. Lyonem, s jasným úmyslem odlišovat se od ostatních. Obsahuje například klíčové slovo „PLEASE“, které se mohlo vložit před jakýkoli příkaz a které v původní verzi ovlivňovalo „tón“, jímž interpreter oznamoval případné chybové hlášky. Vzdáleně připomíná jazyk symbolických instrukcí.\n\nBrainfuck je programovací jazyk tvořený toliko 8 příkazy bez parametrů, jimž je přiřazeno 8 nealfanumerických znaků. Programy v Brainfucku tak vypadají jako změť náhodných znaků.\n\nFALSE je další z ezoterických jazyků, založených na zásobníku a operacích s ním, velmi redukované instrukční sadě, obfuskaci kódu. Zajímavé je též, že má patrně nejmenší kompilátor – do 1024 bajtů.\n\nPříklad na vypsání prvočísel do 100:\n\nBefunge je ezoterický jazyk mající vzdálenou podobnost s Brainfuckem a podobnými. Stejně jako ony je vybaven zásobníkem a příkazy pro práci s ním. Jeho specifikem je to, že běh programu může zdrojovým kódem „cestovat“ podle šipek být navigován.\n\nWhitespace je jazyk, jehož programy jsou zapisovány s použitím pouze tří znaků, z nichž ani jeden není v textu vidět.\n\nLOLCODE je jazyk vytvořený jako parodie k internetovému fenoménu „Lolcatz“. Vzdáleně připomíná jazyk C, ale jeho příkazy a klíčová slova jsou často zkomolená.\n\nThue je ezoterický jazyk s pouhým jedním příkazem se dvěma operandy. Přesto je turingovsky úplný, ba navíc může být použit k rozeznání a definici jazyků úrovně Type-0 Chomského hierarchie.\n\nPiet je programovací jazyk, jehož programy jsou čteny/zakódovávány do obrázků o 20 základních barvách. V tomto případě se obor programovacích jazyků snoubí s disciplínou steganografie.\n\nVelato bere vstup svých programů z rozhraní MIDI, kde pauza mezi nimi určuje každý další příkaz.\n\nProgramy v jazyku Chef (anglicky šéfkuchař) připomínají kuchařské recepty (s tímto úmyslem byl také navržen). Opět zde figuruje zásobník, který je v tomto případě ztělesněn mixérem. Například, vylití jeho obsahu do pekařské formy znamená výňatek obsahu zásobníku a poslání ho na systémový výstup.\n\nV Shakespeare jsou programy kamuflovány do divadelních her. Scénické poznámky (např. když někdo vstupuje na scénu nebo z ní odchází) slouží jako příkazy nebo direktivy; jiná data jsou pak skryta v použitých slovech (Rozlišuje se například, jsou-li citově neutrální, pozitivní nebo negativní).\n\nProgramy v ezoterickém jazyku Taxi (podobně jako v Chefu či Shakespearovi) konvenční zdrojový kód nepřipomínají a místo toho vypadají jako kniha jízd či popis instrukcí taxikáře. Jednotlivá místa, kam má zajet, znamenají jednotlivé operace, které má taxikář (běh programu) provést (například pošta znamená standardní vstup/výstup, zajet po práci do garáže znamená ukončit program). Jednotliví cestující, kteří využijí jeho služeb, jsou ve skutečnosti prvky v zásobníku (jejich naložení a vyložení tak představuje operace codice_2 a codice_3). Jména lokací a jim odpovídající příkazy jsou uvedeny v mapě Townsville.\n\nPříklad na vynásobení dvou čísel uživatelským vstupem:\n\ncodice_4\n\nCo je pro Taxi zcela specifické, je to, že programátor musí myslet i na benzín, který musí čas od času tankovat. Pokud tak nebude dělat, program skončí neúspěchem. Tato koncepce je podobná hardwarovému řešení zvanému Watchdog timer, jen v poetičtější podobě.\n\nOSTRAJava má za cíl pozvednout kvalitu (nejen ostravského) programování. Na rozdíl od Javy vychází OSTRAJava přímo z mluveného jazyka (ostravského nářečí), tedy z něčeho čemu obyčejní lidé rozumějí. Typický ostravský horník pak nebude mít problém přejít od těžby rudy ke klávesnici. Jazyk tak mimo jiné řeší i problém nezaměstnanosti na moravsko-slezsku.\n\n"}
{"id": "556105", "url": "https://cs.wikipedia.org/wiki?curid=556105", "title": "Estoril Open 2010 – ženy", "text": "Estoril Open 2010 – ženy\n\nTenisový turnaj WTA Estoril Open 2010 se konal ve dnech 3. až 9. května v portugalském Estorilu venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n\n"}
{"id": "556109", "url": "https://cs.wikipedia.org/wiki?curid=556109", "title": "Milíčov (rozcestník)", "text": "Milíčov (rozcestník)\n\nMilíčov je název více míst:\n\n\n"}
{"id": "556117", "url": "https://cs.wikipedia.org/wiki?curid=556117", "title": "Charles Goodyear", "text": "Charles Goodyear\n\nCharles Goodyear (29. prosince 1800 New Haven – 1. července 1860) byl americký chemik a vynálezce. V roce 1839 objevil způsob vulkanizace kaučuku. 15. června 1844 si nechal tuto metodu patentovat.\n\nV roce 1898, téměř čtyřicet let po jeho smrti, vznikla firma kterou po Goodyearovi pojmenoval Frank Seiberling - Goodyear Tire and Rubber Company .\n\nRoku 1862 namaloval Christian Schussele olejomalbu na plátně \"Muži pokroku\" (\"Men of Progress\") velkou 128.3×190.5 cm, na které zpodobnil velké muže svého věku: William Thomas Green Morton, James Bogardus, Samuel Colt, Cyrus Hall McCormick, Joseph Saxton, Charles Goodyear, Peter Cooper, Jordan Lawrence Mott, Joseph Henry, Eliphalet Nott, John Ericsson, Frederick Sickels, Samuel F. B. Morse, Henry Burden, Richard March Hoe, Erastus Bigelow, Isaiah Jennings, Thomas Blanchard, Elias Howe.\n\nV pozadí na zdi visí namalovaný portrét Benjamina Franklina.\n"}
{"id": "556118", "url": "https://cs.wikipedia.org/wiki?curid=556118", "title": "Charles Fenno Jacobs", "text": "Charles Fenno Jacobs\n\nCharles Fenno Jacobs (14. prosince 1904 Waltham, Massachusetts – 27. června 1974 Englewood, New Jersey) byl americký fotograf, který během druhé světové války pracoval pro Fotografický útvar letectva vojenských námořních sil (Naval Aviation Photographic Unit), který vedl Edward Steichen.\n\nNarodil se ve Walthamu v Massachusetts 14. prosince 1904.\n\nSvou kariéru fotografa zahájil fotografováním nemovitostí na prodej. Díky svému talentu a „drzosti“ se stal fotografem časopisů \"Time\". Cestoval jako fotograf v celé Jižní Americe a Spojených státech, obrázky z cest publikoval v časopisech \"Life\", \"National Geographic\", \"U.S. Camera\" a \"Fortune\". Některé jeho známé fotografie jsou z květinového trhu v Mexico City, agávového pole, slavný snímek bolivijského batolete na zádech matky nebo snímky z banánových plantáží.\n\nKrátce poté, co Japonsko zaútočilo na Pearl Harbor přijal Jacobse Edward Steichen do Fotografického útvaru letectva vojenských námořních sil. Tato skupina dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy. Do roku 1941 Jacobs měl reputaci fotografa pracujícího pro časopis \"Life\", \"Fortune\" a \"USA Camera\" a krátce pracoval také pro Farm Security Administration. Jacobs, stejně jako ostatní fotografové v Naval Aviation Photographic Unit, se podle Steichenovy rady soustředili na lidskou stránku moderní války. Fotografoval letecké mechaniky v Kalifornii, včetně romantického pohledu na ženské tovární dělníky. Při dalším úkolu dokumentoval život na palubě bitevní lodi USS New Jersey. Další obrazy Jacobse zachycují mladé kadety letectví, ponížení japonských zajatců na palubě letadlové lodi nebo melancholické scény pilotů námořnictva na dovolené se svými manželkami.\n\nJeho fotografie jsou vtipné díky schopnosti pozorování a jeho empatii. Snímek afroamerické ženy truchlící na lavičce po Rooseveltově smrti se stala kultovní.\n\nKdyž válka skončila, Jacobs a dva jeho kolegové Horace Bristol a Victor Jorgensen, stále ještě oblečený do uniforem, vešli do kanceláře společnosti \"Fortune\" a navrhli, zda by je časopis nenajal a nepřiřadil do různých koutů světa. Časopis souhlasil a bezprostyředně po skončení války byl Jacobs přidělen do Evropy.\n\nDokumentoval Berlín, německou poválečnou krajinu, průmyslové Porúří a nesmazatelné obrazy zničených německých měst. Strávil nějaký čas ve východní Evropě dokumentováním života za komunismu, stejně jako ve Francii, Itálii a na britských ostrovech.\n\nFotografie Jacobse byly součástí výstavy Family of Man, kterou vytvořil Edward Steichen v roce 1955 v Muzeu moderního umění v New Yorku, která byla završena vydáním knihy se stejným názvem. Od té doby se Jacobsovy práce objevily na několika významných výstavách a také v knize \"Steichen at War: The Navy's Pacific Air Battles\".\n\nDesítky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "556119", "url": "https://cs.wikipedia.org/wiki?curid=556119", "title": "BMW Open 2010", "text": "BMW Open 2010\n\nTenisový turnaj ATP BMW Open 2010 se konal ve dnech 2. - 9. května v německém Mnichově venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 450 000 EUR.\n\n\n"}
{"id": "556122", "url": "https://cs.wikipedia.org/wiki?curid=556122", "title": "Horace Bristol", "text": "Horace Bristol\n\nHorace Bristol (16. listopadu 1908 – 4. srpna 1997) byl americký fotograf. Během druhé světové války pracoval pro Fotografický útvar letectva vojenských námořních sil (Naval Aviation Photographic Unit), který vedl Edward Steichen. Je známý také tím, že jeho snímky vycházely v časopisech jako \"Time\", \"Fortune\", \"Sunset\" nebo \"National Geographic\".\n\nKrátce poté, co Japonsko zaútočilo na Pearl Harbor přijal Bristola Edward Steichen do Fotografického útvaru letectva vojenských námořních sil. Tato skupina dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy. Bristol, stejně jako ostatní fotografové v Naval Aviation Photographic Unit, se podle Steichenovy rady soustředili na lidskou stránku moderní války. Snímky Bristola zachycují ponížení japonských zajatců na palubě letadlové lodi.\n\nKdyž válka skončila, Bristol a dva jeho kolegové Charles Fenno Jacobs a Victor Jorgensen, stále ještě oblečení do uniforem, vešli do kanceláře společnosti \"Fortune\" a navrhli, zda by je časopis nenajal a nepřiřadil do různých koutů světa.\n\n\n"}
{"id": "556124", "url": "https://cs.wikipedia.org/wiki?curid=556124", "title": "Achilles (planetka)", "text": "Achilles (planetka)\n\n(588) Achilles je první objevená planetka ze skupiny tzv. Trojánů, kteří obíhají Slunce v libračním bodě L4 planety Jupiter. Objevil ji 22. února 1906 Max Wolf. Je pojmenovaná po řeckém hrdinovi Achillovi z řecké ságy Ilias. Pojmenování planety původně navrhl Johann Palisa, přítel Maxe Wolfa. Její průměr se odhaduje na 135 km a vzdálenost od Slunce je 5,192 AU. Jako většina Trojánů je i Achilles asteroid typu D a jeho spektrum vykazuje povrchovou vrstvu bohatou na uhlík.\n\n\n"}
{"id": "556125", "url": "https://cs.wikipedia.org/wiki?curid=556125", "title": "Victor Jorgensen", "text": "Victor Jorgensen\n\nVictor Jorgensen byl americký fotograf, který během druhé světové války pracoval pro Fotografický útvar letectva vojenských námořních sil (Naval Aviation Photographic Unit), který vedl Edward Steichen.\n\nKrátce poté, co Japonsko zaútočilo na Pearl Harbor přijal Jorgensena Edward Steichen do Fotografického útvaru letectva vojenských námořních sil. Tato skupina dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy. Bristol, stejně jako ostatní fotografové v Naval Aviation Photographic Unit, se podle Steichenovy rady soustředili na lidskou stránku moderní války.\n\nKdyž válka skončila, Victor Jorgensen a dva jeho kolegové Charles Fenno Jacobs a Horace Bristol, stále ještě oblečení do uniforem, vešli do kanceláře společnosti \"Fortune\" a navrhli, zda by je časopis nenajal a nepřiřadil do různých koutů světa.\n\nDesítky jeho snímků spadají do kategorie public domain a jsou k dispozici na úložišti obrázků Wikimedia Commons.\n"}
{"id": "556131", "url": "https://cs.wikipedia.org/wiki?curid=556131", "title": "Parc floral de Paris", "text": "Parc floral de Paris\n\nParc floral de Paris (\"Květinový park v Paříži\") je botanická zahrada v Paříži, která se nachází v Bois de Vincennes. Park tvoří jednu ze čtyř částí Botanické zahrady města Paříže. Jeho plocha činí 308 000 m².\n\nV 19. století sloužil Vincenneský lesík jako vojenské cvičiště. Napoleon III. v roce 1860 převedl lesík na město Paříž a tak zde vznikl lesopark na způsob Bois de Boulogne.\n\nNa konci 60. let 20. století se hledalo místo pro uspořádání Třetí mezinárodní květinové výstavy. Návrhem a realizací následného parku byl pověřen krajinářský architekt Daniel Collin.\n\nPro budoucí park byly vybrány bývalé vojenské pozemky, které byly zcela přetvořeny. Zůstaly pouze stávající borovice a modříny. Před samotnou výsadbou trvaly pozemní práce 15 měsíců. Parc floral byl otevřen v roce 1969 a se svými téměř 31 ha je největším pařížským parkem vytvořeným od konce Druhého císařství. Od roku 1998 je součástí městské botanické zahrady.\n\nArchitektura parku byla lehce inspirována japonským stylem, který zpopularizovaly v té době olympijské hry v roce 1964 v Tokiu. Stoupající střecha restaurace a vlny z dlažebních kostek u jižního vchodu připomínají olympijský stadion v Yoyogi v Tokiu. Způsob propojení 28 pavilonů a zahradních teras připomíná architekturu císařského paláce Kacura v Kjótu. Také převislé střechy, chodníky zpola ponořené do vegetace a konstrukce pavilonů upomínají na tento model.\n\nV parku se nachází unikátní kolekce 650 různých kosatců. V parku se mísí několik rostlinných témat: louky, vodní plochy s fontánou, květinové údolí, borovice a azalky, rododendrony a kamélie. V parku roste 7951 taxonů – květiny, cibuloviny a stromy, včetně národních sbírek pelargónií a kosatců a rovněž kapradiny a pivoňky.\n\nV parku se každoročně na podzim pořádá mezinárodní soutěž v jiřinách a na jaře zde kvete přes 250 druhů tulipánů.\n\nV parku je také sál, který slouží pro výstavy a další akce. V rámci rozvoje parku jsou zde pravidelně umisťovány sochy mladých umělců. Park má dvě restaurace, divadelní amfiteátr a loutkové divadlo a rovněž velké hřiště pro děti.\n\n\n"}
{"id": "556133", "url": "https://cs.wikipedia.org/wiki?curid=556133", "title": "Zákon přitažlivosti (film, 2004)", "text": "Zákon přitažlivosti (film, 2004)\n\nZákon přitažlivosti je romantická irsko-britsko-německá komedie z roku 2004, kterou režíroval Peter Howitt. Scénář napsal Robert Harling podle příběhu Aline Brosh McKenna. Ve filmu hrají Pierce Brosnan a Julianne Moore. Film vydělal 17.8 milionů dolarů v USA, s rozpočtem 32 milionů dolarů. Ve světě film vydělal přes 30 milionů dolarů.\n\n\n"}
{"id": "556134", "url": "https://cs.wikipedia.org/wiki?curid=556134", "title": "Okres Wałbrzych", "text": "Okres Wałbrzych\n\nOkres Wałbrzych (polsky \"Powiat wałbrzyski\") je okres v polském Dolnoslezském vojvodství. Rozlohu má 430,22 km² a v roce 2008 zde žilo 58 821 obyvatel.\n\nNa západě sousedí s okresem Kamienna Góra, na severu s okresem Jawor, na severovýchodě s okresem Świdnica, na východě s okresem Dzierżoniów a na jihovýchodě s okresem Kladsko. Na jihu sousedí s Českou republikou, Královéhradeckým krajem.\n\nMěstské:\n\nMěstsko-vesnické:\n\nVesnické:\n"}
{"id": "556147", "url": "https://cs.wikipedia.org/wiki?curid=556147", "title": "Cibulová zelenina", "text": "Cibulová zelenina\n\nCibulová zelenina je zelenina, u niž konzumujeme část zvanou cibule. Má velké množství antibakteriálních látek a také má bohaté využití v kuchyni. Patří sem např.\n\n\n"}
{"id": "556151", "url": "https://cs.wikipedia.org/wiki?curid=556151", "title": "Obnova lesa", "text": "Obnova lesa\n\nObnova lesa je proces složený z jednotlivých pěstebních opatření jejichž prostřednictvím dochází k nahrazení stávajícího, zpravidla dospělého (mýtného) lesa novým pokolením lesních dřevin. Obnova lesa patří mezi základní úkoly pěstování lesů.\nZ hlediska míry využití přírodních procesů a schopnosti obnovy původního lesního porostu lze obnovu lesa rozdělit na tři základní kategorie. Jsou jimi obnova \"přirozená\", \"umělá\" nebo \"kombinovaná\".\n\nPřirozená obnova využívá k tvorbě nového porostu semennou obnovu nebo výmladnost za přímé účasti mateřského porostu. Ve vyšší míře je využito přírodních procesů.\n\nPřirozená obnova semenná se uskutečňuje nalétnutím nebo opadem semen na vedlejší holou plochu nebo přímo pod mateřský porost. Semena musí mít ke svému klíčení a následnému růstu semenáčků příznivé podmínky. Porost je k přirozené obnově připravován výběrem, který spočívá v ponechání nejkvalitnějších jedinců při současném odstraňování nepřirůstavých nemocných nebo jinak poškozených stromů s vadnými kmeny atp. Při výběru jsou ponechávány přednostně ty dřeviny, které se snažíme obnovit i v budoucím porostu. Přirozené obnově musí předcházet tzv. semenný rok (periodicky se opakující rok zvýšené plodnosti) cílových dřevin. Těsně před vysemeněním je vhodné provést přípravu půdy. Podmínkou přirozené obnovy je také stanoviště nezamořené buření (nežádoucí konkurující vegetací – maliník, ostružiník, třtiny, keře…). V prvních letech jsou porosty vzniklé přirozenou obnovou označovány jako nárosty. Nárosty kladou zpravidla vyšší nároky na následnou výchovu ale odolávají lépe škodám zvěří. Vzniklé porosty mohou být díky vysokému počtu jedinců na jednotce plochy při vhodné výchově kvalitnější.\n\nPřirozenou obnova výmladností využívá pařezové nebo kořenové výmladnosti. Někdy se uplatňuje také výmladnost kmenová (při oklestném hospodaření). Poněkud specifické hospodaření i obnova ve výmladkovém lese jsou popsány v samostatném článku.\nUmělou obnovou vznikají lesní porosty zpravidla druhově nebo i geneticky odlišné od porostů původních. Uskutečňuje se výsevem semen nebo výsadbou sazenic lesních dřevin. Volba obnovovaných dřevin nezávisí na mateřském porostu (jeho druhovém složení nebo genetické kvalitě). Založené kultury mohou být rovnoměrnější, optimálně husté a přehlednější. Umělou obnovou lze docílit přeměn nevhodných porostů (například smrkových monokultur) na porosty s vhodnější druhovou skladbou, více vyhovující stanovišti. Těžba dříví předcházející umělé obnově je jednodušší a zpravidla lze také lépe využít mechanizaci. Umělá obnova lesů má však i své nevýhody. Na holých plochách je totiž omezena možnost výsadby stinných dřevin (jedle, buk). Při uplatnění umělé obnovy vznikají převážně stejnověké a stejnorodé porosty (chudá prostorová skladba). Kultury bývají více než nárosty poškozovány zvěří (důvodem je zpravidla nižší počet jedinců na jednotce plochy). Umělá obnova je často nákladnější než obnova přirozená kvůli nutnosti pěstování sazenic a nákladům na výsadbu (případně vylepšování).\n\nKombinovanou obnovou se zajišťuje obnova části porostu přirozeně, zbytku uměle. Pokud přirozenou obnovou nelze zdárně zajistit celou porostní plochu je třeba prořídlé nebo pomístné nálety doplnit uměle.\n\n\n"}
{"id": "556154", "url": "https://cs.wikipedia.org/wiki?curid=556154", "title": "Ulmerfeld (zámek)", "text": "Ulmerfeld (zámek)\n\nZámek Ulmerfeld je zámek v Ulmerfeldu u Amstettenu v Dolních Rakousích.\n\nPrvní zmínka o Ulmerfeldu je ve směnné listině z 15. srpna 995 biskupa Gottschalka z Pasova, kterou král Ota III. předává Ulmerfeld na biskupa z Freisingu. V roce 1189 získal klášter Freising všechny držené statky od císaře Fridricha I. Barbarossy. Roku 1321 provedena výstavba hradu jako správního místa kláštera Freisingu. V roce 1803 došlo k odsvěcení Freisingského panství. Mezi lety 1808 a 1823 je zámek pod státní správou a mění později často majitele. V roce 1930 se zámek dostává do vlastnictví společnosti \"Neusiedler AG\" a v roce 1975 koupilo zámek město Amstetten za 80 000 šilinků. Dnes zámek slouží jako zkušebna hudebního spolku a mládežnická noclehárna a jsou zde také obecní byty. Ve věži je sbírka historických zbraní od Ernst Urschitz.\n\n\n"}
{"id": "556156", "url": "https://cs.wikipedia.org/wiki?curid=556156", "title": "Boris Trajkovski", "text": "Boris Trajkovski\n\nBoris Trajkovski (25. červen 1956 Strumica – 26. února 2004 Stolac) byl prezident Republiky Makedonie v letech 1999–2004. Zahynul při leteckém neštěstí u jihobosenského města Stolac při letu na mezinárodní konferenci v Mostaru.\n\nBěhem politické kariéry prošel několika obraty – původně byl orientovaný nacionalisticky a jako kandidát konzervativně nacionalistické strany VMRO-DPMNE byl zvolen prezidentem. Ve své funkci však vystupoval umírněně a svá rozhodnutí činil s ohledem na mezinárodní souvislosti. Hlavně díky jeho snaze byla v roce 2001 podepsána Ochridská dohoda, která odvrátila občanskou válku. Podle některých názorů příliš ustoupil albánské menšině. Prosazoval severomakedonské začlenění do NATO a EU.\n"}
{"id": "556162", "url": "https://cs.wikipedia.org/wiki?curid=556162", "title": "Kelnatky", "text": "Kelnatky\n\nKelnatky (Scaphopoda) jsou skupina měkkýšů s jednolitou schránkou ve tvaru klu. Tato schránka je na obou stranách otevřená. Žijí zahrabány v bahně, přičemž do vody vyčnívá jen tenký konec schránky, jímž nasávají vodu. V bahnitém sedimentu mají řadu kaptakulí připomínajících chapadla či tykadélka, jimiž vybírají drobnou potravu. Nemají oči ani tykadla v pravém slova smyslu, chybí jim také srdce.\n\nJedná se buď o sesterskou skupinu hlavonožců (Cephalopoda), načež by tyto dvě linie tvořily taxon Helcionellida, nebo o sesterskou skupinu mlžů (Bivalva), spolu s nimiž by tvořily taxon Ancyropoda.\n\n"}
{"id": "556169", "url": "https://cs.wikipedia.org/wiki?curid=556169", "title": "Sněžná čára (astrofyzika)", "text": "Sněžná čára (astrofyzika)\n\nSněžná čára (též hranice mrazu) je pojem, který v astrofyzice označuje hranici oddělující oblast planetárního systému chudou na těkavé látky od oblasti, která je na tyto látky bohatá a obsahuje velké množství ledu. Ve sluneční soustavě tato hranice leží mezi oběžnými drahami Marsu a Jupiteru ve vzdálenosti 2 až 4 astronomických jednotek od Slunce.\n\nSněžná čára hraje velkou roli při vzniku planetárního systému, který popisuje tzv. mlhovinová hypotéza. Podle některých studií mají molekuly vody obsažené v protoplanetárním disku v blízkosti sněžné čáry tendenci se spojovat, takže zde vznikne diskontinuita ve vlastnostech plynu. V důsledku toho poklesne jeho tlak a začne se urychlovat jeho rotace okolo centrální hvězdy, takže přestane brzdit prachové částice, které se sem začnou stahovat ze vzdálenějších oblastí s vyšším odporem plynu.\n\nPrachové částice do sebe ve vzniklém shluku u sněžné čáry častěji naráží a spojují se. Některé přes ni proniknou a cestují směrem do středu soustavy. Během toho na sebe nabalují složitější molekuly, díky nimž se stanou lepivější. Tam, kde je prach nejhustší, začne působit i kolektivní gravitační přitažlivost zrn. Výsledkem celého procesu je vznik planetesimál o průměru až 1 kilometr, které nakonec posbírají veškerý prach v oblasti. Tyto planetesimály jsou již základními stavebními kameny, z nichž později vznikají planety.\n\n"}
{"id": "556172", "url": "https://cs.wikipedia.org/wiki?curid=556172", "title": "Meredith Greyová", "text": "Meredith Greyová\n\nMeredith Greyová je fiktivní postava z televizního seriálu společnosti ABC \"Chirurgové\" (\"Grey's Anatomy\"). Postavu, vytvořenou producentkou Shondou Rhimesovou, ztvárnila americká herečka Ellen Pompeová. \n\n"}
{"id": "556175", "url": "https://cs.wikipedia.org/wiki?curid=556175", "title": "Birg", "text": "Birg\n\nBirg je skalní ostroh v Bernských Alpách ve Švýcarsku.\n\nNa ostrohu ve výšce okolo 2700 m n. m. je umístěna přestupní stanice lanovek společnosti Schilthornbahn (dříve LSMS-lsms) mezi městečkem Mürren, která má dvě kabinky jezdící proti sobě (1 650 m n. m.) a vrcholem Schilthorn, kde je jednokabinková (2973 m n. m.).\n"}
{"id": "556177", "url": "https://cs.wikipedia.org/wiki?curid=556177", "title": "Mistrovství světa v házené mužů 1993", "text": "Mistrovství světa v házené mužů 1993\n\n13. mistrovství světa v házené proběhlo ve dnech 10. – 20. března ve Švédsku.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo atd. Týmy, které v základní skupině skončili na čtvrtém místě hráli o 13. – 16. místo. Mistrem světa se stal tým Ruska.\n\n Rusko – Francie 28:19 (13:11)\n\n Švédsko – Švýcarsko 26:19 (13:16)\n\n Španělsko – Německo 29:26 (16:13) \n\n Česko – Island 22:21 (8:11)\n\n Dánsko – Rumunsko 27:23 (14:13)\n\n Maďarsko – Egypt 29:25 (12:13)\n\n"}
{"id": "556179", "url": "https://cs.wikipedia.org/wiki?curid=556179", "title": "Arnulf III. Flanderský", "text": "Arnulf III. Flanderský\n\nArnulf III. Flanderský známý též jako Anulf Nešťastný (nizozemsky \"Arnulf III van Vlaanderen\", francouzsky \"Arnoul le Malheureux\", německy \"Arnulf der Unglückliche\"; asi 1055 – 22. února 1071) byl hrabětem flanderským a henegavským v letech 1070–1171. Byl nejstarším synem flanderského hraběte Balduina VI. a jeho manželky Richildy.\n\nPo smrti svého otce Balduina VI. v roce 1070 se stal jeho nástupcem, ale jeho strýc Robert jeho nástupnictví neuznal a proti Arnulfovi vystoupil. Vdova po Balduinovi VI. a Arnulfova matka Richilda za této situace nabídla svou ruku truksasovi Viléma Dobyvatele Vilémovi fitzOsbernovi a o pomoc požádala i francouzského krále Filipa, kterému za pomoc přislíbila opatství Corbie v Pikardii. V roce 1071 zvítězil Robert v bitvě u Casselu, ve které padli Arnulf III. a Vilém fitzOsbern a Richilda byla zajata. Flanderským hrabětem se stal Robert I. a henegavským hrabětem Arnulfův mladší bratr Balduin.\n\n\n"}
{"id": "556181", "url": "https://cs.wikipedia.org/wiki?curid=556181", "title": "Bohumil Šmída", "text": "Bohumil Šmída\n\nBohumil Šmída (16. ledna 1914 Praha – 6. března 1989 Praha) byl český filmař – herec, produkční, filmový manažer, organizátor a pedagog.\n\nV českém filmu začínal již v roce 1932, jako osmnáctiletý hoch si zahrál roli studenta ve snímku \"Před maturitou\", ve dvou dalších předválečných filmech si zahrál vojáky. Další role přišly až koncem 50. let v době, kdy již pracoval v různých technických a manažerských funkcích v Československém státním filmu. Během svého života jich vytvořil hned několik desítek, vždy se jednalo pouze o menší epizodní nebo vedlejší role. V 70. letech se objevil i v několika československých televizních seriálech a televizních filmech.\n\nVe Filmovém studiu Barrandov zastával postupem doby celou řadu technických a manažerských funkcí, z nichž nejvýznamnější byla patrně funkce ředitele studia a vedoucího výroby. Spolupracoval i s Krátkým filmem.\n\nJako pedagog působil i na pražské FAMU, kde se stal autorem několika učebnic filmové produkce.\n\nK filmu \"Černý prapor\" dokonce složil i filmovou hudbu.\n\n\n\n\n\n"}
{"id": "556185", "url": "https://cs.wikipedia.org/wiki?curid=556185", "title": "Kappa Centauri", "text": "Kappa Centauri\n\nKappa Centauri (κ Cen/κ Centauri) je dvojhvězda v souhvězdí Kentaura. Od Země je vzdálena přibližně 540 ly. Hlavní složka systému, κ Centauri A, je modrobílý podobr typu B zdánlivé hvězdné velikosti +3,13. Jedná se o spektroskopickou dvojhvězdu, jejíž průvodce se nachází v úhlové vzdálenosti 0,12 vteřin.\n\n"}
{"id": "556190", "url": "https://cs.wikipedia.org/wiki?curid=556190", "title": "7 World Trade Center", "text": "7 World Trade Center\n\nWorld Trade Center 7 je mrakodrap postavený v roce 2006. Jeho název je podle původní budovy, která se zřítila při teroristických útocích ze dne 11. září 2001. Mrakodrap je součástí Světového obchodního centra na dolním Manhattanu (Lower Manhattan). Stavba nového mrakodrapu probíhala v letech 2002 - 2006. Má 52 pater a výšku 226 m. V nové budově je kladen opravdu velký důraz na bezpečnost, kterou zajišťuje masivní železobetonové jádro, širší schodiště a protipožární postřiky ocelových nosníků, díky těmto prvkům patří mezi nejbezpečnější stavby v USA. Budova je také velmi ekologická a nabízí 148 644 m kancelářských prostor, které se nachází od 11. patra až po střechu. Prvních deset pater slouží jako rozvodna, která dodává elektřinu nejen do budovy č. 7, ale i do ostatních budov na dolním Manhattanu. Nová budova má jiný půdorysný tvar a zabírá menší plochu než původní budova, díky tomu už není Greenwich street přerušena a pokračuje dále na jih.\n\n\n"}
{"id": "556192", "url": "https://cs.wikipedia.org/wiki?curid=556192", "title": "Čejkové z Olbramovic", "text": "Čejkové z Olbramovic\n\nČejkové z Olbramovic byla původně stará česká rytířská (resp. vladycká) rodina, která se v 16. století rozvětvila do mnoha linií. V 18. století jedna z linií dosáhla panského stavu a dokonce i hraběcího titulu. V 19. století rod zcela zchudl a vytrácí se o něm povědomí.\n\nRod rytířů z Olbramovic byl prapůvodně jednou z linií velkého panského rozrodu Janoviců, o kterém jsou zmínky již v první polovině 13. století. V témže století vystupovali členové rozrodu Janoviců mnohokrát v královských službách. Příslušníci rodu z Olbramovic pocházeli z Voticka a zřejmě byli nejvíce spjati s pány z Kolovrat a s rytíři z Chřenovic - tj. s rody, které vzešly taktéž z rozrodu Janoviců - a jejichž sídla se nacházela v bližším okolí.\n\nRod rytířů (resp. panošů čili vladyků - tj. chudší venkovské šlechty) z Olbramovic se nazýval podle tvrze Olbramovice, která stála pravděpodobně už za prvních Lucemburků.\n\nPrvními známými příslušníky rodu rytířů (panošů) z Olbramovic byli Přech a Odolen, již se připomínají k roku 1385. Jejich příbuzným byl i Petr Čejka z Olbramovic, o němž první zmínky pochází z poloviny 15. století, a který byl jedním z nejstarších členů vlastního rodu Čejků. V 15. století se Čejkové definitivně osamostatnili od ostatních rodin s přídomkem \"z Olbramovic\" (např. od Dvořeckých z Olbramovic či Podolských z Olbramovic) a v dalším století vytvořili mnoho vlastních odnoží, což oslabovalo a tříštilo majetkovou základnu - a tím i společenské postavení rodu.\n\nPotomci pana Petra proto zůstávali dlouho pouhými rytíři, a teprve v době baroka byli někteří členové rodu povýšeni do panského stavu. V té době se ovšem rod postupně dostával do stále větší chudoby, následkem čehož se např. němčická větev v 18. století zcela vytratila z historického povědomí.\n\nNa počátku 17. století žilo v Čechách dokonce již devět větví rytířských rodů Čejků z Olbramovic, jež byly vesměs nezámožné a jejich příslušníci jako úředníci či vojáci sloužili jiným bohatším pánům (ve 2. polovině 16. století sloužili jako vyšší úředníci svým příbuzným Žďárským ze Žďáru, v první polovině 17. století pak byli správci králova majetku na Křivoklátu atp.). Rod vlastnil po dlouhou dobu tak většinou jen drobná panství, např. statek Osek, Losiny, dvory v Unhošti atp.\n\nRytíř Jan Čejka z Olbramovic se narodil roku 1565 či 1566. Z rodných Čech odešel na Moravu, kde se oženil a postupně získal moravská panství Nové Syrovice, Bystřice nad Pernštejnem, Borotín či Jakubov. Na Moravě též zastával vlivný zemský úřad nejvyššího písaře Markrabství moravského. V době stavovského povstání proti Habsburkům (1618-1620) se aktivně zapojil do revolty a stal se moravským stavovským direktorem a defensorem. Po porážce stavovského povstání v roce 1621 byl zatčen, uvězněn a v roce 1622 byl odsouzen k trestu smrti. O rok později však byl díky vlivným přímluvám a díky přestupu ke katolictví propuštěn a téhož roku (dne 8. července 1623, jak dosvědčuje jeho náhrobek na vnější zdi katedrály sv. Petra a Pavla) v Brně zemřel.\n\nZ větve rytíře Jiřího Čejky pocházel i nejznámější pokračovatel rodu v období baroka - velmistr řádu johanitů Václav Jan, kterého roku 1712 povýšil císař a král Karel VI. do panského stavu (baronát) a Karlova dcera - císařovna a královna Marie Terezie jej roku 1748 jmenovala do stavu hraběcího. Václav Jan byl povýšen spolu se svou švagrovou Benediktou, rozenou z Býnova a jejími dvěma syny: Janem a Františkem Čejky z Olbramovic. Hrabě Václav Jan zemřel v 86 letech a i hraběcí větev Čejků již vymřela.\n\nNěkteré existující větve vymřely v 17. až 18. století, jiné se ve stále větší chudobě dožily 19. století, ale tehdy se veškeré zprávy o rodu vytrácí. Dnes se někteří lidé se jménem Čejka považují za potomky těchto zchudlých linií.\n\nPůvodní erb rodu měl podobně jako u ostatních Janoviců podobu stříbrno-červené orlice se zlatou pružinou na prsou, která byla ukončena dvěma trojlístky. To vše bylo na modrém štítě. Čejkové jako polepšení při povýšení do hraběcího stavu dostali od Marie Terezie rakouský srdeční štítek s jejími iniciálami MT.\n\nSpojili se s rytíři z Adlaru, rytíři Bukovanskými z Boříkova, Fremuty ze Stropčic, rytíři Hradišťskými z Hořovic, Mitrovskými z Nemyšle, rytíři Příchovskými z Příchovic, pány z Říčan, rytíři Služskými z Chlumu, hrabaty z Unwerthu, rytíři a pozdějšími barony a hrabaty Žďárskými ze Žďáru a dalšími rody.\n\n\n\n"}
{"id": "556199", "url": "https://cs.wikipedia.org/wiki?curid=556199", "title": "Hessův zákon", "text": "Hessův zákon\n\nHessův zákon zformuloval poprvé v roce 1840 švýcarsko-ruský chemik a mineralog Germain Henri Hess. Zákon říká:\n\n\"Reakční teplo u reakce za stálého tlaku je rovno změně entalpie a u reakce za stálého objemu změně vnitřní energie.\"\n\nVýsledné reakční teplo závisí pouze na počátečním a konečném stavu, nikoli na stavech přechodných.\n\n"}
{"id": "556200", "url": "https://cs.wikipedia.org/wiki?curid=556200", "title": "HC Oceláři Třinec v české hokejové extralize 2010/2011", "text": "HC Oceláři Třinec v české hokejové extralize 2010/2011\n\n\n1. utkání\n2. utkání\n3. utkání\n4. utkání\n5. utkání\n6. utkání\n\n1. utkání\n\n2. utkání\n3. utkání\n4. utkání\n5. utkání\n6. utkání\n\n7. utkání\n\n1. utkání Před začátkem prvního utkání zazpívala zpěvačka Ewa Farna českou státní hymnu.\n2. utkání Před začátkem druhého utkání zazpívala zpěvačka Ewa Farna českou státní hymnu.\n3. utkání\n\n4. utkání\n5. utkání\n\n"}
{"id": "556207", "url": "https://cs.wikipedia.org/wiki?curid=556207", "title": "Černínové z Chudenic", "text": "Černínové z Chudenic\n\nČernínové z Chudenic (též Czerninové z Chudenic, ) jsou starobylý český šlechtický rod připomínaný od 12. století. Jejich nejstarší sídlo Chudenice jim patřilo více než 650 let (1291–1945). Později dosáhli hraběcího titulu (1624) a vlastnili rozsáhlý majetek v různých částech Českého království. Zakladatelem rodového bohatství v 17. století byl významný diplomat a dvořan Heřman Černín (1576–1651). Jeho nástupci na svých statcích zanechali řadu významných památek barokní architektury (Černínský palác, Humprecht, Krásný Dvůr, Kozel). Po hospodářském úpadku v první polovině 18. století poklesl jejich význam, ale později se znovu zapojili do veřejného života. Významnou osobností byl Otakar Černín (1872–1932), předposlední rakousko-uherský ministr zahraničí. Ještě na počátku 20. století patřili Černínové vedle Schwarzenbergů k největším velkostatkářům v Čechách. V roce 1945 většina černínského majetku v Československu propadla konfiskaci. V jedné linii patřily Dymokury Černínům do roku 1948 a byly pak restituovány po roce 1989. Současným představitelem této vinořské linie a majitelem Dymokur je senátor Tomáš Czernin (* 1962).\n\nV dalších liniích žijí členové rodu v Rakousku, Německu, Velké Británii, Portugalsku nebo USA. Hlavou celého rodu je Karl-Eugen Czernin (* 1956 Vídeň), který v roce 2009 po mimosoudní dohodě získal zpět do svého majetku zámek Lázeň u Chudenic a využívá ho jako letní sídlo.\n\nČernínové patří k rozrodu Drslaviců, k nimž patří rodiny Švihovských z Rýzmberka, pánů ze Žinkov nebo Zádubských ze Schönthalu. Prvním doloženým předkem je Drslav, v letech 1160–1165 kastelán plzeňského hradu. Sledovatelný rodokmen Černínů začíná až v polovině 14. století, kdy postupně získávali statky v západních Čechách. Podle rodových sídel se v 15. století začaly označovat rodové větve tasnovická, radnická, chudenická a nedrahovická. Radnická větev zanikla koncem 16. století, na Tasnovicích se Černínové udrželi do roku 1630, ale potomstvo této linie vymřelo až v roce 1720.\n\nZakladatelem chudenické větve byl Humprecht Černín (1525–1601), který zastával funkce hejtmana Pražského hradu a nejvyššího podkomořího. Kromě Chudenic koupil koncem 16. století panství a hrad Švihov, jeho potomci pak v roce 1629 získali panský stav. V dalších generacích zastávali Černínové v této linii nižší zemské úřady a sloužili v armádě, mezitím v roce 1700 ztratili Švihov, který přešel do majetku nedrahovické větve. Heřman Jakub (1706–1784) naopak od nedrahovické větve koupil v roce 1739 panství Šťáhlavy a Nebílovy a šťáhlavský zámek se stal jeho hlavním sídlem. Jeho syn Jan Vojtěch (1745–1816) byl nejvyšším lovčím a nechal postavit lovecký zámek Kozel. Zemřel bez potomstva a jeho majetek zdědili spříznění Valdštejnové.\n\nNedrahovice na Sedlčansku byly původním sídlem nedrahovické větve Černínů, přestavbu tvrze na renesanční zámek podnikl Jan Černín (1534–1580), hejtman Vltavského kraje. Jeho nejstarší syn Diviš (1565–1621) byl hejtmanem Pražského hradu (1611–1619) a poté se zapojil do stavovského povstání, zastával funkci nejvyššího hofmistra Fridricha Falckého. Za účast ve vzpouře byl popraven na Staroměstském náměstí a byl jediným katolíkem mezi potrestanými povstalci. Jeho nejmladší bratr Heřman (1576–1651) vynikl jako diplomat, dvakrát byl vyslancem v Turecku, později zastával vysoké úřady v Čechách. Proslul také jako zdatný obchodník, mimo jiné zbohatl jako proviantmistr Valdštejnovy armády. V roce 1623 byl povýšen do panského stavu a v roce 1627 obdržel titul hraběte. V pobělohorských konfiskacích získal obrovský majetek v různých částech Čech a v rodové historii byl označován jako \"fundator\" (zakladatel). Zemřel ale bezdětný, jeho dědicem se stal prasynovec Humprecht Jan (1628–1682), významný diplomat, vyslanec v Benátkách a iniciátor stavby Černínského paláce, začal také stavět na svých venkovských panstvích (zámek Humprecht).\n\nPokračovatelem rodu byl Humprechtův syn Heřman Jakub (1659–1710), který působil jako diplomat v Polsku, poté byl českým nejvyšším hofmistrem (1700–1704) a nakonec nejvyšším purkrabím (1704–1710). Proslul jako mecenáš umění a pokračoval také ve stavebních aktivitách (zámky Petrohrad, Kosmonosy a Hořín). Významně také přispěl k rozšíření rodového majetku, protože díky sňatku s Marií Josefou Slavatovou z Chlumu (1669–1708) získal největší podíl obrovského dědictví vymřelého rodu Slavatů, a sice Jindřichův Hradec. Po Slavatech Černínové převzali také titul \"vladař domu hradeckého\" a dědičnou hodnost nejvyššího číšníka Českého království.\n\nZa synů Heřmana Jakuba dosáhlo černínské dominium svého největšího rozsahu, v době jejich nezletilosti spravoval jejich statky jako poručník švagr František Josef z Valdštejna, který spolu s vlastním majetkem ovládal po roce 1710 největší soukromý majetek v Čechách. Za bratrů Františka Josefa a Františka Antonína pokračovala rozsáhlá stavební aktivita (zámek Krásný Dvůr, Hořín), dočasně byl znovu rozšiřován také majetek. Zároveň se ale Černínové dostávali do vleklé finanční krize způsobené mimo jiné díky nikdy nesplaceným úvěrům, které poskytovali dvoru na vedení válek. Po smrti Františka Josefa bylo proto v letech 1733–1740 prodáno celkem 11 panství, další ztrátou bylo panství Mělník, které sňatkem přešlo v roce 1753 na rod Lobkoviců.\n\nV polovině 18. století byl jediným pokračovatelem nedrahovické větve syn Františka Josefa Prokop Vojtěch (1726–1777). V této době kvůli hospodářskému úpadku byli Černínové zcela vyřazeni z veřejného života a ke konsolidaci financí došlo až v další generaci, kdy se rod rozdělil na dvě nové linie, jindřichohradeckou a vinořskou.\n\nZakladatelem jindřichohradecké větve byl Jan Rudolf Černín (1757–1845), jemuž se podařilo rod Černínů znovu povznést mezi přední šlechtu. Vynikl svým vztahem k vědám a umění a ve vídeňském paláci založil velkou obrazárnu, byl též dlouholetým prezidentem Císařské akademie výtvarných umění. Obdržel Řád zlatého rouna a byl císařským nejvyšším hofmistrem. Značnou pozornost věnoval svým statkům v Čechách a založil anglické parky v Petrohradě a Krásném Dvoře. Nástupcem Jana Rudolfa byl jeho jediný syn Evžen Karel (1796–1868), vynikajicí znalec české historie a donátor Národního muzea. Na Jindřichově Hradci nechal uspořádat rodinné archivy pánů z Hradce, Slavatů a Černínů. Po více než sto letech byl prvním z Černínů, který znovu mohl přikoupit nový majetek (Mašťov, 1845). V roce 1861 se stal dědičným členem rakouské panské sněmovny.\n\nPo smrti Eugena Karla vlastnil majetek jindřichohradecké linie jeho syn Jaromír Czernin (1818–1908), dědičný člen rakouské panské sněmovny a rytíř Řádu zlatého rouna. Ten měl dva syny. Evžen Jaromír František Czernin (1851 - 1925), a Evžen František Czernin (1857–1932). Oba ale zemřeli bez dalšího potomstva. Jindřichohradecká linie zanikla úmrtím Evžena Františka Czernina (1857–1932), který v roce 1927 adoptoval svého synovce Evžena z linie Černín-Morzinů.\n\nMladší syn Prokopa Vojtěcha Volfgang Maria (1766–1813) sloužil v armádě a za napoleonských válek dosáhl hodnosti plukovníka. S císařským svolením pro něj bylo z rodového fideikomisu v roce 1797 vyčleněno panství Vinoř u Prahy a stal se tak zakladatelem vinořské větve Černínů. Jeho syn Otakar (1809–1886) se oženil s Rosinou Colloredovou a tímto sňatkem významně rozšířil svůj majetek o panství Dymokury. Významnou osobností vinořské větve byl hrabě Otakar Černín (1872–1932), diplomat, v letech 1913–1916 velvyslanec v Rumunsku a nakonec předposlední rakousko-uherský ministr zahraničí (1916–1918). V této funkci se zkompromitoval v závěru první světové války a dostal se i do osobního sporu s T. G. Masarykem. V důsledku toho měl později omezený přístup území Československa a velkostatek Vinoř mu byl za finanční kompenzaci vyvlastněn.\n\nNa Dymokurech sídlil Otakarův starší bratr Děpold (Theobald, 1871–1931), c.k. komoří a doživotní člen rakouské panské sněmovny. Jeho syn Rudolf Děpold (Rudolf Theobald, 1904–1984) byl aktérem všech tří deklarací české šlechty v letech 1938 a 1939, za druhé světové války se hlásil k české národnosti, přišel o veškerý majetek (nucený správce ho prodal protektorátu) a nacisté ho poslali do koncentračního tábora. Po válce se o majetek soudil, ale v roce 1952 mu byl znovu zestátněn. Roku 1964 se Rudolfovi podařilo odejít do Vídně. Po revoluci v roce 1989 byly Dymokury této linii Černínů vráceny v restitucích, jejich současným majitelem je Tomáš Czernin (*1962), senátor a místostarosta v Dymokurech.\n\nHeřman Zdenko (1819–1892), mladší bratr hraběte Jaromíra Černína, se v roce 1853 oženil s hraběnkou Aloisií Morzinovou (1832–1907), univerzální dědičkou majetku rodu Morzinů, který vymřel jejím otcem Rudolfem v roce 1881. Jednalo se o rozsáhlé pozemky v Krkonoších (velkostatky Vrchlabí a Horní Maršov) a po její smrti požádal syn Rudolf (1855–1927) o sloučení erbu a jmen obou rodin (Czernin-Morzin, 1908). Z této linie byl Eugen (1892–1955) adoptován strýcem Františkem a předurčen za dědice Jindřichova Hradce a statků v severních Čechách (Krásný Dvůr, Petrohrad). Po druhé světové válce mu byl všechen majetek zkonfiskován. Eugenův bratranec Jaromír (1908–1966) vlastnil Vrchlabí a Horní Maršov, oba tyto velkostatky byly značně zredukovány pozemkovou reformou, za druhé světové války přešlo Vrchlabí pod německou správu a rodina přesídlila do Horního Maršova. I tento majetek propadl v roce 1945 konfiskaci.\n\nV dějinách českých šlechtických rodů drží Černínové rekord v délce držby jednoho panství – jejich nejstarší sídlo Chudenice na Klatovsku jim patřilo více než 650 let (1291–1945). V počátcích historie Černínů se jejich majetkové aktivity odehrávaly především v západních Čechách, kde získávali řadu drobných statků, podle nichž se označovaly jednotlivé rodové linie (tasnovická, radnická, nedrahovická, chudenická). Základy obrovského rodového bohatství položil v 17. století diplomat a dvořan Heřman Černín (1576–1651), který v pobělohorských konfiskacích vedle Albrechta z Valdštejna a Trčků z Lípy patřil k největším nabyvatelům statků zabavených účastníkům stavovského povstání. Skoupil řadu statků v západních, severních a středních Čechách a svůj majetek rozšiřoval až do smrti.\n\nZa Humprechta Jana Černína a jeho nástupců se Černínové zařadili mezi nejaktivnější stavebníky doby baroka. Mezi nejvýznamnější památky patří Černínský palác v Praze postavený v letech 1669–1675, v různých částech Čech to byly zámky Humprecht, Krásný Dvůr, Petrohrad, Vinoř, Kozel nebo Hořín. S většinou černínských stavebních aktivit jsou spojena jména významných barokních architektů (C. Lurago, F. Caratti, G. B. Alliprandi, F. M. Kaňka). Kromě vlastních sídel finančně dotovali také vznik řady sakrálních památek na svých panstvích (Kosmonosy). K významnému rozšíření rodového majetku došlo koncem 17. století, kdy po vymřelých Slavatech převzali Černínové část jejich dědictví; panství Jindřichův Hradec poté až do 20. století zůstalo rozlohově největším černínským majetkem.\n\nDemonstrací postavení rodu byly mimo jiné obrovské půjčky poskytované státu na turecké války, později válku o španělské dědictví; Heřman Jakub Černín půjčil v roce 1703 státní pokladně více než milión zlatých. V další generaci pak Černínové platili vysoké částky za dvorské úřady a jejich pohledávky u dvora nakonec dosáhly částky bezmála čtyř miliónů zlatých. Nikdy nesplacené úvěry spolu s mohutnou stavební aktivitou přivedly rod do značných finančních potíží, které skončily hlubokou hospodářskou krizí. Po smrti bratrů Františka Josefa a Františka Antonína Černína bylo v letech 1733–1740 prodáno celkem 11 panství (Andělská Hora, Kosmonosy, Kost, Rabštejn nad Střelou, Stráž nad Nežárkou atd.), došlo i k aukčnímu prodeji movitostí (zbrojnice, 1733). Krátce poté došlo k další významné majetkové ztrátě v roce 1753, kdy panství Mělník spolu s menšími statky v jižních Čechách (Čížová, Drhovle) přešlo sňatkem na rod Lobkoviců.\n\nTeprve po konsolidaci financí se Černínům až v 19. století podařilo získat nové statky, mimo jiné koupili znovu majetek v západních Čechách, který jim již dříve patřil (Stružná, Andělská Hora). Koncem 19. století získali dědictvím po vymřelých Morzinech rozsáhlý lesní majetek v Krkonoších (velkostatky Vrchlabí a Horní Maršov). Na počátku první republiky byl majetek rozdělen mezi několik členů rodu, ale v celkovém součtu jim patřilo přes 61 000 hektarů půdy a Černínové zaujali druhé místo v žebříčku velkostatkářů hned po rodu Schwarzenbergů. Do majetkové struktury významným způsobem zasáhla první pozemková reforma, většina majetku pak byla zestátněna v roce 1945. Jediným majetkem vráceným po roce 1989 byly zámek Dymokury ve středních Čechách, jehož majitelem je senátor Tomáš Czernin (* 1962), a zámek v Hlušicích v Královéhradeckém kraji.\n\nNejvýznamnější rodová sídla jsou ve správě Národního památkového ústavu a přístupná veřejnosti (Humprecht, Kozel, Krásný Dvůr), jako regionální muzeum je zpřístupněno i nejstarší sídlo Chudenice. Příležitostně je pro veřejnost otevřen i Černínský palác, kde sídlí ministerstvo zahraničí České republiky.\n\nMezi nejvýznamnější movitosti v majetku Černínů patřil obraz \"Alegorie malířství\" od holandského malíře Jana Vermeera. Počátkem 19. století jej za 50 florenů koupil Jan Rudolf Černín, v té době byl obraz považován za dílo jiného autora. Až ve 20. století bylo přiznáno autorství Janu Vermeerovi a hodnota obrazu výrazně stoupla. Před druhou světovou válkou projevil o něj projevil zájem bohatý americký sběratel. Obraz byl tehdy umístěn ve vídeňském paláci Černínů a rakouské úřady prodej nepovolily. V roce 1940 koupil dílo za více než jeden a půl miliónu říšských marek Adolf Hitler. Černínové později až do 21. století usilovali o anulování této kupní smlouvy vzniklé údajně pod nátlakem, ale zpět jej nezískali. Obraz je dnes součástí sbírek Uměleckoprůmyslového muzea ve Vídni.\n\nHrad Andělskou Horu poblíž Karlových Varů koupil v rámci pobělohorských konfiskací Heřman Černín spolu s Nejdkem a Stružnou (Kysibel) jako majetek zabavený Linhartu Colonnovi z Felsu. Transakce ze dne 5. října 1622 předepsala Černínovi kupní cenu bezmála 100 000 zlatých, ten ale výměnou královské komoře postoupil své východočeské panství Žleby. Hrad Andělská Hora byl ještě v roce 1681 obyvatelný, ale Černínové měli v té době k dispozici řadu jiných sídel, takže se zde nezdržovali. V podhradí zanechali významnou památku v podobě hřbitovního kostela Nejsvětější Trojice (1696–1712) podle projektu G. B. Alliprandiho. Spolu s Nejdkem a Stružnou byla Andělská Hora prodána v roce 1734 Hartigům. V roce 1868 ji koupil Heřman Černín (1819–1892) a koncem 19. století byly hradní zříceniny zajištěny a upraveny. Po radikálním zásahu v podobě první pozemkové reformy prodali Černínové v roce 1930 Andělskou Horu Šternberkům.\n\nVlastnictví Benešova bylo krátkou epizodou v historii Černínů. Dolní zámek s příslušenstvím koupila v roce 1877 od Karla Lumbeho Aloisie Černínová, rozená Morsinová (1832–1907) a hned začala podnikat stavební úpravy zámku, který byl pravděpodobně určen jako svatební dar pro syna Rudolfa. Již v roce 1888 ale Aloisie prodala statek průmyslnické rodině Grohmannů. Grohmannové pak od jejího švagra Josefa koupili i Vidim.\n\nStředočeské panství Dymokury poblíž Poděbrad patřilo od 17. století Colloredům a již v této době získalo značný rozsah s 1 městečkem a 31 vesnicemi. Jediná dcera předčasně zemřelého Josefa Colloreda Rosina (1815–1874) se v roce 1833 provdala za Otakara Černína z vinořské větve rodu a panství Dymokury mu přinesla věnem. Po její smrti byl velkostatek oceněn částkou dva milióny zlatých a patřilo k němu 6 811 hektarů půdy včetně ovocných sadů, pivovaru, cukrovaru, mlýna, cihelny, rybníků a polí. V roce 1871 byla novogoticky přestavěna zámecká kaple a byl rozšířen park. V této linii se Černínové za druhé světové války přihlásili k české národnosti, takže velkostatek jim byl zestátněn až v roce 1948. Po roce 1989 jim byly Dymokury vráceny v restitucích. Současným majitelem zámku je Tomáš Czernin (*1962), senátor a místostarosta v Dymokurech.\n\nStatek Hlušice nedaleko Nového Bydžova s pseudogotickým zámkem postaveným v roce 1852 na místě někdejší tvrze a zbořeného barokního zámku, jejichž podoba není známá, koupil v roce 1899 Děpold Černín (1871–1931). Po něm se stal majitelem jeho syn Humprecht (1909–1944), který byl v roce 1942 zatčen gestapem a potom zemřel v plicním sanatoriu. Zámek je po restitucích opět v majetku rodiny Czerninů a jako odborné učiliště ho využívá Střední škola technická a řemeslná.\n\nVelkostatek Horní Maršov koupila od hrabat Aichelburgů Aloisie Černínová, rozená Morzinová, která vlastnila sousední Vrchlabí. Díky spojeným velkostatkům Vrchlabí a Horní Maršov vlastnili Černínové rozsáhlé lesy v Krkonoších. V roce 1883 byl Horní Maršov oceněn na jeden milión zlatých a patřilo k němu přes 8 000 hektarů pozemků. Maršovský zámek byl v letech 1907–1910 novorenesančně upraven (představěné schodiště). Do rozlohy velkostatku zasáhla první pozemková reforma a po prodeji vrchlabského zámku německým státním úřadům v roce 1940 se stal Horní Maršov hlavním sídlem Jaromíra Černína (1908–1966). V roce 1945 byl velkostatek zestátněn, vnitřní vybavení bylo odvezeno do muzea v Trutnově.\n\nChudenice poblíž Klatov jsou jediným statkem v Čechách, který nikdy nezměnil majitele a více než 650 let patřil Černínům z Chudenic. Poprvé se připomínají v roce 1291 jako majetek Drslava z Chudenic, tvrz vznikla pravděpodobně ve 14. století. Přestavba tvrze na renesanční zámek proběhla na přelomu 16. a 17. století. Po třicetileté válce vlastnil zadlužené panství Jan Heřman Černín a musel je prodat. Aby nejstarší rodové sídlo zůstalo v majetku Černínů, v roce 1678 je vykoupil jeho vzdálený příbuzný Humprecht Jan. Jeho nástupci pak k Chudenicím přikupovali další statky a vytvořili tak rozsáhlé panství s 45 vesnicemi. Některé nově nabyté statky byly prodány v době finanční krize Černínů (Osvračín, Kanice), jiné se staly trvalou součástí chudenického dominia (Švihov 1700, Chocomyšl 1711). Pro občasné pobyty Černínů byl podle projektu F. M. Kaňky přestavěn zámek v Chocomyšli, který však po požáru v roce 1773 sloužil jen hospodářským potřebám. Poblíž Chudenic byl postaven zámek Lázeň, který za Jana Rudolfa Černína patřil k oblíbeným rodovým sídlům. Velkostatek Chudenice byl do 20. století jednou z nejdůležitějších majetkových základen Černínů, patřilo k němu 6 678 hektarů půdy, 33 hospodářských dvorů, 16 ovčínů, 10 mlýnů, dvě pily, dvě cihelny a pivovar. V roce 1945 byly Chudenice Černínům zkonfiskovány.\n\nJindřichohradecké panství patřilo jako dědictví pánů z Hradce od počátku 17. století Slavatům. V roce 1691 zemřel poslední mužský potomek Slavatů Ferdinand Leopold a obrovský majetek se dělil mezi jeho tři sestry a šest neteří. Největší podíl představovaný Jindřichovým Hradcem získala Marie Josefa Slavatová (1669–1708), provdaná za Heřmana Jakuba Černína (1659–1710). Tem sice hned podnikl stavební úpravy zámku, ale Jindřichův Hradec nikdy nepatřil k oblíbeným sídlům Černínů, kteří pobývali spíše na zámcích v severních Čechách (Krásný Dvůr, Petrohrad). Po požáru zámku v roce 1773 zůstal zámek více než sto let v dezolátním stavu a až ve 20. století proběhly opravy (1906–1917, 1920–1923). Oblíbenou destinací se ale stalo polesí Jemčina, kde v 18. století vznikl lovecký zámek, který se stal za Jana Rudolfa Černína významným společenským centrem, dějištěm honů a kulturních akcí. Jindřichův Hradec byl až do roku 1945 největším panstvím v majetku Černínů a před první pozemkovou reformou k němu patřilo více než 11 000 hektarů půdy.\n\nKrátce před svou smrtí koupil Kosmonosy Heřman Černín od dědiců hraběte Wolfganga Pappenheima za 120 000 zlatých. Třicetiletou válkou vydrancované panství Černínové značně zvelebili, Humprecht Jan a jeho syn Heřman Jakub přizvali významné architekty (F. Caratti, G. B. Alliprandi) k vybudování hodnotných barokních staveb. Vznikla loreta s kostelem sv. Martina, piaristický klášter a v letech 1697–1709 honosný zámek, který však nebyl dokončen v plném rozsahu. Spolu s dalšími statky padly Kosmonosy za oběť obrovských černínských dluhů a v roce 1740 byly prodány hraběti Zikmundu Hrzánovi z Harasova.\n\nPanství Kost s vyhořelým hradem a městem Sobotkou koupil v roce 1637 Heřman Černín od knížete Václava Eusebia Lobkovice. S ohledem na stav hradu zde Heřman Černín nepobýval a správu panství přenechával hejtmanům, kteří se kvůli jeho nespokojenosti často střídali. Za Humprechta Jana byl na kosteckém panství u Sobotky postaven zámek Humprecht podle projektu C. Luraga, jedna z nejvýznamnějších staveb spojených se jménem Černínů. V době hospodářského úpadku byla Kost v roce 1738 prodána Václavu Netolickému z Eisenberka.\n\nHumprecht starší Černín koupil v roce 1624 Kostomlaty jako konfiskát po bratrech Oldřichu a Petru Pavlovi Kostomlatských z Vřesovic za podhodnocený odhad. Krátce nato rozšířil panství nákupy o další konfiskáty po jiných rodech (Černčice), později přibyly ještě Lhenice a Bukovice. V Kostomlatech byl hrad, který však byl v 17. století neobyvatelný a Humprecht Jan Černín nechal na místě tvrze postavit zámek (1664–1670) za účasti italských stavitelů. Černínové zde však příliš často nepobývali, o čemž svědčí zpráva z roku 1682 o uskladnění obilí v přízemí zámku. Kostomlaty nebyly součástí rodového fideikomisu a po smrti Humprechta Jana patřily jeho manželce Dianě Marii, která panství v roce 1687 prodala Clary–Aldringenům.\n\nStatek Krásný Dvůr, zpustošený třicetiletou válkou, koupil v roce 1649 Heřman Černín, který již předtím získal menší statky v okolí, takže z Krásného Dvora se nakonec stalo jedno z větších panství v majetku Černínů. Tvrz v Krásném Dvoře prošla přestavbou na barokní zámek za Františka Josefa Černína (1697–1733), kterému na podobě reprezentačního sídla rodu velmi záleželo. Hrabě Černín osobně dohlížel na stavbu podle projektu F. M. Kaňky (1720–1722), již postavené budovy ale nechal strhnout a následovala nová výstavba zámku (1722–1725). Za Jana Rudolfa Černína (1757-1845) vznikl v Krásném Dvoře na přelomu 18.-19. století anglický park s řadou drobných staveb. Po jeho smrti bylo panství oceněno na více než jeden milión zlatých a ještě koncem 19. století patřilo k velkostaku více než 6 500 hektarů půdy. Za druhé světové války přešel zámek pod správu německých úřadů a stal se venkovským sídlem Joachima Ribbentropa a jako německý majetek byl v roce 1945 zestátněn.\n\nPanství Lnáře se starým renesančním zámkem, nedokončeným barokním zámkem a pěti menšími statky koupil Humprecht Jan Černín od čtyř sester Vratislavových z Mitrovic. Ke Lnářům vzápětí přikoupil další statky (Bělčice, Hradiště) a dokončil barokní zámek, v němž se později usadil jeho mladší syn Tomáš Zachariáš, který také rozšířil panství dalšími nákupy (Málkov, Kadov, Pole). Po Tomášově smrti zdědila Lnáře dcera Marie Josefa se svým manželem hrabětem Leopoldem Küniglem.\n\nKrálovské panství Mělník se zámkem dostal do zástavní držby Heřman Černín v roce 1646 za 95 000 zlatých. Zatímco jeho ostatní majetek zdědil prasynovec Humprecht Jan, Mělník získala vdova po Heřmanovi Sylvie Kateřina. Ta se však podruhé provdala a podle Heřmanovy závěti o Mělník přišla, takže v roce 1659 jej převzal Humprecht Jan. Jeho syn Heřman Jakub vykoupil panství v roce 1687 do dědičného vlastnictví za čtvrt miliónu zlatých a přistoupil k opravě mělnického zámku (G. B. Maderna, D. E. Rossi). Po roce 1696 nechal postavit lovecký zámek v nedalekém Hoříně (G. B. Alliprandi), který se později po několika přestavbách (F. M. Kaňka, J. A. Spannbrucker) měl stát jedním z hlavních sídel Černínů. Po smrti Františka Antonína Černína (1739) se dědičkou Mělníka s Hořínem stala jeho dcera Marie Ludmila (1738–1790), která se v roce 1753 provdala za knížete Augusta Lobkovice a celý zděděný majetek mu přinesla věnem.\n\nStatek Nebílovy poblíž Plzně byl součástí šťáhlavského panství, od nějž byl oddělen v roce 1705. Obě panství pak znovu spojila hraběnka Antonie Josefa Černínová, která koupila nejprve Šťáhlavy (1710) a pak i Nebílovy s osmi vesnicemi (1715). Toto nové panství bylo určeno pro jejího mladšího syna Františka Antonína, který zároveň vlastnil Mělník. Po jeho smrti byly západočeské statky prodány a v roce 1739 je koupil vzdálený příbuzný Heřman Jakub Černín (1706–1784) z chudenické větve. Jeho syn Jan Vojtěch (1745–1816) nechal v letech 1784–1789 opravit nebílovský zámek, zároveň stavěl sezónní lovecké sídlo Kozel (1785–1789). Po jeho bezdětné smrti zdědil Šťáhlavy i Nebílovy jeho prasynovec Kristián z Valdštejna.\n\nPanství Petrohrad s dalšími statky (Soseň, Pšovlky) koupil v roce 1622 jako konfiskát po Libštejnských z Kolovrat Heřman Černín za 76 000 zlatých, z kupní ceny mu ale bylo později odpuštěno 17 000 zlatých za prokázané služby. Podle projektu G. B. Alliprandiho zde v letech 1697–1703 vznikl honosný barokní zámek. Jižně od Petrohradu poblíž Jesenice vznikla symetricky koncipovaná obora a v jejím středu byl postaven lovecký zámek Hubert. Rozprodej četných zadlužených statků a zisk nových financí umožnil Prokopu Vojtěchu Černínovi hned po dosažení zletilosti a převzetí majetku přistoupit k zásadní přestavbě petrohradského zámku po roce 1747, v další generaci pak Jan Rudolf zřídil kolem zámku anglický park. Po smrti Jana Rudolfa (1845) bylo panství oceněno na třičtvrtě miliónu zlatých. Petrohrad zůstal až do 20. století jednou z majetkových základen Černínů a zámek patřil k hlavním rodovým sídlům. Koncem 19. století měl velkostatek rozlohu 7 550 hektarů půdy a náleželo k němu 11 hospodářských dvorů, pivovar, mlýn a mlékárna. Velkostatek byl zestátněn v roce 1945 a v zámku je dnes domov důchodců.\n\nRabštejn nad Střelou s nově postaveným barokním zámkem koupila poručnická správa pro nezletilého Františka Josefa Černína v roce 1714 za 216 000 zlatých od hrabat Pöttingů. O necelých dvacet let později se Rabštejn stal prvním panstvím které bylo prodáno na úhradu obrovských černínských dluhů. Že se bezprostředně po předčasné smrti Františka Josefa nejednalo o hromadný rozprodej věřitelům, svědčí fakt, že Rabštejn se dostal víceméně do rodiny. V roce 1733 koupila Rabštejn sestřenice Františka Josefa Marie Gabriela Lažanská z Bukové rozená Černínová z Chudenic. Za Lažanských byl Rabštejn spojen s jejich dříve získaným Manětínem.\n\nPanství Sedlice poblíž Strakonic koupila poručnická správa pro nezletilého Františka Antonína Černína (1710–1739) v roce 1716 od dědiců Adama Lažanského z Bukové. K sedlickému panství patřilo město s deseti vesnicemi, hospodářským dvorem a pivovarem. Spolu s Mělníkem přešel tento majetek sňatkem v roce 1753 do vlastnictví Lobkoviců.\n\nPanství Stráž nad Nežárkou bylo součástí rozsáhlého dědictví vymřelého rodu Slavatů, původně jej ale získali Šternberkové. Černínové, kteří po Slavatech zdědili Jindřichův Hradec, usilovali o rozšíření majetku v této oblasti a v roce 1715 koupila Stráž poručnická správa pro nezletilého Františka Josefa Černína. O dvacet let později se Stráž stala jedním z panství, které museli Černínové prodat kvůli obrovskému zadlužení a panství koupil baron Jan Petr Jungwirth.\n\nZápadočeské panství Stružná (Kysibel) spolu s Nejdkem a Andělskou Horou bylo před Bílou horou vlastnictvím stavovského vojevůdce Linharta Colonny z Felsu. Jemu byl majetek zkonfiskován a celý komplex získal za bezmála 100 000 zlatých v roce 1622 Heřman Černín. Tuto sumu ale nezaplatil, náhradou postoupil královské komoře východočeské Žleby, které vlastnil od roku 1615. Na panství Stružná se Černínové v několika generacích potýkali s nespokojeností poddaných a jejich stížnostmi až ve Vídni. Zámek Stružná prošel barokními úpravami za účasti předních architektů (F. Caratti 1675–1676, G. B. Alliprandi 1700–1701). V době hospodářského úpadku Černínů bylo panství v roce 1734 prodáno Hartigům, později se zde vystřídali další majitelé. Do majetku Černínů se vrátilo v roce 1863, kdy je koupil Heřman Černín (1819–1892), který se svou manželkou Aloisií, rozenou Morzinovou, vlastnil v Podkrkonoší Vrchlabí a Horní Maršov. Zámek ve Stružné byl v letech 1876–1877 honosně přestavěn v novorenesančním stylu. K velkostatku patřilo 2 871 hektarů půdy, porcelánka, pivovar, mlýn a hospodářský dvůr. Rozsah velkostatku byl značně zredukován první pozemkovou reformou a jeho zbytek se zámkem koupil v roce 1930 Leopold ze Šternberka.\n\nPanství Šťáhlavy poblíž Plzně koupila od hraběte Jana Jindřicha Kokořovce Anna Josefa Černínová v roce 1710 pro svého nezletilého syna Františka Antonína za 260 000 zlatých. V roce 1715 pak ještě přikoupila sousední Nebílovy, které byly již předtím součástí šťáhlavského panství. Zámek ve Šťáhlavech byl po požáru v roce 1718 upraven, ale Černínové zde nesídlili. Po smrti Františka Antonína bylo panství v roce 1739 prodáno, ale zůstalo v majetku Černínů, protože je koupil vzdálený příbuzný Heřman Jakub (1706–1784) z chudenické větve rodu. Ten učinil ze šťáhlavského zámku své hlavní sídlo, jeho syn Jan Vojtěch (1745–1816) nechal poblíž Šťáhlav postavit lovecký zámek Kozel (1784–1789) podle projektu pražského stavitele Václava Haberditze. Po vymření chudenické větve Černínů v roce 1816 přešly Šťáhlavy i s Kozlem na spřízněné Valdštejny.\n\nVodní hrad Švihov poblíž Klatov byl od poloviny 16. století majetkem Kavků z Říčan, kteří se ale zadlužili. Nároky jejich věřitelů skoupil po roce 1595 Humprecht Černín (1525–1601) z chudenické rodové větve, který byl tak od roku 1598 novým a jediným majitelem Švihova. Po třicetileté válce měl být Švihov na císařský příkaz zbořen, aby nemohl sloužit jako opěrný bod nepřátelským vojskům, ale díky intervencím Černínů nakonec došlo jen k demolici vnějšího opevnění. Samotný hrad však již v té době nebyl prakticky obyvatelný a postupně se měnil na hospodářský objekt. Vlastnické poměry ve druhé polovině 17. století byly značně nepřehledné, až v roce 1700 koupil panství Heřman Jakub z hlavní rodové větve a administrativně sloučil Švihov se sousedními Chudenicemi. Přes drobné stavební úpravy během 17.–19. století zůstal švihovský hrad jen rozsáhlým areálem pro hospodářské potřeby. Spolu s Chudenicemi byl Švihov majetkem Černínů až do roku 1945.\n\nNevelké panství Vinoř u Prahy koupil v roce 1650 Heřman Černín od Karla Ferdinanda z Valdštejna za 28 000 zlatých. V letech 1719–1724 byl ve Vinoři postaven hodnotný barokní zámek podle projektu F. M. Kaňky, a i když nebyl hlavním rodovým sídlem, jako destinace nejblíž k hlavnímu městu se těšil značné pozornosti rodiny, o čemž svědčí bohaté umělecké vybavení. V roce 1797 byl rozdělen fideikomis a Vinoř byla vyčleněna jako majetková základna pro nově vzniklou vinořskou větev Černínů, jejímž zakladatelem byl Volfgang Černín (1766–1813). V 19. století měl velkostatek rozhlohu 1 850 hektarů půdy a v roce 1853 byl oceněn na bezmála jeden milión zlatých. Posledním majitelem byl ministr zahraničí Otakar Černín (1872–1932), který díky své úloze v závěru existence Rakouska-Uherska dostal zákaz vstupu na území Československo a velkostatek mu byl vyvlastněn. Částečně byl odškodněn částkou 4 miliónů korun, zámek i s vnitřním vybavením poté koupil ředitel Živnobanky Jindřich Bělohříbek.\n\nPo vymření rodu Morzinů zdědila velkostatek Vrchlabí poslední dědička Aloisie Morsinová (1832–1907), provdaná za Heřmana Černína. Součástí dědictví po Morzinech byl i rodový palác v Praze, který byl později prodán za první republiky. Vrchlabský zámek se stal sídlem rodiny, a proto byl v letech 1890 a 1895 stavebně upravován. K velkostatku patřilo 8 662 hektarů půdy, převážně lesních porostů v Krkonoších. Na majetek byla již v roce 1919 uvalena vnucená správa kvůli špatnému hospodaření a nedostatečné spolupráci se státními úřady ohledně dodávek dřeva. Většina lesů v Krkonoších poté byla zestátněna pozemkovou reformou, zámek ve Vrchlabí prodali Černínové v roce 1940 německým úřadům a přesídlili do Horního Maršova. Zbytek velkostatku byl jako německý majetek zkonfiskován v roce 1945.\n\n\nZnak v běhu staletí měnili, avšak pravá polovina zůstala červená, v levé modrobílé polovině se nacházejí tři horizontální pruhy (v heraldice tzv. „polotrojříčí“). Při povýšení do erbu přibyly iniciály Rudolfa, Matyáše a Ferdinanda II. s rakouským štítkem, později doprostřed dodali iniciály F III (na počest krále Ferdinanda III.).\n\nSpojeni byli s pány z Gutštejna, Fürstenberky, Hrzány, Kinskými, Salmy, Slavaty, Schwarzenbergy, Lobkovici, Lažanskými z Bukové a dalšími rody.\n\nZachovalo se několik verzí původu jména rodu. Jedna vypráví, že jeden z potomků byl tmavé pleti, další tvrdí, že při bavorském vpádu byli všichni členové rodu vyvražděni až na chlapce, který se ukryl v krbu černé kuchyně a vyšel odtud celý černý.\n\n\n\n"}
{"id": "556216", "url": "https://cs.wikipedia.org/wiki?curid=556216", "title": "Bone Thugs-n-Harmony", "text": "Bone Thugs-n-Harmony\n\nBone Thugs-n-Harmony je americká hip hopová skupina pocházející z Clevelandu. Ze začátku si řikali \"B.O.N.E. Enterpri$e\", ale po upsání u Ruthless Records si změnili jméno. Jsou držitelé ceny Grammy. V roce 2000 byl člen skupiny \"Flesh-n-Bone\" poslán na 11 let do vězení za napadení s nelegální zbraní. O pět let později byl ze skupiny vyhozen \"Bizzy Bone\" za nezvladatelné chování. Dále tedy skupina pokračovala jako trio. V roce 2009 byl po znovuotevření případu propuštěn \"Flesh-n-Bone\" a po dohodě znovu přijat \"Bizzy Bone\" a tak začaly práce na nové desce znovuspojené skupiny. Ke konci roku 2010 skupinu znovu opustil \"Bizzy Bone\". Roku 2011, po 20 letech, ze skupiny odešel \"Krayzie Bone\".\n\n\n"}
{"id": "556219", "url": "https://cs.wikipedia.org/wiki?curid=556219", "title": "Ace Hood", "text": "Ace Hood\n\nAntoina McColister (* 11. května 1988, Florida, USA), spíše známý jako Ace Hood, je americký rapper. Svou kariéru započal v labelu DJ Khaleda \"We the Best Music Group\", kam byl upsán po úspěšném freestylu na Khaledovu píseň \"I'm So Hood\".\n\nNarodil se ve městě Port St. Lucie na Floridě, ale matka ho vychovávala ve městě \"Deerfield Beach\" v jihovýchodní části poloostrova. Po fotbalovém zranění v 10. ročníku školy \"Deerfield Beach High School\" se již nemohl stát profesionálním hráčem, začal proto vážně uvažovat o kariéře v rapu. V roce 2007 se seznámil s DJ Khaledem, hudebním producentem a DJem miamského rádia \"WEDR 99 Jamz\", které hraje hlavně hip hop a současné R'n'B. DJ Khaledovi dal své demo a životopis, a po úspěšném freestylu na píseň \"I'm So Hood\" dostal smlouvu u Khaledovy společnosti \"We the Best\".\n\nSvé první album, \"Gutta\", vydal roku 2008. To obsahovalo vcelku úspěšný singl \"Ride (ft. Trey Songz)\", alba se však prodalo jen něco málo přes 120 000 kusů, a to i přesto, že na něm hostovali umělci jako Rick Ross, T-Pain, Akon, Juelz Santana nebo Plies. Poté vydal mixtape, \"Ace Won't Fold\", aby zpropagoval sám sebe, a jako host vystoupil s dalšími rappery na DJ Khaledovu singlu \"Out Here Grindin'\".\n\nV červnu 2009 vydal u Def Jamu své druhé studiové album pojmenované \"Ruthless\". Jediný úspěšnější singl \"Overtime (ft. Akon a T-Pain)\" se jen přiblížil k umístění v žebříčku Billboard Hot 100, jelikož byl nejlépe 119., i proto se alba prodalo jen 80 000 kusů, i přes výpomoc umělců jako jsou Ludacris, Jazmine Sullivan, Birdman nebo znovu Rick Ross, Akon a T-Pain.\n\nOd roku 2010 chystal třetí album pojmenované \"Blood, Sweat & Tears\", které bylo vydáno v srpnu 2011. Z alba pochází vcelku úspěšné singly \"Hustle Hard\" a \"Body 2 Body\" (ft. Chris Brown). Celkem se alba prodalo kolem 100 000 kusů. Hosty na albu jsou T-Pain, Rick Ross a nově Chris Brown nebo Lil Wayne. Albem završil svou smlouvu s Def Jam Recordings.\n\nNa konci roku 2012 získal nahrávací smlouvu u Cash Money Records. Pro léto 2013 nahrál své čtvrté album \"Trials & Tribulations\", z kterého zveřejnil singl \"Bugatti\" (ft. Rick Ross a Future). Album bylo vydáno v červenci 2013 a umístilo se na 4. příčce US žebříčku s 37 000 prodanými kusy v první týden prodeje v USA. Celkem se prodalo okolo 55 000 kusů.\n\n\n"}
{"id": "556222", "url": "https://cs.wikipedia.org/wiki?curid=556222", "title": "Adolf I. z Alteny", "text": "Adolf I. z Alteny\n\nAdolf I. z Alteny (1157 - 15. dubna 1220, Neuss) byl kolínský arcibiskup mezi lety 1193 až 1205 a 1212 až 1216.\n\nByl osnovatel volby Oty Brunšvického jako římského protikrále proti Filipu Švábskému. Dne 12. července 1198 ho korunoval na římsko-německého krále v Cáchách. Na podzim roku 1204 však opustil tábor Otových spojenců a přestoupil na stranu švábského vévody, kterého v lednu následujícího roku v Cáchách korunoval. Tato změna pozic se nelíbila papeži Inocenci III., podporovateli brunšvického vévody, který Adolfa roku 1205 exkomunikoval a nechal zvolit novým kolínským arcibiskupem Bruna ze Saynu. Návrat na kolínský stolec se usutečnil v roce 1212, kdy byl sesazen arcibiskup Dětřich I. z Hengebachu.\n"}
{"id": "556223", "url": "https://cs.wikipedia.org/wiki?curid=556223", "title": "Miloš Vojtěchovský (fotograf)", "text": "Miloš Vojtěchovský (fotograf)\n\nMiloš Vojtěchovský (* 15. dubna 1955, Praha) je českým umělcem v oblasti počítačového umění a grafiky. Střídavě působil také jako kritik, teoretik a pedagog na různých vysokých školách.\n\nV letech 1974 až 1980 studoval obor Estetika a dějiny umění v Praze na Filozofické fakultě Univerzity Karlovy. Od té doby pracoval jako vrátný, doručovatel, kurátor, dopisovatel do novin, pedagog a vydavatel. Kurátorem byl v Národní galerii umění v Praze v letech 1985 až 1991. V letech 1991 až 1995 působil v Amsterdamu. Přednášel zde umění zemí východní Evropy v The Center for History of Art a provozoval výstavní galerii Oko Production. Přednášel také v New Yorku na Hofstra University a Rutgers University. Od poloviny devadesátých let do roku 2004 působil na FaVU VUT. Byl zde lektorem Katedry teorií a dějin umění. Od roku 2004 je interním pedagogem na FAMU, v Centru audiovizuálních studií. Stál také u zrodu Institutu intermédií (IIM) v roce 2007, který byl spolu-založen s Českým vysokým učením technickým. Tento institut vytváří platformu pro mezinárodní spolupráci v oboru technických a uměleckých oborů.\n\nJeho práce zahrnuje nejen obrazové, ale i zvukové umění. Mezi jeho hlavní zájmy patří také lokativní média a komunitní intermediální projekty. Zrealizoval již řadu multimediálních projektů, od roku 1992 publikuje také příspěvky v českých i zahraničních periodikách (Witte Raaf, Kunst en Texten, ...). Z českých lze jmenovat Lidové noviny a Literární noviny. Je také spoluautorem multimediálního učebního projektu \"Orbis Pictus Revised\" a \"Colorum Natura Variae\". Podílel se i na založení internetového projektu \"Nejmilejší zvuky Prahy\" v roce 2009.\n\n"}
{"id": "556225", "url": "https://cs.wikipedia.org/wiki?curid=556225", "title": "Desfoursové", "text": "Desfoursové\n\nDesfoursové [\"defúrové\"] (též Des Fours) jsou šlechtický rod, který do českých zemí přišel z Lotrinska. Hlavním sídlem rodu v Čechách byl po tři sta let zámek Hrubý Rohozec, k tomuto panství patřila také část Jizerských hor. Dočasně patřily Desfoursům také další statky v různých částech Čech (Velhartice, Průhonice, Náchod). Na základě sňatku spojili v roce 1798 své jméno s vymřelým rodem Valderodů z Eckhausenu (tedy Desfours-Walderode, resp. Des Fours-Walderode, Des Fours Walderode). Díky dědictví po Valderodech rozšířili svůj majetek i na Moravu (Křetín, Potštát). Majetek rodu byl v roce 1945 zkonfiskován na základě Benešových dekretů, od roku 1990 vedou dědicové rodu soudní spor o restituci Hrubého Rohozce.\n\nZakladatelem rodu byl Guilleminus des Vieux Fours, který pocházel z Brabantska, vstoupil do služeb lotrinského vévody Reného I. a v roce 1425 byl povýšen do šlechtického stavu, v polovině 15. století se rodina trvale usadila v Lotrinsku na panstvích Mount a Athienville. Louis Desfours (1543–1614) byl lotrinským vyslancem na dvoře Rudolfa II. a jeho syn Mikuláš (1588–1661) jako císařský vojevůdce za třicetileté války položil základy rodového bohatství v Čechách.\n\nMikuláš Desfours se v císařské armádě uplatnil po boku Albrechta z Valdštejna, který mu zajistil hodnost plukovníka (1625), díky němu také získal první majetek v Čechách (Hrubý Rohozec, 1628), Valdštejn byl i kmotrem Mikulášova nejstaršího syna. V roce 1629 byl povýšen do stavu svobodných pánů a v roce 1634 získal titul říšského hraběte a hodnost generála. Po Valdštejnově smrti obdržel z jeho konfiskovaného majetku ještě panství Semily. V roce 1660 zdědil po starší lotrinské větvi majetek v Lotrinsku (panství Mont a Athienville), rozhodl se ale zůstat v Čechách.\n\nMikulášův jediný syn Albrecht Maxmilián I. (1629–1683) dosáhl v armádě hodnosti generála, v dalších generacích se ale Desfoursové ve veřejném životě angažovali jen výjimečně. Albrecht Maxmilián měl ze dvou manželství celkem 23 dětí, většina z nich ale zemřela v dětství, nové rodové větve, rohozeckou, maloskalskou a semilskou založili synové Albrecht Maxmilián II. (1671–1732), Matyáš Václav (1674–1710) a Ferdinand Magnus (1677–1753). Nejmladší Ferdinand Magnus zdědil Semily a sňatkem získal Radenín v jižních Čechách, přežil ale své tři syny i jediného vnuka zemřelého v dětství, takže jeho úmrtím semilská větev zanikla již v roce 1753.\n\nKromě úprav a novostaveb zámeckých sídel se aktivity Desfoursů v 17. a 18. století odehrávaly také v oblasti podpory katolické církve a jejich zásluhou vznikla řada kostelů na rodových panstvích (Železný Brod, Smržovka, Jenišovice, Bzí, Bozkov). Byli také donátory řádu paulánů a v jejich pražském kostele sv. Salvátora byla rodová hrobka. Po zrušení paulánského kláštera byla nová hrobka zřízena v Železném Brodě. Zásluhou Desfoursů byla kolonizována dosud neosídlená část Jizerských hor a některé názvy nových obcí odkazují na členy rodu (Albrechtice v Jizerských horách, Josefův Důl), zde také došlo k rozvoji sklářství. Jméno rodu připomíná také název obce Defurovy Lažany na Klatovsku, zdejší zámek jim patřil v 18. století.\n\nZakladatelem rohozecké větve byl Albrecht Maxmilián II., který si mimo jiné nechal vystavět Desfourský palác v Praze (později zvaný Wimmerovský, či Porgesovský), v roce 1718 přikoupil Průhonice u Prahy. Jeho dědic Karel Josef (1701–1775) pobýval převážně na zámku ve Spáleném Poříčí, za válek o rakouské dědictví se zkompromitoval jako hostitel francouzských generálů a od krále Karla Albrechta přijal hodnost komořího, takže upadl v nemilost u Marie Terezie. Zadlužené Spálené Poříčí musel v roce 1749 prodat, později byla uvalena vnucená správa i na jeho majetek v severních Čechách. Jeho mladší bratr Albrecht Maxmilián III. (1708–1748) zdědil Průhonice a oženil se s Ludmilou Piccolominiovou (1703–1768). Jejich syn Josef Vojtěch (1734–1791) byl od roku 1757 majitelem Průhonic a po vymření Piccolominiů zdědil v roce 1783 jejich majetek v Čechách (Náchod), své nároky ale musel obhajovat u soudu. Fakticky dědictví převzal v roce 1787, náchodské panství se šesti městy a 80 vesnicemi bylo největším celkem, které bylo v majetku Desfoursů. Jednalo se ale jen o krátkou epizodu, protože Josef Vojtěch byl milovníkem velkolepých honů a slavností a panství značně zadlužil. Po smrti Josefa Vojtěcha musel jeho bratranec František Antonín I. (1730–1822) svolit k dražbě a Náchod byl za milión a čtvrt zlatých prodán kuronskému vévodovi Petru Bironovi.\n\nPokračovatelem rohozecké větve byl syn Karla Josefa František Antonín I. (1730–1822), který po otcově smrti hospodářsky konsolidoval zděděný majetek, ale i za něj došlo ke ztrátám. V důsledku francouzské revoluce přišel v roce 1794 o majetek v Lotrinsku (Athienville), kvůli dluhům musel v roce 1792 prodat Náchod a v roce 1809 i belgické panství se zámkem Farciennes, dědictví po rodu Buquoyů. Ztráty se snažil nahradit nákupy statků v Praze a okolí (Hlubočepy, Ctěnice).\n\nPosledním potomkem rohozecké větve byl František Antonín II. (1773–1831), který realizoval empírovou přestavbu Hrubého Rohozce. Po jeho smrti přešel majetek na mladší linii maloskalskou (\"Desfours-Walderode\").\n\nDědicem Malé Skály byl po Václavu Matyášovi (1674–1710) jeho nejstarší syn Jan Nepomuk Ferdinand (1699–1757), který získal hrad Velhartice a Hrádek u Sušice, zemřel ale bezdětný a majetek přešel na potomstvo jeho mladšího bratra Jáchyma Maxmiliána (1702–1749). Jeho syn František Václav (1739–1809) sloužil v armádě a dosáhl hodnosti generálmajora. V roce 1764 se oženil s hraběnkou Antonií Walderode (1740–1776) a po vymření jejího rodu převzal erb a jméno Walderode (\"Desfours–Walderode\", 1798). Dědictví po rodině Valderode byla panství Křetín, Potštát, Vrchoslavice a Dřínov na Moravě, která pak Desfoursům patřil do roku 1945.\nZ této větve pocházel Vincenc Desfours (1778–1857), který sloužil v armádě, dosáhl hodnosti generála jezdectva a byl nejvyšším hofmistrem arcivévody Ferdinanda d'Este. Byl dědicem desfourského sekundárního peněžního fideikomisu, který měl převzít syn Ferdinand (1816–1848), ten však zemřel ještě před otcem. Toto svěřenství spolu se jménem Desfours pak převzal Vincencův vnuk baron Vincenc Henniger ze Seebergu (1847–1916).\nPokračovatelem maloskalské větve byl František Vincenc (Čeněk) (1806–1869), který převzal majetek vymřelé rohozecké větve a statky rodu Valderode, navíc v roce 1841 přikoupil v severních Čechách panství Horní Beřkovice, kde se nakonec trvale usídlil. Stavebně upravoval i zámky Potštát a Křetín na Moravě. Byl poslancem českého zemského sněmu a nakonec byl jako držitel fideikomisu v roce 1861 povolán do rakouské panské sněmovny. Křetín byl sídlem i jeho syna Theodora (1841–1894), který se též angažoval jako politik a mecenáš. Posledním majitelem Hrubého Rohozce byl Karel Desfours-Walderode (1904–2000), který po roce 1990 zažádal o restituci majetku v České republice a v roce 1992 získal české občanství. Restituční causa Hrubý Rohozec není dodnes ukončena, po smrti Karla Desfours-Walderode pokračuje v soudním sporu s Českou republikou jeho dědička Johanna Kammerlanderová. V červnu 2019 potvrdil její nároky na zámek Hrubý Rohozec a další majetky odvolací soud v Hradci Králové, rod tak může požádat o vydání svého někdejšího panství.\n\n\n\nPůvodní erb, který užívali v Lotrinsku, obsahoval krokve s dvěma nohama gryfů na modrém poli, v Čechách k němu přidali červeného říšského orla ve zlatém poli. V roce 1674 jim byl erb polepšen o dvojici lvů jako štítonošů, v roce 1798 byl erb rozšířen o erb vymřelého rodu Valderodů.\n\n\n\n"}
{"id": "556226", "url": "https://cs.wikipedia.org/wiki?curid=556226", "title": "São Paulo (rozcestník)", "text": "São Paulo (rozcestník)\n\nNázev São Paulo má více významů: \n\n"}
{"id": "556227", "url": "https://cs.wikipedia.org/wiki?curid=556227", "title": "Řehoř z Montelonga", "text": "Řehoř z Montelonga\n\nŘehoř z Montelonga (italsky \"Gregorio di Montelongo\", * kolem roku 1200, Ferentino, - † 1269) byl italský vojevůdce a akvilejský patriarcha.\n\nPůsobil od roku 1238 jako papežský legát v Lombardsku, kde vedl welfskou koalici proti císaři Bedřichovi II. V roce 1247 byl vyslán k papeži Inocentovi IV. do Parmy, aby zde řídil obranu města proti císařským obléhatelům.\n\nRoku 1251 byl jmenován do funkce akvilejského patriarchy, ale vysvěcen v této funkci byl až o pět let později. Po smrti císaře Bedřicha II. se postavil do čela protištaufské strany na odpor také proti jeho následníkovi, Konrádu IV. Později bojoval také proti vnukovi českého krále Oldřichu III. Korutanskému či Albrechtu I. Tyrolskému, účastníkovi bitvy na Moravském poli. Hrabě Albrecht Tyrolský 20. července 1267 Řehoře překvapil v jeho sídle ve Villanova dello Judrio a odtud ho polonahého unesl. Teprve poté, co přislíbil podepsat mírovou dohodu byl na zásah papeže po intervenci českého krále Přemysla Otakara II. propuštěn. Řehoř se chystal k novému boji, zemřel však dříve, než stihl svůj plán uskutečnit.\n"}
{"id": "556230", "url": "https://cs.wikipedia.org/wiki?curid=556230", "title": "Kamenná trouba", "text": "Kamenná trouba\n\nKamenná trouba je přírodní rezervace, která se nachází na Českomoravské vrchovině na pomezí okresů Pelhřimov a Havlíčkův Brod jižně od Lipnice nad Sázavou. Spravuje ji AOPK Havlíčkův Brod. Rezervace má výměru 62,97 ha. Důvodem ochrany jsou luční biotopy při meandrujícím Pstružném potoce. V severní části rezervace se nachází rybník Kamenná trouba.\n\n"}
{"id": "556236", "url": "https://cs.wikipedia.org/wiki?curid=556236", "title": "Německý pinč", "text": "Německý pinč\n\nNěmecký pinč je středně velké hladkosrsté psí plemeno pocházející z Německa. V německé plemenné knize je registrován od roku 1923. Je to rodinný, hlídací a společenský pes čilé a inteligentní povahy.\n\nNěmecký pinč je velmi stará rasa, která pochází z Německa, má stejné předky jako knírač. Za prapředka německého pinče se považuje malý bažinný pes, podobný špicovi, který se vyskytoval na Baltu a později byl objeven i u kolových staveb před kolem roku 3000 před naším letopočtem. V roce 1923 vydal německý klub kníračů a pinčů první plemennou knihu pinčů. V současné době je tento pes chován na celém světě.\n\nNěmecký pinč je hladkosrstý, střední velikosti, hrdého vzepření, splývajících obrysových linií, elegantní a kvadratické stavby těla. Silný je jako knírač, jeho dobře vyvinuté osvalení vyniká zejména při pohybu v důsledku krátkého osrstění.\n\nHladkosrstý pinč se od samého začátku lišil svou barvou a krátkou srstí od ostnosrstých. Většina z nich má barvu černou se světlými znaky dále pak jednobarevně hnědě tónovanou až červenou, barevnou variantu pepř a sůl nebo též modrošedou až černou.\n\nPro plemeno je typická silná lebka, protáhlá bez silně vystupující zadní partie. Čelo je ploché, prochází souběžně, bez vráskových záhybů. Stop je lehký, přesto ale zřetelně viditelný. Vrh nosu je dobře uzpůsobený a černý. Tlama končí tupým klínem. Hřbet nosu je rovný. Pysky jsou černé, pevné, hladce přiléhající k čelistem. Horní a spodní čelist je silná. Úplný chrup (42 zubů) je silný, má nůžkový skus a je čistě bílý. Žvýkací svalstvo je dobře vyvinuté, bez rušivě vystupujících lícních kostí. Německý pinč má tmavé, oválné a černě pigmentované oči a dobře přiléhající oční víčka. Uši jsou sklopené, vysoko nasazené ve tvaru V. Vnitřní hrany přiléhají k lícím, natočené směrem dopředu na spánky.\n\nUšlechtilý, nepříliš krátký krk, přechází harmonicky do zátylí. Je suchý, bez laloků a volné kůže. Ocas, pokud je ponechán v přirozeném stavu (nekrácen), je vysoko nasazený, nesen lehce narovnaně.\n\nPinč je živý, plný temperamentu, sebejistý a vyrovnaný. To spojené s chytrostí a vytrvalostí z něj dělá příjemného, hlídacího a doprovodného psa. Svého pána oddaně miluje a k cizím je nedůvěřivý. Jestliže přijde o svého pána těžko si zvyká na nového. Jeho výchova chce pevnou disciplínu která se vrátí na povaze psa. Jelikož je to velice aktivní pejsek tak se hodí na psí sporty jako je například agility. S dobrou výchovou se jistě stane miláčkem rodiny i s malými dětmi.\n\nNěmecký pinč je vcelku náročný pes. Potřebuje opravdu pořádnou výchovu a nesmí být zanedbána žádná maličkost. Před pořízením tohoto psa je třeba všechny důležité věci dobře zvážit, není to plemeno, které může být odchováno na zbytcích od stolu. Dožívá se cca 10 až 12 let a kohoutková výška činí něco kolem 48 cm. Není vhodný pro začátečníky. Pokud je řádně vychován, je z něho opravdu oddaný domácí pes.\n"}
{"id": "556239", "url": "https://cs.wikipedia.org/wiki?curid=556239", "title": "Viktor Sergejevič Safronov", "text": "Viktor Sergejevič Safronov\n\nViktor Sergejevič Safronov (11. října 1917, Velikije Luki – 18. září 1999, Moskva) byl ruský astronom.\n\nVešel v povědomí odborné veřejnosti především na přelomu 60. a 70. let 20. století, kdy ve svých pracích znovuoživil tzv. mlhovinovou hypotézu vysvětlující vznik a vývoj sluneční soustavy. Tuto hypotézu lze aplikovat i na extrasolární planetární soustavy.\n\nJeho jméno nese planetka hlavního pásu (3615) Safronov, objevená roku 1983 americkým astronomem Edwardem L. G. Bowellem.\n"}
{"id": "556248", "url": "https://cs.wikipedia.org/wiki?curid=556248", "title": "Jenský plán", "text": "Jenský plán\n\nJenský plán je alternativní pedagogický směr, založený německým profesorem Peterem Petersenem po 1. světové válce v Jeně podporující individualizaci i školní pospolitost.\n\nZakladatel směru Peter Petersen (1884 – 1952) působil na Jenské univerzitě jako profesor pedagogiky a byl také evangelickým pastorem. Při univerzitě zřídil experimentální školu a v roce 1927 byl jeho návrh na konferenci \"Sdružení pro novou výchovu\" pojmenován Jenský plán.\n\nPetersenův vzdělávací plán není považován za dogma, ale školy i jednotliví pedagogové jej mohou přizpůsobit svým potřebám. \n\nŽáci při výuce procházejí jak aktivitami individuálními tak skupinovými a hromadnými. Spolupráci mj. navíc podporuje také možnost práce ve výběrových kurzech.\n\nŽáci nejsou sestavováni do tříd podle věku, a až na některé úkoly ve výkonnostních skupinách tedy nepracují v homogenních třídách. Pracovní skupiny se nazývají kmenovými třídami, které odpovídají dvěma až třem třídám klasického systému. Petersen tak zamýšlel podpořit práci v menších skupinkách, kde si žáci navzájem pomáhají. Pracuje například s myšlenkou, že motivující učivo má žáka oslovovat a proto vycházet z jeho vlastních zkušeností a znalostí se vztahem k prostředí, ve kterém žije. \n\nVýuka je plánována v tzv. týdenních plánech vycházejících ze situace školy a zohledňujících rytmus života žáků a obsahuje čtyři základní druhy činností, \"jádrové vyučování, výuku v kursech, volnou práci\" a aktivity \"v pracovních společenstvích\". První z nich, jádrové vyučování, je obsahem více než jedné poloviny výuky a s učitelem se v něm žáci jeden i více týdnů věnují konkrétním tématům, např. jednotlivá roční období, probíraná z různých pohledů několika klasických předmětů zároveň.\nVýuka v kurzech se soustředí na osvojování základních dovedností a znalostí jednotlivých oborů, jako matematika, čtení, psaní apod., které žáci opět probírají za spolupráce s ostatními se značnou měrou samostatnosti, která pedagogovi umožňuje věnovat se více těm, kteří jeho pomoc potřebují.\nVolná práce žákům umožňuje volit si úkoly dle vlastního rozhodnutí, a tak se mohou zabývat jak svému oblíbenému oboru tak takovým, ve kterých cítí potřebu se zdokonalit. Aktivity v pracovních společenstvích jsou navrženy tak, aby žákům pomáhaly rozvíjet osobnost a aby je žáci zvládli – jako příklad může sloužit práce v řemeslných dílnách či na školní zahradě.\n\nJenský plán kombinuje čtyři hlavní formy vzdělávání, a to \"rozhovor, práci, hru\" a \"slavnost\". Den je zahajován rozhovorem probíhajícím v kruhu někdy společně se snídaní, kdy si žáci mohou sednout na libovolné místo a poslouchat i sdělovat pocity. Po víkendu je obzvláště důležitý, protože jsou při něm znovupřivítáni žáci a dozvídají se o týdenním plánu. Používá se i v jiných částech výuky – ve středu se jím zjišťuje stav projektů, v pátek slouží k evaluaci při hodnocení uplynulého týdne. Rozhovor přechází v práci v menších skupinách, která má např. za cíl řešit pracovní situace prezentované jako problémy k řešení, kdy jsou žáci vedeni k určité samostatnosti při respektu a spolupráce s ostatními, přičemž je zároveň k dispozici pomoc učitele. Volný čas včetně přestávek vyplňuje hra, rovněž používaná ve vlastním vyučování a přispívající obzvláště k rozvoji dětí, protože podporuje paměť, myšlení i pozornost. Slavnosti zahajují i ukončují týdenní plán školy i tříd – setkávají se při nich učitelé s žáky, kteří zpívají, gratulují dětem k narozeninám apod., takže jsou oblíbené, podle zakladatele hnutí navíc především podporují utužování školního společenství. Při přípravě na slavnost se přes zpěv a dramatické scénky sestavované samotnými žáky uplatňuje jejich tvořivost i estetické cítění.\n\nJenské učebny nevypadají jako klasické školní třídy, protože umožňují práci v malých skupinkách i individuální, volbu pomůcek přítomných na místě a také volný pohyb. Při výuce je na vhodné pomůcky kladen důraz – bývají přijaté jak z jiných alternativních školských směrů tak vyrobené učiteli mnohdy s pomocí rodičů, které umožňují žákovi rozvoj a zároveň kontrolu správnosti práce. Je zřejmé, že aby systém fungoval, musí být žáci k samostatnosti a odpovědnosti vedeni od samého počátku.\n\nJenský plán je kritizován především kvůli nemožnosti absolutní kontroly nad žáky, kteří pracují s vysokou měrou samostatnosti a přitom dochází ve skupinkách k hluku a tak nedostatku tradičně pojímané kázně. Na druhé straně jsou názory, že pedagogika jenského plánu připravuje žáky na skutečný život dobře jejich vedením k vlastní odpovědnosti se značnou měrou svobody a demokracie a přitom zároveň k týmové práci.\n\nŠkoly vzdělávající podle Jenského plánu dnes existují například v Nizozemsku (přes 200), Belgii a Německu, kde byla obnovena i původní Petersenova jenská škola. V České republice školy jenského typu zatím nejsou. Od září 2016 se bude vyučovat dle principů Jenského plánu v ZŠ Kairos, z.ú. v Dobřichovicích a ZŠ Hučák Hradec Králové a od roku 2017 v ZŠ Křišťál v Jaroměři.\n"}
{"id": "556256", "url": "https://cs.wikipedia.org/wiki?curid=556256", "title": "Deymové ze Stříteže", "text": "Deymové ze Stříteže\n\nDeymové ze Stříteže je starý vladycký rod původem z jižních Čech, který byl v 18. století povýšen do hraběcího stavu. Někteří jeho členové žijí dnes v Bavorsku.\n\nRod pochází původně ze Stříteže, severně od Milevska. První zmínka je ze 14. století, roku 1385 byl Oldřich Dym z Dobrzemyslic zapsán v Zemských deskách. Jméno jeho potomků vzniklo chybným pravopisem a chybnou výslovností z českého slova Dým = kouř. Jeho potomky byli Beneš a Mrakeš ze Stříteže, kteří se roku 1415 připojili ke stížnému listu Kostnickému koncilu. K roku 1459 se uvádí Jan Deym ze Stříteže, jímž začíná sledovatelný rodokmen těchto českých vladyků a rytířů. V 16. století se rod rozdělil na dvě větve podle majetku, a to na čimelickou a čížovskou. \n\nPo stavovském povstání a Bělohorské bitvě museli někteří příslušníci rodu (Adam a Václav) emigrovat, zatímco Vilém zůstal v Čechách jako man. Z čížovské větve se díky synům Václava Ignáce Deyma ((1669-1747) vyvinuly tři větvě existující do současnosti: \n\nRytíř Jan Šťastný byl roku 1730 povýšen do hraběcího stavu, avšak neměl potomky a jeho větev jím vymřela. Majitel Vodice, Přestanic, Libětic a domu v Praze, Václav Hynek, obdržel roku 1730 hraběcí titul. Jeho rodová větev pokračovala v Bavorsku. Josef se stal královským komořím a získal funkci dědičného říšského rady. Další větev založil František Deym, který roku 1799 koupil Hostinné, po němž se jeho linie nazývala. Další potomci žili v Prusku, Slezsku i u nás, kde členové rodu bydlí dodnes.\n\nJan Josef Deym (1752-1804) sloužil od 18 let v rakouské armádě u kyrysníků. Domníval se, že v souboji zabil svého soupeře, ze strachu utekl do ciziny, žil v Holandsku a Neapolsku pod jménem Müller, živil se tvorbou figurálních odlitků z vosku, čímž vyvolal zájem neapolské královny Karolíny, která jej zaměstnala na kopírování antických soch ze sádry. Roku 1796 za své dílo dostal ve Vídni uměleckou cenu. Císař František I. mu udělil milost, vcrátil titul a jmenoval jej svým komořím. Umělec se oženil s Josefinou Brunšvickou a vrátil se do vlasti.\n\nVojtěch Rudolf Deym, tento nejvýznamnější příslušník rodu, žil v letech 1812–1863, hrabě se stal zemským patriotem a aktivně se zapojoval do národního dění okolo roku 1848. Předsedal Svatováclavskému výboru a působil jako místopředseda Národního výboru, účastnil se také Říšského ústavodárného sněmu. Založil, vedl a financoval Národní noviny. Ke konci života se stáhl do ústraní.\n\nMezi žijící členy rodu patří také Leonhard Graf Deym, správce mailberské komendy řádu maltézských rytířů a Joseph Graf von Deym, majitel Deymovského hraběcího zámeckého pivovaru Arnstorf. Byl také předsedou Spolkového svazu soukromých pivovarů Německa a v roce 1995 obdržel cenu Bavorského řádu piva.\n\n\nV erbu vidíme stříbrnou husu v červeném poli. Po přijetí hraběcího titulu znak vylepšili zeleným pahorkem, na kterém stojí původní husa.\n\nSpojili se s Běšiny, Janovskými z Janovic a Des Foursy z Walderode.\n\n\n"}
{"id": "556259", "url": "https://cs.wikipedia.org/wiki?curid=556259", "title": "Love Gun", "text": "Love Gun\n\nLove Gun je šesté řadové album americké hard rockové skupiny Kiss. Jde o první desku, kde kytarista Ace Frehley zpívá hlavní vokál a zároveň poslední deska nahraná kompletně v původní sestavě; alba \"Dynasty,\" \"Unmasked\" a \"Psycho Circus\" jsou sice pod touto sestavou také uváděna, ale ve skutečnosti je nahrávali různí hudebníci (např. Peter Criss byl roku 1978 nahrazen sezónním bubeníkem Antonem Figem).\n\n"}
{"id": "556272", "url": "https://cs.wikipedia.org/wiki?curid=556272", "title": "Mefedron", "text": "Mefedron\n\nMefedron, též 4-methylmethkathinon (4-MMC) nebo 4-methylefedron, systematický název (RS)-2-methylamino-1-(4-methylfenyl)propan-1-on, je syntetická stimulační a entaktogenní droga ze tříd amfetaminů a kathinonů. Podle dostupných informací bývá obsažen v některých stimulačních přípravcích a někdy se prodává smíšen s methylonem. Jedná se o syntetickou látku založenou na kathinonech obsažených ve východoafrické rostlině nazvané kata jedlá. Mefedron může mít formu kapslí, tablet nebo bílého prášku, uživatelé ho mohou polykat, šňupat nebo injikovat.\n\nV roce 2009 se mefedron stal čtvrtou nejpopulárnější pouliční drogou ve Spojeném království, za marihuanou, kokainem a extází.\n\nSlangově se označuje jako mef, dron, MCAT nebo bubliny. Koncem roku 2009 začaly britské noviny drogu označovat jako meow nebo miaow (česky mňau), tedy názvem, který byl tehdy v ulicích téměř neznámý. Někdy se jméno zdvojuje jako meow meow nebo miaow miaow, tedy česky mňau mňau či mňau-mňau, případně s velkým písmenem na začátku, tedy Mňau-mňau.\n\nEvropští ministři spravedlnosti schválili (na základě návrhu Evropské komise) na přelomu listopadu a prosince 2010 zákaz mefedronu a dalších látek na území EU. Na základě toho musí členské státy implementovat tento zákaz do svých národních legislativ.\n\nV Česku mefedron patří mezi zakázané látky. Do dubna 2011 se však běžně prodával v obchodech, Češi ho nakupovali také z internetových obchodů v zahraničí. V lednu 2011 představili politici návrh změny legislativy pro zákaz mefedronu a dalších dosud nezakázaných látek. Návrh byl schválen a v podobě zákona 106/2011 Sb. vstoupil v účinnost 22. dubna 2011.\n\n"}
{"id": "556277", "url": "https://cs.wikipedia.org/wiki?curid=556277", "title": "Galinstan", "text": "Galinstan\n\nGalistan, Galinstan je eutektická slitina gallia, india a cínu ve složení: 68,5 % Ga, 21,5 % In, 10 % Sn patřící do skupiny nízkotajících slitin. Název vznikl z počátečních písmen Gallium, Indium a Stannum (latinsky cín). Oproti ostatním nízkotajícím kovům/slitinám se vyznačuje relativně nízkou toxicitou a vysokou stálostí. Používá se například jako náhrada rtuti v teploměrech. Určitou nevýhodou je, že lékařské teploměry s galistanem takřka nelze \"sklepat\" ručně, bez speciálních odstředivek.\n\n\n\n"}
{"id": "556279", "url": "https://cs.wikipedia.org/wiki?curid=556279", "title": "Sting in the Tail", "text": "Sting in the Tail\n\nSting in the Tail je sedmnácté studiové album německé heavymetalové kapely Scorpions. V Evropě vyšlo 19. března 2010 (14. března v Řecku) a v Severní Americe 23. března 2010 a je to pravděpodobně jejich poslední album před odchodem.\n\nAlbum obsahuje duet nazpívaný z finskou symphonic metalovou zpěvačkou Tarjou Turunen \"The Good Die Young\"\n\nBěhem prvního týdne se album umístilo na 23. místě v Billboard 200 s 18 500 prodaných kopií ve Soojených státech. V Německu se album umístilo na 2. místě, ale druhý týden pokleslo na 3. místo. Ve Francii se umístilo na 16. místě a v Řecku na 1. Album se také umístilo na 2 místě v Billboard Rock Charts\n\n"}
{"id": "556283", "url": "https://cs.wikipedia.org/wiki?curid=556283", "title": "The Diplomats", "text": "The Diplomats\n\nThe Diplomats, známí také jako Dipset je americká hip hopová skupina. Skupinu založili Cam'ron a Jim Jones, brzy zapojili i rappera Freekey Zekey, o rok později základ skupiny doplnil Juelz Santana. V roce 2007 skupinou otřásl spor Cam'rona s Jimem Jonesem, který vyústil v tříletou uzavřenost skupiny před Cam'ronem. Avšak v roce 2010 se skupina znovu sjednotila.\n\n"}
{"id": "556286", "url": "https://cs.wikipedia.org/wiki?curid=556286", "title": "ILife", "text": "ILife\n\niLife je kolekce počítačových programů pro Mac OS X a iOS, pro správu a úpravu fotek, hudební knihovny, tvorbu hudby a střih videa. Obsahuje programy iPhoto, iWeb, iMovie, GarageBand a iTunes. Základní výhodou balíku oproti ostatním programům je, že dokáží jednotlivé programy spolupracovat velmi jednoduše mezi sebou. V iMovie tak lze připojit hudbu z knihovny iTunes či do videa dodat fotku podle nalezeného obličeje z knihovny iPhoto.\n\nJe program pro správu fotografií. Uspořádává fotografie podle místa, osob a času, je schopen identifikovat obličeje.\n\nJe určen pro správu a úpravu videí. Dokáže stříhat, upravovat nebo jen přehrávat videa a umisťovat je na web.\n\nJe jednoduchý nástroj pro vytváření webových stránek. Poslední verze je '09. Ve verzi '11 iWeb přítomen nebyl ačkoliv byl předinstalován s '11 verzí ostatních programů na počítačích Apple až do června 2011. Apple se nechal slyšet, že dále již tento program vyvíjet nebude.\n\nJe program pro skládání hudby, jehož pomocí lze hrát na hudební nástroje, dokáže mixovat a stříhat hudbu.\n"}
{"id": "556287", "url": "https://cs.wikipedia.org/wiki?curid=556287", "title": "Cam Neely", "text": "Cam Neely\n\nCameron Michael Neely (narozen 6. června 1965) je bývalý profesionální kanadský hokejista. Jako pravé křídlo hrál mezi lety 1983 a 1996 v NHL, za týmy Vancouver Canucks a Boston Bruins. Momentálně je viceprezidentem v organizaci Bruins.\n\nNeely se narodil v Comoxu, v kanadské provincii Britská Kolumbie. Většinu své juniorské kariéry hrál v Ridge Meadows Hockey Association a byl také zařazen na seznam významných osobností města Maple Ridge. V roce 1983 ho na devátém místě draftovali Vancouver Canucks. To se stalo po úžasné sezoně s týmem Portland Winter Hawks v juniorské Western Hockey League, ve které se Hawks stali prvním týmem z USA, který vyhrál Memorial Cup pro nejlepší tým ze tří hlavních kanadských juniorských lig. Po třech sezonách za Canucks byl společně s výběrem v prvním kole draftu (kterým byl nakonec jako třetí celkově draftován Glen Wesley) do Boston Bruins za Barryho Pedersena. Skoro hned bylo všem jasné, že Bruins získali to lepší z trejdu. V dalším roce, Neely vedl Bruins s 36 góly a jeho 72 bodů bylo více než dvojnásobek výkonu v předchozí sezoně.\n\nNeelyho úspěch pocházel z tvrdé a rychle vypálené střely, ale také z fyzické hry. Stejně jako měl dobré střely, tak dobré byly i jeho devastující bodyčeky. Stal se prototypem pravého power forvarda a rok co rok na draftu generální manažeři hledají talenty, kteří hrají stylem Cama Neelyho.\n\n11. května 1991 ve finále Východní konference, ve třetím zápase, Neely byl udeřen Ulfem Samuelssonem a v šestém zápase opět. Mnoho lidí považovalo Samuelssonovy hity jako nečisté. Situaci zhoršilo to, že Neely byl diagnostikován s zánětlivou nemocí v koleni a zbytek sezony nemohl hrát. Jeho bolest ale přetrvala a byla tak ohromující, že už nikdy nehrál více než 49 zápasů v sezoně. I tak byl ale skvělým střelcem. Pouze Wayne Gretzky, Mario Lemieux a Brett Hull dokázali mít lepší průměr gólů na zápas než Neely v sezoně 1993-94, kdy ve 44 zápasech vstřelil 50 gólů. Dále jen deseti hráčům se povedlo zaznamenat lepší průměr gólů na zápas v celé kariéře. Třikrát pokořil hranici 50 gólů v sezoně, pětkrát hrál v Utkání hvězd a v letech 1988, 1990, 1991 a 1994 byl zvolen do Druhého výběru hvězd NHL.\n\nJeho výkony v bolestech byly později oceněny, když získal Bill Masterton Memorial Trophy za oddanost hokeji. Další problémy, tentokrát s bokem, ho přinutili ukončit kariéru v roce 1996. Jeho číslo 8 bylo vyřazeno týmem Bruins a Neely se tak stal desátým hráčem s vyřazeným číslem v historii týmu.\n\nV roce 2005 byl Neely uveden do Hokejové síně slávy.\n\nNeelyho cítění hodně poznamenala úmrtí jeho rodičů na rakovinu. Tak se stal aktivním v tomto charitativním oboru a společně s bostonskou nemocnicí Tufts Medical Center provozuje fond „Cam Neely Foundation“ a pacienti Tufts Medical Center postižení rakovinou jsou léčeni v „Neely House“.\n\nNeely také hrál v seriálu blízkého přítele Denise Learyho „Rescue Me“, kde hrál amatérského hokejistu hrajícího za newyorské hasiče. Neely se objevil i v několika dalších populárních seriálech a filmech.\n\nBývalá wrestlingová osobnost, Justin LaRouche, se zúčastňovala wrestlingových klání pod přezdívkou „Bam Neely“, což je kombinace Neelyho přezdívky a jména.\n\n25. září 2007 byl Neely jmenován viceprezidentem Boston Bruins.\n\n\n\n"}
{"id": "556290", "url": "https://cs.wikipedia.org/wiki?curid=556290", "title": "Chalkogenidové sklo", "text": "Chalkogenidové sklo\n\nChalkogenidová skla jsou amorfní pevné látky obsahující jeden z následujících prvků: síra, selen, telur. Oxidová skla se do této kategorie nezařazují. Důvod lze spatřovat v elektronegativitě kyslíku (značně odlišné od ostatních prvků) a tím i struktuře a vlastnostech oxidových skel. Skla na bázi Po prakticky nejsou vzhledem k radioaktivitě a malému rozšíření Po studována.\nKlasickými představiteli chalkogenidových skel jsou systémy As-S či Ge-S, které se vyznačují snadnou sklotvorností v širokém rozmezí koncentrací jednotlivých prvků. Taková skla se používají jako pevné elektrolyty pro elektrochemické články. Skla se vyznačují vysokou termodynamickou a elektrochemickou stabilitou.\n\nS rostoucí molární hmotností prvků obvykle klesá sklotvornost systému, t.j. S>Se>Te.\n\nZ elektrického hlediska patří tyto materiály mezi amorfní polovodiče. Vodivost je většinou p-typu. Z optických vlastností je příznačná vysoká propustnost v infračervené oblasti spektra, vysoký index lomu.\nPlatí, že s rostoucí molární hmotností prvků klesá šířka zakázaného pásu (t.j. S>Se>Te) a dochází k posunu krátkovlnné i dlouhovlnné absorpční hrany k vyšším vlnovým délkám (nižším energiím). Z tohoto důvodu jsou skla na bázi lehkých prvků (převážně sulfidy arsenu, germania, ...) průhledná (od žluté po temně rudou), zatímco skla na bázi Se, Te jsou již neprůhledná kovově šedého vzhledu. \n\n"}
{"id": "556293", "url": "https://cs.wikipedia.org/wiki?curid=556293", "title": "Cam'ron", "text": "Cam'ron\n\nCameron Giles více známý jako Cam'ron nebo Killa Cam je americký rapper, spoluzakladatel skupiny The Diplomats a herec. V dětství účinkoval ve skupině \"Children of the Corn\". Cam'rona si všiml slavný The Notorious B.I.G. a ještě před svou smrtí ho představil svému manažerovi. V roce 2007 vedl spor s rapperem 50 Centem, který vedl k rozkolu uvnitř skupiny The Diplomats, po tříletých napjatých vztazích se však skupina dala znovu dohromady.\n\n\n\n\n"}
{"id": "556298", "url": "https://cs.wikipedia.org/wiki?curid=556298", "title": "Valleys of Neptune", "text": "Valleys of Neptune\n\nValleys of Neptune je studiové album Jimiho Hendrixe, které v USA vyšlo 9. března 2010. Album obsahuje 12 dosud nevydaných studiových nahrávek v celkové délce více jak 60 minut. Album mixoval Hendrixův spolupracovník, zvukový inženýr Eddie Kramer, který s Jimem spolupracoval už v roce 1967.\n\n"}
{"id": "556303", "url": "https://cs.wikipedia.org/wiki?curid=556303", "title": "Schilthornbahn", "text": "Schilthornbahn\n\nSchilthornbahn AG je akciová dopravní společnost, která provozuje lanové dráhy ve Švýcarsku v Bernských Alpách. Název společnosti byl vybrán podle nejvýše položené zastávky společnosti, tj. Schilthorn.\n\nSpolečnost provozuje celkem 14 lanových drah s celkovou délkou více jak 16 km, s celkovým převýšením 5281 m a celkovou přepravní kapacitou 11 300 osob/hod.\n\nVe správě společnosti jsou dráhy budované v letech 1912–1971. Mimo to, spravuje společnost i vrcholové hotely, restaurace a sjezdovky.\n\n"}
{"id": "556304", "url": "https://cs.wikipedia.org/wiki?curid=556304", "title": "Maskat a Omán", "text": "Maskat a Omán\n\nMaskat a Omán (: ) byl státní útvar, který existoval na území dnešního Sultanátu Omán a zčásti na území dnešních Spojených arabských emirátů, přibližně od roku 1856 do roku 1970. Maskat a Omán by neměl být zaměňován s jiným státním útvarem, a to se Smluvním Ománem.\n\nMezi bohatším, pobřežním a námořně orientovaným Sultanátem Maskat a vnitrozemským Ománským imámátem, jehož konzervativní vládci byli představiteli ibádíjovské větve islámu, vždy v historii existovaly rozdíly.\n\nSultanát Maskat disponoval silným námořnictvem, s jehož pomocí dokázal vytvořit krátkodobou říši, zahrnující dnešní Omán, Spojené arabské emiráty, jižní Balúčistán a Zanzibar a přilehlá pobřeží Keni, Tanzanie a Mosambiku. Sultanát se rovněž zapojil do vysoce výnosného obchodu s otroky napříč východní Afrikou. V nedávné době vznesl ománský ministr nárok na Maskarény s odkazem na fakt, že tyto vzdálené ostrovy sultanát kontroloval již od 15. století.\n\nV roce 1820 ztratil sultanát mnohá území v Perském zálivu, která se později stala britským protektorátem Smluvní Omán. Pátý sultán z rodu Al Saídů, Saíd bin Sultán, zpevnil a sjednotil své územní državy a zvýšil ekonomické zisky a země prosperovala. Nicméně ománská námořní flotila již nemohla nadále konkurovat technicky vyspělejším evropským flotilám a sultanát ztratil mnoho obchodních styků s Indií. Pod tlakem Velké Británie se sultanát oprostil od obchodu s otroky, což vedlo k politickému i ekonomickému úpadku.\n\nDne 4. června 1856 zemřel sultán, aniž by jmenoval následníka trůnu a panovnický rod Al Saíd se nedohodl na jeho následníkovi. Situace se vyřešila prostřednictvím Británie, jež určila dva vládce z dynastie Al Saídů. První měl vládnout vnitrozemsky ležícímu Imámátu Omán a druhý v Maskatském sultanátu. To vedlo k používání nového označení \"Maskat a Omán\". Zanzibar se stal nezávislým.\n\nSultanát Maskat se stal terčem pravidelných útoků ibádíjských kmenů, které nesnášely ovlivňování ze strany Ománců žijících při pobřeží. Sultanát se nicméně s pomocí Velké Británie před těmito útoky ubránil.\n\nTento historický nesoulad pokračoval napříč 20. stoletím, kdy sultán Saíd bin Tajmúr povolil Imámátu Omán omezenou autonomii.\n\nObjevy ropy v Perském zálivu zhoršily územní spory mezi Maskatským sultanátem a Ománským imámátem. Většina ropných polí ležela v imámátu, avšak sultán dopřál licence k těžbě evropským ropným společnostem v oblasti, třebaže uznával svrchovanost imáma nad oblastí. Ropné společnosti proto vyzvaly britskou vládu ke zvýšení podpory sultánovi. Sultán zrušením Seebské smlouvy převzal vládu nad územím imámátu a imáma sesadil.\n\nS pomocí Velké Británie byl sultán schopen ovládnout většinu území Ománu. V roce 1957 Sultánovy ozbrojené síly dobyly město Nazvá, ale poté sultán jevil jen nepatrný zájem o stabilitu národa. Poslední zámořská država, při Ománském zálivu ležící přístav Gwadar, byla v roce 1958 postoupena Pákistánu. Četnost vzpour, jako bylo například Dafárské povstání mající podporu Jemenu, motivovalo Velkou Británii ke změně sultána. Británie zvolila na Západě vzdělaného sultánova syna, Kábúse ibn Saída, jenž byl zavřen v paláci, jelikož se jeho otec obával puče. Po úspěšném vojenském převratu provedeného s pomocí Britů a svém osvobození se Kábús prohlásil sultánem Maskatu.\n\nKrátce poté, znovu s pomocí Velké Británie a nelítostné armády z Balúčistánu, Kábús potlačil Dafárské povstání v roce 1976 a sloučil vnitrozemské území Ománu s přímořským Maskatem. Nově spojené území bývalého Imámátu Omán spolu s územím Sultanátu Maskat začalo nést název Sultanát Omán.\n\nExistence Soharského sultanátu trvala od roku 1920 přibližně do roku 1932. V roce 1920 se šejk Ali Banu Bu Ali, příbuzný sultána Tajmúra bin Fajsala, vzbouřil v severním městě Suhár a prohlásil sám sebe vládcem, avšak byl sesazen Brity v roce 1932.\n\n"}
{"id": "556315", "url": "https://cs.wikipedia.org/wiki?curid=556315", "title": "Dějiny lidských práv", "text": "Dějiny lidských práv\n\nPředstava lidských práv jako univerzální právní ochrany všech lidí vůbec a zákonného omezení každé vládní moci má v západní civilizaci dlouhé dějiny. Připravovala se v městských společnostech ve starověku, a to ve dvojím směru: jednak jako rozšiřování různých oprávnění z rodové šlechty na širší vrstvy obyvatel, jednak jako rozšiřování obsahu těchto oprávnění. Tento vývoj se obnovil ve vrcholném středověku na křesťanském základě, pokračoval obranou práv měšťanů v období absolutismu a vedl koncem 18. století k deklaracím těchto práv ve Francii a v USA. 10. prosince 1948 přijalo Všeobecnou deklaraci lidských práv Valné shromáždění OSN.\n\nPrávo obecně chrání práva lidí v určité politické oblasti, myšlenka lidských práv se však liší tím, že se snaží tuto ochranu rozšířit i na ty, kdo nejsou občané, případně ani svobodní a dospělí. Už ty nejstarší sumerské zákoníky obsahují některá ustanovení, která chrání nejen svobodné muže, ale i ženy, děti a nevolníky, stejně jako Zákon Mojžíšův a další staré texty. Přesto je ve starověku silně rozšířeno otroctví, které je podle Dušana Třeštíka hlavním příjmem Přemyslovců. Horní zákon krále Václava II. z roku 1300 zakazuje práci dětí v dolech. Španělské zákony z Burgosu (1512) zakazují násilí na domorodých otrocích, chrání těhotné ženy a děti, stejně jako pozdější \"Leyes nuevas\" z roku 1542. Nicméně myšlenka univerzálních lidských práv, jež by platila pro všechny lidi vůbec, historicky začíná rozšiřováním oprávnění ve starověkých městech.\n\nVe starověkých městech původně vládla dědičná aristokracie, postupně tu však vznikala bohatá obchodní vrstva, která se domáhala podílu na vládě. Od 7. století př. n. l. v Athénách (Solón) a od 5. století př. n. l. v Římě (Zákon dvanácti desek) se dědičná privilegia šlechty ruší a nahrazují třídami občanů podle majetku. Podíl na rozhodování o veřejných věcech se tak rozšiřuje na všechny svobodné muže, i když v odstupňování podle třídy. Myšlenka občanské rovnosti se objevuje i ve filosofii, například u stoiků. Řím, který začíná jako typicky uzavřená městská obec (\"polis\", \"civitas\"), postupně rozšiřuje své panství a poskytuje obyvatelům dobytých obcí i některá občanská a politická práva, až roku 212 rozšířil císař Caracalla občanské právo na všechny svobodné občany celé říše. Důležitou roli pro další vývoj myšlenky lidských práv sehrálo křesťanství: všichni lidé jsou si před Bohem rovni a každý se bude jednou odpovídat za svůj život před jeho soudem. Základním úkolem panovníka a vládní moci je prosazovat spravedlnost, bez níž se království stává jen „velkou ničemností“ (Augustinus).\n\nVývoj měst, přerušený pádem Římské říše a barbarskými vpády, znovu začíná od 9.-10. století v jižní a západní Evropě a s ním i snahy měšťanů o podíl na veřejných záležitostech. Koncem 11. století začíná v Boloni studium římského práva, které se pak stalo důležitým nástrojem při církve i v jejím zápase o nezávislost vůči císařské a panovnické moci. Ve spise \"Policraticus\" z roku 1159 obhajoval Jan ze Salisbury, pozdější biskup v Chartres zásadu, že i panovník podléhá zákonům a pokud je zanedbává, může být zbaven vlády. Roku 1215 si anglická šlechta na oslabeném králi Janovi vynutila uznání \"„Velké listiny svobod“\" (Magna charta libertatum), kterou někteří pokládají za počátek lidských práv.\n\nVe městech vrcholného středověku vzniká také nová individualizovaná podoba osobní křesťanské zbožnosti, v níž nabývá na významu osobní svědomí. Protože se každý bude jednou odpovídat za svůj život, potřebuje svobodu, aby jej mohl vést podle svého svědomí. Odtud pak vzniká i požadavek náboženské svobody, který se ovšem mohl prosadit až novověk.\n\nOd pozdního středověku výrazně rostla panovnická moc i prostředky k jejímu prosazení (stálé vojsko, daně, úřednická správa atd.). Měšťané sice často stáli na straně panovníka proti šlechtě, nicméně vůči vznikajícímu absolutismu hledali způsob, jak bránit své svobody. Při vzniku myšlenky lidských práv hrála významnou úlohu i stará stoická myšlenka přirozeného práva (\"lex naturalis, ius naturae\"). Pro římské právníky znamenala \"„to, čemu příroda sama všechny naučila“\", čili to, co je všem právním systémům společné. V křesťanském středověkém pojetí je přirozené právo odrazem Božího řádu stvoření a tudíž také normou pro každé lidské (pozitivní) právo: co mu odporuje, není právo.\n\nZásadní zkušeností raného novověku byly občanské a náboženské války, které postihly už ve 14. století Itálii a brzy nato Čechy, po reformaci Německo, Francii, Nizozemí, Anglii a nakonec celou Střední Evropu (třicetiletá válka). Z toho vycházejí první teoretikové pozdějších lidských práv, například Jean Bodin (\"Šest knih o státu\", 1576), Hugo Grotius (\"De iure belli et pacis\", 1625), Thomas Hobbes (\"Leviathan\", 1651) nebo Samuel Pufendorf (\"De jure naturae et gentium\", 1672). Všichni cítí potřebu silné vlády a občanského míru, takže podporují absolutní moc panovníka, který není vázán zákony, na druhé straně se ho snaží různě omezit – a to v jeho vlastním zájmu: jen spravedlivá vláda je pevná.\n\nZkušenost náboženských válek také ukázala, že státní moc je třeba oddělit od náboženství. Hobbes sice uznává absolutní nárok panovníka na poslušnost poddaných, jeho autoritu však neodvozuje od Božího pověření, nýbrž chápe jako výsledek (hypotetické) smlouvy mezi občany. Bez státu žijí lidé v neustálé „válce všech proti všem“ a uvědomí si, že ji mohou ukončit jen dohodou. V zájmu své bezpečnosti se vzdají práva na sebeobranu a dalších práv ve prospěch panovníka, který jim bezpečí života a majetku zajistí. John Locke sice také uznává neomezenou moc panovníka, přesto od něho vyžaduje, aby poddaným zajistil i další svobody, včetně náboženské. Z Lockových myšlenek vycházel britský \"Bill of rights\" z roku 1689, jímž si parlament zajistil své pravomoci vůči panovníkovi (například ve vypisování daní, petiční právo a svobodu parlamentní volby). Myšlenku společenské smlouvy proslavil francouzský filosof Jean-Jacques Rousseau ve vlivném díle \"„O společenské smlouvě“\" (1762), z něhož vycházeli tvůrci Francouzské revoluce.\n\n\"„Člověk se rodí svobodný, a přece všude žije v okovech.“\"\n\nIndividuální práva každé lidské osoby nebylo možné ustavit zákonem: revolucionáři 18. století byli totiž přesvědčeni, že je člověk vždycky už „má“ jako Boží tvor (\"Declaration of Virginia\", 1776) nebo podle Rousseaua od přírody a od narození, a protože mu je nikdo nedal, nesmí mu je nikdo ani brát. Tak lidská práva zakládá jak francouzská \"\"Deklarace práv člověka a občana\"\" (26. srpna 1789), tak americký \"Bill of Rights\" z téhož roku, který však začal platit až v roce 1791.\n\nFrancouzská deklarace se stala terčem ostré kritiky z několika stran. Britský myslitel Jeremy Bentham ji pokládal za přímou výzvu ke vzpouře a Alasdair MacIntyre nedávno napsal, že žádná lidská práva neexistují a věřit v ně je jako \"„věřit na čarodějnice a jednorožce“\". Z jiné strany kritizovali myšlenku lidských práv socialisté a marxisté jako neúčinnou: k čemu jsou občanské svobody, pokud lidé trpí hladem nebo nemají práci? Na to později navázala myšlenky sociálních práv, která ovšem mají poněkud jinou povahu.\n\nZatímco v USA se listina práv stala součástí ústavního práva, ve Francii ani v ostatních evropských státech tomu tak nebylo a lidská práva se stala předmětem zákonodárství až po druhé světové válce. Zkušenosti s totalitními režimy totiž ukázaly, jak je třeba bránit základní práva každého člověka – nejenom občanů demokratických států. Teoretické otázky jejich zdůvodnění i výkladu jsou ovšem i dnes předmětem odborných diskusí.\n\n\n\n"}
{"id": "556317", "url": "https://cs.wikipedia.org/wiki?curid=556317", "title": "Juelz Santana", "text": "Juelz Santana\n\nLaRon James, spíše známý jako Juelz Santana (* 18. února 1983, Harlem, New York, USA) je americký rapper, herec a hudební producent, člen skupiny The Diplomats. Zakladatel labelu \"Skull Gang Enterteinment\" a skupiny \"Skull Gang\". Proslul spolupracemi s Cam'ronem, ale při rozkolu Dipsetu v roce 2007 stál již proti němu. Roku 2010 se skupina znovu spojila a Juelz chystá vydat své vlastní album i spolupracovat na novém albu skupiny.\n\nV prosinci 2018 byl odsouzen k 27 měsícím odnětí svobody a roční podmínce za držení drog a nelegální palné zbraně. Do vězení nastoupil v březnu 2019.\n\n\n\n"}
{"id": "556319", "url": "https://cs.wikipedia.org/wiki?curid=556319", "title": "Krvavé koleno", "text": "Krvavé koleno\n\nKrvavé koleno je dětská hra, kterou hrají či hrávaly velmi malé děti, na Moravě a ve Slezsku známá pod jménem \"Krvavý dědek\". Větší část hry je založena na opakování dialogu postavy maminky s Krvavým kolenem, poté děti začnou chodit dokola a odpočítávat čas slovy \"„První hodina odbila, lampa ještě svítila, druhá hodina odbila...“\" V určitou chvíli Krvavé koleno vykřikne \"„Lampa zhasla“\" a vrhne se na ostatní. Koho chytí, ten se stane Krvavým kolenem. Znovu probíhají všechny dialogy v nezměněné podobě dál a dál. \n\nHráči si zvolí dva (obvykle) nejstarší ze svého středu - jeden představuje Krvavé Koleno, druhý mámu, ostatní jsou děti. Krvavé Koleno se schová např. do kůlny, za dříví, či kamkoliv, kde nebude vidět.\n\nJedno dítě se jde podívat a přijde s křikem: \"Mami, mami, v kůlně straší!\". Matka to zamítne a vymyslí co asi dítě ve skutečnosti zahlédlo např: \"Ale kdepak, to byly jen tátovy montérky.\" a tak tam jde další dítě. Po vystřídání všech dětí, se tedy máma jde také podívat a \"objeví\" Krvavé Koleno. Následuje tolik oblíbený rozhovor mezi nimi, přičemž je důležité, aby Krvavé Koleno mluvilo hrozně strašidelným hlasem.\n\n\"M: \"Kdo jsi?\"\"\n\n\"K: \"Krvavý Koleno.\"\"\n\n\"M: \"Kde spíš?\"\"\n\n\"K: \"Na lidských kostech.\"\"\n\n\"M: \"Čím se přikrýváš?\"\"\n\n\"K: \"Lidskou kůží.\"\" \n\n\"M: \"Co máš pod hlavou?\" \n\n\"K: \"Lidské vlasy.\"\"\n\n\"M: \"Co máš v levé kapse?\"\n\n\"K: \"Vidličku.\"\"\n\n\"M: \"Co máš v pravé kapse?\"\"\n\n\"K: \"Nůž.\"\"\n\n\"M: \"Čím se živíš?\"\"\n\n\"K: \"Dětmi!!!\"\"\n\n\"M: \"A kdy si pro ně přijdeš?\"\"\n\n\"K: pošeptá matce čas...\" \n\npak všichni v hloučku odříkávají: \"První hodina odbila, lampa ještě svítila\" atd., až se dostanou k hodině, v kterou má Krvavé Koleno přijít - to máma místo \"...lampa ještě svítila\" řekne \"...lampa zhasla!\" - po tomto se s křikem vyřítí Krvavé koleno a začne chytat děti, které před ním utíkají. Kdo je první chycen, je v dalším kole Krvavé Koleno.\n\nO vzniku této hry není mnoho informací, na internetu se objevilo krátké vlákno na serveru Vanilka.cz, kde je také uveden celý dialog maminky a Krvavého kolena. Tím, že hra s výjimkou velmi krátké honičky stojí na opakování a přehrávání předem určených rolí, může připomínat magické obřady, podobně jako další dětská hra Zlatá brána. Dosvědčit hru lze minimálně k roku 1935. \n\nV anglicky hovořících zemích se objevuje \"démon\" Krvavé koleno v originálu \"Bloody Bones“, který chytá děti, nejraději malé, a požírá je.\n\n"}
{"id": "556324", "url": "https://cs.wikipedia.org/wiki?curid=556324", "title": "Bombardier Recreational Products", "text": "Bombardier Recreational Products\n\nBombardier Recreational Products nebo BRP je kanadská společnost vyrábějící sněžné a vodní skútry, sportovní lodě, čtyřkolky a motokáry, stejně jako spalovací motory (zejména přívěsné motory pod značkami Evinrude a Johnson).\n\nBRP je součástí koncernu Bombardier Inc., sídlem firmy je Valcourt v Eastern Townships v provincii Québec.\nPočátky společnosti se vztahují k roku 1942, kdy Joseph-Armand Bombardier založil společnost \"L'Auto-Neige Bombardier Limitée\". V roce 2003 prodala Bombardier Inc. divizi Recreational Products skupině investorů ve složení: Bain Capital (50 %), rodina Bombardier (35 %) a Caise de Dépôt & Placements du Québec (15 %).\n\nV roce 2009 měla firma kolem 5500 zaměstnanců, roční obrat činil v roce 2007 více než 2,5 miliardy dolarů. BRP má výrobní závody v šesti zemích, jsou jimi Kanada, USA (Wisconsin, Illinois, Severní Karolína), Mexiko, Finsko, Rakousko a Čína. Produkty firmy jsou distribuovány ve více než 80 zemích, v 18 z nich má BRP vlastní distribuční síť.\n\nBRP pro své stroje používá značky Can-Am (ATV & Spyder Roadster), Sea-Doo (PWC a SportBoats), Lynx, Ski-Doo, Evinrude, Johnson a Rotax.\n\n\n"}
{"id": "556328", "url": "https://cs.wikipedia.org/wiki?curid=556328", "title": "BRP", "text": "BRP\n\nBRP může být:\n"}
{"id": "556333", "url": "https://cs.wikipedia.org/wiki?curid=556333", "title": "George Wetherill", "text": "George Wetherill\n\nGeorge West Wetherill (12. srpna 1925, Filadelfie – 19. července 2006, Washington, D. C.) byl americký astrofyzik zabývající se především vývojem sluneční soustavy.\n\nFyzikou se zabýval již za druhé světové války, kdy vyučoval v Námořní výzkumné laboratoři ve Washingtonu. Fyziku vystudoval na Chicagské univerzitě a své studium završil roku 1953 titulem PhD. Vzápětí se stal vědeckým pracovníkem v oddělení zemského magnetismu na . K zájmu o počátky vývoje sluneční soustavy ho právě zde přivedla práce na metodách zjišťování věku mimozemských materiálů pocházejících z meteoritů a ze vzorků odebraných astronauty na Měsíci, založených na měření radioaktivního rozpadu některých obsažených prvků. Ukázal, že nejběžnější typy meteoritů jsou přibližně stejně staré jako Země – asi 4,5 miliardy let.\n\nJeho teoretický výzkum původu meteoritů a terestrických planet se rozběhl zejména v letech 1960 až 1975, kdy vyučoval geofyziku a geologii na Kalifornské univerzitě v Los Angeles. V této době zde současně vedl oddělení výzkumu planet a vesmíru (). Roku 1974 byl zvolen do Národní akademie věd Spojených států amerických. Poté se vrátil zpět do , kde pracoval až do roku 1991. Kromě toho byl také členem Astrobiologického institutu americké vesmírné agentury NASA.\n\nJeho práci do značné míry ovlivnil sovětský astronom Viktor Sergejevič Safronov, který studoval způsoby, jak by se mohly v počátku vývoje planetární soustavy spojovat malé planetesimály do větších těles – protoplanet. Wetherill na něj navázal a vyvinul model vzniku terestrických planet, vysvětlující velikost i oběžné dráhy vnitřních planet planetární soustavy i způsob, jakým vzájemné kolize těles v hlavním pásu planetek mohou vyústit v jejich srážky se Zemí. Upozornil také na roli obří planety Jupiter, která funguje jako štít chránící svou gravitací vnitřní planety před menšími tělesy mířícími do vnitřních oblastí sluneční soustavy. Nebýt Jupiteru, tak by podle jeho odhadů Zemi zasáhlo 10 000krát více planetek velikosti té, která vyhubila dinosaury, než se zatím stalo.\n\nRoku 1991 opustil svou pozici v a odešel do důchodu, ovšem ve svém výzkumu pokračoval i nadále. Zabýval se především nově objevenými extrasolárními planetami a jejich soustavami a vyvíjel počítačové modely simulující jejich vznik a vývoj. Zemřel 19. března 2006 ve Washingtonu na následky srdeční choroby. \n\nGeorgi Wetherillovi se za jeho práci na poli astronomie dostalo širokého uznání celé řady amerických institucí. Roku 1984 obdržel ocenění Americké geologické společnosti , roku 1986 ocenění Americké astronomické společnosti a roku 1991 získal Medaili Harry H. Hesse od Americké geofyzikální unie. Zcela nejvyšší pocty se mu však dostalo roku 1997, kdy v Bílém domě převzal od prezidenta Spojených států amerických tzv. Národní vyznamenání za vědu (\"\").\n\nRoku 2000 byl za svou práci na poli radiometrického datování stáří Země a meteoritů a za studium vzniku a dynamiky těles sluneční soustavy odměněn medailí J. Lawrence Smitha, udělovanou Národní akademií věd Spojených států amerických. Roku 2003 získal tzv. , tj. právo přednést přednášku na vybrané astronomické téma, které jako svou nejvyšší poctu uděluje každoročně jednomu vybranému astronomovi Americká astronomická společnost.\n\n"}
{"id": "556346", "url": "https://cs.wikipedia.org/wiki?curid=556346", "title": "Vimana", "text": "Vimana\n\nVimána (Dévanágarí: विमान) je sanskrtské slovo s mnoha významy sahajícími od paláce či chrámu k mytologickým létajícím strojům, které se často objevují ve staroindických eposech (Mahábhárata, Ramajána). Objevují se také v jiných méně známých sanskrtských textech jako je například Samarangana Sútradhara, který je součástí védského rukopisu o architektuře Vástu šástra. \n\nZde jsou tyto vozy popisovány jako dvoupatrové, cylindrického tvaru s kruhovými okny a kupolí. Létaly rychlostí větru a přitom vydávaly melodický zvuk.\n\nV Samarangana Sútradhara v 31. kapitole (Yantras) ve verších 95-100 je zmínka o vzdušných vozech. Píše se zde, že tyto vozy byly z lehkého materiálu se silným dobře tvarovaným tělem a k jejich konstrukci bylo použito zlato, železo, olovo a dokonce i rtuť. Měly cestovat na velké vzdálenosti a byly poháněny zvláštními motory, které fungovaly díky rtuti. (Podle některých názorů jde o chybný překlad – doslova má jít o \"chladný tekutý kov\", kterým ale nemusí být nutně rtuť.) Těmto létajícím vozům a jejich využití ve válkách je zde věnováno přibližně 230 slok.\n\nLétající vozy se v indické mytologii vyskytují poměrně často. Starověcí Indové dokonce napsali \"letecké manuály\" k řízení čtyř základních typů: \n\nV dnešní době se jim věnuje hlavně světoznámý spisovatel a záhadolog Erich von Däniken, který je zmiňuje jako jednu z mnoha indícií podporujících jeho myšlenku, že naši Zemi v dávné minulosti navštívili mimozemšťané, zanechali zde řadu stop a výrazně ovlivnili naši civilizaci.\n"}
{"id": "556348", "url": "https://cs.wikipedia.org/wiki?curid=556348", "title": "Still Loving You", "text": "Still Loving You\n\n\"Still Loving You\" je balada a závěrečná píseň německé kapely Scorpions z alba Love At First Sting z roku 1984. Je to druhý singl alba, jenž se umístil na 64. místě žebříčku Billboard Hot 100. Ve Francii se prodalo 1,7 milionů kopií. Videoklip byl natočen v Dallasu, Texasu v Reunion aréně.\n\nRemixovaná verze byla zařazena na výběrové album Still Loving You v roce 1992 a byla také vydána v Německu a některých dalších evropských zemích. Píseň byla znovu nahraná s Berlínskou filharmonií v roce 2000 na albu Moment of Glory a upravena pro akustické album Acoustica v roce 2001.\n\n7\" Single (Harvest 20 0329 7)\n\nCD-single (Harvest 1 C 560-204675-2)\n\n"}
{"id": "556361", "url": "https://cs.wikipedia.org/wiki?curid=556361", "title": "Dětřich Alsaský", "text": "Dětřich Alsaský\n\nDětřich Alsaský (\"francouzsky Thierry d'Alsace\", \"nizozemsky Diederik van de Elzas\"; 1099 – 4./17. ledna 1168 Grevelingen) byl hrabě flanderský, účastník křížových výprav a jeden z prvních pánů, kteří obdarovali templářský řád.\n\nDětřich byl synem lotrinského vévody Dětřicha II. a Gertrudy, dcery flanderského hraběte Roberta Fríského. Po brutální vraždě Karla Dobrého, která vyvolala občanskou válku, a jmenování Viléma Clita flanderským hrabětem si bruggští měšťané zvolili na hraběcí stolec Dětřicha jako vnuka Roberta Fríského a vzkázali francouzskému králi Ludvíkovi VI., jehož chráněncem byl Vilém Clito, že francouzský král nemá právo se vměšovat do volby flanderského hraběte. Dětřich přislíbil Bruggám, Gentu, Lille a Ypres, že bude podporovat obchod a hájit jejich svobody. V březnu 1128 jej Bruggy uznaly hrabětem. Po smrti Viléma Clita v létě 1128 v bitvě u Alostu se Dětřich dočkal uznání Francie a již v září 1128 v Casselu novopečený hrabě společně se svými vazaly obdaroval templářského velmistra Huga z Payns, jenž cestoval po evropských královských dvorech a \"povolával lid do Jeruzaléma.\"\n\nBěhem své vlády se snažil udržet si neutralitu během zápasu Francie s Anglií, která prospěla rozvoji flanderského obchodu. Roku 1134 po smrti první ženy Swanehildy se oženil se Sibylou, dcerou jeruzalémského krále Fulka z Anjou.\n\nOpakovaně se vydával do Svaté země, a to roku 1138, roku 1147 s druhou křížovou výpravou, poté roku 1157 a 1164. O templářích hovořil roku 1144 jako o \"rytířích Chrámu ustavičně bojujících za Hospodina důraznou obranou východní církve před pohanskou špínou.\"\n\nZemřel v lednu 1168 ve Flandrech a byl pohřben v klášteře Watten. Vlády se ujal syn Filip.\n\n"}
{"id": "556365", "url": "https://cs.wikipedia.org/wiki?curid=556365", "title": "Okres Kamienna Góra", "text": "Okres Kamienna Góra\n\nOkres Kamienna Góra (polsky \"Powiat kamiennogórski\") je okres v polském Dolnoslezském vojvodství. Rozlohu má 396,13 km² a v roce 2005 zde žilo 46 699 obyvatel.\n\nNa západě sousedí s okresem Jelenia Góra, na severu s okresem Jawor, na východě s okresem Wałbrzych. Na jihu sousedí s Českou republikou, Královéhradeckým krajem.\n\nMěstská:\n\nMěstsko-vesnická:\n\nVesnické:\n"}
{"id": "556367", "url": "https://cs.wikipedia.org/wiki?curid=556367", "title": "Liánovcotvaré", "text": "Liánovcotvaré\n\nLiánovcotvaré (\"Gnetales\"), dříve liánovce, je řád z třídy jehličnanů. Je to nestejnorodá skupina rostlin, také nazývaných obalosemenné, rozdělená do tří izolovaných čeledí nahosemenných rostlin. V návaznosti na taxonomický systém APG III bylo oddělení liánovce poníženo na podtřídu \"Gnetidae\" a po průkazu jejich příslušnosti mezi jehličnany transformováno do řádu liánovcotvaré.\n\nPodle statigrafických nálezů byla tato skupina, vzniklá již v období karbonu v prvohorách, nejvíce rozšířena v křídě v druhohorách a vyskytovala se tehdy kosmopolitně. Do období druhohor se datuje vznik krytosemenných rostlin.\n\nFylogenetická klasifikace vyšších rostlin (cévnatých rostlin), založena primárně na morfologických a dále anatomických, karyologických (studium buněčných jader) a palynologických (studium pylů a spor) znacích, zařadila popisovanou skupinu rostlin jako samostatné oddělení obalosemenné (\"Gnetophyta\"). Oddělení se dělilo na tři třídy (liánovce, chvojníky, welwitschie), každá třída měla jeden řád, každý řád měl jednu čeleď a ta měla jediný rod.\n\nMolekulárně biologickými fylogenetickými studiemi genových sekvencí určitých úseků DNA nebo RNA bylo prokázáno, že tato skupina přirozeně patří do nahosemenných, pravděpodobně do blízkosti jehličnanů. Prosazováním taxonomického systému založeného na kladistickém, monofyletickém pojetí tak skupina ztratila nárok být samostatným oddělením. Je nyní zařazena do jediného řádu liánovcotvaré s čeleděmi liánovcovité, chvojníkovité a welwitschiovité.\n\nPřesné zařazení dosud není jednoznačné, studie se liší. Řádu liánovcotvaré je nejvíce příbuzný řád borovicotvaré, dokonce je možné i sloučení do jednoho řádu. Novější analýzy naznačují příbuznost s čeledí cypřišovitých nebo odvětvení této skupiny (ponížené na čeleď) jako druhé větve borovicotvarých hned po borovicovitých.\n\nKaždá čeleď má své recentní rody rozšířené v jiném zeměpisném areálu:\n\nLiánovcotvaré mají některé zvláštnosti, které je fylogeneticky odlišují od nahosemenných rostlin, např. mají útvary zčásti podobné květům, náznak dvojího oplození i přítomnost cév ve dřevní a primitivních průvodních buněk sítkovic v lýkové části cévních svazků.\n\nU celého řádu jsou vyvinuty na bázi \"květů\" nenápadné integumenty (vaječné obaly) považovány za listence, které připomínají primitivní okvětí. Samičí \"květy\" obsahují jediné vajíčko s jedním nebo dvěma obaly. Společným znakem je trubičkovitě protažený integument, který vzhledem připomíná čnělku krytosemenných rostlin. V době pylení (uvolňování pylu) se na jeho konci vytváří polinační kapka usnadňující pronikání pylového zrna do pylové komory vajíčka. Je zde náznak dvojího oplodnění, obě neobrvené spermatické buňky se účastní oplození, nedojde však k němu.\n\nV porovnání s ostatními nahosemennými rostlinami je samičí gametofyt zřetelněji potlačen. Vyjma chvojníkovitých se v gametofytu již nevytváří zárodečníky a vzniká primitivní zárodečný vak. Oplození nastává poměrně brzy po opylení, cca za 24 hodin, kdežto u některých nahosemenných rostlin zhruba až za rok. Samčí \"květy\" jsou tvořeny jedinou nebo několika tyčinkami, které mají zpravidla více skupin prašných váčků.\n\nLiánovcovité jsou převážně liány nebo malé stromky s velkými plochými listy. Samičí květy jsou uspořádány nad sebou do \"klasů\"a samčí jsou \"jehnědy\", semena s dužnatým obalem jsou poživatelná.\n\nChvojníkovité jsou silně větvené prutovité rostliny s malými nebo chybějícími listy,které jsou nahrazeny zelenými fotosyntetizujícími stonky, samčí i samičí šištice jsou uspořádány do přeslenů, plody jsou žluté až červené bobule obsahující alkaloid efedrin.\n\nWelwitschiovité jsou rostliny (dřeviny) s tlustým a dlouhým kůlovitým kořenem a dvěma listy, které na bázi stále dorůstají a na konci odumírají. Oplozené vajíčko se po dozrání promění v křídlaté semínko, samičí strobilus v plodní šišku.\n\nHierarchie řádu liánovcotvaré (\"Gnetales\") je následující:\n\n"}
{"id": "556372", "url": "https://cs.wikipedia.org/wiki?curid=556372", "title": "Vito Mannone", "text": "Vito Mannone\n\nVito Mannone (* 2. března 1989) je italský fotbalový brankář, který momentálně hraje za anglický Sunderland.\n\nVito Mannone začínal kariéru v Bergamu, kde hrál v mládežnickém věku za Atalantu. V létě 2005 ho odkoupil za 350 000 £ manažer londýnského Arsenalu Arsene Wenger. V srpnu 2006 odešel na hostování do druholigového Barnsley, kde nastoupil do dvou zápasů. Premiéru za A tým Arsenalu si odbyl 24. května 2009, když nastoupil do zápasu se Stoke City.\n\nNásledující sezónu se dostal Mannone do brány častěji i díky zraněním brankářské jedničky Manuela Almunii a dvojky Łukasze Fabiańskiho v září a říjnu. První start v Lize mistrů si připsal proti Standardu Lutych na jeho hřišti, když dvakrát inkasoval. Následně odchytal zápase s Olympiakosem, kde si připsal nulu, a zápas s Alkmaarem (1:1). V Premier League nastoupil Mannone do pěti zápasů a dopomohl ke čtyřem výhrám a jedné remíze svého týmu, celkem inkasoval 5 branek. Od konce října už ale Mannone do konce sezóny nenastoupil do jediného ligového utkání. V lednu 2010 podepsal s Arsenalem dlouholetou smlouvu.\n\nNa tuto sezónu Mannone nebude rád vzpomínat, protože za celý rok nenastoupil za Arsenal do jediného ligového utkání. Vysvobozením byl říjnový odchod na hostování do druholigového Hull City, kde si připsal 10 startů, a vrátil se s novým rokem.\n\nV červenci 2013 přestoupil z Arsenalu do Sunderlandu.\n"}
{"id": "556378", "url": "https://cs.wikipedia.org/wiki?curid=556378", "title": "Last Look at Eden", "text": "Last Look at Eden\n\nLast Look At Eden je devátým studiovým albem švédské hard rockové skupiny Europe. Vydáno bylo 9. září, 2009 společností Universal.\n\n"}
{"id": "556379", "url": "https://cs.wikipedia.org/wiki?curid=556379", "title": "Duben 2010", "text": "Duben 2010\n\n"}
{"id": "556380", "url": "https://cs.wikipedia.org/wiki?curid=556380", "title": "Lorenziniho ampule", "text": "Lorenziniho ampule\n\nLorenziniho ampule je orgán, který má žralok na svém rypci. Objevil ho Stefano Lorenzini roku 1678. Vypadají jako černé tečky, ale ve skutečnosti to jsou malé otvory, které vedou do na konci se rozšiřujících trubiček. Tento orgán dokáže zaznamenat slanost vody, změnu teploty, hloubku, ale jeho hlavní funkcí je detekce elektrických impulsů vysílaných jinými živočichy, které vznikají svalovou činností. Tuto schopnost využívá žralok k lovu v kalné vodě, hledání kořisti zavrtané na dně v písku, nebo když klidně a tiše leží na dně a vyčkává na kořist, která náhodou propluje kolem něj. Dále se ještě někteří odborníci domnívají, že Lorenziniho ampule slouží jako kompas k orientaci v mořích a oceánech.\n\n"}
{"id": "556382", "url": "https://cs.wikipedia.org/wiki?curid=556382", "title": "Chlothar II.", "text": "Chlothar II.\n\nChlothar II. ( – 629, Paříž, Franská říše) byl od roku 584 franský král v Soissons, od roku 623 do své smrti v roce 629 byl králem v Neustrii a Burgundsku. Pocházel z dynastie Merovejců. Jeho otcem byl Chilperich I. a matka Fredegunda. Po zavraždění otce čtyřměsíční Chlothar II. vstoupil s matkou Fredegundou do Paříže, kde získala ochranu synova strýce Guntrama. Chlothar obdržel malé panství kolem Seiny v Neustrii. Na trůn celé říše byl povolán proti královně Brunhildě šlechtou a majordomy z Austrasie. Roku 613 Brunhildu porazil a dal ji usmýkat koňmi. Na říšském sněmu v Paříži roku 614 se zavázal zavést úřad majordoma ve všech třech hlavních částech franské říše v Austrásii, Neustrii a Burgundsku a také potvrdil základní majetkové výsady šlechty tzv. \"Edictum Chlotharii\", které znamenalo respektování pozemkového majetku, hrabata musela pocházet z místní šlechty. Částečného uznání svých nároků dosáhla i církev, a to volbou biskupů vedle králova jmenování.\n\nVe čtyřicátém roce panování Chlothara II. v roce 624 přichází na území Slovanů franský kupec Sámo a stává se prvním známým vládcem západních Slovanů na území Čech.\n\n"}
{"id": "556386", "url": "https://cs.wikipedia.org/wiki?curid=556386", "title": "Serbia Open 2010", "text": "Serbia Open 2010\n\nTenisový turnaj ATP Serbia Open 2010 se konal ve dnech 3.–9. května v srbském hlavním městě Bělehradě venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 373 000 EUR.\n\nPrvní čtyři nasazení hráči měli v 1. kole volný los\n\n\n"}
{"id": "556387", "url": "https://cs.wikipedia.org/wiki?curid=556387", "title": "Volební systém", "text": "Volební systém\n\nVolební systém je v užším smyslu konkrétní způsob, jakým se ve volbách určuje obsazení jednotlivých funkcí, jež jsou voleny, na základě hlasů voličů. Zahrnuje jednak samotný způsob, jakým volič volí (smí volit), jednak způsob přidělování volených funkcí kandidátům na základě voliči přidělených hlasů.\n\nDnešní systémy se liší jak tím, zda jsou založeny na blokovém hlasování pro kandidátní listinu či individuálním hlasování pro jednotlivé kandidáty tak dělením na tradiční většinové (majoritní) a novější systémy poměrné (proporční). Současně jsou rozšířeny jak systémy smíšené a semiproporční tak různou mírou systémy personalizované.\n\nPřípadné nedostatky jednotlivých systémů se často ukazují po volbách (např. „nemožnost“ sestavit koalici), ale i před nimi (volební boj mezi „nepřáteli“). Často věc komplikují i protichůdné požadavky systémů (např. rozpor mezi volebním systémem a systémem zastoupení).\n\nV širším smyslu volební systémy zahrnují veškeré faktory regulující akt voleb. Dělí se na tři skupiny zájmu.\n\nV užším smyslu volební systémy označují způsob uskutečnění voleb a stanovení jejich výsledků, tj. rozdělení mandátů.\n\nČasová organizace procesu voleb, zákonné instituce spravující konání voleb. Volební proces se dělí na čtyři části:\n\nVolební právo je stanoveno zákonem. Jedná se o soubor norem a zásad regulujících volební proces. Dělí se na objektivní (organizační pravidla) a subjektivní (politické a právní principy voleb). Občanské volební právo lze dělit také do dvou kategorií, a to aktivní volební právo (právo volit) a pasivní volební právo (právo být volen).\n\nOznačuje užší chápání volebního systému, tedy způsob uskutečňování voleb a přepočet hlasů na mandáty. V tomto užším chápání je nutné upřesnit volební systém. Vlastností volebního systému se rozumí účinek systému, technologií systému se rozumí jeho konstrukce.\n\nNa tomto základě můžeme rozlišit tři základní typy volebních systémů, a to většinový, proporční a smíšený. Dále:\n\nV rámci volebního obvodu získává vítěz (strana nebo kandidát) všechny mandáty, které jsou obvodu přiděleny – v drtivé většině jde o jednomandátový volební obvod. Nejčastěji je tento systém využíván pro volby do jednohlavých orgánů (prezident, starosta), méně často poté pro volby do parlamentů. Tento systém je starší než proporční systém a je typický zejména pro anglosaské země.\n\nJe nejjednodušším systémem. Soutěž se koná v jednomandátových obvodech, vítězem je kandidát (nebo strana) s nejvíce hlasy. Typicky první kandidát vyhrává se ziskem 30–40 % hlasů, výjimečně již s 20 až 30 % hlasů (závisí na počtu kandidujících subjektů). Celkově vítězí strana s více získanými obvody než další strany. Může se tedy stát, že na mandáty zvítězí strana s méně získanými hlasy. Například ve Spojeném království v parlamentních volbách roku 1929, roku 1951 či v únoru 1974. Tento systém je spojen s jednokolovými volbami. Dnes není příliš užívaný, mimo USA, Spojené království a některé země Latinské Ameriky.\n\nPro zisk obvodu (mandátů) je nutný zisk absolutní většiny hlasů (tedy 50 % + 1 hlas). Nejčastěji se jedná o jednomandátové obvody. Typicky se jedná o dvoukolovou volbu (případně i vícekolovou), kdy do druhého kola postupují dva kandidáti s nejvíce hlasy (tzv. uzavřené druhé kolo). Ovšem existují i systémy, kde do druhého kola postupuje i více kandidátů, dle stanovených pravidel, například ve Francii postupují všichni kandidáti se ziskem nad 12,5 % hlasů. Tento typ systému je často používán pro prezidentské volby.\n\nJedná se o velmi specifickou a zřídka používanou formu. Také se mu říká australský volební systém (používá se pouze pro volby do dolní komory parlamentu Austrálie). Systém je založen na jednomandátových obvodech, kde volič uděluje preference různým kandidátům (může udělit tolik preferencí kolik je kandidátů, ale může i méně, avšak minimálně tři). V obvodu zvítězí ten kandidát, který má absolutní většinu preferencí. Pokud ji nikdo nezíská, je následně vyškrtnut nejslabší kandidát a jeho preference jsou rozděleny mezi kandidáty, kteří byli označeni následnými preferencemi voličů vyškrtnutého kandidáta. Tento proces se opakuje, dokud není určen vítěz. Systém alternativního hlasování absolutně neodráží proporcionalitu a ve svých důsledcích je podobný systému s prostou většinou. Tento systém umožňuje svobodný výběr nejpreferovanějšího kandidáta beze strachu o vyhození hlasu (není nutné volit druhého kandidáta, aby nebyl zvolen kandidát třetí).\n\nV systému většinového blokového hlasování volič nehlasuje pro jednotlivé kandidáty ale celou kandidátní listinu. Strana s největším počtem nebo většinou hlasů obsazuje všechny mandáty ve volebním okrsku. Viz: Blokové hlasování\n\nSystém, který stranám rozděluje mandáty v poměru k počtu hlasů získaných od voličů. V poměrném systému se setkáváme jen výjimečně s jednomandátovými volebními obvody, téměř vždy jsou vícemandátové. Základním cílem je rovnováha mezi získanými hlasy a mandáty, v praxi je to však nemožné, kvůli zkreslení při přepočtech. Pro přepočet ve vícemandátových obvodech s proporčním systémem není možné prosté sečtení zisku obvodů jako u většinových systémů a proto se používá různých matematických formulí a kvót. Proporční systémy jsou relativně mladé a teoreticky se formovaly ve Francii a Spojeném království v polovině 19. století.\n\nJedná se o nejrozšířenější volební systém. Nekandidují kandidáti, ale politické strany skrze kandidátní listiny tvořené vedením stran. Následně se dělí na otevřené (pružné) a uzavřené (pevné) kandidátní listiny, dle možnosti voličů upravovat pořadí kandidátů v listinách.\n\nTento typ nepoužívá kandidátní listiny. Volby se konají ve vícemandátových obvodech, kde kandidují jednotlivě kandidáti. Volič má jeden hlas, ale může udělovat preference (tolik, kolik je mandátů v obvodu) bez ohledu na stranickou příslušnost kandidátů. Aby byl jeho hlas platný, musí udělit alespoň jednu preferenci. Mandáty se následně získávají přepočtem dle tzv. Droopovy volební kvóty, kdy se nadbytek preferencí, který vítězný kandidát již nepotřebuje, přepočte dle preferencí dalším kandidátům. Tento systém umožňuje volit jednotlivé kandidáty v rámci proporčního systému. Používá se jen v Irsku, na Maltě a pro horní komoru v Austrálii.\n\nSmíšený („polopoměrný“) volební systém, část mandátů je obsazována na základě většinového volebního systému, část na základě poměrného volebního systému. Obecně není dáno, jaký je poměr mezi rozdělením poměru, ale panuje shoda na minimálně 5 % odlišně volených mandátů. Volič klasicky disponuje dvěma hlasy, do každé složky. Existují spory, zda může kandidát kandidovat zároveň v části volené většinově i proporčně. K rozšíření těchto systémů došlo v devadesátých letech 20. století. Nejdéle tento typ funguje v Německu, a to od roku 1949.\n\nSložky jsou na sobě závislé a jejich úkolem je se vyvažovat či rekompenzovat. Vyrovnávací systém má za cíl, aby jeho proporční složka rekompenzovala ztráty utrpěné ve většinové části. Funguje v Německu, na Novém Zélandu či ve Skotsku a Walesu. Podmíněný systém funguje jako vyrovnávací, ale je použit jen v případě nutnosti. Dnes není v praxi nikde využit. Supersmíšený systém je specifickou formou spojující více jak jeden způsob kombinace. Je velmi složitý a málo využíván. Vyskytuje se v Maďarsku, Ekvádoru, Kamerunu a Čadu.\n\nSložky jsou na sobě nezávislé. Koexistenční systém je nejjednodušším smíšeným systém. Stát je rozdělen na dvě části, v jedné se volí většinově a v druhé poměrně. Je velmi vzácný (například volby do horní komory parlamentu Francie). Navrstvující systém je nejrozšířenějším smíšeným systémem. Existují dva typy voleb a dva typy volebních systémů, kdy má volič dva hlasy. Fúzní systém kombinuje dva typy systémů, ne však na celostátní úrovni, ale uvnitř každého obvodu. Je velmi vzácný a je používán jen v komunálních volbách ve Francii, a to jen ve větších městech.\n\n\n\nVolební systém může být jednokolový nebo dvoukolový (ale i vícekolový).\n\n\n\nNa rozdíl od jednokolového většinového systému probíhá volba ve dvou kolech.\n\nstejné jako jednokolový VS – jednomandátový obvod, v něm větší počet kandidátů, pro získání mandátu je nutný nadpoloviční počet hlasů, pokud jej nikdo nedosáhne následuje druhé kolo.\n\nrůzné modely:\n\n\n\n\n"}
{"id": "556393", "url": "https://cs.wikipedia.org/wiki?curid=556393", "title": "Logismografie", "text": "Logismografie\n\nLogismografie je jedním z účetních systémů, který byl vytvořen za účelem zdokonalení účetní evidence a překonání nedostatků tehdejších systémů. Název účetního systému logismografie se skládá ze slov logismos = tabulka a graphein = psát. Byla popsána v pojednání \"Primi Saggi di Logismografia\", jenž vydal v roce 1873 ve Florencii Giuseppe Cerboni (1827 - 1917), navazujíce na španělskou účetní praxi. Podle některých názorů však navazuje na spis \"La Scrittura Doppia ridotta a scienze\", který vydal v Benátkách v roce 1803 Nicolo d’Anastasio, a v němž je popsán účetní systém s počtverným účtováním, který by umožnil správně vystihnout pohyb součástek majetku a jejich hodnot k vlastníkovi.  Cílem bylo podobně jako u jiných systémů zobrazení aktuálního výsledku hospodaření, aniž by bylo nutné uzavírat účetní knihy. \n\nLogismografie užívá zcela jiné nástroje a způsob účtování než podvojné účetnictví,  neboť některé zápisy jsou počtverné.  Bývá popisována jako velmi komplikovaný systém, který dovoluje dalekosáhlou dělbu práce a rozsáhlou kontrolu.  \n\nV logismografií se posuzuje každý účetní případ podle vztahu k hlavním subjektům zastupujícím hospodářské funkce: \n\n\nKe správnému pochopení vzájemných vztahů si můžeme uvést následující příklad několika hospodářských transakcí a jejich popis: \n\n\nVzhledem k tomu, že v tomto schématu byl správce celého majetku pouze prostředníkem, bylo výhodnější jej sloučit s účtem vlastníka. Z úsporných důvodů byly také spojeny účty jednatelů a osob cizích.  Využívalo se tedy následujícího schématu účtu:\n\n\nÚčty podniku se dělily na:\n\n\nV systému logismografie se využívaly následující prostředky:\n\n\n\n\n\nOproti podvojnému účetnictví jsou všechny zápisy na straně Má dáti záporné a všechny zápisy na straně Dal jsou kladné.   Účtování pohybů majetku, které neměly za důsledek změnu výsledku hospodaření, se provádělo „dvojitě podvojně“, tj. zapisovalo se čtyřikrát.   Takto se postupovalo z důvodu, aby byl každý účetní případ zachycen na kontě vlastníka.  Pokud se měly účtovat dvě částky u jednoho případu na obou stranách účtu jedné skupiny, zaúčtoval se do skupiny účtů jen rozdíl těchto částek (tzv. modifikace). Kompenzovaná částka se zapsala do sloupce permutace a kompenzace (záměny a vyrovnání).  Aby bylo zřejmé, ke které skupině tato částka náleží, psala se k ní do vedlejšího sloupce značka příslušné skupiny.  \n\nNemalý význam měly zápisy do prvního sloupce deníku – kontrolního sloupce, kam se zaznamenávala částka jednotlivých položek.  V případě, že nedocházelo při směně majetku ke změně hospodářského výsledku, se zapisovala dvojnásobná částka, v opačném případě a v případě osobního vkladu nebo osobní spotřeby se zapisovala zúčtovací částka. Pokud byl zápis takový, že obsahoval jak hodnotu, za níž bylo zboží koupeno, tak i zisk nebo ztrátu, bylo jej třeba rozdělit na částky, které se zapisovaly počtverně (transakce bez vlivu na hospodářský výsledek) a na částky, které se zapisovaly podvojně (transakce měnící hospodářský výsledek).  \n\nČástka ve sloupci permutace (sloupec 9 deníku) byla rovna rozdílu mezi částkou z kontrolního sloupce (sloupec 4 deníku) a částkou zaúčtovanou podvojně v ostatních sloupcích deníku.  Z účtu vlastníka tak lze u každého jednotlivého případu zjistit zisk nebo ztrátu jako rozdíl mezi stranou Má dáti a Dal. \n\n\"Kontrola správnosti účtování\" byla dána následujícími pravidly:\n\n\n\"Závěrka\" se prováděla podobně jako v podvojném účetnictví: Saldo hlavního konta se rovná rozdílu kladných a záporných sald rozborových. Sloupec permutací v rozboru se doplní menším součtem sald pozitivních nebo negativních. Menší saldo v rozboru + saldo hlavního konta se rovná většímu saldu rozboru. Do sloupce permutace v deníku se při závěrce zapíše součet permutačních vyrovnání z rozborů I. stupně, do sloupce obnos doppických se zapíše součet obnosu salda vlastníka z obou sloupců a permutačního vyrovnání. Závěrkou se vykazoval:\n\n\nLogismografie byla zavedena v účetnictví italského království v roce 1880, ale neosvědčila se. Od roku 1891 se uvažovalo o jejím nahrazení podvojným účetnictvím, k čemuž pak došlo v roce 1904. Důvodem zřejmě byla příliš velká složitost systému, který vyžadoval velmi důkladné zaškolení osoby předepisující zaúčtování jednotlivých účetních případů.  Už to, že se některé transakce zapisují podvojně a jiné počtverně,  činí systém velmi náročným na pochopení a zvládnutí.\n"}
{"id": "556397", "url": "https://cs.wikipedia.org/wiki?curid=556397", "title": "Konstantní účetnictví", "text": "Konstantní účetnictví\n\nKonstantní účetnictví bylo pokusem o vytvoření nového účetního systému spojujícího principy podvojného a kamerálního účetnictví.  Cílem konstantního účetnictví bylo zobrazit změny a stav aktiv, pasiv a výsledku hospodaření (což je cílem podvojného účetnictví) a porovnávat předpisy plateb (schválených obchodních případů) s jejich realizaci (což je cílem kamerálního účetnictví).  Vychází z myšlenek spisu \"Anleitung zur Kameral-Rechnungswissenschaft\" Johanna Heinricha Junga z roku 1786. \nJeho tvůrcem byl Friedrich Hügli, který soustavu konstantního účetnictví popsal ve svém spisu \"Die Buchhaltungs-Systeme und Buchhaltungs-Formen\", vydaném v roce 1887. \n\nKonstantní účetnictví se vedlo ve dvou základních knihách – správním žurnálu a pokladním žurnálu. Ve \"správním žurnálu\" se evidovaly veškeré změny aktiv, pasiv a výsledku hospodaření s výjimkou pohybů hotovosti.  Rubriky výdajové a příjmové byly spojeny do jednoho účtu – výdajová rubrika byla stranou Má dáti, příjmová rubrika stranou Dal. Vedle každé z nich byl zřízen sloupec Plat, kam se zapsalo datum platby, číslo položky, nebo jen označení „pokladna“.  \n\nPokladní žurnál sloužil pro evidenci pohybů hotovosti. Obsahoval dvě strany – na jedné se evidovaly příjmy, na druhé výdaje.  V případě užívání více pokladen se pokladní žurnál dělil do odpovídajícího počtu pokladních knih. Na rozdíl od kamerálního účetnictví se každá položka účtovala jedním zápisem současně na opačných stranách dvou účtů, stejně jako v běžném podvojném účetnictví.  V případě vyřízení obchodního případu úhradou v hotovosti se transakce zaúčtovala na příslušný účet správního žurnálu a souvztažně na opačnou stranu účtu v pokladním žurnálu.  Současně bylo nutné poznamenat úhradu do sloupce Plat ve správním žurnálu. \n\nV případě, že obchod nebyl zúčtován hotovostně, bylo nutné využít některého ze tří speciálních účtů konstantní účetnictví, kterými byly:\n\nPoložky Má dáti správního žurnálu se účtovaly současně jako položky Dal účtu pasivních nedoplatků neboli nevyřízených vydání.  Podobně položky strany Dal správního žurnálu byly současně účtovány jako položky Má dáti účtu aktivních nedoplatků neboli nevyřízených příjmů. V případě hotovostního zúčtování nedoplatků se účtovalo souvztažně na straně Má dáti účtu pasivních neplatků a na straně Dal pokladního žurnálu resp. na straně Dal účtu aktivních nedoplatků souvztažně se zápisem na straně Má dáti pokladního žurnálu. Úhrady, které se neprováděly v pokladně, se účtovaly na účtech aktivních resp. pasivních nedoplatků souvztažně s účtem převodu.  Opět však bylo potřeba poznamenat úhradu ve sloupci plat správního žurnálu. \n\nMezi účty platily následující vztahy, které Hügli označuje jako nezměněné – konstantní:\n\nUzavírání účtů se provádělo ve zvláštní knize, ve které byly zřízeny všechny účty včetně účtu pokladny a tří výše uvedených speciálních účtů. \n\nPodle spisu Hugliho bylo konstantní účetnictví vhodné pro malé i velké podniky. Bylo zavedeno v bernském kantonu, kde Hugli působil jako účetní, ve správě města Bernu, u Jursko-Simplonské dráhy i u dalších společností.  V roce 1894 obdržel Hugli za konstantní účetnictví čestný diplom v mezinárodní soutěži účetních prací v Lyoně.  Ačkoliv bylo konstantní účetnictví ve své době některými teoretiky považováno za nejdokonalejší účetní systém,  v praxi se ukázalo, že nemůže nahradit podvojné účetnictví u podnikatelů ani kamerální účetnictví ve státní správě. Postupně vymizelo i z účetnictví Bernského kantonu, kde jej Hügli jakožto jeho správce zavedl. \n"}
{"id": "556398", "url": "https://cs.wikipedia.org/wiki?curid=556398", "title": "Cyklopřívěs", "text": "Cyklopřívěs\n\nCyklopřívěs nebo cyklovozík je označení vozíku, který se připevňuje za jízdní kolo obvykle za účelem rozšíření možností převozu nákladu. Na větších cyklovozících je možné převážet náklad až o rozměrech třech metrů krychlových a váze půl tuny.\n\nS ohledem nejen na typ nákladu, ale i povahu trasy, jsou navrhovány a vyráběny různorodé cyklovozíky.\n\nCyklovozíky mají pro tažení většinou jen jedno nebo dvě kola. Zvláště u dětských vozíků je ale časté, že je možné je použít i jako kočárek. V takovém režimu pak používají další jedno nebo dvě často snímatelná kolečka.\n\n\n\n§ 58 zákona 361/2000 Sb. říká: „Za jízdní kolo se smí připojit přívěsný vozík, který není širší než 800 mm, má na zádi dvě červené odrazky netrojúhelníkového tvaru umístěné co nejblíže k bočním obrysům vozíku a je spojen s jízdním kolem pevným spojovacím zařízením. Zakrývá-li přívěsný vozík nebo jeho náklad za snížené viditelnosti zadní obrysové červené světlo jízdního kola, musí být přívěsný vozík opatřen vlevo na zádi červeným neoslňujícím světlem.“\n\nV roce 2011 vznikl výkladový spor o to, zda se zákaz přepravovat osoby v přívěsech (§ 48 odst. 5 zákona 361/2000 Sb.: „V jiném přípojném vozidle, než které je určeno pro přepravu osob, je přeprava osob, s výjimkou případů podle § 51, zakázána.“) vztahuje i na tyto přívěsy (použitý termín odkazuje k odstavci 2, který začíná: „V motorovém nebo jeho přípojném vozidle, které je určeno pro přepravu osob…“). Podle webu Nakole.cz bylo v Česku provozováno více než 12 000 těchto vozidel.\n\nČeské ministerstvo dopravy navíc v roce 2011 tvrdilo, že žádné přívěsné vozíky za kolo nejsou v tuto chvíli v Česku homologovány pro provoz na pozemních komunikacích a tedy nesmí do provozu, ačkoliv prováděcí předpis v té době říkal, že technická způsobilost jízdních kol se neschvaluje. \n\nPoslanci Václav Cempírek a Jana Kaslová v roce 2011 podali návrh novely zákona, která upravuje provoz přívěsných vozíků za kola na českých silnicích a cyklostezkách. Návrh připravili ve spoluprací s komisí ministerstva dopravy pro začlenění rozvoje cyklistické dopravy do silniční legislativy. Vláda 21. září 2011 s návrhem vyjádřila souhlas. Poslanec Jiří Petrů předložil pozměňovací návrh, který zakazuje provoz vozíků na silnicích I. a II. tříd.\n\nV Německu jsou povoleny vozíky o maximálních rozměrech 1×2×1,4 m (š x d x v) a hmotnosti v případě vozíku bez brzdy 40 kg, u vozíku s brzdou 80 kg. Ve vozíku mohou jet maximálně 2 děti do 7 let, zdravotně postižené děti i starší. Cyklopřívěs může vézt pouze cyklista starší 16 let.\n\nRakouské předpisy požadují osvětlení nezávislé na kolu a také přední, zadní i postranní odrazky na kole. Děti musejí být ve vozíku připoutány a vybaveny přilbou a řidič musí zajistit, aby se dítě při jízdě nevyklánělo a nedosáhlo na dráty v kole. Věková omezení jsou shodná jako v Německu. Šířka vozíku není omezena, pouze u vozíku o šířce větší než 60 cm jsou požadována dodatečná světla.\n\nPolská legislativa s přepravou dětí ve vozících v roce 2011 nepočítala. Slovenská legislativa používání přívěsných vozíků pro děti vysloveně nezakazuje, ale ani vozík pro přepravu osob speciálně nezmiňovala, což však později bylo řešeno novelou. \n\n"}
{"id": "556400", "url": "https://cs.wikipedia.org/wiki?curid=556400", "title": "Walthamský systém vedení nákladového účetnictví", "text": "Walthamský systém vedení nákladového účetnictví\n\nWalthamský systém byl jedním z nejrozšířenějších účetních systémů používaných v textilních podnicích v 1. polovině 19. století. Vznikl ve společnosti \"Boston Manufacturing Company\", sídlící ve Walthamu. Principy Walthamského systému se zachovaly v účetních zápisech společnosti \"Lyman Mills Corporation\", založené koncem 40. let 19. století. \n\nZákladem Walthamského systému byly dva hlavní druhy účtů. Na prvním z nich se evidovaly \"přímé a nepřímé výrobní náklady\" (spotřeba bavlny, náklady na pracovní sílu, režijní náklady výrobního závodu). Na druhém účtu se evidovaly \"náklady ústředí\" – náklady na pořízení výrobních zařízení, činnost ústředí, pořízení zásob či náklady na financování podniku.  Do ceny materiálu bylo zahrnováno dopravné a pojištění. Režijní náklady byly rozvrhovány podle různých kritérií, například podle plošné výměry nebo podle spotřeby materiálu, obvykle jako náklad za určité období. Do nákladů na jednotku produkce byly zpočátku zahrnovány pouze přímý materiál a práce, později se součástí nákladové ceny produktů staly i režijní náklady. \n\nVýznam Walthamského systému spočíval v poskytování informací pro operativní řízení, zejména pro \"hodnocení hospodárnosti jednotlivých kroků ve výrobě\". Díky jeho používání bylo možné \"zjišťovat hodnotu polotovarů a meziproduktů ve výrobě\", které nebylo možné ocenit tržní cenou. Pozornost byla zaměřována zejména na přímé náklady, a z nich zejména na mzdové náklady, jejichž analýzou bylo možné srovnávat produktivitu dělníků v jednotlivých textilních závodech. Měření výkonnosti dělníků bylo vyžadováno skutečností, že od 30.let 19.století byla vyplácena mzda podle odpracovaného času, nikoli podle odvedeného množství. \n\n"}
{"id": "556401", "url": "https://cs.wikipedia.org/wiki?curid=556401", "title": "Michel Tournier", "text": "Michel Tournier\n\nMichel Tournier (19. prosince 1924 Paříž – 18. ledna 2016) byl francouzský spisovatel, jehož nejznámější dílo, román \"Král duchů\" (\"Le Roi des aulnes\"), bylo oceněno Goncourtovou cenou (1970). \n\nJeho první román \"Pátek aneb lůno Pacifiku\" (\"Vendredi ou les Limbes du Pacifique\") zvolili čtenáři deníku \"Le Monde\" 55. nejdůležitější knihou 20. století.\n\nTournierovo prozaické dílo se drží spíše tradičních narativních postupů a jednotného děje, proto bývá považováno za protiklad tzv. nového románu. V jeho románech se snoubí realismus s mytologickými a fantastickými motivy (někdy se mluví o tzv. mytologickém románu); často čerpají z německé literatury a kultury, z bible či z myšlení Gastona Bachelarda.\n\nTournier je také autorem řady povídek, esejů, rozhlasových her a pořadů, přednášek a článků či knih pro děti.\n\n\n"}
{"id": "556407", "url": "https://cs.wikipedia.org/wiki?curid=556407", "title": "Adam Oates", "text": "Adam Oates\n\nAdam Oates (* 27. srpna 1962) je bývalý hokejový a lakrosový hráč, který momentálně pracuje jako hokejový trenér. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nOatesova kariéra začala, když mu tým americké univerzitní soutěže NCAA, Rensselaer Polytechnic Institute nabídl vzdělání. Hrál zde tři sezony a v roce 1985 byl nejlepším střelcem týmu. Ještě v roce 2005, stále držel rekordy své školy pro počet gólů, asistencí a bodů.\n\nPo výhře NCAA podepsal Oates smlouvu s Detroit Red Wings jako nedraftovaný volný hráč a dostal nejvyšší možný nováčkovský kontrakt, 1 milion dolarů na 4 roky. Přestože byl až druhým centrem za Stevem Yzermanem, fanoušci ho měli rádi za úžasnou schopnost tvořit hru. V jeho poslední sezoně za Red Wings, 1988/89, si připsal téměř asistenci na zápas. Ke konci sezony byl ale vyměněn společně s Paulem MacLeanem do St. Louis Blues za Bernieho Federka a Tonyho McKegneyho.\n\nV St. Louis se Oates úžasně spároval s Brettem Hullem, který třikrát za sebou vstřelil 70 gólů v sezoně a v sezoně 1990/91 vytvořil rekord pro pravá křídla, 86 gólů a vyhrál Hart Trophy pro nejužitečnějšího hráče ligy. Oates si připsal úžasných 90 asistencí a 115 bodů a dostal se do Druhého výběru hvězd NHL. Další sezonu se ale Oatesovi nedařilo a tak byl vyměněn do Boston Bruins za Craiga Janneyho a Stéphana Quintala.\n\nSezona 1992/93 byla pravděpodobně Oatesova nejlepší. Připsal si 45 gólů a 97 asistencí a v kanadském bodování NHL byl třetí za Mariem Lemieuxem a Patem LaFontainem. V další sezoně si Oates připsal 32 gólů a 80 asistencí a skončil opět třetí, tentokrát za Waynem Gretzkym a Sergejem Fjodorovem.\n\nOates hrál v Bostonu až do sezony 1996/97, kdy byl s Billem Ranfordem a Ricka Toccheta vyměněn do Washington Capitals za Jima Careyho, Ansona Cartera, Jasona Allisona a třetí výběr draftu (ve kterém si Bruins vybrali Lee Gorena). Jako hold jednomu z jeho spoluhráčů z Bruins, Rayi Bourquovi změnil číslo svého dresu na 77, které nosil až do konce kariéry. Oates významně pomohl Capitals k postupu do finále Stanley Cupu, kde ale prohráli s Detroit Red Wings. Dvakrát se mu podařilo kralovat lize v počtu asistencí, a v roce 2002, kdy slavil 40. narozeniny, se také stal nejstarším hráčem, kterému se to povedlo. V lednu téhož roku se stal teprve osmým hráčem historie NHL, kterému se podařilo pokořit hranici 1 000 asistencí.\n\nV sezoně 2002/03 hrál za Mighty Ducks of Anaheim, se kterými se opět dostal do finále Stanley Cupu, tentokrát ale neuspěl s New Jersey Devils. Vypadalo to, že po sezoně ukončí kariéru, později ovšem podepsal smlouvu s Edmonton Oilers, kteří potřebovali centra. Přestože se Oilers drželi v boji o play-off, Oates byl velikým zklamáním, za 60 zápasů se mu podařilo zaznamenat pouze 16 bodů a když Oilers v dubnu 2004 vypadli z play-off, oznámil konec kariéry.\n\nOates je považován za jednoho z nejlepších tvůrců hry moderní éry NHL, také proto, že v devadesátých letech nasbíral více asistencí pouze Wayne Gretzky. Společně s Brettem Hullem vytvořil jeden z nejefektivnějších ofenzivních párů historie. Hull byl od přírody střelec a ve třech sezonách hry s Oatesem vstřelil 228 gólů (72-86-70). Když hrál bez Oatese, nikdy se nedostal přes 60 gólů v sezoně.\n\nI přes jeho tvořivost, úspěšnost na vhazování a velkou produktivitu, Oates nikdy nevyhrál Stanley Cup. Také hrál velmi čistě, šestkrát byl nominován na Lady Byng Trophy pro nejčistšího hráče ligy při zachování vysokých standardů hry. Nikdy ji ale nezískal, předstihli ho Wayne Gretzky, Pierre Turgeon, Ron Francis a Joe Sakic. Na začátku devadesátých let byl třikrát třetí v kanadském bodování NHL, ale pouze v roce 1991 byl jmenován do Druhého výběru hvězd. V dalších dvou sezonách, kdy byl skoro na vrcholu, se do výběru hvězd nedostal, protože oba hráči před ním byli také centři. To, že byl jen málo často oceňován, vedlo k tomu, že byl opravdu hodně podceňovaným a přehlíženým hráčem. Berte v úvahu, že v sezonách 1992/93 a 1993/94 si připsal nejvíce bodů z celé NHL.\n\nHodně expertů o Oatesovi uvažovali jako o jednom z favoritů k uvedení do Hokejové síně slávy v letech 2007, 2008 i 2009. To se ale nestalo a Oates je tak nadále hráčem s nejvyšším počtem bodů v kariéře, který ještě v Síni slávy není.\n\n\n\n2. října 2009, Tampa Bay Lightning oznámili, že Oates se stane asistentem kouče Lightning. Na práci má především ofenzivní strategie týmu. V přípravných zápasech v roce 2009 se při přesilovce, kterou dirigoval Oates, umístili Lightning na čtvrtém místě mezi týmy NHL. V letech 2010–2012 byl asistentem hlavního trenéra klubu New Jersey Devils. První tým, ve kterém se stal hlavním trenérem je Washington Capitals. Nahradil tak z minulé sezóny bývalého trenéra Capitals Daleho Huntera. Asistenta si zvolil Calleho Johanssona, oba dva kdysi hráli společně za klub Capitals a dosáhli největšího úspěchu týmů, finále o Stanley Cup v roce 1998.\n\nOates hrál pět let hlavní lakrosovou juniorskou ligu v Kanadě za Etobicoke Eclipse, kde si připsal 735 bodů ve 130 zápasech. V celé juniorské kariéře zaznamenal průměr 5,5 bodu na zápas. Mezi lety 1981 a 1983 vyhrál tři trofeje pro nejužitečnějšího hráče juniorských soutěží v řadě. Jednu sezonu hrál také v profesionální Major Series Lacrosse za Brampton Excelsiors, v nováčkovské sezoně si připsal 94 bodů. Po sezoně ukončil lakrosovou kariéru, aby se mohl věnovat hokeji. Stále drží rekord juniorských soutěžích v Ontariu za nejvíce asistencí (19) a bodů (29) v jednom zápase.\n\nOates je dobrým přítele golfisty v PGA Tour Mika Weira. Když byl Oates kapitánem Washington Capitals, Weir se zúčastnil tréninku týmu. V roce 2003, když Weir vyhrál turnaj Masters, Oates došel až do finále play-off s Anaheimem.\n\n\n"}
{"id": "556420", "url": "https://cs.wikipedia.org/wiki?curid=556420", "title": "Audi 100", "text": "Audi 100\n\nAudi 100 je automobilem vyšší střední třídy, který v letech 1968 až 1994 vyráběla německá automobilka Audi. Vyrábělo se jako sedan nebo kombi. Jeho nástupcem bylo Audi A6.\n\nAudi 100 C1 vyráběno v letech 1968 až 1976 . S motory 1.8 a 1.9 L. K dispozici také jako Coupe.\n\nVerze Coupé byla dvoudveřovým kupé odvozeným od Audi 100 se zkosenou střechou v zadní části. Tento typ karoserie se nazývá Fastback. Výroba začala na podzim roku 1970. Svou délkou 4400 mm bylo o 200 mm kratší než klasický sedan. O 120 mm na konečných 2560 mm byl zkrácen rozvor náprav. Mezi lety 1970 až 1971 automobil disponoval motorem o objemu1871 cm³ , výkonem 115 koní, který byl plněný dvěma karburátory Solex. Této motorizace však bylo vyrobeno pouze pár stovek kusů. Tato verze je v dnešní době nesmírně vzácná ceněná . V roce 1972 ji nahradila jednokarburátorová verze o výkonu 112 koní při 5800 otáčkách za minutu. Maximální rychlost byla 183 km/h a dosahoval průměrné spotřeby 14 litrů na 100 km. Převodovka byla čtyřstupňová. Později třístupňová automatická pocházející od automobilky Volkswagen.\n\nVzhledově byl podobný vozům Fiat Dino, Mitsubishi Celeste nebo Ford Mustang. Podobnost byla v mnoha detailech, zejména okolo zadního okna a světlometů.\n\nVůz byl ve své době velmi drahý. Jeho cena se pohybovala na úrovni Porsche 911. V letech 1971 až 1976 bylo celkem vyrobeno 30 687 vozů.\n\nAudi 100 C2 se vyráběla od roku 1976 do roku 1982. K dispozici s motory od 1,6 do 2,1 litru o výkonu 63 kW až 100 kW.\n\nJednotlivé verze v závorce je kód motoru:\n\n1976–1978\n\nAudi 100 \"S\" standardní výbava (WA) ***\n\nAudi 100 LS, luxusní vybavení (WA)\n\nAudi 100 GLS, nejlepší vybavení (WA)\n\n1977–1978\n\nAudi 100, standardní výbava (YV) **\n\nAudi 100 L (5e), luxusní vybavení (YV, WC) **\n\nAudi 100 GL (5e), nejlepší vybavení (YV, WC)\n\n1978–1981\n\nAudi 100 (5e, 5S), základní výbava (YV, WC, WB) * **\n\nAudi 100 L (5e, 5S, 5D), luxusní vybavení (YV, WC, WB, CN) **\n\nAudi 100 GL (5e, 5S, 5D), nejlepší vybavení (YV, WC, WB, CN)\n\nAudi 100 CD (5e, 5S, 5D), luxusní vybavení (WC, WB, CN)\n\n1980–1981\n\nAudi 100 formel E, vybavení odpovídá Audi 100 l, spotřeba optimalizované (YV)\n\n1981–1982\n\nAudi 100 C (5e, 5S, 5D, 5), ukládání verzi, (YV, WC, WB, CN, WH) **\n\nAudi 100 CL (5e, 5S, 5D, 5, turbo diesel), základní vybavení, (YV, WC, WB, CN, WH, DE) **\n\nAudi 100 GL (5e, 5S, 5D, 5, turbo diesel), luxusní vybavení, (YV, WC, WB, CN,\nWH, DE)\n\nAudi 100 CD (5e, 5S, 5D, 5), luxusní vybavení (WC, WB, CN, WH)\n\nAudi 100 CS (5e, 5S, 5D), sportovní vybavení (YV, WC, WB, CN)\n\nAudi 100 formel E, vybavení odpovídá Audi 100 CL, (YV)\n\n(*) Není k dispozici jako Avant\n\n(**) Je k dispozici také se dvěma dveřmi\n\n(***) Byl také nazýván \"Audi 100\", logický název by byl \"Audi 100 S\"\n\nRevoluční třetí generace byla vyráběná od roku 1982 do 1991 a byla autem roku 1983 . Měla vynikající aerodynamiku Cx 0,30 se základním čtyřválcem. Motory byly opět čtyř a pětiválcové s výkonem od 55 kW po 121 kW. Karoserie 4dveřový sedan a 5dveřové kombi tradičně zvané Avant. Na přání možná varianta 4×4 s označením quattro.\n\n"}
{"id": "556421", "url": "https://cs.wikipedia.org/wiki?curid=556421", "title": "Třída Ohio", "text": "Třída Ohio\n\nTřída Ohio je třída amerických balistických ponorek s jaderným pohonem z doby studené války. V letech 1976–1997 bylo postaveno celkem 18 ponorek této třídy, přičemž všechny jsou stále v aktivní službě. Existují dvě varianty třídy \"Ohio\". Hlavní je balistická ponorka, označená SSBN, nesoucí 24 mezikontinentálních raket Trident II. Ta ve službě nahradila všechny dosavadní třídy amerických raketonosných ponorek. Čtyři jednotky této třídy, označené SSGN, byly přestavěny na nosiče 154 střel s plochou dráhou letu Tomahawk.\n\nJednotky třídy \"Ohio\":\nVýzbroj představují čtyři 533mm torpédomety, z nichž mohou být vypouštěna torpéda MK-48 ADCAP. Za velitelskou věží se nachází 24 sil pro mezikontinentální balistické rakety (dvě řady po 12). Prvních osm ponorek po dokončení neslo rakety Trident I, ostatní vylepšené rakety Trident II. V současnosti byly všechny upraveny pro nesení raket Trident II. Ty jsou třístupňové, poháněné tuhým palivem a mají dolet až 12 000 km. Každá raketa Trident II může nést až 12 nukleárních hlavic o síle 100 kt. Počet hlavic však byl politickým rozhodnutím omezen na pět, tedy na méně než polovinu nosnosti střel. Všech 24 balistických raket dokáže ponorka vypustit za méně než jednu minutu. Pohonný systém tvoří jaderný reaktor General Electric PWR S8G a dvě turbíny. Lodní šroub je jeden. Při plavbě pod hladinou dosahují rychlosti až 30 uzlů. Ponořit se mohou do hloubky až 300 metrů.\n\nSmlouva o omezení jaderných zbraní START II stanovila maximální počet tohoto typu ponorek na 14 kusů s platností k roku 2002. USA by muselo čtyři ponorky třídy \"Ohio\" vyřadit. Aby k tomu nedošlo, byly jednotky \"Ohio\", \"Michigan\", \"Florida\" a \"Georgia\" přestavěny na nosiče střel s plochou dráhou letu Tomahawk. Ty nesou konvenční hlavici. Střely jsou umístěny ve 22 silech po sedmi. Mohou také přepravovat výsadek až 66 vojáků speciálních jednotek Navy SEALs (jedna četa). Právě poslední dvě volná sila jsou uzpůsobena k jejich nástupu do dvou miniponorek Advanced SEAL delivery system (ASDS) či k umístění modulů Dry Deck Shelter. Přestavba celé čtveřice probíhala v letech 2002–2008. S jejich provozem se prozatím počítá do let 2023–2026.\n\n\n"}
{"id": "556422", "url": "https://cs.wikipedia.org/wiki?curid=556422", "title": "Evropská vodní doprava", "text": "Evropská vodní doprava\n\nEvropská vodní doprava (zkratka EVD) je skupina plavebních společností provozující jednak osobní vodní dopravu na Vltavě v Praze a okolí, ale i nákladní dopravu na dopravně významných vodních cestách v Čechách i v Evropě. Do obchodního rejstříku byla trojice společností zapsána v roce 1993. EVD má úzký vztah k Pražské paroplavební společnosti a. s., přinejmenším od března 2002 do března 2003 byla jejím jediným akcionářem. Sesterskou společnost EVD-SPED pro nákladní dopravu vlastní většinovým podílem Richard Vojta, menšinovým Lukáš Hradský.\n\nEVD a její dceřiná společnost PPS jsou nejvýznamnějšími osobními lodními dopravci na Vltavě v Praze a na střední Vltavě tím prakticky i v celé České republice. Sesterská společnost Evropská vodní doprava-sped., s. r. o. provozuje též nákladní vodní dopravu po Labi i po zahraničních evropských řekách a podle výše nároků na náhradu škod způsobených nedostatečnou splavností Labe pod Ústím je po ČSPL druhým nejvýznamnějším labským přeshraničním dopravcem.\n\nRichard Vojta byl před rokem 1990 technikem a později dispečerem Československé plavby labské v Děčíně, rovněž v Praze pracoval na osobních lodích Pražské paroplavební společnosti.\n\nV roce 1990 získal licenci k provozování lodní dopravy, hlavním cílem však bylo provozování nákladní dopravy po českých i evropských vodních cestách, podle čehož byl zvolen název pozdější společnosti.\n\nU českých loděnic nechal Richard Vojta v roce 1990 postavit první nákladní loď své společnosti a v lednu 1990 dostal od ČSPL do pronájmu osobní loď Kamenice, jejímž působištěm se od ledna 1991 stala Praha.\n\nTři sesterské společnosti Richarda Vojty, které měly v názvu slova Evropská vodní doprava, byly do obchodního rejstříku zapsány 22. března 1993, později došlo k drobným změnám jejich názvů.\n\nV letech 1999–2003 byl Richard Vojta představenstva Pražské paroplavební společnosti a. s. Od března 2002 do března 2003 byla Evropská vodní doprava s. r. o. uvedena v obchodním rejstříku jako jediný akcionář Pražské paroplavební společnosti a. s., pro předchozí ani další období nejsou v obchodním rejstříku podílníci uvedeni. EVD a její dceřiné a sesterské společnosti jsou menšinovými spoluvlastníky (v roce 2009 činí podíl cca 27 %) firmy Port Carolina s. r. o. (původním názvem Osobní přístav Praha s. r. o.), která je převážně sdružením lodních dopravců. V letech 1995–2000 byl Richard Vojta také vlastníkem polovičního podílu společnosti Vltavská lodní společnost, spol. s r. o.\n\nEVD neprovozuje sama linkovou osobní dopravu, ale převážně pravidelné okružní plavby v centru Prahy (včetně plaveb s hudbou, diskotékou, obědem či večeří) a plavby na objednávku a nabízí pronájem lodí; jejími klienty jsou v naprosté většině zahraniční turisté. Vyplouvá z přístavišť u Palackého a Čechova mostu a na Kampě.\n\nV lednu 1990 dostal Richard Vojta od ČSPL do pronájmu osobní loď Kamenice, jejímž působištěm se od ledna 1991 stala Praha.\n\nV roce 1993 pořídila EVD loď Libuše, kterou přejmenovala na Calypso, a ze Slovenska loď Domaša, kterou přejmenovala na Odyssea. V roce 1995 byla do flotily zařazena loď Poseidon. Na začátku roku 1996 byla v libeňských loděnicích dokončena kompletní přestavba zadokolesového motorového remorkéru Šumava na osobní loď. Plavidla byla průběžně modernizována a upravována. V roce 2000 přibyla loď Bohemia (původně Ploučnice), v roce 2007 Danubio (původně Čadca), potom Valencie a Andante, v roce 2008 Labe (původně Breitling) a hotelovou loď Florentina.\n\n\nEVD se hlásí také k parníku Vyšehrad, který je však uváděn i označen jako součást flotily Pražské paroplavební společnosti.\n\nEvropská vodní doprava-SPED se silně angažuje v podpoře projektů usplavnění Labe pro potřeby nákladní vodní dopravy, zejména prohloubení Labe od Ústí nad Labem po státní hranici, kde se situace postupně zhoršuje, a výstavbu jezu u Děčína. Roku 2008 po 125 dní nebyl úsek splavný, roku 2003 dokonce 176 dní. Evropská vodní doprava kvůli situaci v roce 2008 musela 4 nákladní lodě o celkové kapacitě 2700 tun nechat sešrotovat a další 4 vyřadit z provozu. Ekonomické přežití společnosti zatím umožňuje jen doprava provozovaná na zahraničních řekách.\n\nPodle informace ministerstva dopravy ČR z května 2009 uplatňovalo u ministerstva 20 rejdařů či rejdařských společností nárok na náhradu škody za to, že stát nezajistil dostatečně splavnost Labe, z toho největší požadavek, ve výši 1,79 miliardy Kč, vznesla ČSPL a druhý největší nárok, ve výši 589,8 milionů Kč, vznesla EVROPSKÁ VODNÍ DOPRAVA-SPED, s velkým odstupem pak následoval nárok společnosti Česko-saské přístavy na 70 milionů Kč.\n\nNásledně EVD-SPED žádala od českého státu soudně náhradu škody 175 milionů korun. V dubnu 2010 odvolací soud potvrdil zamítnutí tohoto nároku, o měsíc dříve soud zamítl podobný nárok ČSPL.\n\n"}
{"id": "556424", "url": "https://cs.wikipedia.org/wiki?curid=556424", "title": "Scheibbs (zámek)", "text": "Scheibbs (zámek)\n\nZámek Scheibbs stojí u radnice ve středu města Scheibbs v Dolních Rakousích a vytváří celkový soubor staveb s městským kostelem, hradbami a farou. Dřívější sídlo kartuziánského kláštera (Kartause Gaming) je dnes sídlem okresního hejtmanství okresu Scheibbs.\n\nPravděpodobně zámek byl postaven kolem hradu a kostela v raném středověku, který měl příznivou polohu v údolí řeky Erlauf (křižovatka spojující Waidhofen an der Ybbs – Gresten - Scheibbs – Melktal). Hrad postavili předkové hrabat von Peilstein a později začlenili do opevněného Scheibbsu.\n\nRoku 1338 daroval vévoda Albrecht II. Habsburský (1397-1439) trhové místo Scheibbs oblíbenému klášteru „Kartause Gaming“. Scheibbs byl tradičním správním centrem kláštera.\n\nJe zde pohřbena Alžběta Lucemburská, dcera Karla IV. a Anny Svidnické. Provdaná roku 1366 jako osmiletá za šestnáctiletého rakouského vévodu Albrechta III. Zemřela 1373 jako patnáctiletá.\n\nPo zrušení řádu v roce 1782 se opět změnili vlastníci zámku. Zpočátku byl zámek ve vlastnictví císařské státní hospodářské administrativy, která jej prodala v roce 1826 Ignazi Müllerovi.\n\nV roce 1829 získal zámek Wenzel Joseph rytíř von Sallaba. Johann Heinrich baron von Sallaba prodal zámek v roce 1867 Andreasi Töpperovi (1786-1872). Vdova Amalia Horst prodala Edardovi Musilovi, majiteli papírny. Následný majitel papírny, Fritz Hamburger, získal v roce 1906 i zámek. Od roku 1954 je zámek ve vlastnictví země dolnorakouské.\n\nPři příchodu k zámku upoutá pozornost nápadná vstupní část z roku 1868, kterou vybudoval po koupi v roce 1867 Andreas Töpper. Vzhled je typický pro zámky v Mostviertelu, jako zámek Zeillern nebo zámek Ernegg u Steinakirchen am Frost.\n\nVlevo je nápadná hradní věž, která měla dříve barokní poklop. Přilehlá oblouková vstupní brána je součástí staré městské hradby. Vpravo uzavírá kostelní kúr městského kostela svaté Magdaleny. Na rohu čtyřhranné stavby zámku sousedící s městskou hradbou je postavena ještě menší nárožní věž s cibulí.\n\nPři vstupu do nádvoří zámku je pohled na romanticky vyhlížející budovu s arkádami v renesančním slohu s železnými okenními mřížemi, studnou s kovanou mříží a chrličem.\n\nProstory, které užíval představený kláštera mají hezké štukové stropy a ojedinělé výzdoby freskové. Tu vidíme v malé zasedací místnosti se zvýšeným stropem, pojmenované po zakladateli kláštera Brunovi, je asi nejkrásnější fresková výzdoba v zámku.\n\n"}
{"id": "556428", "url": "https://cs.wikipedia.org/wiki?curid=556428", "title": "Mišpulovník", "text": "Mišpulovník\n\nMišpulovník (\"\") je rod rostlin patřící do čeledě růžovité (\"Rosaceae\"). Starší české označení je hlohomišpule. Je to opadavý strom nebo statný keř asi 4 až 6 metrů vysoký. Plody mají asi 2cm v průměru a připomínají mišpuli.\n\nMišpulovník není kříženec, ale tzv. chiméra, vzniklá v roce 1895 ve Francii při naroubování mišpule obecné (\"Mespilus germanica\") na podnož hlohu jednosemenného (\"Crataegus monogyna\"). Několik větví vykazovalo přechodné znaky mezi oběma druhy a ty byly použity pro další kultivování.\nNěkteré druhy lze použít jako okrasné rostliny, od mišpule se liší menšími shloučenými květy.\n"}
{"id": "556435", "url": "https://cs.wikipedia.org/wiki?curid=556435", "title": "Jindřich VI. Dobrý", "text": "Jindřich VI. Dobrý\n\nJindřich VI. Dobrý (18. března 1294 – 24. listopadu 1335) byl vratislavský kníže z rodu slezských Piastovců.\n\nByl synem vratislavsko-lehnického knížete Jindřicha Tlustého. Za své vlády narazil na odpor vratislavských patriciů a také svých piastovských příbuzných. Roku 1322 se obrátil s prosbou o pomoc na polského krále Vladislava Lokýtka, poté i na papeže a nakonec si roku 1324 nechal udělit Vratislavsko jako léno od římského císaře Ludvíka Bavora. Nakonec ale ustoupil tlaku vratislavského měšťanstva a v březnu 1327 vyrazil do Prahy dohodnout se na znění dědické smlouvy s českým králem Janem Lucemburským. V dubnu téhož roku ho pak doprovázel do Vratislavi, 6. dubna pak od krále přijal Vratislavsko jako léno. Za to (a určení Jana jako dědice knížectví) obdržel doživotně Kladsko a roční platbu tisíce hřiven stříbra. Kníže Jindřich zemřel 24. listopadu 1335 bez mužských potomků a Vratislavsko tak podle dědických smluv připadlo českému králi.\n"}
{"id": "556437", "url": "https://cs.wikipedia.org/wiki?curid=556437", "title": "Jindřich VII. Lehnický", "text": "Jindřich VII. Lehnický\n\nJindřich VII. Lehnický († 12. prosince 1398) byl biskup ladislavský a cambrajský, děkan vladislavské katedrály. Pocházel z rodu slezských Piastovců.\n\nByl synem lehnického knížete Václava I. a piastovny Anny Těšínské.\n"}
{"id": "556442", "url": "https://cs.wikipedia.org/wiki?curid=556442", "title": "Jindřich VIII. Břežský", "text": "Jindřich VIII. Břežský\n\nJindřich VIII. Břežský zvaný \"Zjizvený\" ( \"Henryk VII z Blizną\", † 11. července 1399) byl břežský a lubinský kníže z rozrodu slezských Piastovců.\n\nByl synem břežského knížete Ludvíka I. a Anežky Hlohovské. V roce 1381 mu otec vydělil ze svého knížectví Lubinsko, vládu nad celým Břežským knížectvím získal po otcově smrti roku 1398, o rok později však sám umírá.\n"}
{"id": "556446", "url": "https://cs.wikipedia.org/wiki?curid=556446", "title": "LOM Praha", "text": "LOM Praha\n\nLOM PRAHA s. p. (\"Letecké opravny Malešice\") jsou státní podnik, který se podílí na českém obranném leteckém průmyslu. Jeho zřizovatelem je Ministerstvo obrany ČR. Působí na českém i zahraničním trhu. Zabývá se modernizací a opravami vrtulníkové techniky. Má certifikáty ruského výrobce na kompletní údržbu a přestavby. Nabízí komplexní služby provozovatelům vrtulníků rodiny Mil od výcviku pilotů i pozemního personálu přes údržbu, servis až po modernizace a zástavby nových avionických, komunikačních, zbraňových či ochranných systémů. Tradičním zákazníkem LOM PRAHA je Armáda ČR, ale firma se v rostoucí míře orientuje na zahraniční zakázky. Podnik sídlí v Praze – Malešicích. Je jedním z nejstarších podniků leteckého průmyslu v českých zemích s tradicí od roku 1915.\n\n"}
{"id": "556461", "url": "https://cs.wikipedia.org/wiki?curid=556461", "title": "McDonnell Douglas MD-11", "text": "McDonnell Douglas MD-11\n\nMcDonnell Douglas MD-11 je americký třímotorový, celokovový velkokapacitní dopravní letoun dolnoplošného uspořádání, určený pro střední a dlouhé tratě. Letoun má dva motory zavěšené v motorových gondolách pod křídly, třetí motor je umístěný nad ocasní částí pod směrovkou. Typ MD-11 je výrazně modernizovanou verzí letadla DC-10. Ve srovnání s DC-10 je delší, má větší rozpětí křídel a při stavbě letounu bylo použito výrazně většího množství kompozitních materiálů. MD-11 dostal i výkonnější a modernější motory a oproti DC-10 je vybaven digitálním (glass) kokpitem což umožnilo snížení počtu členů posádky ze 3 u DC-10 na 2 piloty.\n\nAčkoliv byl program MD-11 zahájen v roce 1986, McDonnell Douglas se začal poohlížet po nástupci DC-10 již v roce 1976. Postupně vznikaly další verze DC-10 jako byly \"DC-10-10\" nebo \"DC-10-30\". Firma McDonnell Douglas se tím snažila zabránit odlivu zákazníků. Hlavním důvodem pro odliv zákazníků byla malá sedačková kapacita a krátký dolet. Z těchto důvodů došlo k postupnému vylepšování DC-10 a vznikaly postupně další varianty jejichž hlavní vylepšení spočívala převážně ve zvyšování přepravní kapacity a prodlužování doletu. Posledním vylepšením DC-10 byla verze DC-10-63 s přepravní kapacitou až 350 cestujících a byl navržen jako letoun pro mezikontinentální lety.\n\nBohužel došlo k sérii závažných nehod DC-10 (let American Airlines č.191, Western Airlines let č. 2605 a letu č.901 letecké společnosti Air New Zealand), které byly poměrně hojně zmedializovány. Tyto nehody způsobily značnou nedůvěru v letadla 3-motorové konfigurace. Tato skutečnost a celkový pokles v letectví způsobili zastavení prací na projektu DC-10-60 Super.\n\n! Varianta \n! MD-11 (pax)\n! MD-11 (nákladní)\n! Hlavní paluba\n! Dolní paluba\n! Délka\n! Šířka\n! Křídlo\n! Výška\n! MTOW\n! Max. užitečné zatížení\n! Kapacita paliva\n! OEW\n! Motory (3x)\n! Max. tah (3×)\n! Rychlost\n! Dolet\n"}
{"id": "556462", "url": "https://cs.wikipedia.org/wiki?curid=556462", "title": "Mecer", "text": "Mecer\n\nMecer ( מֶצֶר, v oficiálním přepisu do angličtiny Mezer, přepisováno též Metzer) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 75 metrů v pahorkatině na pomezí pobřežní nížiny a kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu.\n\nObec se nachází 15 kilometrů od břehu Středozemního moře, cca 47 kilometrů severovýchodně od centra Tel Avivu, cca 42 kilometrů jihojihovýchodně od centra Haify a 12 kilometrů východně od města Chadera. Mecer obývají Židé, přičemž osídlení v tomto regionu je etnicky smíšené. Na jih od kibucu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Baka-Džat necelé 2 kilometry odtud). Další arabská sídla se nalézají severně odtud (vesnice Mejsir) a dále k severovýchodu v regionu Vádí Ara. Tento arabský pás je ale 3 kilometry severně od kibucu přerušen židovským městem Kacir-Chariš, které se má podle rozhodnutí vlády z roku 2010 proměnit na velké město s desítkami tisíc obyvatel. Západním směrem v pobřežní nížině převládá židovské osídlení.\n\nMecer je na dopravní síť napojen pomocí místní silnice číslo 5923. Západně od kibucu probíhá dálnice číslo 6 (Transizraelská dálnice).\n\nMecer byl založen v roce 1953. Jeho zakladateli byla skupina židovských přistěhovalců z Argentiny napojená na hnutí ha-Šomer ha-ca'ir. Do roku 1967 (tedy do izraelského obsazení Západního břehu Jordánu) šlo o odlehlou pohraniční osadu na tehdy mezinárodní hranici mezi Izraelem a Jordánskem. Vesnice má dobré vztahy se sousední arabskou osadu Mejsir.\n\nPrvní obyvatelé sem přišli 8. září 1953. Během 60. let 20. století dorazila další osadnická skupina z Jižní Ameriky (další skupiny následovaly i v dalších dekádách). V roce 1970 byl v obci otevřen plavecký bazén. Roku 1972 zde vznikla továrna.\n\nMístní ekonomika je založena na zemědělství a průmyslu (výroba zařízení na umělé zavlažování). V červnu 2007 rozhodl kibuc o privatizaci a přechodu na individuální odměňování svých členů podle odvedené práce.\n\nBěhem druhé intifády 28. října 2001 se na silnici poblíž kibucu odehrál palestinský útok, při kterém zemřel jeden člověk. K akci se přihlásily ozbrojené skupiny Tanzim. 10. listopadu 2002 pak přímo do kibucu pronikl palestinský útočník a zavraždil 5 lidí. K útoku se přihlásily Brigády mučedníků Al-Aksá.\n\nVesnice leží necelé 2 kilometry od Zelené linie. Od Západního břehu Jordánu byla ovšem počátkem 21. století oddělena bezpečnostní bariérou.\n\nPodle údajů z roku 2014 tvořili naprostou většinu obyvatel v Mecer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 404 lidí. Během roku 2014 populace stoupla o 1,3 %.\n\n\n"}
{"id": "556473", "url": "https://cs.wikipedia.org/wiki?curid=556473", "title": "Domicil", "text": "Domicil\n\nDomicil (z lat. \"domicilium\", od \"domi colium\", bydlení v domě) znamená obecně bydliště, místo stálého pobytu fyzické osoby nebo sídlo právnické osoby, případně trvalé bydliště osoby v určitém státě. Ve starších společnostech byl domicil důležitým údajem o každém člověku, s rostoucí mobilitou ztrácel na významu.\n\nV žurnalistice domicil označuje místo, kde zpráva vyšla, případně ke kterému se vztahuje. Může být uveden spolu s datem v záhlaví nebo na začátku perexu.\n\nV právu navíc specificky označuje místo splatnosti směnky, pokud se liší od místa jejího vydání. \n\n"}
{"id": "556482", "url": "https://cs.wikipedia.org/wiki?curid=556482", "title": "Jiří Braniborsko-Ansbašský", "text": "Jiří Braniborsko-Ansbašský\n\nJiří Braniborsko-Ansbašský též Zbožný (4. března 1484 – 27. prosince 1543) byl braniborsko-ansbašský markrabě a krnovský, ratibořský a opolský kníže z franské větve rodu Hohenzollernů.\n\nByl synem braniborsko-ansbašského markraběte Fridricha IV. a polské princezny Žofie Jagellonské. V roce 1512 uzavřel dědickou smlouvu s bezdětnými knížaty ratibořským Valentinem Hrbatým (posledním Přemyslovcem) a opolským Janem II. Dobrým, díky které by mu po jejich smrti připadla jejich knížectví, což byl dobrý základ pro budoucí rodovou expanzi ve Slezsku. Druhým krokem se stalo odkoupení Krnovského knížectví i s městem Hlubčicemi roku 1523. Toto pronikání bylo podpořeno i sňatkovou politikou, roku 1525 se podruhé oženil, tentokráte s Hedvikou, dcerou minsterbersko-olešnického knížete Karla I.\n\nJiří byl protestantského vyznání a brzy se spolu s Fridrichem II. Lehnickým stal jádrem protestantismu ve Slezsku. Po smrti Jana II. Dobrého roku 1532 získal i přes odpor českého krále Ferdinanda I. díky výše zmíněné dědické smlouvě rozsáhlé majetky Opolsko-ratibořského knížectví.\n"}
{"id": "556486", "url": "https://cs.wikipedia.org/wiki?curid=556486", "title": "Olsen", "text": "Olsen\n\nOlsen může být:\n\npříjmení\n"}
{"id": "556493", "url": "https://cs.wikipedia.org/wiki?curid=556493", "title": "Rdesno obojživelné", "text": "Rdesno obojživelné\n\nRdesno obojživelné (\"Persicaria amphibia\") je vytrvalá plevelná kvetoucí bylina z čeledi rdesnovitých, rostoucí ve vodě i na zemi ve vlhkém prostředí.\n\nPochází z Eurasie a vyskytuje se téměř v celém mírném pásu severní polokoule a dále bylo zavlečeno na sever a jih Afriky i na jih Ameriky. Vodní rostliny nejčastěji rostou v rybničních oblastech a údolních nivách řek na klidných vodních hladinách. Suchozemské rostliny rostou na místech v létě vysychajících, např. na podmáčených polích, obnažených dnech rybníků, ale i při okrajích komunikací, na náspech nebo rumištích. V České republice roste od nížin do podhorských oblastí roztroušeně až hodně.\n\nVytrvalá obojživelná rostlina s hladkými, lysými, hustě listnatými, silně větvenými žebrovatými lodyhami, s nápadně ztlustlými uzlinami ve kterých snadno koření a s tmavě hnědými botkami které jsou dlouhé 1 až 2 cm a mají horní okraj uťatý. Roste-li ve vodě koření na dně, pod hladinou má splývající lodyhu která dosahuje délky až 3 m. Listy má dlouhé do 12 cm, kožovité, s řapíkem až 5 cm, na hladině položené, hladké, lesklé, barvy namodralé. Roste-li v místech nezaplavených má vystoupavou až docela přímou lodyhu o délce do 50 cm. Tehdy má listy měkké, s kratšími řapíky, porostlé chloupky, jsou zelenavé až našedlé, po okraji brvité. Všechny listy jsou celokrajné s podlouhlou až kopinatou čepelí, u báze často srdčitou nebo zaokrouhlenou.\n\nRůžové až načervenalé, vzácně bílé, nežláznaté květy jsou směstnány na koncích lodyh a větví a jsou sestaveny do hustých válcovitých přímých klasů. Květ má pět vytrvalých, mírně prohnutých, vejčitých až eliptických okvětních lístků, pět tyčinek v jednom kruhu s růžovými nebo červenými eliptickými intorzními prašníky a svrchní vejčitý semeník se 2 čnělkami s kulovitými bliznami. Květy jsou bisexuální nebo funkčně jednophlavné, některé rostliny mají květy jen samčí a jiné samičí. U vodních rostlin květy vykvétají nad hladinou, mají tyčinky delší a ty vyčnívají z okvětí, u suchozemských jsou tyčinky kratší a nevyčnívají; rostliny suchozemské kvetou jen výjimečně. Rozkvétají od června do srpna, opylovány jsou hydrochoricky nebo zoochoricky. Plodem je nažka asi 3 mm dlouhá, černohnědé, lesklá, čočkovitá nebo tříhranná, obalená do okvětních lístků.\n\nRdesno obojživelné se rozmnožuje semeny a dlouhými plazivými oddenky, rostliny rostoucí na nezaplavené půdě většinou nepřinášejí semena. Nažky vodních rostlin snadno plavou po vodě a jsou vodním ptactvem roznášeny i na místa nezaplavovaná, kde se po uchycení rozšiřují silným oddenkovým systémem, jehož výběžky mají roční přírůstky dlouhé až 1 m, vytváří tak charakteristické kolonie. Odlomené oddenky mají velikou regenerační schopnost a téměř každá kousek může vytvořit novou rostlinu. Po obdělávaných polích se rozšiřuje s orbou.\n\n\n \n"}
{"id": "556500", "url": "https://cs.wikipedia.org/wiki?curid=556500", "title": "Reveň", "text": "Reveň\n\nReveň (\"Rheum\") je rod asi 60 vytrvalých bylin z čeledi rdesnovité. Mnohé se používají v potravinářství, jako léčivé rostliny nebo se pěstují pro okrasu. Nejznámějším produktem je zelenina rebarbora, což jsou mladé řapíky některých revení.\n\nLéčba reveňovým oddenkem je kontraindikována pro těhotné a kojící ženy a též pro děti do 10 let. Reveň je také kontraindikována u oxalátové urolithiázy neboť obsahem šťavelanů přispívá k tvorbě oxalátových kaménků. Totéž se týká konzumace potravin z reveně, jelikož lodyha a řapík jsou též bohaté na šťavelany.\n\n \n"}
{"id": "556506", "url": "https://cs.wikipedia.org/wiki?curid=556506", "title": "Binary.division", "text": "Binary.division\n\nbinary.division byla slovenská hackerská skupina, která v letech 2000–2001 napadala české a slovenské webové servery. Mezi jejich české cíle patřil web KSČM, web Ministerstva vnitra České republiky nebo web Policie České republiky. Ze slovenských webů tato skupina napadla například stránky HZDS, Home.sk nebo Post.sk.\n\nV českých médiích se spekulovalo o možné propojení této skupiny se servery underground.cz nebo hysteria.sk, ale to se nikdy nepodařilo prokázat. Při svém útoku obvykle pozměnili obsah úvodní stránky webu. Umístili sem své logo a zprávy obvykle obsahující sdělení „no czert, no dastych, 100% binary division, 0% CzERT, 0% Dastych, 100% You have new mail, 100% binary.division“ nebo podobné. Jednalo se o narážku na majora Dastycha, který v té době působil na MVČR v oblasti počítačové kriminality. Na závěru této stránky byl obvykle uveden text „stay tuned. more to come. binary division enjoys the ride.“\n\n"}
{"id": "556510", "url": "https://cs.wikipedia.org/wiki?curid=556510", "title": "Halda Hrabůvka", "text": "Halda Hrabůvka\n\nHalda Hrabůvka, nazývaná též Stará halda, je odval nacházející se v jižní části Ostravy. Odval sloužil Vítkovickým železárnám pro ukládání odpadů z hutní výroby, především strusky. V roce 2010 probíhala rekultivace odvalu a připravuje se jeho budoucí využití.\n\nV roce 2014 byl zastaven provoz na odval a vlečka chátrá.\n\nHalda je ohraničena ze severu průmyslovým areálem umístěným jižně od železniční trati Ostrava-Vítkovice - Ostrava-Kunčice, z východu řekou Ostravicí, z jihu zástavbou městského obvodu Hrabová a ze západu Místeckou ulicí (silnice I/56). Rozloha haldy je 97 hektarů.\n\nOdval je dopravně napojen železniční vlečkou z Vítkovic dolního nádraží (v Dolní oblasti Vítkovic) a účelovou silniční komunikací z Místecké ulice.\n\nHalda sloužila především k ukládání strusky, ale byly zde umisťovány rovněž kovonosné a mořírenské kaly, zeminy a materiály, které byly kontaminovány ropnými produkty při průmyslových haváriích a nehodách na komunikacích.\n\nV roce 2005 Česká inspekce životního prostředí rozhodla o sanaci celé Dolní oblasti Vítkovice včetně haldy Hrabůvka. Strusky z centrální části odvalu jsou odtěžovány a komerčně využívány, na zbývající ploše je prováděna rekultivace na lesní plochy. Po rekultivaci se uvažuje s využitím prostoru pro vybudování sportovníhu areálu s golfovým hřištěm. Rekultivace haldy, která zahrnuje sanaci jímky ropných látek, rekultivaci jímky kovonosných kalů a rekultivační překryv plochy 41 ha, má být dokončena do konce roku 2010. Rekultivovaná halda by měla být propojena s centrem Ostravy cyklostezkou o délce 4,5 km, která bude vedena po levém břehu Ostravice. Zvažována je rovněž výstavba obytných budov v jižní části prostoru bývalé haldy.\n"}
{"id": "556517", "url": "https://cs.wikipedia.org/wiki?curid=556517", "title": "Kostra ptáků", "text": "Kostra ptáků\n\nKostra, skelet (\"sceleton\") ptáků se vyznačuje pevností a lehkostí, její hmotnost tvoří asi 1/10 hmotnosti ptáka. Pevnosti se dosahuje srůstem četných kostí na lebce, hrudní a křížové oblasti a na končetinách. Lehkost je zajištěna vymizením zbytečných prvků (ocasní část páteře) a dřeně četných kostí, jež jsou pak duté (pneumatizované). Vzájemná komunikace kostí se vzdušnými vaky umožňuje přechod zánětlivých procesů z kostí (např. osteomyelitidy při frakturách) do vzdušných vaků a naopak (aspergilóza). Na rozdíl od savců, kde zbytky původního chrupavčitého skeletu zůstávají místy zachovány, jsou chrupavky v těle ptáků (až na malé výjimky) záhy nahrazovány kostmi. Kosti ptáků začínají kostnatět již za embryonálního života; na rozdíl od kostí savců obsahují vyšší procento vápenatých solí, takže jsou tvrdší, ale tím i křehčí.\n\nČelisti jsou bez zubů a jsou přeměny v rohovitý pokožkový útvar – zobák (\"rostrum\"). Jeho podkladem jsou kosti horní a dolní čelisti, obě vzhledem k lebce pohyblivé. Zobák má tvar odpovídající způsobu výživy ptáka; u masožravých jsou hrany zobáku ostré a svírají se jako ramena nůžek, kdežto u většiny býložravých jsou hrany tupé a mohou se mezi nimi drtit i semena a plody. Na konci horní části zobáku bývá rohovitá destička (nehet).\n\nLebka ptáků je v zásadě plazího typu, liší se však zvětšením mozkovny a očnic a redukcí některých kostí. Čichová krajina je oddělena od mozkovny velkou meziočnicovou přepážkou (\"septum interorbitale\") jako u plazů. Většina hlavových kostí je pneumatizována. Lebeční kosti v dospělosti srůstají v nedílný celek, takže švy nejsou patrné. Na vypouklé dorzální straně kosti čelní se u některých hrabavých ptáků objevují kostní výrůstky. U perliček je to kuželovitý, ze stran zploštělý výběžek vyplněný spongiózou. U kachen a hus je v místech spojení kostí nosních a čelních zřetelná nepárová jamka, v niž je uložena nosní žláza. Kostní podklad jazyka u ptáků tvoří jazylka (\"apparatus hyobranchialis\" s. \"hyoideus\"). Týlní krajina se napojuje na páteř pouze jedním týlním kloubem na 1. obratel páteře (\"atlas\").\n\nObratle, pokud nejsou srostlé, jsou spojeny chrupavčitě meziobratlovými destičkami. Krčních obratlů (\"vertebrae cervicales\") je proměnlivý počet (10-26). U hrabavých (kur, krůta, perlička) je 14, u kachen 14-15, u husy 17-18 a u holuba 12-13 krčních obratlů. Krk je velmi pohyblivý. Hrudních obratlů (\"vertebrae thoracicae\") je 3-10 (u kura a holuba 7, u husy a kachny 9). Jsou vzájemně málo pohyblivé a někdy (např. u kurů a holubů) z nich 2-5 úplně srůstá v tzv. notarium (\"os dorsale\") a jen 1 nebo 2 zůstávají volné. Dalších 11-23 obratlů (poslední hrudní, všechny bederní a křížové a 1-2 ocasní obratle) srůstá v mohutnou kost bedrokřížovou (\"os pelvicum\"), která se u ptáků nazývá \"synsacrum\" a je pevně srostlá s pánví. Zbývajících 5-8 plochých ocasních obratlů (u kura 5, u vrubozubých 6) jsou v kraniální části volné; několik posledních obratlů (4-6) srůstá v plochou, svisle postavenou kost, tzv. kostrč (\"pygostylus\"), o niž se opírají rýdovací pera.\n\nHrudních žeber je 3-9 párů a jsou pohyblivě spojena s kostí prsní. Každé žebro má dvě navzájem pohyblivě spojené části (hrudní a obratlovou - \"costa sternalis\" a \"costa vertebralis\"), skloněné k sobě pod úhlem otevřeným dopředu, což umožňuje měchovitý (dorzoventrální) pohyb hrudníku. Obratlové části žeber mají dozadu po jednom háčkovitém výběžku (\"processus uncinatus\"), kterým se na sebe navzájem napojují, a tak zpevňují hrudní koš. U kura, krocana a perličky je vyvinuto 7 párů žeber, z nichž první dva jsou neúplné. U husy a kachny je vyvinuto 9 párů žeber, z nichž první jeden nebo i dva páry bývají neúplné. Hrudnímu koši dominuje mohutná hrudní kost (\"sternum\"), která dovnitř tvoří misku, v niž leží srdce, játra a žaludek a směrem ven vybíhá ve vysoký hřeben (\"carina\" s. \"crista sterni\"). Stavba kosti hrudní je charakteristická pro jednotlivé řády ptáků.\n\nKýl kosti hrudní slouží k odstupu nejmohutnějších létacích svalů. Směrem kraniálním vystupuje z předního okraje hrudní kosti hrudní trn (\"rostrum sterni\"), který je jednotný nebo může být rozdělen. Laterálně od něho leží podlouhlá kloubní jamka pro zobcovitou kost. Při jejím laterálním konci pak vystupuje kraniolaterální výběžek (\"proc. craniolateralis\"). Po stranách kosti hrudní jsou jamky pro skloubení s hrudními úseky žeber. U vrubozubých je deska hrudní kosti celistvější, pouze v zadní části je proděravěna na každé straně prostorným oválným hrudním okénkem (\"fenestra sterni\").\n\nKostra končetin je u ptáků silně modifikována. Přední končetina je uzpůsobena k letu a spolu s výzbrojí per tvoří křídlo. Lopatkové pásmo tvoří 3 párové kosti: lopatka (\"scapula\"), která má charakteristický šavlovitý tvar, silná kost krkavčí (\"coracoideum\"), pevně spojující pásmo se sternem, a klíční kost (\"clavicula\"); u většiny ptáků jsou obě klíční kosti na distálním konci srostlé v charakteristickou vidlici (\"furcula\"). Proximální část křídla je celkem nezměněna - tvoří ji kost pažní (\"humerus\"), silná kost loketní (\"ulna\") a tenká kost vřetenní (\"radius\"). V distální části křídla došlo ke změnám v důsledku srůstů a zkrácení některých kostí. Z původně většího počtu kostí zápěstních zůstávají po ukončení osifikace pouze dvě drobné kůstky - \"os carpi radiale\", což je jediný volný karpální element a \"os carpi ulnare\", což je přeměněný metakarpus 5. prstu. Následuje záprstí, u ptáků nazývané \"carpometacarpus\", které tvoří 2 prodloužené a na obou koncích vzájemně srůstající kůstky záprstní, takže vytvářejí záprstní štěrbinu (\"fissura metacarpalis\"). Třetí kost záprstní je zakrnělá. Na křídlech ptáků se vyvíjejí pouze 3 prsty a jen jeden prst má dva články, ostatní prsty mají po jednom článku.\n\nProximální část volné zadní končetiny tvoří silná a krátká kost stehenní (\"femur\"), zakončená kolenním kloubem. Zde se připojuje specifická ptačí holeň, \"tibiotarsus\", což je dlouhá kost vzniklá srůstem holenní kosti a dvou proximálních tarzálních kůstek. Redukovaná lýtková kost (\"fibula\") může být jako tenká krátká tyčinka připojena k tibiotarzu. Další silnou kostí je běhák (\"tarsometatarsus\"), vzniklý srůstem distálních tarzálních a všech metatarzálních kůstek kromě metatarzu 1. prstu. Kloub mezi tibiotarzem a tarzometatarzem je jednoduchý intertarzální kloub, nikoliv patní kloub (někdy se také označuje jako hlezno nebo hleznový kloub). Distální oddíl běháku tvoří 4 prsty; pátý prst (malíček) vymizel. První prst (palec) je zpravidla postaven proti ostatním třem prstům; napojen na rudiment 1. metatarzu směřuje dozadu a má 2 články prstů, ostatní tři prsty směřují dopředu. Počítáno od vnitřní strany, má 2. prst tři články, 3. prst čtyři články a konečně 4. prst (vnější) má pět článků. Celkový počet prstů může být redukován, např. až na dva (u pštrosů).\n\nBěhák, prsty a někdy i část nad intertarzálním kloubem jsou pokryty rohovitými šupinami různého tvaru. Poslední články prstů jsou přeměny v kost drápovou, s různě upravenými drápy. Tvar zadních končetin ptáků odpovídá způsobu života, pohybu a získávání potravy. Druhy hledající potravu v půdě mají silné nohy uzpůsobené k hrabání. U vodních ptáků jsou prsty spojeny plovací blanou. Palec se často nedotýká půdy, někdy zakrněl nebo zcela vymizel.\n\nPásmo zadních končetin je na břišní straně volné (stydké kosti se navzájem nedotýkají, takže pánev je směrem ventrálním otevřená), což umožňuje ptákům snášet relativně velká vejce. Kosti pánevní, které u ptáků srůstají v kost pánevní (\"pelvis\"), se ve velkém rozsahu spojují se synsakrem, s nímž vytvářejí nepohyblivý celek. Kost kyčelní (\"ilium\") je tvořena plochou, daleko dopředu sahající protáhlou kostí, kterou jamka kyčelního kloubu (\"acetabulum\") rozděluje na část preacetabulární (\"pars preacetabularis ilii\") a část postacetabulární (\"pars postacetabularis ilii\"). Kost sedací (\"ischium\") vytváří za acetabulem trojúhelníkovitou výplň mezi kostí kyčelní a stydkou a je v ní druhově různě veliký sedací otvor (\"foramen illioischiadicum\"). Kost stydká (\"pubis\") je u ptáků představována úzkou, dlouhou a kaudálně volně protáhnutou kostní lištou, která s kostí sedací vytváří kraniálně ucpaný otvor (\"foramen obturatum\") a kaudálně podlouhlý otvor (\"fenestra ischiopubica\").\n\nNa tvorbě acetabula se účastní všechny tři pánevní kosti. Na rozdíl od savců je dno acetabula proděravěno širokým otvorem.\n\n"}
{"id": "556520", "url": "https://cs.wikipedia.org/wiki?curid=556520", "title": "Třída Širacuju", "text": "Třída Širacuju\n\nTřída \"Širacuju\" (: 白露型 \"Širacuju-gata\") sestávala z celkem deseti „torpédoborců první třídy“ (一等駆逐艦 \"ittó kučikukan\") japonského císařského námořnictva, postavených ve dvou sériích v letech 1933 až 1937. Jednotky třídy \"Širacuju\" svým designem navázaly na předchozí třídu \"Hacuharu\", konkrétně pak na její podtřídu \"Ariake\".\n\nVšech deset postavených jednotek bylo ztraceno během bojů v Pacifiku. Pět z nich padlo za oběť ponorkám, tři byly potopeny při střetech s hladinovými jednotkami protivníka, jeden potopily bombardéry USAAF a jeden se potopil po kolizi.\n\nPodle „doplňovacího programu pomocných plavidel z roku 1931“ (známějšího jako „1. doplňovací program“ ~ 第一次補充計画 ~ \"Dai–iči–dži hodžú keikaku\", či neoficiálně „program prvního kruhu“ ~ マル1計画 ~ \"Maru iči keikaku\") mělo být postaveno dvanáct torpédoborců třídy \"Hacuharu\" (projekt F-45). Třídu \"Hacuharu\" ale provázely problémy se stabilitou, které si vyžádaly přepracování plánů rozestavěných a přestavby již existujících jednotek. Dne 15. prosince 1933 proto bylo rozhodnuto, že z třídy \"Hacuharu\" bude vyčleněna třída \"Ariake\". V rámci plánu rozvoje loďstva na fiskální rok 1933 pak mělo být postaveno pět torpédoborců nové a modifikované třídy \"Ariake\": \"Ariake\", \"Júgure\", \"Širacuju\", \"Šigure\" a \"Murasame\". Dne 19. listopadu 1934 bylo rozhodnuto o začlenění prvních dvou jednotek třídy \"Ariake\" zpět do třídy \"Hacuharu\", zatímco zbývajících šest rozestavěných (\"Širacuju\", \"Šigure\", \"Murasame\" a \"Júdači\") či teprve plánovaných (\"Samidare\" a \"Harusame\") jednotek bylo překlasifikováno na třídu \"Širacuju\". Ta byla stavěna podle projektu F-45D.\n\nPodle „programu druhého kruhu“ (マル2計画 ~ \"Maru ni keikaku\") z roku 1934 měla k první sérii šesti jednotek přibýt ještě druhá, mírně modifikovaná, série čtyř torpédoborců (\"Jamakaze\", \"Kawakaze\", \"Umikaze\" a \"Suzukaze\"), na kterou pak navázala desetikusová třída \"Asašio\".\n\nJednotky třídy \"Širacuju\" vycházely z podtřídy \"Ariake\" předchozí třídy \"Hacuharu\". Vizuálně se odlišovaly tvarem můstku a instalací čtyřhlavňových torpédometů.\n\nPohonná soustava byla převzata z předchozí třídy \"Hacuharu\". Sestávala ze dvou sestav parních turbín \"Kanpon\" o výkonu po 21 000 k (15 445,5 kW) a tří vodotrubných kotlů \"Ro-gó Kanpon šiki\" s předehřívači vzduchu a přehřívači páry.\n\n\"Širacuju\" nesly dva zakrytované otočné čtyřhlavňové torpédomety typu 92 modelu 2, které byly instalovány místo tříhlavňových typu 90 modelu 2 z třídy \"Hacuharu\". Přední torpédomet (který byl umístěn mezi oběma komíny) a zadní komín byly umístěny v ose plavidel. Toho bylo dosaženo rozdělením zásobníku rezervních torpéd pro přední torpédomet na dva menší po dvou torpédech umístěných po obou stranách zadního komínu.\n\n127mm kanóny typu 3. roku byly lafetovány ve dvouhlavňových věžích modelu C, po jedné na přídi a zádi. Věže umožňovaly elevaci hlavní až 55°. Jednohlavňová věž modelu B modifikace 1 s pátým 127mm kanónem se nacházela na zádi před dvouhlavňovou věží.\n\nBěhem války byla posilována protiletadlová výzbroj a došlo k instalaci radarů na přežívajících jednotkách. Rovněž došlo k redukci nesených náhradních torpéd. V letech 1942 až 1943 byla odstraněna jednohlavňová 127mm věž na zádi a nahrazena za trojhlavňový komplet 25mm kanónů typu 96. Byly montovány další 25mm kanóny v jedno–, dvou– a trojhlavňovém uspořádání, které doplňovaly 13,2mm kulomety typu 93.\n\nV pozdější fázi války (přibližně od roku 1943 nebo 1944) lodě nesly metrový přehledový radar \"13-gó\" pro sledování vzdušných cílů a centimetrový přehledový radar \"22-gó\" proti vzdušným i hladinovým cílům.\n\n\n"}
{"id": "556523", "url": "https://cs.wikipedia.org/wiki?curid=556523", "title": "Kůže ptáků", "text": "Kůže ptáků\n\nKůže ptáků (kůže, lat. \"cutis\") společně se sliznicemi trávicího, dýchacího, močového a pohlavního traktu představují nejen primární mechanické bariéry, kterými se ptáci chrání proti vstupu patogenů do organismu, ale také se podílejí na imunitních reakcích. Kůže ptáků je velmi tenká a takřka neobsahuje kožní žlázy. Skládá se z pokožky (\"epidermis\"), škáry (\"dermis\") a podkoží (\"subcutis\"). Od kůže jsou také odvozeny kožní deriváty (appendices carnosae) – např. hřebínek, lalůčky, ušnice aj. Pokožka je tvořena jen několika vrstvami buněk, její nejsvrchnější vrstva se odlupuje ve formě šupinek. Epidermis ptáků vytváří četné rohovité struktury – zobák (\"ramphotheca\"), peří, štítky a šupiny na běhácích a prstech (\"podotheca\"), drápy, ostruhy aj. Škára ptačí kůže se skládá ze dvou vazivových vrstev. Mezi nimi je vyvinuta více nebo méně zřetelná cévnatá vrstva (\"stratum vasculosum\"), která u samic ptáků v období sezení na vejcích značně zesílí (hnízdní skvrny) a tvoří podstatnou část tloušťky celé kůže. Jinak je škára bohatě prokrvená jen v lysých místech, např. na hřebínku, lalůčcích a výrůstcích na hlavě a krku. Podkoží je sice tenké, ale obsahuje tukovou tkáň, která zejména u vodních a divoce žijících ptáků umožňuje na podzim hojné ukládání tuku v kůži.\n\nNěkteří ptáci mají v kůži drobné mazové žlázy, např. ve stěně zevního zvukovodu (např. kurové); původní kožní žlázou všech ptáků je kostrční žláza (\"glandula uropygii\"). Je to párová žláza uložená nad posledním ocasním obratlem. Její olejovitý sekret se dostává jedním nebo více otvory ven, někteří ptáci ho vytlačují zobákem a roztírají po peří, aby se zabránilo smáčení peří. Kostrční žláza bývá nejvyvinutější u vodních ptáků, její sekret může ale sloužit i k odvrácení predátora (kachna pižmová), jindy je redukována nebo může zcela zmizet a její sekret je nahrazen drobivým prachem (amazoňani, holubi aj.).\n\n"}
{"id": "556524", "url": "https://cs.wikipedia.org/wiki?curid=556524", "title": "Brent Spar", "text": "Brent Spar\n\nBrent Spar byla plovoucí ropná plošina v Severním moři, která byla provozována ropnou firmou Shell. V 90. letech 20. století se vedl spor o osud vysloužilé plošiny, který měla být původně potopena na mořské dno.\n\nV roce 1995 zahájila mezinárodní organizace Greenpeace kampaň proti potopení plošiny, jejíž součástí byl i výsadek aktivistů přímo na plošinu. Spor o osud plošiny vedl k tomu, že komise úmluvy OSPAR vyhlásila v roce 1995 moratorium na potápění ropných plošin nebo jejich ukládání na mořské dno.\n\nV roce 1998 ropná firma Shell ohlásila plán na odtažení plošiny do norských doků, kde byla konstrukce rozebrána a z velké části recyklována. Ve stejném roce byl také členskými státy OSPAR jednomyslně odhlasován zákaz potápění takových zařízení v Severním moři.\n\n"}
{"id": "556527", "url": "https://cs.wikipedia.org/wiki?curid=556527", "title": "Rallye Kanárské ostrovy 2010", "text": "Rallye Kanárské ostrovy 2010\n\nRallye Kanárské ostrovy 2010 (oficiálně \"34. Rally Islas Canarias\") byla čtvrtou soutěží šampionátu IRC 2010. Soutěž se pořádala ve dnech 30. dubna a 1. května a měřila 221,59 km rozdělených do 15 rychlostních zkoušek. Zvítězil zde Jan Kopecký s vozem Škoda Fabia S2000\n\nVítězem shakedownu byl Kris Meeke, který startoval s vozem Peugeot 207 S2000. Druhý byl Kopecký, třetí Juho Hänninen s Fabií a čtvrtý Bruno Magalhäes s dalším Peugeotem.\n\nPrvní etapa obsahovala 9 zkoušek. Na prvním testu vyhrál Meeke před Kopeckým a třetí byl Guy Wilks s další Fabií. V druhém testu zvítězil Hannienn před Meekem a ve třetím Kopecký před Hanninenem a Meekem. Magalhäes měl problémy s převodovkou. Meeke tak byl ve vedení před Hanninenem a Kopeckým. Druhou trojici testů vyhrál Meeke a vedl tak o 14 sekund před Kopeckým, který vždy zajel druhý čas. Třetí místo držel Hanninen. Meeke vyhrál i sedmý test ale v následujícím testu měl defekt a propadl se na šestnácté místo. Osmý test tak vyhrál Kopecký a ujal se vedení v soutěži. Devátý test byl nakonec zrušen. \n\nV úvodu sobotní etapy zvítězil Kopecký před Wilksem a Hanninenem. Meeke postoupil na šesté místo. Další test ale vyhrál a posunul se na pátou pozici. Další test vyhrál Kopecký před Hanninenem, Wilksem a Magalhaesem. Meeke ale vyhrál další dvě zkoušky a posunul se na čtvrté místo před Magalhäese.\n\n"}
{"id": "556530", "url": "https://cs.wikipedia.org/wiki?curid=556530", "title": "Göllersdorf", "text": "Göllersdorf\n\nGöllersdorf je městys v okrese Hollabrunn v Dolních Rakousích. Žije zde obyvatel.\n\nGöllersdorf leží ve Weinviertelu v Dolních Rakousích asi 15 kilometrů severozápadně od Stockerau v údolí potoka Göllersbachu. Plocha městyse je 59,56 kilometrů čtverečních a asi třetina plochy je zalesněna.\n\nMěstys sestává z katastrálních území:\n\nDnešní území bylo osídleno již v mladší době kamenné. První písemná zmínka o místě je z roku 1130.\n\nKatastrální území Großstelzendorf bylo poprvé v dokumentech zmíněno v roce 1195.\n\nV roce 1468 bylo v místě zřízeno tržiště.\n\nHistoricky důležitou pro Göllersdorf je smlouva ze dne 14. dubna 1632 uzavřená mezi císařem Ferdinandem II. (1578-1637) a Albrechta z Valdštejna (1583-1634) (\"Úmluva z Göllerdorfu\"), kterou je Valdštejn opět jmenován vrchním velitelem císařských vojsk.\n\nRoku 1710 arcibiskup Friedrich Karl von Schönborn-Buchheim (1674-1746) sehrál důležitou roli v regionu při výstavbě zámku Göllersdorf.\n\nStarostou městyse je Josef Reinwein, vedoucím kanceláře Karl Grünberger.\n\nV obecních volbách konaných 14. března 2010 je 21 křesel v obecním zastupitelstvu rozděleno podle získaných mandátu takto:\n\n\n\n\n\n\n\n\nNezemědělských pracovišť bylo v městyse v roce 2001 74 a zemědělských a lesnických pracovišť v roce 1999 bylo 144. Počet výdělečně činného obyvatelstva při sčítání lidu v roce 2001 bylo 1595.\n\nGöllersdorf leží na severozápadní dráze.\n\n\n"}
{"id": "556532", "url": "https://cs.wikipedia.org/wiki?curid=556532", "title": "Poslanci Evropského parlamentu z Maďarska 2009-2014", "text": "Poslanci Evropského parlamentu z Maďarska 2009-2014\n\nTento článek je seznam poslanců Evropského parlamentu z Maďarska v letech 2009 – 2014.\n\nVolby do Evropského parlamentu 2009 v Maďarsku proběhly v neděli 7. června 2009. Na základě výsledků voleb má 22 poslanců mandát do roku 2014.\n\nV Maďarsku od podzimu 2006 došlo k výraznému poklesu preferencí vládní strany MSZP. Ještě více se strana propadla s příchodem hospodářské krize, odstupem premiéra Ference Gyurcsánye a vzniku úřednické vlády Gordona Bajnaie. Odvrat Maďarů od levice a velký růst popularity pravicových stran, především Fideszu, se projevil právě v těchto volbách, kdy Fidesz (v koalici s KDNP) získal 14 mandátů a zatímco MSZP jen 4 mandáty. Do Evropského parlamentu se také dostala pravicová strana Jobbik, která získala 3 mandáty. Konzervativní MDF obhájilo svůj jeden mandát.\n\nPoslanci EP maďarské národnosti z členských států, kde žije maďarská menšina: \n\n\n"}
{"id": "556548", "url": "https://cs.wikipedia.org/wiki?curid=556548", "title": "Dobřenští z Dobřenic", "text": "Dobřenští z Dobřenic\n\nDobřenští z Dobřenic (též Dobržensky z Dobrženitz) jsou starý český vladycký rod pocházející z Dobřenic jihozápadně od Hradce Králové.\n\nPrvní zmínky o členech rodu pocházejí ze 14. století a objevuje se v nich Jan, vlastník Dobřenic a Kratonoh vešel ve známost jako dobrý hospodář a chovatel koní. V 15. století se rozčlenili na čtyři linie, které se v průběhu let buď dále dělily nebo zanikly. Většina příslušníků rodu si vybrala vojenskou kariéru, například Antonín se stal podmaršálkem a roku 1869, několik dalších Dobřenských působilo jako krajští hejtmané. Kromě rodinných statků drželi i Potštejn, Chotěboř i několik panství mimo východní Čechy. Jan Oldřich i jeho syn Bohuslav Bedřich pracovali v braniborských službách, Bohuslav Bedřich velel vojsku táhnoucímu na pomoc obležené Vídni roku 1683, právě on byl povýšen do panského stavu, avšak po jeho smrti, když nezanechal potomků, jeho větev vymřela.\n\nV 17. století povýšili do panského stavu, roku 1906 dokonce do hraběcího.\n\nV roce 1781 pořádal hradecký hejtman Václav Petr v Dobřenicích oslavu tisícileté historie svého rodu. Dopustil se tak omylu, když čerpal z Hájkovy Kroniky české z roku 1541, ve které kronikář tvrdil, že rod pochází z roku 781.\n\nVe 20. století se roku 1908 vdala Alžběta Dobřenská za Pedra de Alcântara, prince Orléansko-Braganzského. 26. února 1912 jako jedni ze 64 hraběcích rodů získali Dobřenští dědičné místo v Panské sněmovně, horní komoře Říšské radě Rakouského císařství. V letech 1938 a 1939 se rod Dobřenských přihlásil k Deklaracím české šlechty na obranu československého státu a českého národa.\n\nDobřenští drželi panství Chotěboř, Plandry a Potštejn. Před první světovou válkou sloužil jejich zámek v Potštejně jako kulturní centrum, které navštívili mj. např. Rainer Maria Rilke nebo Karl Kraus.\n\nPo druhé světové válce, roku 1948 byla rodina vyvlastněna. Po pádu komunismu roku 1993 získala rodina zpět v restitucích pozemky a zámek Chotěboř. Někteří členové rodu se sem přestěhovali zpět.\n\n\nV původním znaku se nacházel čáp, údajně podle pověsti, ve které předek rodu byl v tureckém zajetí a čáp, jenž v létě létal do jeho domova, mu pomohl k návratu zpět. Po povýšení do panského stavu přidali čápa v modrém poli.\n\nSňatky se spojili s Haugvici, Dohalskými, Chamaré, Pachty z Rájova, pány z Bubna a Litic.\n\n"}
{"id": "556561", "url": "https://cs.wikipedia.org/wiki?curid=556561", "title": "Dohalští z Dohalic", "text": "Dohalští z Dohalic\n\nDohalští z Dohalic jsou starou českou vladyckou rodinou, později panskou a hraběcí patřící k rodu Bořkovskému. Stejného původu jsou Bořkové z Dohalic, Bořkové z Miletínka, Nepolisští ze Záchrašťan, Hamzové ze Zábědovic, Bořkové z Poličan, Nové vsi a z Hrádku.\n\nNejstarší zmínka pochází z roku 1395 a vyskytuje se v ní Bořek z Dohalic, vesnice nedaleko Hradce Králové. S týmž příjmením vyskytuje se pak Václav, Tluksa (1437), Prokop (1440-60) a Jan, kteří pomáhali straně Poděbradské, a Jarek (1453-84). Posloupnost rodu se však odvozuje od Bořka, který od roku 1497 kupoval rozličné statky a roku 1512 koupil Mokrovousy. Bořkův syn Václav starší se stal hejtmanem hradeckého kraje. Do konce 16. století se rozvětvili do mnoha linií.\n\nNa Moravě přichází 1594 Bořek Dohalský z Dohalic na svobodném dvoře ve Třěnici. Na svobodném dvoře v Budkovicích byla 1614 Markéta Bořkovna (asi z Dohalic). Tvrz v Nosislavi dědila po bratru Jiříkovi. Alžběta Bořkovna Dohalská z Dohalic – druhá manželka Jana Oujezdeckého z Morašic. Přišla na plumlovské panství někdy po 1579 (úmrtí první ženy Anny Ostromířské z Rokytníka) do roku 1602, kdy umírá. V Plumlovském kostele Nejsvětější trojice má mramorový náhrobek s šestierbovním vývodem.\n\nPo roce 1620 bratři Václav a Pavel, který v cizině zemřel, emigrovali. Václav vstoupil do švédských služeb, roku 1631 se domů vrátil spolu se saským vojskem, po šesti letech přešel na císařovu stranu, v jehož armádě působil jako podplukovník. Spolu s bydlištěm musel několikrát změnit i svou víru.\n\nVáclava Vratislava roku 1726 povýšili do panského stavu a v roce 1729 do hraběcího stavu. Císařský rada Jan Kryštof spolupracoval s bavorským kurfiřtem Karlem Albrechtem při okupaci Čech, císařovna Marie Terezie na něj kvůli tomu zanevřela, později mu odpustila a povýšila do hraběcího stavu.\nVe 20. století žili v Domažlicích a na Miletínsku. Hrabě Dohalský z Dohalic měl tři syny. Antonín se stal kanovníkem u sv. Víta v Praze, za války zemřel koncentračním táboře. Zdeněk Bořek Dohalský pracoval v redakci Lidových novin, za války působil v odboji, za tuto činnost byl chycen, vězněn v koncentračním táboře a několik týdnů před koncem války zastřelen. František Bořek-Dohalský působil v diplomatických službách v Londýně a po válce pracoval jako vyslanec ve Vídni až do roku 1948. Jeho synové zde žijí dodnes. Antonín Bořek Dohalský žil do své smrti 12.11.2017 v Lysé nad Labem.\n\nDrželi vsi Dlouhé Dvory, Dohalice, Ještětice, Lípa (před 1540–1599), Líšťany (1799–1825, Mlékosrby (do 1527), Mokrovousy (1512–1651), Mžany, Nadějkov (1724–1730), Podhorní Újezd (do 1663), Přívozec, statek Slatina (1563–1576), Sobčice (od 1586), Sobětuchy, Stračov, Střezetice, Třesovice, Vlčeves, Volanice (od 1650), Vysoké Veselí (od 1533) a další.\n\nJe rozdělen na dvě svislé části, jedna je zlatá, druhý díl vyplňuje zlatočerná šachovnice. V klenotu dříve byla černá panna, po povýšení do panského stavu ji vyměnili za mouřenína.\n\nPříbuzensky se spojili s Thurn-Taxisy, Mladoty ze Solopisk, Běšiny, Bubny z Litic, Otmary z Holohlav, Janovskými z Janovic a Klenové, či s pány z Dobrše\n\n\n\n"}
{"id": "556570", "url": "https://cs.wikipedia.org/wiki?curid=556570", "title": "Pál Schmitt", "text": "Pál Schmitt\n\nPál Schmitt (* 13. května 1942, Budapešť) je maďarský politik, diplomat, bývalý předseda Országgyűlés, poslanec Evropského parlamentu za stranu Fidesz a dvojnásobný olympijský vítěz v šermu. Dne 6. srpna 2010 se stal čtvrtým prezidentem Maďarské republiky, rezignoval 2. dubna 2012 poté, co mu senát Semmelweis Egyetem odebral doktorský titul z důvodu údajného plagiátorství dizertační práce z roku 1992.\n\nNarodil se dne 13. května 1942 v Budapešti v tehdejším Maďarském království. Vystudoval na\" Marx Károly Közgazdaságtudományi Egyetem\", což je dnešní Budapesti Corvinus Egyetem.\n\nKromě rodilé maďarštiny také hovoří anglicky, německy, francouzsky, španělsky a rusky.\n\nJe ženatý s gymnastkou Katalin Makray. Má tři dcery a šest vnoučat.\n\nŠermu se aktivně věnuje již od roku 1955, kdy nastoupil do Budapesti Vörös Meteor (\"Rudý meteor Budapest\").\n\nNa LOH 1968 vyhrál spolu se svým šermířským týmem (Pál B. Nagy, Csaba Fenyvesi, Győző Kulcsár, Zoltán Nemere) zlatou olympijskou medaili. Stejně tak o čtyři roky později na LOH 1972, tentokráte však v sestavě Sándor Erdős, Csaba Fenyvesi, Győző Kulcsár a Osztrics István.\n\nV roce 1983 byl zvolen do Mezinárodního olympijského výboru a od roku 1989 až do současnosti je prezidentem Magyar Olimpiai Bizottság (\"Maďarský olympijský výbor\"). V letech 1999 až 2007 byl prezidentem Světové olympijské asociace.\n\nV letech 1993 až 1997 byl velvyslancem ve Španělsku, navíc od roku 1995 působil i pro Andorru.\nNásledně byl odvolán a od roku 1998 byl jmenován velvyslancem ve Švýcarsku. Od roku 1999 s rozšířenou působností i pro Lichtenštejnsko. Tam působil až do svého odvolání v roce 2002, kdy se vrátil do Budapešti.\n\nV letech 1981 až 1990 byl zástupcem státního tajemníka MLR pro sport.\n\nPrvním významným politickým krokem byla kandidatura na post primátora hlavního města Budapešti v komunálních volbách 2002, kdy kandidoval jako nezávislý s podporou Fidesz a MDF. Se ziskem 35,85% hlasů se umístil na druhém místě, za vítězným Gáborem Demszkym z SZDSZ.\n\nV roce 2003 oznámil svůj vstup do Fidesz – Maďarská občanská unie a ještě v témže roce byl zvolen místopředsedou strany. V roce 2004 se stal lídrem kandidátky strany pro volby do Evropského parlamentu 2004. V těchto volbách Fidesz získal 12 mandátů a Pál Schmitt se stal jedním z nejvýznamnějších europoslanců strany. Rovněž byl viceprezidentem výboru pro kulturu a vzdělávání.\n\nV eurovolbách 2009 byl Pál Schmitt opět lídrem na kandidátce Fideszu. Spolu s dalšími 13 stranickými kolegy byl opět zvolen do EP s mandátem do roku 2014.\nPro maďarské parlamentní volby 2010 byl na republikové kandidátce Fidesz–KDNP na druhém místě, hned za předsedou strany Viktorem Orbánem. Stal se tak i poslancem Maďarského parlamentu. Ihned na prvním povolebním zasedání parlamentu dne 14. května 2010 byl Pál Schmitt zvolen předsedou Národního shromáždění Maďarské republiky.\n\nKrátce po volbách unikla na veřejnost nepotvrzená informace, že Fidesz, který nyní má v parlamentu dvoutřetinovou ústavní většinu, nebude již v srpnových prezidentských volbách podporovat tehdejšího prezidenta László Sólyoma, ale zvolí si někoho z vlastních řad. S největší pravděpodobností by to mohl být právě Pál Schmitt.\nA tak se také stalo. Dne 29. června 2010 byl Pál Schmitt zvolen prezidentem Maďarské republiky, tento úřad oficiálně převzal 6. srpna. Hlasovalo pro něj 263 poslanců (Fidesz–KDNP), zatímco jeho protikandidát András Balogh z MSZP získal jen 59 hlasů.\n\nV březnu 2012 byl Schmitt obviněn z plagiátorství své disertační práce. Následně mu byl odebrán doktorský titul. Sám Schmitt toto obvinění odmítá, ale i přesto dne 2. dubna 2012 ve 13:00 odstoupil z funkce prezidenta republiky. Jako první politik po pádu komunismu v Maďarsku odstoupil z funkce hlavy státu. Pravomoce prezidenta poté dočasně vykonával předseda parlamentu László Kövér. Nově zvolený prezident János Áder se úřadu oficiálně ujal 10. května 2012.\n\n\n\n"}
{"id": "556578", "url": "https://cs.wikipedia.org/wiki?curid=556578", "title": "Kyperská rallye 2004", "text": "Kyperská rallye 2004\n\nKyperská rallye 2004 byla pátou soutěží mistrovství světa v rallye 2004. Soutěž se jela v dnech 14. až 16. května a měřila 326,68 km. Zvítězil zde Sebastien Loeb s vozem Citroën Xsara WRC.\n\nV celé soutěži dominoval Marcus Grönholm s vozem Peugeot 307 CC WRC. Ten v soutěži nakonec i zvítězil. Ve vedení byl od čtvrté rychlostní zkoušky. Druhý jezdec týmu Peugeot Sport Harri Rovanperä skončil po problémech s převodovkou pátý. Celý tým byl ale po soutěži diskvalifikován pro použití neregulérních vodních pump. Loeb se odpočátku držel na druhé pozici a po diskvalifikaci zvítězil. Carlos Sainz dokončil s druhým Citroënem soutěž na čtvrté pozici. Francois Duval s vozem Ford Focus RS WRC odstoupil po uražení kola v prvním testu. Druhý jezdec týmu Ford M-Sport Markko Märtin dokončil soutěž na třetí pozici. Petter Solberg zvítězil v prvních třech testech, ale pak jej zpomalily problémy s přehříváním. Nakonec skončil šestý a sedmý byl jeho týmový kolega Mikko Hirvonen. Odstoupit museli oba jezdci týmu Mitsubishi Motors Motor Sport v osmém testu.\n\n"}
{"id": "556581", "url": "https://cs.wikipedia.org/wiki?curid=556581", "title": "Lotru", "text": "Lotru\n\nMunții Lotru je pohoří v Rumunsku. Hřeben Lotru je tvořen převážně travnatými kopci, pouze v nejvyšších partiích mají některá úbočí charakter skalnatých srázů. Dosahuje nadmořské výšky přes 2 000 m n. m. Pro jeho celkový ráz se mu někdy přezdívá rumunské Mongolsko.\n\nLotří hory jsou složené především z krystalických hornin. Většina hor sestává z velmi rozsáhlých travnatých kopců. Pohoří tvoří asi 50 kilometrů dlouhý hřeben, který je v západní části celkem zřetelný, ve východních částech se ale vějířovitě štěpí do mnoha hřebenů, které spadají do údolí řek Olt a Lotru. Z východu jsou řekou Olt oddělena pohoří Fagaraš a Cozia. Z jižní strany dělí řeka Lotru stejnojmenné pohoří od hor Căpățînii. Na jihozápadě je Lotru odděleno stále stejnou řekou od pohoří Latoriței. Více jihozápadněji pak leží Paring. Na západě je pohoří Șureanu, od kterého je Lotru odděleno sedlem Pasul Tărtărău (1678 metrů vysokým). Na severu odděluje řeka Sadu pohoří Lotru od hor Cindrel. Spojnicí mezi těmito horstvy je sedlo Șteflești vysoké 1525 metrů.\n\nSamotné Lotru se pro svou komplikovanou strukturu dělí do několika celků. Na severu je to masiv Prejba, který kulminuje 1744 metrů vysokým stejnojmenným vrcholem. V okolí tohoto vrcholu se nachází jediné větší horské středisko v těchto horách. Prejba je s hlavním hřebenem spojen nižším hřebínkem, který vybíhá přibližně uprostřed hlavního hřebene od hory Voineșița (1848 metrů). Na východ po hlavním hřebeni se nachází masiv Sterpul (2142 metrů vysoký), dál přichází masiv Coasta Cîineni s 1903 metrů vysokým vrcholem. Jak Sterpul, tak především Coasta Cîineni, vysílají hlavně k jihu a východu velké množství bočních hřebenů. Na západ od hory Voineșița se hlavní hřeben stává zřetelnější a boční hřebeny jsou kratší. Hory se také zvedají do výšky a tvoří rozsáhlé masivy jednotlivých kopců. První přichází masiv Negovanu 2135 metrů vysoký, hned za ním navazují další masivy, které jsou už také výrazně skalnatější. Po Negovanu navazuje skalnatý Balindru (2207 metrů), pak Contu (2080 metrů). Následuje protáhlý Șteflești, který ve své západní půlce dosahuje nejvyšších výšek pohoří 2242 metrů. Dalším masivem je Cristești (2202 metrů) a posledním vysokým a skalnatým je Piatra Alba (2178 metrů). Poté hory opět klesají a teprve ke konci s blížícím se pohořím Șureanu přichází posledním masiv Lotru a to Tîmpele s 1924 metrů vysokým vrchem Larga Mănețanilor. Je zajímavé, že masivy od Negovanu po Piatra Alba dosahují sice vysokých nadmořských výšek, ale plošně jsou malé. Například Coasta Cîineni nebo Sterpul jsou samy o sobě větší, než všechny západní masivy dohromady.\n\nPohoří má několik řek, které v malých vápencových a slepencových výchozech tvoří soutěsky a kaňony. Na jihu má řeka Lotru kaňonovitý charakter při hranicích s pohořím Latoriței. Je to však spíše výjimka v této části hor. Větší množství malých soutěsek je v okolí městečka Brezoi při soutoku s Oltem. Vynikne zde určitě jediná větší soutěska hor na říčce Călinești. Další kratší říčky mají soutěskovitý a kaňonovitý charakter při vlévání do Oltu na východě. Na severu se žádný výrazněji zaříznutý morfologický útvar nenachází. Ostatně většina údolí v Lotru jsou spíše zaoblená fluviální údolí.\n\nLotru je z větší části obklopeno řekami a několik větších řek v něm také pramení. Jižní úbočí omývá řeka Lotru, na které jsou vybudovány 4 přehradní nádrže. Po proudu to je největší Vidra, pak nejmenší Balindru, poté Malaia a nakonec Brădișor. U městečka Brezoi ústí Lotru do Oltu. Do samotné řeky Lotru teče také z pohoří Lotru mnoho přítoků, z nichž stojí za zmínku řeka Voineșița, pramenící pod stejnojmenným vrcholem (z jižní strany). Na jejím přítoku Jidoaia je vybudována stejnojmenná vodní nádrž. Další velkou řekou jihu je Pǎscoaia pramenící pod Sterpulem. K této řece se během jejího toku připojují také další větší řeky, takže v jižní části pohoří Lotru rozděluje většinu bočních hřebenů. Tokem, který již ústí přímo do Oltu je Călinești. Na dolním toku tvoří jedinou větší soutěsku pohoří Lotru. Následuje větší množství řek, které ústí do Oltu a nedosahují větší délky. Výjimkou je Lotrioara, která odděluje hřeben Prejba od jižnějších hřebenů. Lotrioara vzniká jako soutok několika potoků a pramení opět pod vrcholem Voineșița (na východním svahu). Severní řekou je Sadu, na které je trojice vodních nádrží (od pramene je to nádrž Negovanu, Sadu I a Sadu II). Na severozápadě teče řeka Frumoasa, která se stáčí k severu, aby oddělila Lotru od pohoří Cindrel. Obě poslední zmíněné řeky pramení pod sedlem Șteflești.\n\nV Lotru se nachází jen jediné pleso. Leží na východních svazích východního vrcholu Șteflești, ale nedosahuje velkých rozměrů ani hloubek.\n\nPohoří je velmi málo navštěvované, jedinou turistickou oblastí je hotel Prejba na stejnojmenném masivu. Na severní straně Prejba leží vesnice Riu Sadului, kde je také omezená možnost ubytování. Z východu je několik málo chat při cestě podél Oltu, totéž platí o jihu. Ze severu je pouze jediná vesnice, z východu pak 8 vesnic a z jihu 6 vesnic. Dostupnost je tedy dosti špatná. Turistické trasy jsou často jen na papíře a na hřebenech není kromě chaty Prejba žádná jiná.\n\n"}
{"id": "556585", "url": "https://cs.wikipedia.org/wiki?curid=556585", "title": "Nankingské muzeum", "text": "Nankingské muzeum\n\nNankingské muzeum (čínsky: znaky 南京博物院, pinyin \"Nánjīng Bówuyuán\") je muzeum nacházející se v Nankingu v provincii Ťiang-su Čínské lidové republiky. S areálem o rozloze 70 000 m² je jedním z největších čínských muzeí. Bylo založeno roku 1933 jako Národní ústřední muzeum (čínsky: znaky 中央博物院, pinyin \"Zhongyang bowuyuan\").\n\nVystavuje sbírky starověké čínské keramiky, děl z nefritu a bronzu, kaligrafie a malířství, lidového umění, mingského a čchingského porcelánu, ťiang-nanských hedvábných výrobků a moderního umění.\n\n"}
{"id": "556586", "url": "https://cs.wikipedia.org/wiki?curid=556586", "title": "Assendelft", "text": "Assendelft\n\nAssendelft je 8 km dlouhá vesnice v provincii Severní Holandsko, která se táhne od obce Krommenie až k Noordzeekanaal. Dříve byl Assendelft samostatnou obcí, v roce 1974 byla vytvořena obec Zaanstad. Assendelft má po městech Oostzaan a Westzaan nejdelší historii z oblasti Zaanstreek.\nOsídlování v oblasti začalo kolem roku 500 n.l.\nK 1. 1. 2009 měl Assendelft 18 545 obyvatel.\n\nPostavení věže se datuje do roku 1885. Je to nejstarší vodárenská věž v provincii Severní Holandsko, ačkoliv svůj účel již nadále neplní a nalezneme zde kancelářské prostory v soukromém vlastnictví.\n\nAssendelft má dva fotbalové kluby SVA a VVA a dva kluby tenisové TVA a TC Overdan.\n"}
{"id": "556588", "url": "https://cs.wikipedia.org/wiki?curid=556588", "title": "Vrcholák pravý", "text": "Vrcholák pravý\n\nVrcholák pravý (\"Terminalia catappa\") je mohutný, tropický, jednodomý, krátce opadavý strom vysoký až 30 m. Je nejrozšířenějším druhem širokého rodu vrcholák a buď samovolně vyrůstá podél mořských pobřeží či mokřadů, nebo je vědomě pěstován. Je původní v rozlehlém areálu zabírající jih Arabského poloostrova, Seychely, Madagaskar a téměř všechny ostrovy západního a středního Indického oceánu, dále Indii, Bangladéš, Srí Lanku, jih Číny, Tchaj-wan, Myanmar, Thajsko, Kambodžu, Vietnam, Malajský poloostrov, Filipíny, většinu ostrovů Indonésie a ostrovy přiléhající k Nové Guinejí i severní Austrálii. Je také domácí dřevinou na severu kontinentální Austrálie a některých ostrovech v Tichém oceánu.\n\nPřirozenou cestou i lidským přičíněním se vrcholák pravý jako nepůvodní druh také dostal do vlhkých pobřežních oblastí východní i západní tropické Afriky, na jih Severní a na sever Jižní Ameriky, stejně jako do Střední Ameriky a Karibiku, na Havajské ostrovy a Novou Kaledonií v Tichomoří.\n\nVrcholák pravý nejčastěji roste v pobřežních lemech, na plážích, skalnatých březích, písečných dunách, po okrajích mangrovových bažin, v parcích, zahradách i okolo cest. Je považován za průkopnický druh v narušených pobřežních stanovištích, nevyskytuje se sice přímo v zátopových oblastech, ale v místech těsně nad úrovní přílivů. Má schopnost růst v široké škále půd, od písčité přes kamenitou až po těžkou jílovitou, snese pH půdy od 4,0 po 8,5 i zasolenou brakickou vodou, příliš mu neškodí ani silné slané pobřežní větry. Jeho kořenový systém je mohutný a hluboký, takže může omezovat pohyb písečných dun. Mladé semenáče tolerují částečné zastínění vzrostlými stromy, jak však postupně rostou požadují stále vyšší úroveň slunečního svitu. V mladém věku rostou velmi rychle, s přibývajícími roky se jejich růst zpomaluje.\n\nPro zdárný růst potřebuje vrcholák pravý vlhké a teplé subtropické nebo tropické klima s celoročními srážkami od 750 do 3000 mm, dobře však přežívá krátkodobá období sucha. Vyhovuje mu průměrná teplota nejchladnějšího měsíce +15 °C a nejteplejšího +35 °C, za absolutní minimum je považován pokles k +7 °C, při nižší teplotě chřadne a rychle odumírá. Mimo mořského břehu se vyskytuje do nadmořské výšky asi 400 m, často roste v rozlehlých nížinách podél širokých ústí řek. Ploidie druhu je 2n = 24. \"Terminalia catappa\" je typovým druhem rodu \"Terminalia\".\n\nStrom zpravidla jednou až dvakrát ročně ztrácí na krátké období listy, obvykle v období nástupu suchého období, listy neopadávají u všech stromů najednou. Před opadem se listy zbarví červeno-žlutě, říká se, že strom z nich odebírá živiny k recyklaci pro růst nových, které raší krátce nato. Počet a období opadu listů, doba kvetení a dozrávání plodů je rozdílné podle teritoria na kterém dřeviny rostou. Dřevo stromů bývá napadáno všekazy (termity) a dřevokazným hmyzem, listy jsou spásány sarančaty.\nMohutný, dlouhověký, rozložitý strom pagodového tvaru s nápadně vodorovně rozloženými větvemi v pravidelných přeslenech. Dorůstá do výše 20 až 35 m a jeho koruna zabírá zhruba stejnou šířku. Kmen může být tlustý 1 až 1,5 m a má nahnědlou až černou, podélně se loupající kůru. Větve, hustě pokryté listovými jizvami, jsou porostlé střídavě vyrůstajícími listy nahloučenými na svých vrcholech ve zdánlivých přeslenech, odtud i rodové jméno stromu \"vrcholák\". Listy s krátkými řapíky jsou tuhé, kožovité, lysé, 15 až 30 × 10 až 15 cm velké, obvejčité až obkopinaté, bázi mají tupou a téměř srdčitou, na vrcholu jsou oblé nebo krátce špičaté, po obvodě celokrajné, na líci tmavě zelené a lesklé, na rubu bledě zelené a mívají okolo 10 párů žilek.\n\nČetné jednopohlavné, drobné, zelenobílé květy vyrůstají ve štíhlých hroznovitých květenstvích 15 až 25 cm dlouhých. Několik málo spodních květů bývá oboupohlavných, zbytek jsou samčí, průměrný poměr samčích květů k oboupohlavným bývá 16:1, mnohá květenství jsou ryze samčí. Květy jsou voňavé, bývají v průměru asi 5 mm velké, pětičetný trubkovitý kalich je zelenkavý nebo bělavý, koruna není vyvinutá. Samčí květy obsahují deset tyčinek s prašníky rostoucí ve dvou kruzích, oboupohlavné mají navíc spodní jednodílný semeník a pestík čnící z kalichu. Květy produkují nektar i velké množství pylu a jsou opylovány včelami a dalším hmyzem.\n\nVe spodní části květenství se po opylení vytvoří jeden až pět přisedlých, nepravých plodů. Je to zprvu zelená, později červenavá, žlutavá nebo tmavě zelená, elipsoidní, silně stlačená a velmi tvrdá peckovice. Má dvě úzká, asi 3 mm křídla a bývá průměrně dlouhá 6 a široká 4 cm a obsahuje jediné jedlé semeno s krémovým nebo načervenalým osemením.\n\nPeckovice má vláknitou, korkovitou strukturu, je velmi lehká a pokud spadne do oceánu, což se stává často, dokáže bez újmy plout za pomoci mořských proudů na velkou vzdálenost, semeno si podržuje klíčivost po dlouhou dobu. Tato schopnost je prapříčinou hojného rozšíření vrcholáku pravého po místech omývaných Indickým i Tichým oceánem. Ve vnitrozemí vyrůstají noví jedinci z roznesených plodů, kterými se živí kaloni i mnozí ptáci, na mořském pobřeží spadané plody konzumují krabi.\n\nStromy bývají také uměle vysazovány lidmi jako okrasné a stín poskytující dřeviny. Po vysetí semen do půdy vyklíčí (více než 50 %) za tři až osm týdnů, semenáče velmi rychle rostou (více než 1 m/rok) a z počátku tolerují částečný stín. Za tří toky již obvykle kvetou a to žádají plné světlo.\n\nVrcholák pravý se snadno usazuje na nových místech, kde narušuje původní vegetaci a mění ráz krajiny. Je proto např. na Floridě, ostrovech Karibiku i v Brazílii považován za invazní druh.\n\nJádra uvnitř plodů jsou jedlá, konzumují se syrová nebo pečená a chutnají jako mandle, proto získala jméno \"mořské mandle\" a strom \"mandlovník mořský\". Na slunci usušená jádra obsahují 35 až 55 % jedlého, žlutého oleje používaného k vaření a jako náhrada mandlového oleje. Vnitřní vláknitá dužina plodů (mezokarp) mezi obalem a peckou sice příjemně voní, ale není chutná.\n\nDřevo stromu je kvalitní, pružné, pevné, má červenou barvu a průměrnou hustotou 450 až 720 kg/m³. Používá se pro stavbu budov, mostů, lodí, vyrábějí se z něj dřevěné konstrukce a různé nádoby. Jeho kůra obsahuje až 25 % taninu a je bohatým zdrojem žlutého a černého barviva na kůži a pro výrobu inkoustu. Listů se užívá jako obkladů na revmatické klouby, pro chov bource morušového a mladé větvičky slouží jako krmivo pro dobytek. Namáčené sušené listy uvolňují antibakteriální a protiplísňovité látky, snižují pH vody, podporují hojení ran po houbovitých nemocech u ryb a celkově podporují jejich tření. Strom má do hloubky i šířky rozložené kořeny a dobře zabraňuje pohybu písečných dun směrem do vnitrozemí i erozi mořského pobřeží následkem přílivu a odlivu.\n\n"}
{"id": "556589", "url": "https://cs.wikipedia.org/wiki?curid=556589", "title": "Jim Jones (rapper)", "text": "Jim Jones (rapper)\n\nJoseph Guillermo Jones II, spíše známý jako Jim Jones je americký rapper a spoluzakladatel skupiny The Diplomats. Pod pseudonymem \"CAPO\" režíruje hudební klipy pro umělce jako jsou: Cam'ron, Remy Ma a State Property. Dále je zakladatelem skupiny \"ByrdGang\" (2006), spoluzakladatelem labelu \"Splash Records\" a vlastníkem freestylového týmu v inline bruslení nazvaném \"Dipskate\".\n\n\n\n"}
{"id": "556596", "url": "https://cs.wikipedia.org/wiki?curid=556596", "title": "Geoglyf", "text": "Geoglyf\n\nGeoglyf je malba nebo velký motiv vytvořený na zemském povrchu. Existují 2 typy geoglyfů podle způsobu vytvoření:\n\nNejznámějšími geoglyfy jsou negativní geoglyfy ležící na planině Nazca v jižním Peru, které vznikly odstraněním tmavšího vulkanického povrchu. V Amazonii je jich ale více a jsou starší. Díky leteckému a satelitnímu průzkumu bylo na území nejzápadnějšího brazilského státu Acre na ploše 13 000 km² od počátku 21. století nalezeno na 450 geoglyfů. Dalšími oblastmi jsou západní Austrálie, Velká pánev v USA, Skandinávie, Island a Laponsko.\n\nTématem peruánských geoglyfů se zaobíral např. Erich von Däniken, Maria Reiche (1903–1998), Paul Kosok (1896–1959), nebo David Johnson.\n\n"}
{"id": "556597", "url": "https://cs.wikipedia.org/wiki?curid=556597", "title": "Jiří Fridrich Braniborsko-Ansbašský", "text": "Jiří Fridrich Braniborsko-Ansbašský\n\nJiří Fridrich Braniborsko-Ansbašský (5. dubna 1539 – 25. dubna 1603) byl braniborsko-ansbašský markrabě, kníže krnovský a opolsko-ratibořský, regent pruský z franské větve dynastie Hohenzollernů.\n\nByl synem krnovského knížete Jiřího a jeho třetí ženy Emilie Saské. Za jeho vlády se v zemi stabilizoval protestantismus, byl vybudován kvalitní správní systém a vůči stavům byl nastoupen centralizační a absolutistický kurz. Ač dvakrát ženat, markrabě Jiří Fridrich zemřel bezdětný a jeho statky připadly kurfiřtské linii hohenzollernského rodu.\n"}
{"id": "556598", "url": "https://cs.wikipedia.org/wiki?curid=556598", "title": "Rájovčík", "text": "Rájovčík\n\nParosphromenus (v české literatuře označován jako rájovčík nebo nejednoznačně jako rájovec) je rod labyrintních ostnoploutvých paprskoploutvých ryb z čeledi guramovití (Osphronemidae). Jedná se o drobné (2,5-6 cm) pestrobarevné ryby obývající černé pralesní vody jihovýchodní Asie. Jsou ohroženy destrukcí pralesních biotopů.\n\nTypovým druhem rodu je \"Osphromenus deissneri\" Bleeker, 1859. Vědecky popsáno je v současnosti 18 platných druhů:\n\n\nSkutečný počet druhů je však pravděpodobně větší. Členové mezinárodní labyrintkářské asociace IGL na podzim roku 2008 napočítali 64 odlišných přírodních forem, z nichž 50 chovali členové ve svých akváriích.\n\nRod \"Parosphromenus\" je z praktických důvodů chovateli nadále členěn do neformálních skupin. IGL, mezinárodní asociace chovatelů labyrintních ryb, publikovala následující členění rodu:\n\n\nRyby rodu \"Parosphromenus\" vyžadují kvalitní, velmi měkkou a kyselou vodu. Uhličitanová tvrdost by neměla překročit 2 °dKH a konduktivita by neměla překročit 60 μS·cm. Hodnota pH by měla být mezi 4–6,5, s tím, že některé druhy vyžadují hodnoty v kyselejší části rozsahu. Akvárium nemusí být velké, jednomu nebo dvěma párům stačí akvárium o objemu 25-40 litrů. Nádrž by měla být jen tlumeně osvětlená, zadní a boční stěny zatemněné a hladina by měla být zarostlá vodními rostlinami. Na dno nádrže je vhodné umístit několik dubových nebo bukových listů a jeden list mandlovníku mořského.\n\nRyby rodu \"Parosphromenus\" většinou přijímají pouze živé krmivo. Výborným krmivem jsou černé komáří larvy (\"Culex\") nebo plankton nalovený v přírodě, lze je ale krmit i podomácku produkovaným krmivem jako jsou nauplie žábronožek solných nebo hlístice \"Grindal\". Ke krmení se nehodí octomily, neboť ryby nejsou zvyklé přijímat potravu z hladiny. Krmení nítěnkami nebo patentkami může vést k bakteriálním infekcím a proto se nedoporučuje.\n\n"}
{"id": "556617", "url": "https://cs.wikipedia.org/wiki?curid=556617", "title": "Anton Antonov-Ovsejenko", "text": "Anton Antonov-Ovsejenko\n\nAnton Vladimirovič Antonov-Ovsejenko (rusky \"Антон Владимирович Антонов-Овсеенко\", 23. února 1920 − 9. července 2013) byl ruský historik a spisovatel. Jeho otcem byl sovětský politik a diplomat Vladimir Antonov-Ovsejenko. \n\nVelkou část dětství trávil v Československu, kde jeho otec působil v letech 1924-1928 v diplomatických službách. V roce byl 1940 zatčen a do Stalinovy smrti vězněn v Gulagu.\n\nPozději začal pracovat na životopisu velitele NKVD Lavrentije Beriji a jiných knihách.\n\nV roce 2004 otevřel v Moskvě Státní muzeum historie Gulagu.\n"}
{"id": "556618", "url": "https://cs.wikipedia.org/wiki?curid=556618", "title": "Kirjat Moše", "text": "Kirjat Moše\n\nKirjat Moše je jeruzalémská čtvrť, pojmenovaná po britském židovském filantropovi Moše Montifiorovi. Sousední čtvrť je Giv'at Ša'ul. \n\nČtvrť byla založena roku 1923 fondem \"Moses Montefiore Testimonial Fund\" z Londýna. Byla to jedna z tehdy založených zahradních čtvrtí (Bejt ha-Kerem, Talpijot, Rechavja a Bajit va-Gan. Navrhl ji německo-židovský architekt Richard Kaufmann. Šlo od počátku o čtvrť praktikujících Židů, sídlilo tu mnoho rabínů a osobností hnutí Mizrachi. Dodnes tu sídlí významné ješivy, např. Merkaz ha-rav a Machon Meir.\nRoku 1956 se sem přestěhovala z Bajit va-Gan pekárna Angel's, největší pekárna v Izraeli. Bydlel tu i český spisovatel Viktor Fischl.\n\n"}
{"id": "556619", "url": "https://cs.wikipedia.org/wiki?curid=556619", "title": "Mravenec černolesklý", "text": "Mravenec černolesklý\n\nMravenec černolesklý (\"Lasius fuliginosus\") je smolně černý a velice lesklý mravenec. Má velkou hlavu, která je vzadu hluboce vykrojena (hlava připomíná tvarem srdce). Charakteristicky zapáchá a je označován jako pěstitel hub, stavějící si kartonová hnízda.\nDélka těla 4-5 mm. Jde o neplodné modifikace samičky bez křídel. Tvoří nejpočetnější kastu v mraveništi zajišťující chod celého mravenčího státu. Dělnice shánějí potravu, starají se o potomstvo a chrání hnízdo.\nPohlavní jedinec délky 5-7 mm s temenními očky. Je krátkodobě okřídlená, po páření si křídla ulomí, aby využila křídelní svalovinu pro získání energie na založení kolonie. Obvykle žije až 15 let. V ústní dutině má komůrku, v níž do nové kolonie odnáší zárodek houby, kterou tento druh pěstuje.\nOkřídlený pohlavní jedinec dorůstající délky 3,5-5 mm. Žije velice krátkou dobu, po páření („svatebním letu“) umírá.\nHojně žijící denní druh vyhledávající suchá místa – nejčastěji v listnatých a smíšených lesích, parcích, sadech hlavně v nížinách, ale stoupá i do hor. Rozšířen v celé Evropě, dále v oblasti Kavkazu, Sibiře, Číny, Japonska a části Indie.\n\nNejčastěji v dutinách živých stromů vrb, topolů a dubů. Jako jediný druh v Česku si staví podzemní kartonová hnízda (z dřevobetonu, směs hrubé dřevnaté drtě, hlíny slepená medovicí a sekrety vyloučenými z mandibulární žlázy). Zavěšená podzemní hnízda z dřevobetonu dosahují až délky 2 m; pro tento způsob života jsou mravenci černolesklí někdy označováni jako poddruh \"Dendrolasius\" (dendron = strom).\nV březnu královny kladou vajíčka, ze kterých se vylíhnou díky speciální potravě pohlavní jedinci (samci a samice). Krátce po vylíhnutí nastává doba páření (červen až červenec), tyto roje jsou značně početné. Při kopulaci samička získává od více samců sperma, které uschovává v semenné schránce a dle potřeby klade oplodněná nebo neoplodněná vajíčka po celý svůj život.\nZ neoplozených vajíček se líhnou dělnice nebo samičky a z oplozených vajíček samci. Velká část pohlavních jedinců se při „svatebním letu“ stává kořistí ptáků a dalších predátorů.\nOplodněná královna shodí křídla a snaží se založit novou kolonii. Mravenec černolesklý vytváří monogynní (jedna královna), občas oligogynní společenství (malý počet královen).\nSamička tohoto druhu zakládá násilně hnízda podobně jako Formica rufa u druhů Lasius umbratus nebo Lasius mixtus, kdy vnikne do hnízda, usmrtí královnu a nastoupí na její místo. Kolonie těchto mravenců se dožívá i dvaceti let.\n\nVšežravý druh, lovící hmyz, část potravy tvoří výměšky ze žláz mšic a červců, takzvané \"medovice\". Staví dokonce povrchové hliněné tunely (hlavně na dubech), chránící mšice před hmyzem a nepohodou. Zvláštností tohoto druhu je konzumace a pěstování hnědě sametové houby\"Septosporium myrmecophilum\", která je vyživována medovicí. Na rozdíl od známého mravence zahrádkáře Atta slouží pěstování této houby pouze jako doplněk stravy.\nMravenec černolesklý vyhledává, stará se, chrání a rozšiřuje mšice; dokonce pro ně staví \"pavilonky\", přenášejí je na nová místa a v zimě je chrání hluboko v mraveništi.\nNa oplátku mšice poskytují mravencům velice výživnou medovici, slouží jim stejně jako dojné krávy lidem.\n\nSousední hnízda jsou mezi sebou spojena velice dobře udržovanými cestami, ze kterých mravenci odstraňují kamínky, větvičky a jiné překážky. Tyto cesty dosahují délky desítek metrů. Po čase se cesty zpřetrhají a jednotlivá hnízda se osamostatní. Mravenec černolesklý dovede vydávat zvuky (stridulovat), třením ostře rýhované destičky umístěné na spodní straně třetího článku zadečku. Vzniká tedy jemný vrzavý zvuk neslyšitelný pro lidské ucho.\n\n\n"}
{"id": "556620", "url": "https://cs.wikipedia.org/wiki?curid=556620", "title": "Joan Benoitová", "text": "Joan Benoitová\n\nJoan Benoitová provdaná Joan Samuelsonová (* 16. května 1957 Cape Elizabeth, Maine) je bývalá americká atletka, běžkyně, jejíž specializací byly především dlouhé tratě.\n\n18. dubna 1983 zaběhla v Bostonu maraton v čase 2.22:43, čímž vytvořila nový světový rekord. Vítězkou bostonského maratonu se stala také v roce 1979. V témže roce získala na Panamerických hrách ve venezuelském Caracasu zlatou medaili v běhu na 3000 metrů.\n\nV roce 1984 se stala historicky první vítězkou maratonu na Letních olympijských hrách. V dějišti her, v Los Angeles zaběhla trať v čase 2:24:52. Na druhém místě skončila Norka Grete Waitzová (2.26:18) a bronz vybojovala Portugalka Rosa Motaová (2.26:57). Její výkon byl olympijským rekordem až do letních her v australském Sydney v roce 2000, kde se stala vítězkou Japonka Naoko Takahašiová, která zde proběhla cílem v čase 2.23:14.\n\nJejí osobní rekord z roku 1985 má hodnotu 2.21:21.\n\n \n"}
{"id": "556622", "url": "https://cs.wikipedia.org/wiki?curid=556622", "title": "Florencio Campomanes", "text": "Florencio Campomanes\n\nFlorencio Campomanes (22. února 1927, Manila – 3. května 2010, Baguio) byl filipínský politolog a šachový funkcionář. V letech 1982 až 1995 působil jako prezident FIDE.\n\nCampomanes vystudoval politologii na Filipínské univerzitě, na Brownově univerzitě a na Georgetownské univerzitě. Při studiích ve Spojených státech se seznámil s organizovanými šachy a po svém návratu na Filipíny tam založil národní šachový svaz. Jinak působil jako vysokoškolský pedagog a později jako poradce filipínské hlavy státu. Jako šachista byl na konci 60. let dvakrát mistrem Filipín a reprezentoval svou zemi na pěti šachových olympiádách.\n\nVe FIDE byl zvolen do čela Asijské zóny (1960-1964), místopředsedou FIDE byl v letech 1974 až 1982. V roce 1974 podala jím vedená filipínská federace kandidaturu na uspořádání zápasu mistrovství světa v šachu mezi Fischerem a Karpovem, uspěla ale až kandidatura na zápas Karpova s Korčným v roce 1978 v Baguiu.\n\nNa kongresu FIDE v Tunisu v roce 1982 nominoval kubánský šachový svaz Campomanese na předsedu FIDE. Získal i část delegátů východního bloku, kteří měli podporovat jugoslávského činovníka Božidara Kažiće, a ve funkci vystřídal Fridrika Olafssona.\n\nVe funkci dosáhl rozšíření šachu po celém světě, zejména do nových asijských, afrických a latinskoamerických zemí. Zajistil FIDE po finanční stránce, zápas mistrovství světa 1990 mezi Karpovem a Kasparovem byl nejvýše dotovaný v historii.\n\nNejvětší ohlas z období jeho prezidentství mělo přerušení zápasu o titul mistra světa mezi Karpovem a Garrim Kasparovem v roce 1985 po pěti měsících bez určení vítěze. Campomanes to vysvětlil obavami o zdraví hráčů, skutečný důvod nebyl nikdy objasněn.\n\nSvůj mandát obhájil v letech 1986 a 1990. Na konci třetího volebního období ale došlo k rozkolu ve FIDE, když Kasparov založil Asociaci šachových profesionálů a ta uspořádala samostatné mistrovství světa (zápas sehráli v roce 1993 Kasparov a Nigel Short).\n\nVe funkci předsedy FIDE ho vystřídal Kirsan Iljumžinov, Campomanes se stal čestným předsedou a nadále měl silný vliv na chod světového šachu.\n\nV roce 1993 byl obviněn ze zpronevěry vládních prostředků pro filipínský šach, nejvyšší soud ho jednomyslně osvobodil, nicméně na základě formálních chyb obžaloby.\n\nV letech 1990 a 2007 byl účastníkem dvou vážných dopravních nehod, při kterých byl zraněn (při první zahynul v Ugandě předseda tamního šachového svazu).\n\nZemřel ve věku 83 let na rakovinu.\n\n"}
{"id": "556624", "url": "https://cs.wikipedia.org/wiki?curid=556624", "title": "Michael Mark Woolfson", "text": "Michael Mark Woolfson\n\nMichael Mark Woolfson (9. ledna 1927 – 23. prosince 2019) byl britský fyzik a astrofyzik zabývající se především vznikem a vývojem planet a hvězd, rentgenovou krystalografií a biofyzikou. Byl emeritním profesorem teoretické fyziky na Univerzitě v Yorku a členem Mezinárodní astronomické unie.\n\nRoku 1964 se zabýval vývojem sluneční soustavy a navrhl tzv. teorii zachycení, kterou se snažil nahradit mlhovinovou hypotézu (podle níž Slunce a planety vznikly gravitačním kolapsem molekulárního mračna), v té době většinou astronomů zavrhovanou. Podle Woolfsonovy teorie stály za vznikem planet slapové interakce mezi Sluncem a nějakou blízko procházející protohvězdou. Slunce podle Woolfsona mohlo zachytit část materiálu z řídké atmosféry protohvězdy a z tohoto materiálu by se pak mohly vytvořit současné planety. V 90. letech 20. století však mlhovinová hypotéza zažila svůj návrat, způsobený zejména astronomickými pozorováními extrasolárních planetárních systémů v různé fázi vývoje, které odpovídaly jejím předpovědím.\n\nMichael Woolfson je autorem nebo spoluautorem následujících knih s fyzikální či astrofyzikální tematikou:\n"}
{"id": "556626", "url": "https://cs.wikipedia.org/wiki?curid=556626", "title": "Jason Allison", "text": "Jason Allison\n\nJason Paul Allison (* 29. května 1975) je profesionální hokejový centr, který je momentálně volným hráčem bez omezení. Nejvíce je znám pro svou roli v týmu Boston Bruins, kde krátce působil i jako kapitán.\n\nAllison navštěvoval střední školu Humber Summit a Emery Collegiate Institut v North Yorku, v Ontariu. Jeho bratr Todd navštěvoval stejnou školu a hrál juniorskou ligu na nižší úrovni za Toronto Red Wings.\n\nPo povedené kariéře za London Knights v juniorské Ontario Hockey League byl v roce 1993 draftován na 17. místě celkově týmem Washington Capitals.\n\nV částech dvou sezon hrál za Los Angeles Kings, kde se na krátkou dobu sehrál s Žigmundem Pálffym a Adamem Deadmarshem. Dále hrál za Boston Bruins a Washington Capitals. V jeho nejlepší sezoně, 2000–01, si připsal 95 bodů. V kariéře odehrál 552 zápasů a připsal si 154 gólů, 331 asistencí a 485 bodů. Ve svých 25 zápasech v play-off zaznamenal 25 bodů. Přišel o většinu sezony 2002–03 a o celou následující sezonu kvůli zranění krku a otřesu mozku.\n\nPřed sezonou 2005–06 podepsal jednoletou smlouvu na 1,5 milionu dolarů s Toronto Maple Leafs. V zápase proti Montreal Canadiens ale utrpěl zranění ruky a ve zbytku sezony už si nezahrál. Po sezoně se stal volným hráčem bez omezení. Toronto s ním novou smlouvu podepsat nechtělo, protože kouč Paul Maurice a generální manažer John Ferguson, Jr. si nemysleli, že by se jim do týmu hodil, kvůli jeho špatnému bruslení a vysokému věku. Leafs v té době budovali mladý a rychlý tým.\n\nAllison nepodepsal smlouvu ani před začátkem další sezony a severně od Toronta si otevřel stáje.\n\n28. srpna 2009 podepsal zkušební smlouvu s Toronto Maple Leafs.\n\nAllison byl pozván do tréninkového kempu Maple Leafs v září 2009 a trénoval s týmem na začátku sezony přípravných zápasů. Profesionální hokej nehrál od sezony 2005–06, kdy si za Leafs připsal 17 gólů a 60 bodů.\n\nAllison ale zkouškou neprošel, nestačila ani bitka s Darrollem Powem z Philadelphia Flyers, kterému rozpůlil helmu holou rukou. 28. září, kouč Maple Leafs, Ron Wilson, potvrdil, že Allison není v plánech jeho týmu.\n\n\n"}
{"id": "556628", "url": "https://cs.wikipedia.org/wiki?curid=556628", "title": "Mighty Mouse", "text": "Mighty Mouse\n\nMighty Mouse je myš od Apple. Má tvar mýdla. Místo scrolovacího kolečka je zde kulička, která dokáže scrolovat vlevo, vpravo a nahoru, dolů. Je to laserová myš s drátem. Zapojuje se do USB. Je vyrobena z bílého plastu. Je možno ji použít na Mac a Windows. V současnosti jediným operačním systémem, který plně podporuje všechny její funkce, je Mac OS X. \n"}
{"id": "556646", "url": "https://cs.wikipedia.org/wiki?curid=556646", "title": "Súr (Omán)", "text": "Súr (Omán)\n\nSúr (: ) je město v severovýchodním Ománu a správní středisko guvernorátu Jižní aš-Šarkíja, ležící na pobřeží u Ománského zálivu, potažmo Indického oceánu. Nachází se 150 km jihovýchodně od hlavního města Maskat.\n\nOd 6. století byl Súr centrem obchodu s východní Afrikou. V 16. století se ocitl pod nadvládou Portugalců, ale byl osvobozen ománským imámem Násirem íbn Muršídem a prodělal hospodářské oživení, jakožto centrum pro obchodování s Indií a východní Afrikou. Tento stav trval až do poloviny 19. století, kdy Britové zakázali obchod s otroky. Později Súr zasáhlo otevření Suezského průplavu, který zapříčinil ztrátu obchodních styků s Indií.\n\nSúr si dodnes udržel dobré jméno, jakožto přední město, budující \"dhowy\", lodě velmi podobné těm, které byly využívány k obchodu před dvěma staletími. Dhow i další lodě zde vybudované putovaly do Číny, Indie, Iráku, Zanzibaru a mnoha dalších zemí.\n\nPřední univerzitou v Súru je Súrská Univerzita aplikovaných věd, která v současné době vzdělává na 4 000 studentů. Poskytuje tituly v oblasti designérství, informačních technologií, komunikace a podnikání. Univerzita je považována za jednu z nejlepších vysokovzdělávacích institucí v zemi.\n\nSúr byl silně zasažen a poničen cyklónem \"Gonu\" v červnu 2007.\n\n"}
{"id": "556654", "url": "https://cs.wikipedia.org/wiki?curid=556654", "title": "Tieto", "text": "Tieto\n\nTieto je největší severoevropský dodavatel IT služeb poskytující komplexní služby v oblasti IT pro soukromý i veřejný sektor a služby pro vývoj produktů v oblasti komunikací a moderních technologií. Společnost sídlí v Helsinkách. V roce 2016 měla společnost čisté tržby 1,7 miliard eur a cca 15 000 zaměstnanců. Její akcie jsou obchodovány na burze NASDAQ OMX v Helsinkách a Stockholmu.\n\nHistorie Tieto korporace sahá do roku 1968. Tehdy firma nesla název Tietotehdas Oy. V roce 1999, kdy se spojila finská společnost Tieto a švédská společnost Enator, došlo ke změně jména na TietoEnator a v roce 2010 opět na Tieto. Společnost neukončila své působení ve Švédsku, ale změna souvisí s novou strategií společnosti a má signalizovat zjednodušení. \n\nSpolečnost Tieto působí v téměř 20 zemích světa a své služby poskytuje ve vybraných odvětvích zákazníkům na celém světě. Hlavními trhy jsou země severní Evropy. Strategickým cílem společnosti Tieto je expandovat na trhy, kde má potenciál stát se jedním ze tří nejvýznamnějších dodavatelů IT služeb.\n\nTieto Czech, jako první softwarové centrum Tieto korporace, svou činnost zahájilo v roce 2004. Ostravské sídlo mělo tehdy 54 zaměstnanců. Další pobočky se nacházejí v Brně, Českých Budějovicích, Plzni a Praze.\nKaždým rokem rostl počet zaměstnanců geometrickou řadou a v roce 2017 je Tieto Czech s více než 2 000 zaměstnanci největším zaměstnavatelem v oblasti IT v Moravskoslezském kraji a patří mezi největší IT společnosti v České republice.\nTieto ročně přijímá desítky až stovky absolventů nejen z Ostravska, Zlínska a Brněnska, ale také z Polska.\n\n\n"}
{"id": "556672", "url": "https://cs.wikipedia.org/wiki?curid=556672", "title": "Apple Wireless Keyboard", "text": "Apple Wireless Keyboard\n"}
{"id": "556673", "url": "https://cs.wikipedia.org/wiki?curid=556673", "title": "Kyperská rallye 2002", "text": "Kyperská rallye 2002\n\nKyperská rallye 2002 byla pátou soutěží mistrovství světa v rallye 2002. Pořádala se ve dnech 19. až 21. dubna a měřila 324,17 km. Zvítězil tam Marcus Grönholm s vozem Peugeot 206 WRC\n\nHned v úvodu musel odstoupit Gilles Panizzi, který startoval se soukromým Peugeotem 206 WRC. Havaroval i Harri Rovanperä, který ale mohl pokračovat. Stejný kotrmelec udělal i Markko Märtin, kterému se po nehodě vůz vzňal. Jezdec jej ale uhasil a v soutěži pokračoval. Petter Solberg se Subaru Impreza WRC měl problémy s hydraulikou. Ve vedení se držel Colin McRae řed Grönholmem. Oba bojovali o vedoucí pozici. McRae ale havaroval a propadl se za Grönholma. Mechanici auto opravili ale McRae znovu havaroval. Poté se už propadl na šesté místo. Grönholm tak měl pohodlný náskok. O druhou pozici bojoval Richard Burns a Tommi Mäkinen. Mäkinen vedl, ale udělal jezdeckou chybu v posledním testu a propadl se na třetí místo.\n\n"}
{"id": "556674", "url": "https://cs.wikipedia.org/wiki?curid=556674", "title": "Raketové palivo", "text": "Raketové palivo\n\nRaketové palivo je pracovní látka a směs, která proudí z raketového motoru a na principu akce a reakce a zákona zachování hybnosti předává raketě pohybovou energii.\n\nNemusí se jednat pouze o látky, které spolu chemicky reagují při exotermické reakci a dochází tak k jejich rozpínání. Může se jednat i o chemicky neutrální látky, které jsou nějakým způsobem urychlované. Raketové pohonné látky proto rozdělujeme podle toho, jakým způsobem získávají pohybovou energii: \n\nDůležitými vlastnostmi těchto látek je jejich specifický impuls, hustota, skladovatelnost, stupeň nebezpečnosti a agresivita vůči nádrži, v níž se nachází, a vůči ostatním zařízením motoru.\n\nV raketách se používá množství druhů chemických pohonných látek, které jsou rozdělené do více kategorií a podle kombinace těchto pohonných látek potom rozeznáváme několik druhů raketových pohonů. Chemické pohonné látky se většinou skládají z okysličovadla a paliva. Při chemické reakci zvané hoření, se uvolňuje značné množství energie, které se v trysce raketového motoru mění na pohybovou energii vytékajících zplodin. \n\nZákladní rozdělení chemických pohonných látek je podle jejich skupenství:\n\nTuhé pohonné látky bývají z větší části jednosložkové (okysličovadlo je obsažené už v pohonné látce). Podle tvaru a velikosti zrn je možno \"nastavit\" hoření podle požadavků. Jejich výhodou je snadná skladovatelnost, i když se musí udržet vždy určité podmínky. \n\nLze je rozdělit na dvě skupiny:\n\nTuhé pohonné hmoty se používají například ve startovacích motorech raketoplánů Solid Rocket Booster.\n\nU hybridních pohonných látek je jedna složka v tekutém stavu a druhá v pevném. Takové pohonné látky mají jisté výhody proti klasickým tuhým palivům a to hlavně možnost přerušení činnosti motoru, která u čistě tuhých látek chybí.\n\nJejich nevýhodou je skladování, kdy musíme zajistit, aby nezmrzly anebo naopak se neodpařovaly. Podle skladovatelnosti je dělíme na:\n\nDlouhodobě skladovatelné pohonné látky mají několik nevýhod. Z větší části jde o toxické látky, které hoří samovolně už při samotném styku paliva a okysličovadla (hypergolická paliva). Také mají menší specifický impuls než kryogenní pohonné látky. \nPro případ poruchy se u raket s tímto palivem používá ještě nultý startovací stupeň, který nejprve dopraví celý nosič do bezpečné výšky a až tam dochází k zážehu motorů prvního stupně (raketa Titan) . Na rozdíl od kryogenických motorů jsou motory na hypergolická paliva jednodušší, protože doprava pohonných hmot do spalovací komory se děje přetlakem inertního plynu v nádržích. Kromě toho mají i vyšší spolehlivost. Některé z těchto látek jsou používané jako jednosložkové pohonné látky (hydrazin). \n\nJako kryogenní pohonné látky se nejčastěji používá vodík a kyslík. Jde o běžně dostupné látky, které ale pro potřeby raketové techniky nejsou v normálním stavu použitelné. Jejich hoření totiž probíhá za značně vysokých teplot a tlaků, a pro jejich dopravu do spalovací komory nestačí jen přetlak v nádržích. Proto se zkapalňují, což ale přináší snížení jejich teploty hluboko pod bod mrazu (při normálním atmosférickém tlaku) . Odtud pochází i jejich název kryogenické. Pro jejich dopravu do spalovací komory se pak používají velmi výkonná turbočerpadla.\n\nVznikly i hybridní kryogenní pohony, které používají tekutý kyslík a ropné produkty.\n\n\n\n\nTato kategorie pohonných látek je nejprimitivnější. Jsou to v podstatě stlačené plyny a nebo generované plyny (například vodní pára generovaná varem vody), které po otevření přívodního ventilu expandují do volného prostoru. V tomto případě probíhá adiabatický děj, při kterém se snižuje tlak plynu v zásobníku až na tlak vnějšího prostoru a plyn zabírá pokaždé větší objem, ale mimo zásobník plynu. \n\nPřipomíná to klasické chemické raketové pohony, ale mezi oběma skupinami pohonných látek jsou rozdíly. Při chemickém pohonu dochází k zisku energie prostřednictvím chemické reakce. U adiabatických pohonných látek dochází jen k přeměně vnitřní energie plynu uzavřeného pod tlakem v zásobníku na pohybovou. \n\nTyto pohonné látky nemají praktický význam, pouze pro ukázkové účely ve školách (\"raketový balon\"), kde by hydrazinový motor udělal velké škody.\n\nI když by se zdálo, že mezi iontovými a jadernými pohonnými látkami je velký rozdíl, není tomu tak. Přestože způsob generování energie k uvedení pracovní látky do plazmatického stavu je jiný, v obou případech by mělo jít o lehké a nejlépe inertní plyny. Čím je plyn lehčí tím vyšší efektivity motor může dosáhnout.\n\nV současnosti se používá výlučně xenon a to bez ohledu na konstrukci motoru. Kromě xenonu je možné použít i neon, ale jeho využití, kvůli technickým problémům motorů využívajících tento plyn, je zatím sporné.\n\nPlazma se získává ionizací plynu, který je následně směrován a urychlován soustavou elektrod a magnetů, podobně jako elektrony v trubicích klasické obrazovky. Na rozdíl od obrazovek je pracovní plazmatický plyn vyvrhovaný do prostoru a tím je získávána pohybová energie.\n\nVzhledem k tomu, že vývoj těchto motorů byl (po)zastaven (např. projekt NERVA), je těžké polemizovat jaké pohonné látky by se měly používat. Jsou navrženy motory používající vodu a nebo čistý vodík. Jaderné motory pracují na principu odvodu tepla z jádra u klasického jaderného reaktoru) a jeho přenosem na pohonnou látku (ta přejde do plazmatického stavu) a nebo na principu generování plazmatické pohonné látky ve speciálním reaktoru.\n\nJednou z možností pohonu raket je termonukleární fúze. Experimentuje se s laserovým impulsem, kdy je ve spalovací komoře laserovým pulsem zahřáto malé množství 3He na teplotu potřebnou ke spuštění termonukleární fúze. Vysokoenergetické částice produkované při této reakci by procházely tryskou tvořenou magnetickým polem a dodaly by raketě potřebnou pohybovou energii. Pokud by k z zapálení fúze docházelo rychle za sebou, vedlo by to takřka ke spojitému proudu částic z trysky a spojitému pohonu.\n\nPohon by byl založen na reakci hmoty a antihmoty, při které se uvolňuje obrovské množství energie ve formě záření gama. To by opouštělo spalovací komoru tryskou.\n\nNejvětším problémem tohoto pohonu je v současné době výroba a skladování antihmoty. Pro let k Marsu tam a zpět by ale stačilo pouze asi 0,1 gramů antihmoty.\n"}
{"id": "556677", "url": "https://cs.wikipedia.org/wiki?curid=556677", "title": "Gravina in Puglia", "text": "Gravina in Puglia\n\nGravina in Puglia (dříve \"Gravina in Apulia\", latinsky \"Silvium\", starořecky \"Σιλούϊον\") je město a obec v jihoitalské oblasti Apulie v provincii Bari. Leží na řece Gravina a je střediskem národního parku Alta Murgia.\n\nPočátky osídlení lokality byly na základě archeologických výzkumů datovány přibližně do roku 1000 př. n. l. První zmínka o městě pochází z 1. století př. n. l. z díla Diodóra Sicilského, který popisuje jeho dobytí Římany z rukou Samnitů během 3. samnitské války. Rovněž se o něm ve svém díle zmiňuje Plinius starší. V té době tudy vedla Via Appia z Říma do Brundisia (dnešní Brindisi). Ve středověku se na určitou dobu dostalo pod nadvládu Normanů, kteří je v nazývali \"Garagnone\" nebo \"Garaynone\".\n\n\n"}
{"id": "556695", "url": "https://cs.wikipedia.org/wiki?curid=556695", "title": "Přírodní podmínky Antarktidy", "text": "Přírodní podmínky Antarktidy\n\nPřírodní podmínky Antarktidy jsou unikátní, ale velmi drsné. Antarktida je země sněhu a ledu, kde se střídá šest měsíců trvající polární den a šest měsíců dlouhá polární noc.\n\nAntarktida je nejchladnější kontinent na Zemi s trvalou sněhovou pokrývkou téměř na celém povrchu. Nejnižší teploty bývají ve vnitrozemí. Pohybují se od -40 do -70 °C v zimních měsících a mezi -10 a -40 °C v létě. Vůbec nejnižší zaznamenaná teplota na Zemi (- 89,2 °C) byla naměřena na stanici Vostok 21. července 1983.\n\nPobřežní oblasti jsou teplejší. Nejvyšší teplota na Antarktidě (+ 14,6 °C) byla naměřena 5. ledna 1974 na stanicích Esperanza a Vanda.\n\nAntarktida je zároveň nejsušší oblastí na světě a technicky vzato se jedná o poušť. Nad velkou částí Antarktidy zůstává po většinu roku stálá tlaková výše, která znamená téměř stále bezoblačnou oblohu a minimální srážky (do 50 mm ročně). Směrem k pobřeží množství srážek stoupá až na 500 mm ročně.\nVe velké většině se jedná o srážky sněhové, často je sníh jen přivátý větrem. Na pobřeží jsou výjimečně zaznamenávány i deště.\n\nAntarktida je také největrnější kontinent. Vanou zde celoročně silné větry a nejsilnější jsou na pobřeží, kde dosahují rychlosti i přes 250 km/h. Ve vnitrozemí je rychlost větru nižší.\n\nNad kontinentem byla identifikována obří ozonová díra.\n\nAntarktida je součástí antarktické litosférické desky. Nejstarší částí je antarktický pevninský štít (celá Východní Antarktida a část Západní Antarktidy), který byl součástí Gondwany. Stáří některých hornin bylo určeno až na 4 miliardy let, což se blíží stáří celé Země.\n\nV prvohorách vzniklo zejména Transantarktické pohoří. Velká část západní Antarktidy byla vytvořena v třetihorách, v návaznosti na vznik And v Jižní Americe. Ve čtvrtohorách byl povrch celého kontinentu pozměněn ledovcovou činností.\n\nNe ve všech geologických obdobích byla Antarktida ledovým nehostinným místem, v některých dobách zde žilo hojné rostlinstvo i zvířena.\n\nPovrch téměř celého kontinentu kryjí pevninské ledovce, jen minimální část Antarktidy není trvale zaledněna. Tyto ledovce zadržují asi 80 % světových zásob sladké vody. Led však nepokrývá pouze pevninu, velkou část pobřeží lemují tzv. šelfové ledovce, plovoucí na vodě, bez skalního podkladu. Z nich se odlamují kry. Zpočátku jsou to ploché tabule ledu, ale poté, co v teplejší vodě částečně odtají, nakloní se a jsou pak špičaté.\n\nPrůměrná nadmořská výška včetně ledovcového příkrovu se pohybuje kolem 2000 m n. m. Vrstva ledu má průměrnou mocnost 1980 m, ve středu kontinentu ale dosahuje síly až 4776 m. Nejvyšším bodem kontinentu je vrchol Vinson Massif (4892 m) v západní Antarktidě.\n\nStálé vodní toky na Antarktidě neexistují. Pouze v létě je možné na místech bez ledové pokrývky pozorovat dočasné vodní proudy. Oproti tomu jezera se vyskytují poměrně často, i když jsou zhusta skryta pod ledem. Většinou jsou ledovcového původu.\n\n"}
{"id": "556697", "url": "https://cs.wikipedia.org/wiki?curid=556697", "title": "Touhou Project", "text": "Touhou Project\n\nTouhou Project (Východní projekt, japonsky 東方 Project \"Tóhó Purodžekuto\", někdy také Project Shrine Maiden) je japonská série dvojrozměrných vertikálních danmaku stříleček (hrací pole je 2D, ale pozadí 3D). Tvůrcem Touhou je Džun‘ja Ota, který se většinou vydává pod přezdívkou ZUN. Je programátorem, hudebním skladatelem a tvůrcem téměř všeho v Touhou. Je známo, že ZUNovi pomáhá také pár dalších lidí, ale \"Team Shanghai Alice\" navzdory svému názvu sestává pouze ze ZUNa.\n\nTouhou je danmaku střílečka, tedy střílečka, ve které střely ve složitých vzorech pokrývají velkou část obrazovky a je těžké se jim vyhnout. Obrazovka hry je rozdělena do dvou polovin vedle sebe. V levé je hrací pole, v pravé se vypisují aktuální stavy hráče, jako životy, body... Hrací pole je dvourozměrné a hráč hraje za jednu postavu, která může střílet ze své pozice nahoru po obrazovce, odkud také vycházejí protivníci. Většina protivníků také vysílá střely a to obvykle ve vzorech a často také přímo k aktuální pozici hráče. Ve hře se vyskytuje mnoho druhů střel, od obrovských přes třetinu obrazovky až po velmi malé, kterých si je velmi těžké všimnout. Platí zde pravidlo: \"Čím kratší jméno útoku, tím silnější je.\" Někdy také samotná poškozující část střely (tzv. Hitbox) není v její celé velikosti, ale okraj je falešný, tj. neškodný. Navíc hráč neumírá při zásahu střely do těla, ale až při zásahu přibližně do míst se srdcem. Obtížnost hry se dělí na čtyři stupně: \"easy\" (lehká), \"medium\" (střední), \"hard\" (těžká), a \"lunatic\" (šílená), přičemž tato \"šílená\" obtížnost je tak těžká, že většinu začátečníků vyřadí ze hry už v prvních pár minutách. Existují však i verze Touhou, ve kterých hráč nestřílí, ale fotografuje cizí střely a tím je ničí.\n\nHra má obvykle šest úrovní které nabírají na obtížnosti, přes které hráč prochází. V některých hrách záleží počet úrovní na obtížnosti. Třeba při \"easy\" obtížnosti se může na úkor toho, že hráč nezíská tolik bodů, snížit počet úrovní z šesti na pět apod.\n\nZUN začal svoje hry tvořit jako reklamu na svojí hudbu. První Touhou vytvořil pro japonský počítač z osmdesátých let PC-98 v roce 1996. Nebyla to úplná danmaku, ale spojení danmaku a bourání cihliček. Od druhého dílu vytváří převážně danmaku. Od šestého dílu už vytváří hry pro Windows.\n\n\nHry i ostatní oficiální práce se odehrávají v Gensokju, což je fiktivní část Japonska oddělená od roku 1884 od zbytku světa magickou bariérou, takže je téměř nemožné tam vstoupit. Má malou rozlohu, kromě několika malých pohoří, lesů a jezer je v Gensokyu pouze jedna lidská vesnice. Lidé jsou proti japonským nadpřirozeným bytostem ve výrazné menšině. Nadpřirozené bytosti mají vesnice v lesích, na horách, v podzemí, v nebi, na Měsíci nebo v připojených jiných světech, jako je například svět démonů, svět duchů nebo různé snové světy. Obyvatelé těchto světů se liší i technologickým vývojem. Civilizace Měsíčňanů, která obývá náš Měsíc, má o mnoho vyspělejší technologie než naše současné lidské. Tak tomu mělo být už v 9. století n. l.\n\nVe všech oficiálních pracích Touhou se objevují stejné postavy. Liší se však pouze kvantitou nebo důležitostí podle toho, jaký zrovna příběh to dané Touhou obklopuje.\n\nTéměř ve všech Touhou se však vyskytují a jsou hratelné dvě hlavní postavy - Reimu Hakurei a Marisa Kirisame.\n\nReimu Hakurei je kněžka svatyně Hakurei na východě Gensokya. Má přírodní nadání a magické schopnosti. Její hlavní schopností je létání. Má trochu línou povahu, ale dobrou intuici a snáší se s každým. Přátelí se s Marisou. V Touhou se vyskytuje už od začátku a je tou nejznámější postavou.\n\nMarisa Kirisame je lidská čarodějka a její hlavní schopností je pokročilá magie. Většinu času tráví výzkumem magie a bydlí v domě v Magickém lese. Povahou je někdy sobecká, ale těžce pracující. V Touhou se vyskytuje od 2. dílu, ale hratelná byla teprve až od třetího.\n\nV Touhou se vyskytuje ještě mnoho dalších postav. Téměř všechny až na výjimku deseti ze sto dvaceti, tvoří ženy. Je zde i pár dalších mužů, ale oficiálně nejsou přijati.\n\nV dnešní době jsou ZUNovy hry velmi oblíbené a svou kvalitou se často propagují navzájem. Především na japonském internetu jsou velmi známé, každoroční shromáždění Touhou fanoušků je největším shromážděním fanoušků jediné hry na světě a druhou největší událostí v Japonsku a každým rokem roste. Dále také existují stovky fanouškovských předělávek úplně jiných her na verze s postavami z Touhou. ZUNova hudba je také velmi oblíbená. Přes tisíc fanouškovských skupin už vytvořilo více než sedmnáct set alb remixů ZUNových písniček a mnoho dalších fanoušků vytvořilo další remixy, které nejsou v žádném albu.\n\n"}
{"id": "556711", "url": "https://cs.wikipedia.org/wiki?curid=556711", "title": "Třída San Antonio", "text": "Třída San Antonio\n\nTřída San Antonio je třída válečných lodí amerického námořnictva řazená do kategorie amphibious transport dock. Plavidla jsou určena pro rychlé výsadkové operace a podporu americké námořní pěchoty. Jsou vybavena nejmodernější technikou, elektronikou a v jejich konstrukci jsou využity prvky technologií stealth. Slouží též jako sekundární operační platformy pro letecké operace výsadkových svazů. Třída je důležitým prvkem modernizovaných amerických výsadkových sil.\n\nPrvní skupinu třídy San Antonio (Flight I) tvoří 13 plavidel, která ve službě nahradila 41 výsadkových lodí tříd \"Austin\", \"Anchorage\", \"Newport\" a \"Charleston\". Následovat budou upravená plavidla druhé skupiny třídy San Antonio (Flight II), která ve službě nahradí výsadkové dokové lodě tříd \"Whidbey Island\" a \"Harpers Ferry\". Celkem je plánována stavba až 13 jednotek druhé série, čímž by vzniklo celkem 26 jednotek třídy \"San Antonio\".\n\nVýsadkové lodě třídy \"San Antonio\" vyvinula a staví americká loděnice Huntington Ingalls Industries (HII, dříve Northrop Grumman Ship Systems) v Newport News. Původně byla plánována stavba 11 jednotek třídy \"San Antonio\" (LPD-17 až LPD-27). Stavba prototypové jednotky byla zahájena roku 2000. Do března 2014 jich bylo do služby zařazeno devět – \"San Antonio\" (LPD-17), \"New Orleans\" (LPD-18), \"Mesa Verde\" (LPD-19), \"Green Bay\" (LPD-20), \"New York\" (LPD-21), \"San Diego\" (LPD-22), \"Anchorage\" (LPD-23), \"Arlington\" (LPD-24) a \"Somerset\" (LPD-25), přičemž ve stavbě byly ještě \"John P. Murtha\" (LPD-26) a \"Portland\" (LPD-27).\n\nTrojice výsadkových lodí této třídy byla pojmenována na počest obětí teroristických útoků z 11. září 2001. Plavidla nesou jména míst s útoky spojených. \"New York\" tak připomíná zničení mrakodrapů World Trade Center, \"Arlington\" je pojmenován podle místa, kde stojí budova Pentagonu a \"Somerset\" je pojmenován podle místa dopadu Letu United Airlines 93.\n\nV roce 2015 bylo objednáno dvanácté plavidlo \"Fort Lauderdale\" (LPD-28), čímž měla být loděnice HII zůstat vytížena až do objednání nového typu výsadkových dokových lodí LX(R). Později byla objednána ještě poslední třináctá jednotka \"Richard M. McCool\" (LPD-29), která byla rozestavěna v červenci 2018.\n\nPo dokončení stavby první série Flight I bude výroba pokračovat druhou upravenou sérií San Antonio Flight II. Ta byla původně označována jako LX(R), kvůli velké podobnosti obou konstrukcí ale bylo pojmenování změněno. Kontrakt na její vývoj loděnice HII získala v červnu 2016. Záměrem zadavatele byl plynulý přechod výroby z verze Flight I na verzi Flight II, čím budou ušetřeny náklady a zabráněno ztrátě zkušených pracovních sil. Kvůli snížení nákladů bude druhá série využívat stejný trup, ale její konstrukce bude zjednodušena. Zahájení stavby prototypové jednotky (LPD-30) je plánováno na rok 2020.\n\nJednotky třídy \"San Antonio\":\n\nTřída \"San Antonio\" je postavena z oceli, je vybavena nejmodernější technikou a elektronikou, vysoce automatizována a v její konstrukci jsou využity prvky technologií stealth. Chráněna je též proti účinkům zbraní hromadného ničení.\n\nPlavidlo je určeno pro rychlé výsadkové operace jako podpůrné plavidlo, čemuž odpovídá i výzbroj, sloužící především k obraně lodi. Jejím základem jsou dva 30mm kanony Mk44 Bushmaster II na přední a zadní palubě, vedle kterých stojí ještě dva raketové systémy RIM-116 RAM. Ty zajišťují blízkou obranu proti vzdušným cílům a protilodním střelám. Jeden systém RAM nese 21 řízených střel s infračerveným naváděním a dosahem 8 km. Lodě jsou též připraveny pro případnou instalaci protiletadlových řízených střel RIM-162 ESSM.\n\nJedna loď třídy \"San Antonio\" na své palubě nese až 800 vojáků americké námořní pěchoty a 14 obojživelných obrněných vozidel AAV (vývoj jejich náhrady EFV byl zrušen). Ty může dopravit na břeh a podporovat po moři pomocí dvou výsadkových vznášedel Landing Craft Air Cushion (LCAC), anebo jednoho výsadkového člunu Landing Craft Utility (LCU) či vzduchem vrtulníky a letouny V-22 Osprey. Jedno vznášedlo LCAC například unese 60 tun nákladu včetně tanku M1 Abrams.\n\nZ paluby na zádi lodí třídy \"San Antonio\" mohou operovat různé kombinace letounů a vrtulníků. Například dva letouny V-22 Osprey s kolmým startem či dvě těžké transportní helikoptéry Sikorsky CH-53E Super Stallion. Jinou variantou jsou čtyři transportní helikoptéry CH-46 Sea Knight, čtyři bitevní helikoptéry Bell AH-1 Cobra anebo čtyři transportní helikoptéry Bell UH-1 Iroquois.\n\nPohon zajišťují čtyři diesely Colt-Pielstick 2.5 STC, každý o výkonu 10 400 hp (celkem 41 600 hp). Lodní šrouby jsou dva. Nejvyšší rychlost dosahuje 22 uzlů.\n\nKvůli úspoře nákladů bude druhá série využívat osvědčený trup a pohonný systém třídy \"San Antonio\". Zachovány zůstanou rozměry trupu, výzbroj, kapacita vyloďovacích prostředků i silná letecká složka. Zároveň bude konstrukce částečně zjednodušena a velikost výsadku se zmenší na 500 vojáků. Přední integrovaný kompozitní stožár nahradí ocelový trojnožkový stožár odvozený od torpédoborců třídy \"Arleigh Burke\" (s radarem AN/SPQ-9B), zadní stožár bude rovněž staršího typu (s radarem AN/SPS-48), bude zjednodušena konstrukce přídě, zadní část doku bude shora otevřená a za přední nástavbou nebude původně plánované skladiště malých člunů (\"boat alley\"). Plavidla budou připravena na provoz nové generace výsadkových prostředků: vznášedel Ship-to-Shore Connector a těžkých transportních vrtulníků CH-53K King Stallion.\n\n"}
{"id": "556712", "url": "https://cs.wikipedia.org/wiki?curid=556712", "title": "Safari rallye 2000", "text": "Safari rallye 2000\n\nSafari rallye 2000 (Oficiálně 48. Sameer Safari Rally) byla třetí soutěží mistrovství světa v rallye 2000. Byla pořádána ve dnech 24. až 27. února a měřila 1060,7 km. Zvítězil Richard Burns s vozem Subaru Impreza WRC. \n\nPrvní test vyhrál Didier Auriol s vozem Seat Cordoba WRC. V soutěži mělo hodně posádek defekty. Colin McRae měl defekt v prvním testu, Marcus Grönholm měl dva a Tommi Mäkinen tři defekty. Do vedení se tak brzy dostal Burns. Havaroval Harri Rovanperä, který urazil levé dveře. Druhý byl Juha Kankkunen a třetí Auriol. Havaroval Gilles Panizzi, který ale v závodě pokračoval. Až vedení týmu Peugeot Sport jej odvolalo po první etapě. Ve druhé etapě měl technické problémy Freddy Loix. McRae na jednom brodu utopil svůj vůz a ze soutěže odstoupil. Ve vedení byl Burns před Kankkunenem a Auriolem. Za nimi byl Carlos Sainz a Petter Solberg. Na bodovaných pozicích dorazili i jezdci týmu Škoda Motorsport, který zde startoval poprvé.\n\n"}
{"id": "556713", "url": "https://cs.wikipedia.org/wiki?curid=556713", "title": "Černá voda", "text": "Černá voda\n\nČerná voda, v případě většího toku černá řeka nebo řeka s černou vodou, je typ, obvykle tropického, sladkovodního biotopu. Jedná se o velmi měkké a kyselé vody s vysokou koncentrací tříslovin a dalších látek rostlinného původu, které dávají vodě tmavou barvu, někdy připomínající až černý čaj. Nejznámější černou řekou je Rio Negro. Pojem černá voda je často zmiňován právě v souvislosti s Amazonií, kde se tradičně rozlišují tři základní typy vod – černé, bílé a čiré. Černé vody se však vyskytují například i v tropické Africe a Asii.\n"}
{"id": "556714", "url": "https://cs.wikipedia.org/wiki?curid=556714", "title": "Dana Vavřačová", "text": "Dana Vavřačová\n\nDana Vavřačová, rozená Šafránková (* 25. června 1954, Jablonec nad Nisou) je bývalá československá atletka, jejíž specializací byla sportovní chůze. V současnosti je stále držitelkou českého rekordu v chůzi na 10 000 metrů na dráze (46:41,0 – 26. květen 1990, Bergen). Drží také národní rekord v chůzi na 3 000 m v hale.\n\nNež se dostala k atletice, věnovala se lyžování. S atletikou začínala v roce 1973 v klubu LIAZ Jablonec nad Nisou.\n\nV roce 1985 se zúčastnila prvého ročníku světových halových her (předchůdce halového MS v atletice) v Paříži, kde dokončila chůzi na 3000 metrů na 4. místě. Těsně pod stupni vítězů skončila také na halovém MS 1987 v americkém Indianapolisu.\n\nNa halových mistrovstvích Evropy ženy poprvé absolvovaly chodecký závod na 3000 metrů v roce 1987 v Liévinu, kde skončila Vavřačová čtvrtá. Od bronzové medaile ji dělila jedna sekunda a jedna setina. O rok později zaznamenala na halovém ME v Budapešti nejlepší výsledek ve své kariéře, když vybojovala časem 12:51,08 stříbrnou medaili. Na následujícím halovém evropském šampionátu v nizozemském Haagu obsadila 4. místo. Medaili těsně nezískala ani na halovém ME 1990 ve skotském Glasgowě, kde ji k zisku cenného kovu nestačil ani dosud platný český halový rekord 12:28,76. Bronz vybojovala Annarita Sidotiová z Itálie, která se později v témže roce stala ve Splitu mistryní Evropy v chůzi na 10 km. Italka byla v cíli o 82 setin rychleji.\n\nPod širým nebem dosáhla nejlepšího umístění na světovém šampionátu v Římě v roce 1987, kde dokončila chodecký závod na 10 km na 10. místě (46:10). Reprezentovala také na Mistrovství Evropy v atletice 1986 ve Stuttgartu, kde obsadila výkonem 48:46 desáté místo.\n\n"}
{"id": "556725", "url": "https://cs.wikipedia.org/wiki?curid=556725", "title": "Libštejn", "text": "Libštejn\n\nLibštejn je název více míst:\n\n"}
{"id": "556727", "url": "https://cs.wikipedia.org/wiki?curid=556727", "title": "Kabelka", "text": "Kabelka\n\nKabelka je středně velké až velké zavazadlo, příp. modní doplněk, které používají především ženy k uschovávání osobních předmětů pro denní potřebu a různých cenností.\n\nKabelka byla užívána lidmi od okamžiku, kdy měli potřebu přenášet různé cennosti. Termín kabelka neexistoval do poloviny devatenáctého století, starověké vaky a brašny z látky nebo kůže se běžně užívaly k úschově cenností a peněz. První dochované zobrazení předmětu velice podobnému kabelce je ze starověkého Egypta.\n\nRozvoj vaků podobných kabelkám je zaznamenán ve 14. a 15. století. Tehdy ještě nebyly na oblecích kapsy, tak jak je známe dnes tak se na opasek, který byl nejdůležitější součástí oděvu, věšely různě zdobené vaky, ve kterých zvláště ženy nosily voňavé předměty.\n\nS příchodem širokých sukní s kapsami role těchto vaků ustupuje a vrací se až po francouzské revoluci, kdy se široké sukně staly méně populární a naopak se upřednostňovaly velmi subtilní modely. Toto úzké oblečení nemělo žádné místo pro kapsy, a proto se objevuje role kabelky jako zavazadla na úschovu věcí, ale i jako modního doplňku. Z tohoto období jsou zachovány i první důmyslné zavírací mechanismy.\n\nS technologickou revolucí a příchodem železnice v 19. století zažívají zavazadla všeobecně a tedy i kabelky opravdovou revoluci. Výrobci zavazadel se začali zaměřovat na jiná zavazadla, která nebyla určená pro cestování na koních a v kočárech. V těchto letech byl poprvé použit výraz kabelka (handbag), tak jak ho známe dnes.\n\nKabelky jsou dnes vyráběny v množství stylů a materiálů. V nabídce spoustu obchodů, ale zůstávají oblíbené kabelky z pravé kůže, které jsou symbolem kvality a luxusu. Nepromokavé plátno, umělé hmoty, syntetická plazí kůže. Módní návrháři přicházejí s kabelkami pro muže.\n\n"}
{"id": "556733", "url": "https://cs.wikipedia.org/wiki?curid=556733", "title": "Jean-Michel Bellot", "text": "Jean-Michel Bellot\n\nJean-Michel Bellot (* 16. prosince 1953, Neuilly-sur-Seine, Hauts-de-Seine) je bývalý francouzský atlet, který se věnoval skoku o tyči.\n\nV roce 1976 na letních olympijských hrách v kanadském Montrealu obsadil ve finále sedmé místo. O čtyři roky později reprezentoval také na letní olympiádě v Moskvě, kde skončil na pátém místě.\n\n"}
{"id": "556734", "url": "https://cs.wikipedia.org/wiki?curid=556734", "title": "Similicaudipteryx", "text": "Similicaudipteryx\n\nSimilicaudipteryx („podobný rodu \"Caudipteryx\"“) byl drobný teropodní dinosaurus, který žil v období spodní křídy (asi před 124 až 120 miliony let) na území dnešní severovýchodní Číny. Patřil k stále se rozrůstající skupině tzv. opeřeným dinosaurům, výjimečně zachovaným zkamenělinám neptačích dinosaurů s dochovaným pernatým pokryvem těla. Typový druh \"S. yixianensis\" byl popsán čínskými paleontology v roce 2008.\n\nTento oviraptorosaur o velikosti husy (délka asi 1 metr, hmotnost zhruba 7 kg) je znám ze tří dochovaných jedinců, od mláďat po dospělce. Měl charakteristicky krátké čelisti (dolní je stočena směrem k zemi), relativně krátké přední končetiny a naopak velmi dlouhé nohy. Ocasní obratle srůstají v dýkovitě tvarovaný pygostyl. Zajímavý objev nedospělých jedinců z roku 2010 naznačuje, že peří u mláďat mělo jinou strukturu než u dospělých zvířat a v průběhu ontogeneze se vyvíjelo a měnilo.\n\n\n"}
{"id": "556735", "url": "https://cs.wikipedia.org/wiki?curid=556735", "title": "Třída Zumwalt", "text": "Třída Zumwalt\n\nTřída Zumwalt (DDG-1000) jsou raketové stealth torpédoborce amerického námořnictva. Jsou to víceúčelové lodě projektované s důrazem na schopnost provádění protizemních úderů a pobřežních operací (\"littorial warfare\"). Námořnictvo prochází řadou modernizací právě s cílem zlepšit své schopnosti pobřežního boje, přičemž kromě těchto torpédoborců plánovalo získat též nové křižníky (program CG(X) byl zrušen roku 2010) a fregaty (program Littoral Combat Ship).\n\nTřída je výsledkem programu DD 21, jeho cílem bylo získat 32 torpédoborců, které by ve službě nahradily fregaty třídy \"Oliver Hazard Perry\" a torpédoborce třídy \"Spruance\". V roce 2001 byla koncepce plánované třídy přepracována a namísto DD 21 byla poté označována jako DD(X).\n\nTorpédoborce třídy \"Zumwalt\" jsou největší plavidla své kategorie v historii amerického námořnictva. Jsou to první americké válečné lodě vybavené tzv. integrovaným pohonným systémem.\n\nPůvodně plánovaná série 32 torpédoborců této třídy byla z důvodu nedostatku financí omezena na pouhé tři jednotky, přičemž byla přiobjednána stavba několika starších, ale výrazně levnějších torpédoborců třídy \"Arleigh Burke\". V únoru 2008 byl loděnici Bath Iron Works zadán kontrakt na stavbu první jednotky USS \"Zumwalt\" a u loděnice Northrop Grumman Shipbuilding byla objednána rovněž stavba druhé jednotky USS \"Michael Monsoor\". Konstrukční práce na první jednotce začaly v únoru 2009, na druhé v březnu 2010. Ceremoniál založení kýlu \"Zumwaltu\" proběhl 17. listopadu 2011. Vstup do služby se u těchto dvou lodí očekával v letech 2013–2014, stavba však nabrala zpoždění. V březnu 2015 bylo oznámeno, že kvůli problémům s instalací komplexní technologie budou první dvě jednotky do služby uvedeny v listopadu 2015 a na podzim 2016, avšak program nabral další zpoždění. Prototypová jednotka \"Zumwalt\" zahájila zkoušky až v prosinci 2015. Do služby vstoupila v říjnu 2016.\n\nStavba třetí jednotky USS \"Lyndon B. Johnson\" byla zahájena 4. dubna 2012 v loděnicích General Dynamics-Bath Iron Works a vstup do služby se předpokládá v roce 2018.\n\nJednotky třídy \"Zumwalt\":\n\nCelý trup je tvarován pro dosažení co nejmenšího radarového odrazu. Vypadá proto dosti nekonvenčně a svým tvarem připomíná ponorku. V jeho konstrukci jsou široce uplatněny technologie stealth.\n\nNa palubě bude umístěno 20 vertikálních vypouštěcích sil nového typu MK 57, označených jako \"Peripheral Vertical Launch System\" (PVLS). Sila budou rozmístěna po obvodu lodi tak, aby nemohla být vyřazena jediným zásahem. V každém z nich budou 4 střely, celkem tedy 80. V nich budou umístěny střely s plochou dráhou letu Tomahawk, raketová torpéda ASROC, protiletadlové střely Standard SM-3 a RIM-162 ESSM. Pro tuto třídu je vyvíjen zcela nový zbraňový systém označený jako Advanced Gun System, jehož základem budou dva automatické 155mm kanóny s rychlostí střelby 12 ran za minutu a dostřelem 100 námořních mil. Kanón má být užitečný zejména při ostřelování pozemních cílů. Hlavňovou výzbroj budou doplňovat dva 30mm kanóny Bushmaster II Mk 46 pro blízkou obranu (původně lodě měly nést dva 57mm kanóny Mk 110).\n\nNa zádi lodí bude umístěna plošina pro operace až dvou vrtulníků, pro které budou vybaveny hangárem. Pohon zajišťují dvě plynové turbíny Rolls-Royce MT30. Nejvyšší rychlost by měla být 30 uzlů.\n\n\n"}
{"id": "556737", "url": "https://cs.wikipedia.org/wiki?curid=556737", "title": "Bělehradská univerzita", "text": "Bělehradská univerzita\n\nBělehradská univerzita (srbsky: Универзитет у Београду, \"Univerzitet u Beogradu\") je nejstarší a největší instituce vyššího vzdělání v Srbsku. Univerzita sídlí v hlavním městě Bělehradě. Má přibližně 90 tisíc studentů a je tvořena 31 fakultami a 8 výzkumnými ústavy. Byla založena roku 1808.\n\nBělehradská univerzita byla založena roku 1808 jako \"Velká škola\". Roku 1863 byl dokončen Palác kapitána Miši (Капетан Мишино здање), pojmenovaný po mecenáši Mišovi Anastasijevićovi a vybudovaný podle projektu českého architekta Jana Nevole. Ve své době to byl největší a nejkrásnější palác v Srbsku, dnes v něm sídlí rektorát Bělehradské univerzity.\n\nOrganizace univerzity byla roku 1905 svěřena osmi předním srbským intelektuálům, jimiž byli Jovan Žujović, Sima Lozanić, Jovan Cvijić, Mihailo Petrović Alas, Andra Stevanović, Dragoljub Pavlović, Milić Radovanović a Ljubomir Jovanović. V prvním roce své existence zařízení mělo 16 řádných a 18 mimořádných profesorů a 778 studentů. Administrativně se vysoká škola členila na fakultu filozofickou, právnickou, teologickou a technickou. Lékařská fakulta měla být otevřena roku 1914, ale kvůli válce zahájila činnost až roku 1920.\n\nBěhem druhé světové války byla činnost univerzity zastavena. Po osvobození začala univerzita 5. prosince 1944 opět fungovat. V roce 1968 se studenti Bělehradské univerzity zapojili do protistátního protestu, který byl nakonec díky intervenci Josipa Broze Tita ukončen pokojně (byť došlo i k ostřejším střetům).\n\nVybudování BU přispělo k rozvoji nových univerzit - Univerzity v Novém Sadu (1960), Nišské univerzity (1965), Prištinské univerzity (1970), Univerzity Černé Hory (1974) a Kragujevacké univerzity (1976).\n\nOd 2012 je rektorem univerzity Vladimir Bumbaširević.\n\n"}
{"id": "556739", "url": "https://cs.wikipedia.org/wiki?curid=556739", "title": "Sakramiláčku", "text": "Sakramiláčku\n\nSakramiláčku je sólové album Filipa Topola. Je autorem hudby i textů, hudebně ho doprovází členové kapely Psí vojáci. Na desce je deset písní, předchází jim krátký prolog. Album bylo nahráno v červnu a červenci 1995 v brněnském studiu Audio Line a téhož roku vyšlo u Indies Records na CD a MC. Hudební režii obstarali Vladimír Holek a Roman Jež. Obal CD je dílem Marka Naglmüllera a Jana Anderse. Album je věnováno Sylvii Cayer.\n\nSakramiláčku je také název pro knížku s básněmi z alba. Vyšla roku 1997 v kolibřím vydání u nakladatelství Maťa. Knížku si ilustroval sám Filip Topol.\n\n\n\n\n"}
{"id": "556746", "url": "https://cs.wikipedia.org/wiki?curid=556746", "title": "Filip Sajler", "text": "Filip Sajler\n\nFilip Sajler (* 18. ledna 1979 Praha) je český kuchař. Praktické zkušenosti získal v prestižních restauracích v Německu, USA i tuzemsku. Je členem Českého národního kulinářského týmu. V roce 2005 získal zlatou medaili s Českým národním týmem kuchařů a cukrářů AKC ČR, z kuchařské olympiády v Erfurtu bronzovou medaili a další ocenění z kuchařských soutěží v Basileji, Lucemburku, Singapuru aj. Od září 2005 uvádí (spolu s Ondřejem Slaninou) v České televizi kulinářský pořad Kluci v akci. Věnuje se podnikání v oboru gastronomie a cateringu.\n\nSailer je též automobilový závodník. V roce 2014 se stal vicemistrem v automobilových závodech do vrchu v rámci mistrovství Česka ve skupině N. V tomto závodě skončila na prvním místě jeho manželka Gabriela a na třetím jeho tchán Martin Jerman.\n\n\n\n\n"}
{"id": "556750", "url": "https://cs.wikipedia.org/wiki?curid=556750", "title": "John Grahame", "text": "John Grahame\n\nJohn Gillies Mark Grahame (* 31. srpna 1975 v Denveru) je profesionální hokejový brankář, momentálně hrající v AHL za Lake Erie Monsters.\n\nJuniorskou kariéru odehrál v USHL za Sioux City Muskeeters. V roce 1994 ho v devátém kole draftovali Boston Bruins a Grahame se rozhodl, že tři roky bude hrát univerzitní hokej v CCHA za Lake Superior State.\n\nV sezoně 1997-1998 se stal profesionálem a Bruins ho poslali na farmu Providence Bruins v AHL. Ve druhém roce za tento tým dovedl P-Bruins k výhře Calder Cupu.\n\nSezonu 1999-2000 začínal opět v Providence, v průběhu sezony však byl povolán do prvního týmu Bruins jako náhradník Byrona Dafoa. Na místě náhradníka si vedl skvěle a byl druhým nejlepším nováčkem sezony mezi brankáři. Bohužel si poranil kotník a zranění potřebovalo delší dobu na zotavení a Grahame se už nedokázal vrátit zpět do své ideální formy. Po třech letech v Bostonu byl vyměněn do Tampa Bay Lightning. Jako náhradníkovi v sezoně 2003-04 se mu konečně vrátila jeho ideální forma a prožil nejspíš nejúspěšnější sezonu kariéry, když s týmem vyhrál Stanley Cup. Po stávce měl být jedničkou týmu, ale sezona se mu vůbec nepovedla. Poté co chytal špatně v několika zápasech v řadě, kouč Lightning John Tortorella ho veřejně zkritizoval. Lightning se i díky těmto výkonům nedostali do play-off.\n\n1. července 2006 podepsal dvouletou smlouvu s Carolina Hurricanes na 2,8 milionu dolarů. Na listinu nechráněných hráčů byl umístěn v lednu 2008 a vyměnil si pozici v týmu s Michaelem Leightonem, který byl do té doby jedničkou na farmě v AHL, Albany River Rats.\n\nNa olympijských hrách v roce 2006 odehrál jeden zápas za tým USA a na mistrovství světa 2007 byl jedničkou amerického týmu.\n\nV květnu 2008, poté co skončila sezona pro Carolina Hurricanes, podepsal kontrakt s Avangardem Omsk z nové KHL. V prosinci téhož roku ale kontrakt ukončil a stal se volným hráčem. Avangard oznámil, že důvodem ukončení smlouvy byly jeho problémy s alkoholem.\n\nV lednu 2009 se vrátil do Omsku, aby se odvolal proti zrušení kontraktu. Vyvrátil teorii o alkoholismu, ale kvůli jeho problémům s personálem bylo jeho odvolání odmítnuto.\n\nV prosinci 2009 podepsal zkušební smlouvu s Adirondack Phantoms, což je farma Philadelphia Flyers v AHL. Po 12 zápasech s Phantoms podepsal novou smlouvu s Colorado Avalanche a v březnu byl poslán do týmu Lake Erie Monsters, což je farma Avs v AHL.\n\nJde o syna bývalého brankáře NHL Rona Grahama, který byl vyměněn za výběr v draftu, který byl nakonec použit na Raye Bourqua. Jeho matka Charlotte byla členkou managementu Colorado Avalanche v roce 2001, když tým vyhrál Stanley Cup.\n\n"}
{"id": "556767", "url": "https://cs.wikipedia.org/wiki?curid=556767", "title": "Jiří II. Břežský", "text": "Jiří II. Břežský\n\nJiří II. Zbožný († 1586) byl kníže břežský z dynastie slezských Piastovců.\n\nByl synem lehnicko-břežského knížete Fridricha II. a jeho druhé ženy Žofie Braniborsko-Ansbašské.\n"}
{"id": "556772", "url": "https://cs.wikipedia.org/wiki?curid=556772", "title": "Jiří III. Břežský", "text": "Jiří III. Břežský\n\nJiří III. Břežský († 1664) byl břežský a lehnický kníže z rozrodu slezských Piastovců.\n\nByl nejstarším synem lehnicko-břežského knížete Jana Kristiána a Doroty Sibyly Braniborské. Byl dvakrát ženatý, ale pouze z prvního sňatku s Žofií Kateřinou (1601–1659), dcerou Karla II., vzešel potomek a to dcera Dorota Alžběta (∞ Jindřich Nasavsko-Dillenburský).\n"}
{"id": "556774", "url": "https://cs.wikipedia.org/wiki?curid=556774", "title": "Acropolis rallye 2004", "text": "Acropolis rallye 2004\n\nAcropolis rallye 2004 byla šestou soutěží mistrovství světa v rallye 2004. Soutěž byla pořádána ve dnech 3. až 6. června, trať měřila 377,4 km a měla 22 rychlostních zkoušek. Zvítězil zde Petter Solberg na voze Subaru Impreza WRC. Poprvé zde byl použit systém Superally, kdy byl hodnocen každý den soutěže. Po dlouhé přestávce zde nastoupil tým Škoda Motorsport a český soukromý jezdec Roman Kresta. \n\nKresta začal soutěž na osmé pozici. Ve třetím testu dojel havarovaný vůz, narazil do něj a ze soutěže musel odstoupit. Po čtvrtém testu se do vedení dostal Solberg a první pozici udržel i přes drobné problémy s brzdami. Na konci druhé etapy dostal půlminutovou penalizaci za chybějící zástěrky. V tu dobu však měl dostatečný náskok a vedení udržel. Jeho týmový kolega Mikko Hirvonen havaroval v patnáctém testu a ze soutěže odstupoval na sedmé pozici. Sebastien Loeb zpočátku ztrácel, protože startoval z první pozice. V první etapě tak ztrácel, ale ve zbylých dvou ztrátu stáhl a vybojoval druhé místo. Druhý jezdec týmu Citroën Sport Carlos Sainz měl problémy s tlumiči a dojel až devatenáctý. Přesto vybojoval 3 body do poháru konstruktérů. Třetí pozici získal Harri Rovanperä s vozem Peugeot 307 CC WRC. S Loebem prohrál boj o druhou pozici, ale porazil Francoise Duvala. Marcus Grönholm vedl v prvních testech, ale udělal několik jezdeckých chyb a propadl se. Když se pokoušel ztrátu stáhnout, urval zadní kolo a ze soutěže odstoupil. Ve třetí zkoušce odstoupil Markko Märtin, který havaroval. Dokončil pouze druhý jezdec týmu Ford M-Sport Duval, který dojel čtvrtý. Jezdec týmu Mitsubishi Motors Motor Sport Gilles Panizzi skončil desátý a jeho týmový kolega Daniel Sola havaroval. Soutěž nedokončil ani jeden vůz týmu Škoda Motorsport. Armin Schwarz poškodil podvozek ve třetí zkoušce. Toni Gardemeister měl technické problémy a musel odstoupit. \n\n"}
{"id": "556775", "url": "https://cs.wikipedia.org/wiki?curid=556775", "title": "Katarína Mereššová", "text": "Katarína Mereššová\n\nKatarína Mereššová (*28. května 1930 Šamorín u Dunajské Stredy) je slovenská operní pěvkyně, sólistka operety SD v Košicích.\n\nZpívání se věnuje od dětství, kdy ho začala soukromě studovat u paní Marie Smutné-Vlkové. Během své celoživotní kariéry účinkovala v činohrách, operách i operetách. Již jako dvacetiletá ztvárnila roli Matky od Karla Čapka. Od roku 1953 byla sólistkou maďarského lidového uměleckého kolektivu (MLUK). V roce 1955 byla členkou MOD v Komárně. O tři roky později se stala sólistkou zpěvohry v Prešově a od roku 1962 je sólistkou opery v Slovenském divadle v Košicích. Její láskou však byla opereta, kde dosáhla mnoha úspěchů. Postupně hrála hlavní postavy ve většině operet uváděných v Košickém divadle. Velmi často hostovala v mnoha divadlech na Slovensku a svůj talent ukázala i na zahraničních scénách. Stala se významnou a výraznou osobností operetního světa.\n\n\n\n"}
{"id": "556784", "url": "https://cs.wikipedia.org/wiki?curid=556784", "title": "Alexandr I. Skotský", "text": "Alexandr I. Skotský\n\nAlexandr I. (cca 1078 – 23. duben 1124) byl král Skotska (Alby). Pocházel z dynastie Dunkeldů, byl čtvrtým synem skotského krále Malcolma III. a jeho ženy Markéty.\n\nByl následníkem svého bratra Edgara, který nezanechal potomky, a na skotský trůn nastoupil po jeho smrti roku 1107. Podle Edgarova přání jeho bratr David obdržel půdu na jihu Skotska v rozsahu původního království Strathclyde. To byl výsledek předchozí dohody mezi Edgarem, Alexandrem, Davidem a anglickým králem Jindřichem I. Nicméně roku 1113 David, zřejmě za Jindřichovy podpory, požadoval a obdržel další panství v Lothianu. Tyto oblasti ale i tak podléhaly v konečném důsledku Alexandrovi.\n\nSpory o východní hranice neměly vliv na vztahy mezi skotským a anglickým panovníkem. Roku 1114 se Alexandrova vojska připojila k Jindřichově armádě v tažení do Walesu. Alexandr se oženil s Jindřichovou nelegitimní dcerou Sibylou někdy mezi roky 1107 až 1114 (přesný datum není znám). Neměli spolu děti a Sibyla zemřela v červenci 1122.\n\nPodobně jako jeho bratři Edgar a David byl i Alexandr velmi zbožný. V Saint Andrews vyčlenil pozemky pro stavbu augustiniánské převorství, které mělo vzdávat hold jeho manželce.\n\nZemřel v dubnu 1124 ve Stirlingu a jeho nástupcem na skotském trůnu se stal jeho bratr David.\n"}
{"id": "556785", "url": "https://cs.wikipedia.org/wiki?curid=556785", "title": "Bazén", "text": "Bazén\n\nBazén je umělá vodní nádržka za účelem plavání, potápění nebo cvičení. Může být využíván soukromě nebo má veřejný charakter. Dále dělíme na bazén plavecký, bazén rehabilitační, bazén zahradní. Jednotlivé komplexy, kde se bazény nacházejí nazýváme: aquaparky, koupaliště, plovárny, rehabilitační komplexy s vodními procedurami. Je také prvek zahradní architektury používaný v sadovnické tvorbě.\n\nDělí se do několika skupin podle jejich technologie výroby. Nicméně přesně rozčlenění je obtížné, základním je rozlišení pouze na nadzemní a zapuštěné bazény.\n\n\"Nafukovací nadzemní bazény\". Jedná se o krátkodobé řešení. Nafukovací bazény jsou cenově nejlevnější, ale mají nejkratší životnost a není možné v nich plavat. Pokud si zakoupíte tento bazén, mějte na paměti, že se s ním budete muset časem rozloučit. Jsou velmi náchylné na mechanické poškození, mají nevýkonnou filtraci a neumožňují instalaci doplňků (vodní atrakce). Mezi nafukovací bazény se řadí i tzv. samonosné bazény s nafukovacím horním kruhem.\n\n\"Pevné nadzemní bazény\". Tyto bazény jsou volně stojící bazény, které tvoří buď ocelová, zděná nebo polypropylénová konstrukce. Tato konstrukce se poté vyplní vložkou, opět je množství možných materiálů od nerezi po umělé materiály. Tyto bazény jsou ve srovnání s nafukovacími bazény kvalitnější a odolnější. Ovšem i zde je třeba dávat pozor na mechanické poškození. Nadzemní bazény jsou problematičtější na případné zastřešení, ale i samotným přístupem do vody.\n\n\"Bazény zapuštěné\". Sem spadají bazény nerezové, vyrobené z homogenních kopolymerů, ale i níže uvedené betonové bazény. Mohou se řešit jako zapuštěné zcela, ale i zapuštěné jen částečně. Homogenní kopolymery jsou speciálně vyráběny pro použití na výrobu bazénů, jímek, čističek apod. Bazény z tohoto materiálu jsou zárukou životnosti a odolnosti. Laboratorní zkoušky uvádějí až 50letou životnost. Tvárnost tohoto materiálu umožňuje výrobu rozmanitých bazénových tvarů.\n\n\"Betonový bazén\". Jedná se o železobetonové bazény, které se vypláští pomocí tzv. těžké fólie nebo keramické sklomozaiky. Vyšší náklady na stavbu vyváží nejdelší životnost z výše uvedených typů bazénů.\n\nVnitřní povrch těchto typů bazénů má většinou dvě funkce: vodotěsnost a estetika. Pro vnitřní povrch bazénu se používá tzv. \"liner\", což je PVC folie určená dlouhodobě pro obě výše zmíněné funkce. Tloušťka lineru je 0,75 mm a je tlakem vody pevně fixován na hladké stěny a dno bazénu. Liner bývá svařován přímo v továrně na vysokotlakých lisech přesně na rozměr bazénu jako jeden celistvý kus, a to i v případě, že je uvnitř bazénu železobetové schodiště. Před instalací lineru se stěny i dno bazénu pokrývají geotextilií (v případě dna) a pěnovou hmotou (v případě stěn a schodiště).\n\nTyto materiály zajistí naprostou hladkost povrchu, a to i pod nasvícením halogenovými světly. Navíc umožňují v bazénu příjemný nášlap a neklouzavé schodiště. Liner je dodáván jako vak a je mechanicky uchycen v profilu, který je připraven na polypropylenovém bednění konstrukce v horním lemu bazénu. Uvnitř profilu je speciální ochrana proti poškození. Tím že se liner nesvařuje na místě a kotví se až po položení obrubních kamenů, je jeho výměna, stejně jako oprava velmi snadná i ve velmi vzdálené budoucnosti.\n\nTvar bazénů se odvíjí od vybraného druhu bazénů, prostoru a plánovaných doplňkových technologiích (vodní atrakce, zakrytí hladiny, ...).\n\nZákladní tvary bazénů jsou:\n\n\"Kruhové bazény\". Jedná se o nejčastější tvar nejlevnějších a jednoduchých bazénů (nafukovacích a nadzemních). V kruhovém bazénu dochází k rovnoměrnému rozložení tlaku vody. Proto se nadzemní bazény bez vzpěr dělají právě kruhového tvaru. Nevýhodou je malý prostor k plavání.\n\n\"Oválné a obdélníkové bazény\". Tyto tvary jsou častější pro zapuštěné typy bazénů. Tyto bazénové tvary Vám nabízejí větší prostor pro vodní radovánky. Z hlediska jednoduchosti stavby pevných bazénů je obdélníkový tvar nejvhodnější, bez bočních výklenků pro schodiště apod.\n\nPři volbě tvaru bazénu je nutné předem určit všechny doplňky a technologie, které na bazénu chcete mít nebo chcete i v budoucnu doplnit (rozšíření atrakcí o masážní lehátko, výkonnější filtraci, zakrytí hladiny bazénu, podvodní hudba, ...)\n\nMusíme rozlišit, zda se jedná o bazén interiérový (vnitřní) nebo exteriérový (zahradní). Vhodným stavebním řešením lze i interiérový bazén v mžiku proměnit tak, že se budete cítit jako přímo na zahradě.\n\nVnitřní bazén by měl být umístěn v samostatné místnosti. Zde bude totiž v případě celoročního provozu a vytápění bazénu vyšší teplota než jinde v domě a také vyšší vlhkost vzduchu. Velkému odparu (a tím i velkým tepelným ztrátám) je možno zabránit zakrytím hladiny. Nepříjemné vlhko odstraní odvlhčovače. Ideální je alespoň jednu ze stěn bazénové haly v největší možné míře osadit velkými okny nebo prosklenými dveřmi, vzniká tak užší sepětí se zahradou.\n\nPři hledání správného prostoru pro zahradní bazén je třeba počítat s tím, že by měl být umístěn na slunném místě. Ideální je takový prostor, kam dopadají sluneční paprsky po většinu dne. Tím můžete ušetřit v případě zakrytého nebo zastřešeného bazénu za jeho vytápění. Pokud v přilehlém okolí bazénu máte stinné místo, budete se mít kam přesunout v případě velkého horka. Bazény by měl být umístěn na místě, kde budete mít zaručeno maximální soukromí. Kolem bazénu můžete vysázet živý plot z celoročně zelených rostlin. Dále je třeba počítat s umístěním technologie. Ta by měla být umístěna maximálně 10 metrů do bazénu. Ideální je umístění do šachty nebo technologické místnosti vedle bazénu.\n\nDělíme je na doplňky vyžadující instalaci přímo do těla bazénu a doplňky, které Vám podstatně usnadní údržbu bazénu a je možno je instalovat dodatečně.\nDoplňky instalované do tělesa bazénu je třeba si zvolit hned při realizaci bazénu, neboť není možno je doplnit dodatečně (i když existují výjimky). Mezi takové doplňky patří reflektory, protiproudy, masážní trysky apod.\nMezi dodatečné příslušenství patří tepelná čerpadla, UV lampy, desinfekční ionizátory, některé druhy schůdků apod.\nSamostatnou skupinou bazénových doplňků jsou „drobnosti“ bez nutnosti instalace. Patří sem teploměry, síťky, plovoucí dávkovače, automatické vysavače apod.\n\nÚdržbě bazénu se bohužel nevyhnete. Existuje však široká škála bazénového příslušenství a doplňků, které Vám tuto činnost do značné míry ulehčí. Pokud nemáte svůj bazén vybaven některým z typů bezchlorové úpravy vody a nevlastníte poloautomatický vysavač, bude pro Vás péče o bazén náročnější. V tomto případě je třeba bazén pravidelně čisti za pomoci kartáčů a síťky, kontrolovat kvalitu vody, dávkovat chemické přípravky aj.\n\nPro zabezpečení bazénu existuje celá řada tzv. pasivních ochranných prvků. Můžete kolem bazénu postavit plot, zábradlí nebo si pořídit elektronický hlídač hladiny.\n\nVhodnějším bezpečnostním prvkem je zastřešení bazénu nebo přímé zakrytí hladiny bazénovou roletou. Přední výrobci osazují zastřešení celou řadou bezpečnostních prvků – aretace modulů, doplnění dveří zámky s bezpečností pojistkou apod. Zastřešení navíc umožňuje koupání i za zhoršeních klimatických podmínek, ale na druhou stranu výrazně narušuje prostor okolo bazénu. V takovém případě je esteticky přijatelnější, přitom stejně bezpečné, lamelové zakrytí hladiny bazénu. Ve Francii (nově i v Izraeli) musí být dokonce každý bazén zabezpečen proti nechtěnému pádu do otevřené hladiny (plotem, elektronickým hlídáním, bazénovou roletou apod.).\n\n\n"}
{"id": "556795", "url": "https://cs.wikipedia.org/wiki?curid=556795", "title": "Peugeot Sport", "text": "Peugeot Sport\n\nPeugeot Sport je tovární tým francouzské automobilky Peugeot. Tým se pravidelně účastní rallye a dříve startoval na dálkových Rallye Dakar. Tým se zabývá i starty na okruhových soutěžích.\n\nJiž dříve startovaly vozy Peugeot v rallye společně s vozy Talbot. S vozy Talbot Sunbeam Lotus tým dokonce vybojoval titul v sezoně Mistrovství světa v rallye 1981. Po spojení obou automobilek bylo rozhodnuto, že budou závodit v továrním týmu vozy Peugeot. Pro skupinu A byly upraveny vozy Peugeot 309 GTI a Peugeot 205 GTI. Největší úspěchy ale získal vůz Peugeot 205 Turbo 16, který byl upraven pro skupinu B. V letech 1985 a 1986 vyhrál oba tituly mistrovství světa. Po zrušení skupiny B se automobilka ze soutěží stáhla. Vozy 205 Turbo 16 byly upraveny a startovaly na Rallye Dakar. Tam zvítězily v letech 1987 a 1988. V roce 1988 byl představen nový typ Peugeot 405 Turbo 16, který vyhrál Rallye Dakar 1989. Šéfem týmu po celá osmdesátá léta byl Jean Todt.\n\nDo klasických soutěží se tým vrátil až v sezoně mistrovství světa v rallye 1994. Následující mistrovství světa v roce 1995 vyhrál s vozem Peugeot 306 S16. V dalších sezonách na úspěch navázal Peugeot 306 MAXI. Továrními jezdci byla dvojice Gilles Panizzi a Francois Delecour. V nižší kategorii tým nasazoval později vůz Peugeot 106 MAXI. Od roku 1997 plánoval tým stavbu speciálu WRC. Typ 206 byl ale kratší a tak automobilka musela vyrábět sportovní typ 206 GT s většími nárazníky. Prvním startem byla Korsická rallye 1999. Vůz vedl ale musel odstoupit kvůli technickým problémům. Stejný problém se opakoval i na Rallye San remo 1999. V sezoně mistrovství světa v rallye 2000 ale do týmu nastoupil Marcus Grönholm a tým díky němu získal oba tituly. Titul mezi značkami tým obhájil i v mistrovství světa v rallye 2001. Oba dva tituly díky Grönholmovi tým nasbíral až v sezoně mistrovství světa v rallye 2002. V sezoně mistrovství světa v roce 2003 změnily vozy barvu na červenou společnosti Marlboro. Tým ale neobhájil ani jeden titul, navíc Richard Burns před poslední soutěží skolaboval. Od sezony mistrovství světa v rallye 2004 tým nasazoval nový vůz Peugeot 307 CC WRC. Ten ale na úspěchy typu 206 nenavázal. Po ndvou sezonách se automobilka stáhla ze soutěží.\n\nV nižší kategorii byly typy 106 MAXI nahrazeny typem 206 v provedení Kit Car a typem 206 ve specifikaci S1600. Oba tyto vozy získaly řadu úspěchů. Tovární tým zaměřil svou pozornost na nový šampionát IRC, kde startují vozy specifikace S2000. Pro tuto kategorii byl upraven vůz Peugeot 207 S2000. Automobil vybojoval několik titulů mezi značkami a také mezi jezdci. Do sezony 2008 se jednalo o nejúspěšnější vůz v této kategorii.\n\nV devadesátých letech tým startoval v šampionátech cestovních vozů s typem Peugeot 406. Ještě v roce 2001 se objevil nový typ 406 Coupé, ale nedokázal zvítězit v šampionátu.\n\nV závodech sportovních aut se automobilka pravidelně účastnila s typy 905 a 908.\n\nV letech 1994 až 2000 tým dodával motory pro různé stáje Formule 1\n"}
{"id": "556802", "url": "https://cs.wikipedia.org/wiki?curid=556802", "title": "Třída Gerald R. Ford", "text": "Třída Gerald R. Ford\n\nTřída \"Gerald R. Ford\" je lodní třída letadlových lodí Námořnictva Spojených států s jaderným pohonem, která má postupně nahradit letadlové lodě tříd \"Enterprise\" a \"Nimitz\". První jednotka, loď USS \"Gerald R. Ford\" (CVN-78), byla stavěna od roku 2009 a do služby byla zařazena v roce 2017. Třída \"Gerald R. Ford\" je první novou americkou konstrukcí této kategorie po 40 letech, neboť kýl USS \"Nimitz\", vedoucí lodi předchozí třídy, byl založen v roce 1968. Základní koncepce lodí vychází z třídy \"Nimitz\", jsou však u nich využity nejnovější technologie, které například umožní snížit provozní náklady a počet členů posádky. Americké námořnictvo předpokládá, že celkové náklady na provoz jedné lodi této třídy budou o 5 miliard dolarů nižší, než tomu je u třídy \"Nimitz\".\n\nProjekt byl původně označován jako program CVN(X). Celkově je plánována stavba 10 lodí této třídy, přičemž první jednotka CVN-78 byla dokončena v roce 2017. Dokončení další, CVN-79, se předpokládá v roce 2022. Americké námořnictvo plánuje, že další lodě budou následovat ve čtyř až pětiletých intervalech a poslední jednotka bude dodána roku 2058. Stavba probíhá v loděnici Northrop Grumman (součást koncernu Huntington Ingalls Industries) v Newport News ve státě Virginie; tyto loděnice postavily všechny americké letadlové lodě s jaderným pohonem. Předpokládaná délka životnosti jedné lodi je 50 let.\n\nKýl první jednotky USS \"Gerald R. Ford\" (CVN-78) byl založen na konci roku 2009, loď byla spuštěna na vodu 11. října roku 2013 a od dubna 2017 procházela sérií armádních zkoušek. Do služby byla přijata 22. července 2017 během ceremoniálu na základně v Norfolku. Přítomen byl prezident Donald Trump.\n\nStavba druhé jednotky USS \"John F. Kennedy\" (CVN-79) byla zahájena slavnostním založením kýlu v létě 2015, spuštěna na vodu byla v roce 2019. Do služby by měla být zařazena v červnu 2022.\n\nTřetí jednotka USS \"Enterprise\" (CVN-80) má být rozestavěna v roce 2018, zařazení do služby je plánováno na rok 2025 nebo 2027. Slavnostní první řezání oceli proběhlo v srpnu 2017.\n\nVýtlak okolo 100 000 t a základní koncepce lodí odpovídají třídě \"Nimitz\". Obsluhu lodi zajišťuje 4660 osob, z toho 2500–2700 námořníků a 2480 leteckého personálu. Dle amerického námořnictva znamená oproti předchozí třídě úsporu 800 námořníků a 400 leteckého personálu. Rovněž řešení trupu odpovídá třídě \"Nimitz\". Trup má stejný počet palub, velitelský ostrov však je menší a posunutý více směrem k zádi. V trupu byl rovněž ponechán dostatek prostoru pro montáž nových zařízení během modernizací.\n\nKapacita nesených letounů a vrtulníků se dle jejich složení pohybovat mezi 75–90 kusy. Provozní kapacita lodi byla zvýšena ze 140 bojových letů denně u třídy \"Nimitz\" na 160, v nejnutnějším případě až na 220. Letovou palubu s hangárem spojují tří výtahy (tedy o jeden méně). První lodě této třídy mají nést čtyři parní katapulty typu C-13, které budou později nahrazeny novými katapulty EMALS fungujících na elektromagnetickém principu.\n\nNa rozdíl od předchozí třídy \"Nimitz\", jejímž největším omezením je zdroj elektrické energie, se třída \"Gerald R. Ford\" s tímto nedostatkem potýkat nemá. Je vybavena dvojicí nových jaderných reaktorů A1B, které mají oproti svým předchůdcům z šedesátých let A4W jednodušší konstrukci, vyšší účinnost, trojnásobný výkon a menší nároky na obsluhu. Lodní šrouby jsou čtyři. Plánovaná rychlost je více než 30 uzlů.\n\nVelitelská věž je na rozdíl od třídy \"Nimitz\" menší. Jedním z důvodů je použití nového typu radaru bez pohyblivých částí s menším počtem antén. Ušetřené místo bylo využito jako ústřední oblast pro přezbrojení a doplnění paliva. Zbraňový výtah byl přemístěn. Tyto změny mají snížit počet přejezdů přes dráhu po přistání nutných k dalšímu startu a zrychlit přezbrojování letounů.\n\nPoprvé v historii konstrukce amerických letadlových lodí je plánována instalace elektromagnetického katapultu (EMALS). Nový katapult nemá omezení na hmotnost letadel, takže bude možné z jednoho katapultu urychlovat jak lehká, tak těžká letadla. Počítá se s vyšší účinností, menšími rozměry, nižší hmotností, vyšším výkonem, lepší ovladatelností a lepší kontrolou síly, která by měla méně namáhat draky letadel. Poprvé budou instalovány také elektromagnetické brzdy (které mohou nabíjet katapult). Nové brzdy umožní zachytávání bezpilotních prostředků, aniž by došlo k jejich poškození. I v tomto případě se očekává, že systém bude bezpečnější, spolehlivější a bude klást menší nároky na údržbu a obsluhu.\n\nObrannou výzbroj tvoří systémy RIM-162 ESSM a RIM-116 RAM. Počítá se s provozem stíhacích letounů F-35 JSF, úderných letounů F/A-18E/F Super Hornet, letounů pro elektronický boj EA-18G Growler, letounů včasné výstrahy E-2 Hawkeye, transportních letounů C-2 Greyhound, vrtulníků SH-60 Seahawk a bezpilotních letounů.\n\nLoď je vybavena novým typem radaru, který sdružuje radary v pásmu S a X do jednoho systému (pásmo X pro vyhledávání, určování drah nízko letících cílů a ozáření cíle, pásmo S pro vyhledává cílů a určování drah za jakéhokoli počasí).\n\n"}
{"id": "556806", "url": "https://cs.wikipedia.org/wiki?curid=556806", "title": "Sapér", "text": "Sapér\n\nSapér (z franc. \"sapeur\", od \"saper\", podkopávat; též zákopník či průkopník) je starší označení pro ženistu, příslušníka ženijního vojska, který připravuje cesty a odstraňuje překážky, buduje zákopy a opevnění.\n\nSapéři nebo také průkopníci čili pionýři byli vojáci, kteří před postupujícím vojskem odstraňovali překážky a zátarasy, kopali zákopy, stavěli mosty a podkopávali nepřátelská opevnění, zejména při obléhání. Jejich hlavní výzbrojí byla dlouhá sekera, která sloužila také jako zbraň. Po zavedení střelného prachu připravovali také podkopy, aby se nepřátelská opevnění dala vyhodit do vzduchu.\n\nSamostatné sapérské jednotky zavedl do armády Napoleon a převzaly je pak i další armády. Německá armáda je označovala jako pionýry, jinde převládlo označení sapér. Tradici sapérů s dlouhými sekyrami a vousy uchovává Francouzská cizinecká legie a označení \"sapeur\" se ve Francii užívá i ve spojení s hasiči (\"sapeurs-pompiers\"). \n\nS rostoucí složitostí vojenské i stavební techniky nahradily ve 20. století sapérské sekery stavební stroje, jeřáby a pontony, takže sapéra nahradil vojenský inženýr, technik a ženista.\n\n\n\n"}
{"id": "556812", "url": "https://cs.wikipedia.org/wiki?curid=556812", "title": "Rallye Velké Británie 2000", "text": "Rallye Velké Británie 2000\n\nRallye Velké Británie 2000 byla čtrnáctou a poslední soutěží mistrovství světa v rallye 2000. Soutěž byla pořádána ve dnech 23. až 26. listopadu a trať měřila 380,8 km. Zvítězil zde Richard Burns s vozem Subaru Impreza WRC. V soutěži se mezi Bzurnsem a Grönholmem rozhodovalo o titulu a ten nakonec získal Grönholm. \n\nJako první startoval Grönholm, ale jeho Peugeot 206 WRC měl technické potíže a tak byl až jedenáctý. Burns havaroval a ulomil pravé zadní kolo. Ve vedení byl Petter Solberg, druhý byl Carlos Sainz, třetí Tommi Mäkinen. Jako první odstoupil Freddy Loix, který se svým vozem Mitsubishi Carisma GT EVO V havaroval. Solberg udělal jezdeckou chybu na třetím testu a propadl se na 78. pozici. Další test vyhrál Grönholm, který se posunul na třetí místo. Vedl McRae před Sainzem. Čtvrtou pozici držel Gilles Panizzi s dalším Peugeotem. Poslední test sekce vyhrál Grönholm před McRaem. McRae udržel vedení soutěži a Grönholm se posunul na druhé místo. Třetí byl Sainz, který vyjel z trati. Za nimi byl Mäkinen, který také udělal jezdeckou chybu. Za ním byl Burns stále jedoucí s poškozeným kolem a Didier Auriol. Po servisu vyjel z trati McRae a ve stejném místě později i Sainz. Sainz navíc vyjel z trati ještě jednou a propadl se na sedmé místo. Mäkinen trefil kámen a poškodil řízení. Na třetí pozici se tak posunul Auriol. Střet s ovcí měl Grönholm a McRae dostal smyk. Poslední úsek tak vyhrál Burns před Sainzem. \n\nV druhé etapě vyhrával opět Burns a posunul se na třetí místo. Burns začal s McRaem bojovat o vítězství v jednotlivých zkouškách. McRae ale vyhrál několik dalších testů a na třetího Burnse měl dostatečný náskok. Ztrácel Grönholm, ale zatím držel druhé místo. O čtvrtou pozici bojovali Sainz a Mäkinen. Oba měli několik výletů mimo trať. Na nejdelším testu opět vyhrál McRae. Na Sainze a Mäkinena se začal dotahovat Francois Delecour. Předposlední test vyhrál Burns, za ním byl Solberg a Juha Kankkunen. McRae havaroval a ze soutěže odstoupil. Burns vyhrál i poslední test a dostal se do vedení soutěže před Grönholma. Za nimi byli Sainz, Mäkinen a Kankkunen. \n\nVe třetí etapě se jely jen tři testy. První vyhrál Burns před Delecourem, Mäkinenem, Grönholmem a Sainzem. Sainz ale Mäkinena v dalším testu výrazně porazil. V posledním testu vyhrál opět Burns. Celkově vyhrál před Grönholmem a Mäkinenem.\n\n"}
{"id": "556827", "url": "https://cs.wikipedia.org/wiki?curid=556827", "title": "Ma'or", "text": "Ma'or\n\nMa'or ( מָאוֹר, v oficiálním přepisu do angličtiny Ma'or) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 30 metrů v pobřežní nížině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Západně od obce protéká Nachal Chadera.\n\nObec se nachází 12 kilometrů od břehu Středozemního moře, cca 44 kilometrů severovýchodně od centra Tel Avivu, cca 42 kilometrů jižně od centra Haify a 8 kilometrů východně od města Chadera. Ma'or obývají Židé, přičemž osídlení v tomto regionu je etnicky smíšené. Na východ a jihovýchod od mošavu začíná téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Baka-Džat 2 kilometry odtud). Západním směrem v pobřežní nížině převládá židovské osídlení.\n\nMa'or je na dopravní síť napojen pomocí místní silnice číslo 581. Východně od mošavu probíhá dálnice číslo 6 (Transizraelská dálnice).\n\nMa'or byl založen v roce 1953. První osadníci sem přišli ovšem již roku 1952. Šlo o skupinu zaměstnanců přístavu z Haify, kteří se v rámci hnutí me-ha-Ir le-kfar (מהעיר לכפר) rozhodli pro venkovský způsob života. Na místě se ale kvůli těžkým podmínkám neudrželi. Byli proto vystřídáni skupinou židovských přistěhovalců z Jemenu, kteří zde vytrvali a dosáhli ekonomických úspěchů. Zpočátku ovšem vesnice čelila těžkým hospodářským okolnostem. Navíc pohraniční poloha obce znamenala časté infiltrace arabských záškodníků (fedajínů).\n\nMístní ekonomika je stále ve velké míře založena na zemědělství.\n\nPodle údajů z roku 2014 tvořili naprostou většinu obyvatel v Ma'or Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1213 lidí. Během roku 2014 populace stoupla o 3,8 %.\n\n\n"}
{"id": "556828", "url": "https://cs.wikipedia.org/wiki?curid=556828", "title": "Maor", "text": "Maor\n\nMaor může označovat:\n"}
{"id": "556837", "url": "https://cs.wikipedia.org/wiki?curid=556837", "title": "Sde Jicchak", "text": "Sde Jicchak\n\nSde Jicchak ( שְׂדֵה יִצְחָק, doslova „\"Jicchakovo pole\"“, v oficiálním přepisu do angličtiny Sede Yizhaq, přepisováno též Sde Yitzhak) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 35 metrů v pobřežní nížině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Východně od obce protéká tok Nachal Chadera, do kterého tu ústí Nachal Chaviva. Po západním okraji obce prochází vádí Nachal Jicchak.\n\nObec se nachází 11 kilometrů od břehu Středozemního moře, cca 42 kilometrů severovýchodně od centra Tel Avivu, cca 45 kilometrů jižně od centra Haify a 7 kilometrů jihovýchodně od města Chadera. Sde Jicchak obývají Židé, přičemž osídlení v tomto regionu je etnicky smíšené. Na východ a jihovýchod od mošavu začíná téměř souvislý pás měst a vesnic obývaných izraelskými Araby – takzvaný Trojúhelník (nejblíže je to město Baka-Džat 4 kilometry odtud). Západním směrem v pobřežní nížině převládá židovské osídlení.\n\nSde Jicchak je na dopravní síť napojen pomocí místní silnice číslo 581. Východně od mošavu probíhá také dálnice číslo 6 (Transizraelská dálnice).\n\nSde Jicchak byl založen v roce 1952. Pojmenován je podle velitele elitních židovských jednotek Palmach Jicchaka Sadeho. Šlo o jednu ze dvou vesnic napojených na levicovou stranu Mapam. Jejími zakladateli byli noví židovští přistěhovalci z Polska. Původně sídlili osadníci v místech nynější vesnice Lahavot Chaviva, později se přesunuli do nynější lokality.\n\nMístní ekonomika je založena na zemědělství. Vesnice patří v Izraeli k největším producentům zemědělských plodin a květin ze skleníkových komplexů, které lemují okolo obce. Rostoucí část obyvatelstva ale tvoří rezidenti bez vazby na zemědělství.\n\nPodle údajů z roku 2014 tvořili naprostou většinu obyvatel v Sde Jicchak Židé – cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 675 lidí. Během roku 2014 populace klesla o 0,9 %.\n\n\n"}
{"id": "556849", "url": "https://cs.wikipedia.org/wiki?curid=556849", "title": "Jiří Vlach", "text": "Jiří Vlach\n\nJméno a příjmení Jiří Vlach nosí více osobností:\n\n\n"}
{"id": "556860", "url": "https://cs.wikipedia.org/wiki?curid=556860", "title": "Safari rallye 2001", "text": "Safari rallye 2001\n\nSafari rallye 2001 byla osmou soutěží mistrovství světa v rallye 2001. Soutěž byla pořádána ve dnech 19. až 22. července, trať měřila 1129,76 km a měla 13 rychlostních zkoušek. Zvítězil zde Tommi Mäkinen s vozem Mitsubishi Lancer EVO VI.\n\nPrvní test vyhrál Armin Schwarz s vozem Škoda Octavia WRC. Odstoupit musel Richard Burns, který měl porušený tlumič. Ve třetím testu odstupují Colin McRae a Roman Kresta kvůli technickým potížím. Marcus Grönholm poškozuje závěs předního kola a Didier Auriol má nehodu. Dva vozy týmu Peugeot Sport jsou tedy ze soutěže venku. Na první pozici se posunuje Mäkinen, druhý je Carlos Sainz. Mäkinen má střet s pštrosem, přesto udržuje vedoucí pozici. O druhé místo bojuje Schwarz, Harri Rovanperä, Petter Solberg a Francois Delecour. Sainz odstupuje po poruše motoru. Ve třetí etapě odstupuje Solberg kvůli upadlému kolu. Schwarz je třetí za Mäkinenem a Rovanperou. Čtvrtou pozici drží Delecour. Freddy Loix má poruchu turbodmychadla a končí pátý. V posledním testu odstupuje ze šesté pozice Bruno Thiry se třetí Octávií. Na jeho místo se posunul Pozzo, který zvítězil ve skupine N.\n\n"}
{"id": "556865", "url": "https://cs.wikipedia.org/wiki?curid=556865", "title": "Lalo Schifrin", "text": "Lalo Schifrin\n\nLalo Schifrin (* 21. června 1932 Buenos Aires, Argentina) je skladatel, pianista a dirigent. Napsal hudbu k desítkám hollywoodských filmů a televizních seriálů (mj. Bullitt, Mission: Impossible, Frajer Luke, Brubaker, Cooganův trik), získal čtyři ceny Grammy a šest nominací na Oscara.\n\n\n"}
{"id": "556880", "url": "https://cs.wikipedia.org/wiki?curid=556880", "title": "Libri tres contra Galileos", "text": "Libri tres contra Galileos\n\nLibri tres contra Galileos (často též zkráceně Contra Galileos, česky \"Tři knihy proti Galilejským\", míněno proti křesťanům) je řecky psaný polemický spis římského císaře Flavia Claudia Iuliana sepsaného v souvislosti s jeho reformní politikou v průběhu jeho krátké samostatné vlády v letech 361–363.\n\nZ díla samotného se do dnešních dnů nedochoval žádný opis. Jsou známy jen jeho zlomky v podobě odkazů a citátů z něj v jiných dílech. Charakter tohoto spisu odpovídá povaze vlády Juliána, který se pokusil zvrátit rostoucí vliv křesťanství v impériu a podporoval původní pohanské kulty. Přestože byl spis původně napsán řecky, je známější pod latinským názvem, což pravděpodobně souvisí s polemickou odpovědí \"Contra Julianum\" sepsanou Cyrilem Alexandrijským a který je významným zdrojem citací a referencí z Julianova spisu.\n\nJulianus však křesťany nikdy nepronásledoval či je pro jejich víru netrestal. Nicméně svými činy podporoval spory uvnitř křesťanské církve a veřejně podporoval původní kulty. Proti křesťanství se postavil v ideologickém boji, čehož je tento spis dokladem. Poukazuje na chyby a nebezpečí křesťanské víry a křesťany vykresluje jako odpadlíky od židovství, jež naproti tomu pokládá za velmi staré a všeobecně akceptované náboženství.\n\n"}
{"id": "556885", "url": "https://cs.wikipedia.org/wiki?curid=556885", "title": "Zaremba", "text": "Zaremba\n\nPolské příjmení Zaremba nosí více různých osobností:\n\n"}
{"id": "556889", "url": "https://cs.wikipedia.org/wiki?curid=556889", "title": "Pöggstall", "text": "Pöggstall\n\nPöggstall je rakouský městys v okrese Melk v Dolních Rakousích. Žije zde obyvatel.\n\nPöggstall leží ve Waldviertelu \"(Lesní čtvrti)\" v Dolních Rakousích. Plocha městysu je 58,86 kilometrů čtverečních a 50,64 % plochy je zalesněno.\n\nMěstys sestává z katastrálních území:\n\nV dávnověku bylo území součástí provincie Noricum. Dějiny tohoto místa jsou stejně proměnlivé jako dějiny celého Rakouska.\n\nObec byla poprvé v dokumentech uváděna v roce 1188, nazývaná jako „Pehstal\" – místo neštěstí.\n\nV období od 1899 do 1939 byl Pöggstall hlavním městem tehdejšího politického okresu Pöggstall (nynějších soudních okresů Persenbeug-Gottsdorf, Ottenschlag a Pöggstall).\n\n\n\nStarostou obce je Johann Gillinger, vedoucí kanceláře Johann Hobel.\n\nNezemědělských pracovišť bylo v roce 2001 116. Zemědělských a lesnických pracovišť bylo v roce 1999 230. Počet výdělečně činných obyvatel v místě bydliště bylo v roce 2001 1102, tj. 43,71 %.\n\n\n\n"}
{"id": "556896", "url": "https://cs.wikipedia.org/wiki?curid=556896", "title": "Jiří II. Minsterbersko-Olešnický", "text": "Jiří II. Minsterbersko-Olešnický\n\nJiří II. Minsterbersko-Olešnický (30. dubna 1512 Olešnice – 31. ledna 1553 Olešnice) byl minsterbersko-olešnický kníže z rozrodu pánů z Poděbrad.\n\nByl synem minsterbersko-olešnického knížete Karla I. a jeho manželky Anny Zaháňské. V roce 1538 provedl reformaci ve své části olešnického knížectví. Zemřel svobodný a byl pohřben v nově vybudované knížecí hrobce v Olešnici.\n\n"}
{"id": "556909", "url": "https://cs.wikipedia.org/wiki?curid=556909", "title": "Židovské jméno", "text": "Židovské jméno\n\nŽidovské jméno je jméno, užívané k náboženským nebo právním účelům v judaismu.\n\nChlapec dostává jméno hned po obřízce, kdy mohel pronáší požehnání, které obsahuje pojmenovávací formuli - „ať je v Izraeli nazýván jménem ..., syn (otcovo jméno)“. Dívka dostává jméno, když je její otec vyvolán po jejím narození k Tóře a poté chazan nebo gabaj odříká požehnání zvané mišeberach.\n\nOd bar micva je muž vyvoláván k Tóře svým židovským jménem, s připojením jména otce (David ben Jišaj). Aškenázové při modlitbách za nemocné či za Židy v zajetí se modlí s užitím židovského jména se jménem matky (např. Gil'ad ben Malka).\n\nNa oficiálních židovských dokumentech (např. ketubě) se uvádí jen židovské jméno, u rozvodové listiny (get) všechna jména, pod nimiž je dotyčný znám (včetně přezdívek), ale zapsaná hebrejským písmem.\nAškenázové často pojmenovávají děti po zemřelém prarodiči či jiném příbuzném, Sefardé po žijícím prarodiči. Aškenázové také tradičně spojovali jméno s jeho ekvivalentem v jidiš - např. Zeev Volf či Arje Lejb. U ženských jmen je jidiš slovo spíše lichotkou (např. Rivke Frume - \"Rivka Zbožná\").\n\nU kohenských a levitských rodin je součástí židovského jména vyjádření tohoto rodinného původu (ha-kohen, ha-levi).\n\nV Izraeli je zvykem u praktikujících Židů dát jméno skutečně až po obřízce (tedy osmý den po narození) či během mišeberachu (u dívek). Rodiče často do poslední chvíle váhají a nikdo se jich neptá na jméno narozeného dítěte. To je někdy problém u předčasně narozených, nedonošených chlapečků, kdy se obřízka odkládá. Tehdy obvykle dostanou jméno při mišeberachu jako dívky, aby se mohli ostatní už modlit za zdraví těchto chlapců. (Problém dělá tato praxe pojmenovávání v zemích diaspory, kdy úřady chtějí znát jméno dítěte už před porodem).\n\nJe občasným zvykem u osob velmi vážně nemocných přidávat dodatečné jméno. Tento zvyk se odvolává na Talmud (Roš ha-šana 16b), že tato změna může zvrátit „nepříznivý výnos“ v nebi. Nejčastěji se přidává jméno Chajim (\"život\"), u žen Chaja (\"živá\").\n\n"}
{"id": "556914", "url": "https://cs.wikipedia.org/wiki?curid=556914", "title": "Páni z Dražic", "text": "Páni z Dražic\n\nPáni z Dražic jsou starý český panský rod, své jméno odvozoval od hradu Dražice u Benátek na Jizerou.\n\nNejstarším známý předkem se stal pražský biskup Jan II. z Dražic. Jeho sestra si vzala Budislava, který od roku 1264 působil jako pražský kanovník, později mělnický probošt. Vykonával funkci děkana pražské kapituly. Zplodil čtyři syny, z nichž Abel a Trojan následovali otce a pracovali jako pražští kanovníci a Jan III. byl roku 1258 jmenován pražským biskupem, tuto činnost vykonával až do své smrti v roce 1278. Poslední syn Řehník založil hrad Dražice, jeho syn Jan IV. založil Nové Benátky a úzce spolupracoval s Karlem IV. a živil se jako kronikář. Roku 1301 jej zvolili pražským biskupem, což tehdy znamenalo i hlavou celé církve v Čechách. Své církvi sloužil až do své smrti roku 1343. Díky svému pobytu v Avignonu do rodné země přivedl mnoho umělců a nechal je pracovat na biskupském sídle v Roudnici a dokončení rodového sídla v Dražicích. V letech 1333–1338 jeho zásluhou v Roudnici nad Labem vznikl jeden z prvních kamenných mostů v Čechách i augustiniánský kostel. Jan IV. byl posledním pražským biskupem, protože jeho nástupce Arnošt z Pardubic byl povýšen na arcibiskupa. Jeho syn Jan pracoval jako královský nejvyšší písař a jím rod roku 1383 vymřel.\n\nMají ve štítě tři vinné listy, které jsou udávány v stříbrné, zelené a zlaté barvě.\n\nPříbuzensky se spojili s Vartenberky.\n\n\n"}
{"id": "556921", "url": "https://cs.wikipedia.org/wiki?curid=556921", "title": "Seznam německých leteckých es za druhé světové války", "text": "Seznam německých leteckých es za druhé světové války\n"}
{"id": "556932", "url": "https://cs.wikipedia.org/wiki?curid=556932", "title": "Dubští z Třebomyslic", "text": "Dubští z Třebomyslic\n\nDubští z Třebomyslic jsou původní českou vladyckou rodinou, která později přesídlila na Moravu a získala tu hraběcí titul. Pocházejí z Třebomyslic u Horažďovic, nazývají se podle statku Dub u Prachatic na Prácheňsku.\n\nZachovali si původní erb, v němž se na modrém štítu nacházejí dva stříbrné odvrácené buvolí rohy, z nichž vyrůstají na vnější straně tři páry lidských rukou přirozené barvy.\n\nPrvním známým předkem se stal Oldřich z Třebomyslic, který zemřel koncem 14. století. Teprve Beneš z Třebomyslic roku 1509 koupil od prachatických měšťanů část statku Dub a poprvé se tak objevuje současná podoba jména. Beneš zplodil čtyři syny a dcery, z tohoto pokolení se uchytila v řadách české šlechty jedna linie rodu, a to potomci Jana Dubského.\n\nJan Dubský (1524–1570) měl 4 syny, z nichž dva, Vilém a Petr, přišli na Moravu.\n\nVilém Dubský z Třebomyslic (1548–1626), Janův syn, se koncem 16. století přestěhoval na Moravu, zde si také našel manželku – Johanku, dceru Jana Vranovského z Vranova a na Rudolci, která ovšem zemřela již roku 1584. Jeho druhou manželkou se stala Kateřina Zahrádecká ze Zahrádek.\n\nDíky podnikavosti a píli se Vilém domohl značného majetku. Již v roce 1585 (1587) koupil od Jana a Maxmiliána z Pernštejna za 18 000 zlatých celé panství Nové Město (na Moravě), roku 1603 od Petra a Jana Katarýnů z Kataru panství Jimramov a Dalečín. Roku 1605 své panství zvětšil nákupem statku Řečkovic od Aleny, Jiřího, Johanky, Kateřiny, Václava a Zuzany Pfeferkornů z Otopachu. Kolem roku 1610 už patřil k nejzámožnějším feudálním pánům na Moravě.\n\nJeho schopnosti jej dovedly k předním zemským úřadům, jmenovitě 1607 k funkci nejvyššího hofrychtéře moravského a císařského rady. Císař Rudolf jej v pondělí po sv. Tomáši (23. prosince) roku 1608 povýšil dědičně do baronského stavu.\n\nÚčastnil se stavovského povstání, po Bílé hoře se celé jeho obrovské jmění rozplynulo v neúprosných konfiskacích.\n\nJan Dubský z Třebomyslic, Vilémův syn, správce Jimramova. Manželka Alina Zoubková ze Zdětína.\n\n\n\n\nPříbuzenskými svazky se Dubští spojili s Kolovraty, Colloredy, Kinskými, Žerotíny, Příchovskými, Švábenskými a dalšími rody.\n\n\n\n"}
{"id": "556938", "url": "https://cs.wikipedia.org/wiki?curid=556938", "title": "Simone Martini", "text": "Simone Martini\n\nSimone Martini (asi 1284, Siena – 1344, Avignon) byl italský gotický malíř fresek a deskových obrazů pocházející ze Sieny. Do sienského způsobu malby vnesl silný prvek dvorské elegance, zároveň však už v raných dílech reflektoval perspektivní zkratku a plastické podání postav, kterými do malířství přispěl Giotto. Martiniho kariéra se nesla ve znamení velkých úspěchů na poli uměleckém – pracoval pro město Siena, královský dvůr Anjouovců v Neapoli a pro okruh italských kardinálů, kteří sídlili v papežském Avignonu. Do papežského města se na přelomu let 1335-1336 přestěhoval a navázal silné přátelství s italským básníkem Francescem Petrarcou. Ve Francii jeho dílo získalo intimní až sentimentální charakter a způsob a témata malby předznamenaly příchod internacionálního slohu v závěru 14. století.\n\nPodle Giorgia Vasariho se Simone Martini narodil v Sieně roku 1284, avšak písemné prameny, které by jeho tvrzení podpořily, chybějí. Vyučil se téměř jistě v dílně v té době největšího sienského malíře Duccia di Buoninsegna. Nejstarším dílem přiřazeným mladému Simonovi je malba Madony s dítětem uložená v Národní pinakotéce v Sieně, zařazená do let 1305-1310, která původně tvořila centrální motiv většího polyptychu. Svou strukturou se podobal polyptychu provedenému Ducciem pro hlavní oltář kostela San Domenico v Sieně, nesl též archaizující prvky (plášť vyložený drahým kovem) a silné ovlivnění svým mistrem. Martini však poměrně záhy vstřebal i Giottův smysl pro prostor v utváření prostředí obrazu a kolem roku 1305 byl již vyučeným umělcem s vlastními formálními a expresivními vyjadřovacími prostředky.\n\nV prvním desetiletí 14. století vytvořil deskový obraz Madonna della Misericordia pro kostel San Bartolomeo ve Vertine (dnes v Národní pinakotéce) a dochoval se též fragment nástěnné malby s tváří Panny Marie v oratoriu kostela San Lorenzo in Ponte v San Gimignianu z doby kolem roku 1310, který je dnes součástí později dotvořené nástěnné malby Madony s dítětem ve slávě mezi anděly. V době kdy Martini pobýval v San Gimignanu se vzhledem k typologii obličeje madony spekuluje o jeho kontaktech s dílnou jeho krajana Memma di Filipuccio, který zde v této době působil, avšak vzhledem k jeho další tvorbě by se jednalo o vliv pouze dočasný. Po návratu do Sieny se naposledy znovu obrátil ke svému velkému vzoru – Ducciovi. Získal zakázku na výzdobu stěny Sálu rady na sienské radnici. Tématem nástěnné malby byl ikonografický typ \"Maesty\", trůnící královny nebes s dvorem, jež byla též námětem hlavního oltáře sienského dómu Nanebevzetí Panny Marie, díla Duccia di Buoninsegna. Jednalo se o první Martinim signované dílo, zakázka byla hotova v červnu roku 1315. Technická a formální složitost díla nasvědčuje, že Martini započal s jeho přípravou pravděpodobně již mezi lety 1312-1313. Díky baldachýnu pod kterým jsou shromážděni andělé a světci je vystavěn koherentní prostor, skutečný umělcův příklon k Giottovi je pak patrný v preciózním zpracování postav. Později v roce 1321 bylo dílo umělcem opraveno a upraveno v intencích modernějšího malířského jazyka diferencujícího se od jednoduchých ducciovských forem; byly zmenšeny hlavy postav a inkarnáty provedeny ve světlejších barvách.\n\nMezi lety 1313/14-1317 provedl výzdobu kaple sv. Martina v dolním kostele sv. Františka v Assisi. Kaple byla vyzdobena cyklem výjevů ze života sv. Martina. Ve scéně, kde Partino da Montefiore vzdává úctu sv. Martinu, by se mohlo jednat o skutečný kardinálův portrét. Tématu portrétu se Martini během svého života věnoval ještě několikrát. K dalším Martiniho pracím pro zmíněný kostel patřila freska táhnoucí se přes severní a východní stěnu severní příčné lodi (transeptu) téhož kostela, zobrazující Madonu s dítětem a sedm františkánských a anjouovských světců. Práce pro královský rod Anjouovců ho přivedla do Neapole, kde na objednávku Roberta z Anjou vyhotovil deskový obraz právě svatořečeného sv. Ludvíka z Toulouse, který Roberta korunuje. Jednalo se o zakázky mimořádného významu pro umělcovu kariéru. Současně se však věnoval i intimnější devocionální tematice, jak o tom svědčí například desková malba Bolestného sv. Jana, která byla pravděpodobně součástí triptychu s Bolestným Kristem a Bolestnou Pannou Marií.\n\nNásledovala zakázka na rozměrný polyptych pro hlavní oltář kostela sv. Kateřiny v Pise provedený mezi léty 1319-20. Tehdy vytvořil též přípravné kresby na dvě velké mozaiky, které zdobí apsidy transeptu pisánského dómu. Poté mezi lety 1320-1324 pobýval v Orvietu, kde tvořil polyptychy pro kostely Santa Maria dei Servi, San Domenico a San Francesco. S výjimkou polyptychu určeného pro dominikány se díla nezachovala v úplnosti. Roku 1324 si vzal za ženu sestru Lippa Memmiho a spekuluje se o Lippiho účasti na orvietských objednávek. Memmi měl k tvorbě svého švagra velmi blízko, avšak není vyloučeno, že vedl vlastní nezávislou dílnu (pravděpodobně v San Gimignianu).\n\nPráce v Orvietu nebránila Martinimu provádět zakázky i pro své rodné město. Ve službách sienské komuny provedl řadu zakázek, mimo jiné též vymaloval kapli Signorie Nove v sienském Palazzo Pubblico, kde byl také umístěn jeho malý polyptych z roku 1327. Do této fáze tvorby spadá ojedinělý krucifix, dnes v kostele Santa Maria sul Prato v San Casciano in Val di Pesa. Namaloval oslavný deskový obraz blahoslaveného Agostina Novello (zemřel 1309), umístěný na pohřební schráně beatifikovaného. Z rozsáhlého cyklu o hradech v okolí a ve správě města Sieny, provedeného v letech 1330-1331 v sále del Mappamondo v sienské radnici, se dochovala jen nástěnná malba s Giudoricciem da Fogliano, zhotovená na oslavu dobytí hradu Montemassi in Maremma. Mezi léty 1330-1333 vytvořil deskový obraz Madonna del Popolo určený kostelu Santa Maria dei Servi v Sieně. Pro sienský dóm vznikl roku 1333 slavný deskový obraz Zvěstování určený na oltář sv. Ansana, na němž spolupracoval se svým švagrem Memmim, jenž je autorem postranních figur světců. V roce 1335 se řada umělců podílela na cyklu příběhů ze života Panny Marie, jež byly provedeny na fasádu sirotčince Santa Maria della Scala. Sienské prameny a florentský sochař Ghiberti říkají, že se podílel na scéně Zasnoubení Panny Marie a Návratu Marie do rodného domu.\n\nNěkdy na přelomu let 1335-1336 odjel Martini se svou manželkou do Avignonu. Pravděpodobně byl doprovázen i svým bratrem Donatem, který je zde doložen k roku 1340. Patrně hned po příjezdu vyhotovil pro rodinu Orsini přenosný polyptych. Krátce před smrtí Napoleona Orsiniho zhotovil jeho portrét, jenž se bohužel nedochoval. Není jisté, zda šlo o deskový obraz či o miniaturu na papíře jako v případě portrétu Laury vyhotoveného pro básníka Francesca Petrarcu. Básníkovi též ilustruval frontispis knihy se Serviovým komentářem k Vergiliovi. Malíř se těšil velkému věhlasu a zájmu především ze strany italských kardinálů. Z období mezi lety 1340-1342 pochází drobný diptych s tématem zvěstování. Na objednávku italského kardinála Jacopa Stefaneschiho vytvořil freskovou výzdobu portálu v atriu avignonské katedrály s novým ikonografickým tématem Madony Umiltà. V Avignonu Martini roku 1344 zemřel.\n\n\n"}
{"id": "556944", "url": "https://cs.wikipedia.org/wiki?curid=556944", "title": "Orionův pás", "text": "Orionův pás\n\nOrionův pás nebo také pás Orionu je asterismus tří hvězd v souhvězdí Orionu. Pás se nachází těsně pod nebeským rovníkem a rozděluje Oriona na severní a jižní část.\n\nNejzápadnější z trojice hvězd nese název Alnitak. V Bayerově označení nese název zéta Orionis (ζ Ori). Název Alnitak je z arabského \"al-nitáq\", což znamená opasek. Alnitak je trojhvězda. Na obloze svítí jasností 1,71. Hlavní hvězda je modrý veleobr spektrálního typu O<nowiki>9</nowiki> vzdálený od Slunce asi 800 světelných let. Prostřední hvězda pásu Alnilam je také modrý veleobr, který má jasnost 1,69. Jeho vzdálenost od Slunce je asi 1300 světelných let. V arabštině znamená slovo \"al-nizám\" šňůra perel. Bayerovo označení je epsilon Orionis (ε Ori) a Flamsteedovo označení je 46 Orionis. Nejseverněji a nejvýchodněji postavená hvězda pásu se jmenuje Mintaka, nebo také delta Orionis (δ Ori). Je to modrobílá hvězda (spektrální typ B). Ze všech tří hvězd má nejmenší jasnost (2,21). Od Slunce je vzdálená 900 světelných let.\nOrionův pás bývá na noční obloze dobře viditelný a dá se pomocí něj snadno orientovat na obloze. Na severozápad od pásu je hvězda Aldebaran ze souhvězdí Býka. Na jihozápad je nejjasnější hvězda oblohy (nepočítáme-li Slunce) Sirius z Velkého psa.\n\nMezi anglickojazyčné tradiční názvy Orionova pásu patří např. \"Three Kings\" (tři králové) nebo \"Three Sisters\" (tři sestry); v latinskoamerickém prostředí bývá nazýván \"Tres Marías\" (Tři Marie).\n"}
{"id": "556948", "url": "https://cs.wikipedia.org/wiki?curid=556948", "title": "Kramerová versus Kramer", "text": "Kramerová versus Kramer\n\nKramerová versus Kramer (v originále Kramer vs. Kramer) je americké filmové drama. Film režíroval Robert Benton a hlavními herci jsou Dustin Hoffman, Meryl Streep, Justin Henry a Jane Alexander. Film měl premiéru v USA 17. prosince 1979. Snímek získal celkově pět Oscarů – nejlepší film, režie, herec v hlavní roli, herečka ve vedlejší roli a scénář.\n\nManželské drama dosáhlo nebývalého finančního zisku (104 986 000 dolarů). Meryl Streepová dosáhla touto rolí prvního velkého úspěchu.\n\nPro reklamního agenta Teda Kramera je reklama v životě na první místě. Když ho opustí žena Joanna, musí sám pečovat o syna Billyho. Po počátečním zmatku se vžije do nové role a probudí se v něm tak vřelý vztah k dítěti, že se smíří dokonce s profesionálním sestupem. Po 18 měsících se však Joanna vrátí a před soudem se domáhá nároku na Billyho. I když je jí přiřčen, nakonec se ho dobrovolně vzdá.\n\nFascinující a dojímavý pohled na skutečný pohled – na rodiče i děti – manželského odloučení a rozvodu.\n\nDustin Hoffman i Meryl Streep podávají silné, přirozené herecké výkony (oba získali Oscary – pro nejlepšího herce a nejlepší herečku ve vedlejší roli – a snímek získal cenu za nejlepší film), obzvlášť v napjatých scénách v soudní síni. Režisér Benton projevil velkou uměřenost v okamžicích, kdy se vytváří pouto mezi Tedem a jeho synem, kde by snadno mohlo dojít k přepjatému přehrávání.\n\n\n\n\n\n\n"}
{"id": "556961", "url": "https://cs.wikipedia.org/wiki?curid=556961", "title": "Domestikace ptáků", "text": "Domestikace ptáků\n\nDomestikace ptáků je proces ochočení opeřenců. V průběhu svého historického vývoje člověk některé druhy ptáků domestikoval a postupně tak vytvářel celospolečensky významné druhy domácí drůbeže, které uspokojovaly nejdříve jeho potřeby náboženské či kultovní, později i nároky potravní.\n\nChov ptáků pro zálibu je starší než 4000 let a vznikl zřejmě nezávisle na chovu ptáků pro potravu. Podle egyptských hieroglyfů se v klecích chovaly různé druhy ptáků – holubi, papoušci, ibisové a kachny. Ochočení ptáci zaujímali významné místo i ve starověkém umění. Špačci, vrány a kavky byli drženi ve Starověkém Řecku pro jejich schopnost napodobovat lidský hlas. Papoušci se dostali do Řecka až po vpádu Alexandra Velikého do Indie v roce 327 př. n. l. a stali se velmi oblíbenými. V době Starověkého Říma již byly zavedeny kurzy, kde se papoušci učili napodobovat lidský hlas. Plinius starší, který žil v 1. století n. l., uvádí již přesné pokyny pro výcvik takových papoušků.\n\nO pěstování ptáků v Evropě po Římanech se dochovalo méně záznamů. Ve 13. století byli ptáci oblíbeni zejména na dvorech panovníků. Kryštof Kolumbus přivezl v roce 1494 při svém návratu z Nového Světa párek amazoňanů kubánských (\"A. leucocephala\") pro královnu Isabelu Kastilskou. V 15. století byli již v Evropě známí kanáři, přivezení z Kanárských ostrovů portugalskými námořníky. Jejich chov se stal velmi populární, zejména u horníků Viktoriánské Anglie, kteří je používali jako indikátor jedovatých plynů v důlních šachtách. V Anglii v 16. století choval Jindřich VIII. papouška žaka. V Německu byl v 18. století vyselektován harcký kanár. První andulky dovezl z Austrálie anglický přírodovědec John Gould až v roce 1840. Po druhé světové válce s rozvojem dopravy se rychle rozmohl obchod s exotickými ptáky a k chovatelům se postupně dostávaly další doposud neznámé druhy ptáků.\n\n"}
{"id": "556966", "url": "https://cs.wikipedia.org/wiki?curid=556966", "title": "Šumava (loď)", "text": "Šumava (loď)\n\nLoď Šumava byla uvedena do provozu v roce 1951. Kompletní rekonstrukcí prošla v roce 1996 a dnes patří k nejstarším funkčním lodím v Praze na Vltavě.\n\nŠumava měří na délku 57,5 metrů, do šířky má 9,1 metrů. Kapacita míst k sezení uvnitř lodi je 152 až 190 osob (podle úpravy stolů). Otevřená horní paluba je částečně zastřešena a vejde se na ní až 200 osob. Loď disponuje i menším salonkem. Plavidlo je kompletně ozvučeno a hlavní salon je vybaven klimatizací.\nRestaurační loď Šumava slouží zejména pro okružní a vyhlídkové plavby v Praze po Vltavě. Často je využívána pro velké firemní akce, oslavy, párty či jiné podobné aktivity. Šumava kotví u Čechova mostu.\n\n"}
{"id": "556971", "url": "https://cs.wikipedia.org/wiki?curid=556971", "title": "Youth International Party", "text": "Youth International Party\n\nYouth International Party, jejichž členové byli známí jako Yippies, byla radikální mládežnická a kontrakulturní odnož hnutí za svobodu slova a protiválečného hnutí v 60. letech. Založena byla v roce 1968. Jsou popisováni jako teatrální, antiautoritářské, nehierarchické a anarchistické mládežnické hnutí ovlivněné novou levicí. Pořádali teatrální kampaně jako např. navržení prasete jako kandidáta na úřad prezidenta Spojených států — jako výsměch k zachování statu quo. Zakladatelé byli Abbie Hoffman, Anita Hoffman, Jerry Rubin, Nancy Kurshan a Paul Krassner.\n\n\n"}
{"id": "556976", "url": "https://cs.wikipedia.org/wiki?curid=556976", "title": "Mažučiai (Darbėnai)", "text": "Mažučiai (Darbėnai)\n\nMažučiai je ves v Litvě, v okrese Kretinga, 3 km na západ od Darbėnů, má 23 obyvatel. Na východním okraji vesnice je nejvyšší kopec této (severní) části Pajūrisu: Muzikanto kalnas, dříve uváděná nadmořská výška 36 m. n.m., nyní 32,4 m. n.m. Ves spadá do historicky velmi staré země jménem Mėguva, dříve také pod názvem Megava, zmiňované již ve 4. století. Ves se nachází necelé 3 km (vzdušnou čarou) od jednoho z nejstarších pohřebišť Kalnalaukio kapinynas na kopci jménem Kalnalaukis v katastru nedaleké obce Lazdininkai, kde bylo kromě novějších hrobů nalezeno i 113 hrobů z období 2. - 6. století.\n\nVesnici proslavila zatím ještě zdaleka nedokončená japonská zahrada, kterou začal postupně tvořit v roce 2007 Šarūnas Kasmauskas ve spolupráci s architekty japonských zahrad z Japonska (například Hadžime Watanabe, Hiroši Cunoda, ...). Práce podstatně zpomalila nenadálá hospodářská krize v roce 2009. Je to největší japonská zahrada v Evropě (16 ha), ponese název Údolí zpívajících kamenů (litevsky Dainuojančių akmenų slėnis). Rozkládá se na Muzikantově kopci (litevsky Muzikanto kalnas), nejvyšší kopec v okolí (jeho nadmořská výška se následkem prací nepatrně změnila, nyní je 32,4 m n. m.). Při zakládání rybníčků na kopci bylo odhaleno celkem 24 pramenů. Projekt zatím nemá žádné oficiální sponzory ani ze strany Evropské unie ani ze strany Litevského státu. Veškeré financování zatím nese podnikatel Š. Kasmauskas, jeho rodina za pomoci dobročinných darů.\n\n"}
{"id": "556977", "url": "https://cs.wikipedia.org/wiki?curid=556977", "title": "Pavel Dybenko", "text": "Pavel Dybenko\n\nPavel Jefimovič Dybenko (; ; , Ljudkovo, poblíž Černihiva, Ruské impérium – 29. července 1938, Moskva, SSSR) byl sovětský politik a vojenský činitel.\n\nPavel Dybenko se narodil v rodině rolníka. Roku 1907 se seznámil s anarchismem.\n\nRoku 1911 se stal námořníkem v Baltském loďstvu, o rok později vstoupil do bolševické strany. Po vypuknutí první světové války odjel na frontu, později byl zatčen za propagaci marxismu. Osvobozen byl po únorové revoluci. V dubnu roku 1917 se stal Dybenko předsedou \"Centrobaltu\" a připravoval loďstvo na uchopení moci bolševiky.\n\nBěhem říjnové revoluce velel nejen baltské flotile, ale i Rudým gardám. Na druhém všeruském sjezdu sovětů se stal členem komisariátu vojenství a námořnictva, které vedl spolu s Nikolajem Krylenkem a Vladimirem Antonov-Ovsejenkem.\n\nRoku 1917 se Dybenko oženil s lidovou komisařkou (ministryní) sociálního zabezpečení a budoucí diplomatkou Alexandrou Kollontajovou.\n\nV ruské občanské válce byl jedním z velitelů Rudé armády, přestože neměl žádné vojenské vzdělání. Roku 1918 bojoval proti bělogvardějcům na Ukrajině. Téhož roku byl zajat, nakonec ale byl vyměněn za německého důstojníka.\n\nV letech 1919 - 1920 bojoval v Caricynu i na Kavkaze. Na čas se musel spojit s ukrajinskými anarchisty Nikiforem Grigorjevem a Nestorem Machnem. V té době začal sdílet velení s Michailem Tuchačevským. Roku 1921 dohlížel na vznik Krymské SSR.\n\nRoku 1922 se Dybenko rozvedl s Kollontajovou. Ze zoufalství se pokusil o sebevraždu. Téhož roku absolvoval vojenskou akademii. V letech 1928 - 1938 působil v různých vedoucích pozicích, vojenských i státních, a byl velitelem vojsk ve střední Asii. Stal se také náměstkem předsedy Nejvyššího sovětu.\n\nOd roku 1928 zastával různé funkce v Rudé armádě. Stal se velitelem Leningradského vojenského okruhu. Roku 1937 se stal soudcem ve třetím moskevském procesu s Tuchačevským.\n\nRoku 1938 byl pro nedostatek důvěry zbaven postu velitele okruhu a stal se náměstkem lidového komisaře průmyslu a lesnictví. Brzy však byl zatčen a obviněn z korupce, nekázně, zanedbávání povinností a špionáže ve prospěch USA.\n\nI přesto, že Stalinovi napsal dopis, v němž prohlašoval, že neumí anglicky, byl odsouzen k trestu smrti a 29. července 1938 popraven.\n\nDybenkovo jméno dnes nosí ulice v Moskvě, Petrohradu, Doněcku, Charkově, Samaře a jiných městech. V petrohradském metru se nachází stanice \"Ulica Dybenko\" na lince Pravoberežnaja. Stejný název má mít i plánovaná stanice v moskevském metru.\n\n"}
{"id": "556989", "url": "https://cs.wikipedia.org/wiki?curid=556989", "title": "Fictumové", "text": "Fictumové\n\nFictumové byli šlechtický rod původem z Durynska. Jméno odvozovali od latinského neboť zastávali úřady dvorních maršálků ve službách u saských knížat.\n\nV polovině patnáctého století se Fictumové dostali na české území. Jako první přišel roku 1451 Opl z Fictumu, který prchal před nepřízní saského knížete Viléma, na kterého měl před usmířením knížete s jeho bratrem Fridrichem velký vliv. V Čechách vstoupil do služeb Jiřího z Poděbrad jako jeho rádce. Významnou úlohu hrál rod i za krále Vladislava Jagellonského, kdy byl Kryštof z Fictumu dvorským maršálkem.\n\nRoku 1453 Opl z Fictumu zakoupil hrad Nový Šumburk a odkázal ho svým čtyřem synům. K rodovému majetku však patřilo mnoho dalších panství, např. Radonice Pětipsy, Vintířov, Libouš, Egerberk, Perštejn, Klášterec nad Ohří nebo Měděnec a ke konci šestnáctého století i Teplice a Střekov. Jména bratrů Bernarda a Ditricha z Fictumu jsou spojena se založením františkánského kláštera v Kadani.\n\nKryštof z Fictumu vlastnil v Krušných horách velký majetek a nechal postavit zámek v Klášterci nad Ohří. V předvečer stavovského povstání se stal jedním z jeho direktorů. Spolu s dalšími autory napsal druhou \"Apologii českých stavů odbojných,\" ve které zdůvodňovali nezadatelné právo stavů na volbu krále a odmítli Ferdinanda II. Za svou účast na povstání byl králem posmrtně odsouzen ke ztrátě cti a majetku, přestože se vzdal funkcí a roku 1620 zemřel.\n\nRozvětvili se na několik linií, všechny kromě saské během třicetileté války vymírají a mizí.\n\nErb české větve má černou ostrev nebo kmen ve zlatém poli, na kterém rostou tři pravděpodobně jablka.\n\nPříbuzensky se spojili s Pluhy z Rabštejna, Lobkovici, Smiřickými, Štampachy a dalšími rody.\n\n"}
{"id": "556991", "url": "https://cs.wikipedia.org/wiki?curid=556991", "title": "Proton-protonový cyklus", "text": "Proton-protonový cyklus\n\nProton-protonový cyklus (proton-protonová reakce, p-p cyklus, p-p reakce, pp reakce, p-p řetězec apod.) je cyklus jaderných\nreakcí, při kterých se v konečném důsledku přemění jádra vodíku H na jádra hélia He. Proton-protonový cyklus je základním zdrojem zářivé energie ve hvězdách hlavní posloupnosti, jejichž hmotnost příliš nepřesahuje hmotnost Slunce.\n\nNa začátku této jaderné reakce dochází ke spojení dvou jader vodíku H za vzniku deuteria H. Uvolňuje se pozitron e a neutrino formula_1. Tento první krok je velmi pomalý, protože protony musí využít tunelového jevu, aby prošly Coulombovou bariérou a protože zde působí slabá interakce.\n\nformula_2 ….. (0,42 MeV)\n\nUvolněný pozitron vzápětí anihiluje s nějakým elektronem, nacházejícím se ve slunečním jádru. Při této reakci se uvolní energie ve formě dvou gama fotonů.\nformula_3 ….. (1,02 MeV)\n\nCelkem se tedy v tomto prvním kroku uvolní +1,44 MeV energie.\n\nVzniklé deuterium se může spojit s dalším jádrem vodíku H za vzniku izotopu helia He:\n\nformula_4 ….. (+5,494 MeV)\n\nNyní jsou čtyři možné postupy, které vedou ke vzniku izotopu helia He. V reakci pp I vzniká helium He spojením dvou jader helia He, v reakci pp II a pp III se spojí jádro He s již existujícím jádrem He za vzniku jádra berylia. Při poslední možnosti, pp IV, se slučuje jádro He s jádrem vodíku H za vzniku jádra He. Tato poslední reakce nastává velmi zřídka. Ve Slunci je pravděpodobnost, že nastane reakce pp I 86%, reakce pp II 14%, reakce pp III 0.11% a reakce pp IV kolem 0,3 ppm.\nformula_5 ….. (+12,859 MeV)\n\nTato reakce převládá při teplotách od 10 do 14 milionů Kelvinů (MK).\n\nformula_6 ….. (+1,59 MeV)\nformula_7 ….. (+0,86 MeV nebo +0,383 MeV)\nformula_8 ….. (+17,35 MeV)\n\nTato reakce převažuje při teplotách od 14 do 23 MK.\n\n90% neutrin vzniklých při reakci jádra berylia Be s elektronem e si odnáší energii 0,861 MeV, zbývajících 10% vzniklých neutrin si odnáší energii 0,383 MeV (závisí na tom, zda je vzniklé jádro lithia Li v základním stavu nebo excitovaném).\n\nformula_9 ….. (+0,13 MeV)\nformula_10 ….. (+17,98 MeV)\nformula_11 ….. (+0,09 MeV)\n\nReakce pp III převažuje při teplotách překračujících 23 MK. Tato reakce není hlavním zdrojem energie na Slunci, ale byla důležitá pro vznik problému slunečních neutrin, protože při ní dochází k produkci vysokoenergetických neutrin (jejich energie dosahuje 14.06 MeV).\n\nTato reakce může teoreticky probíhat, ale je velmi vzácná (na Slunci probíhá asi s pravděpodobností 0,3 ppm). Při této reakci se spojí jádro helia He přímo s protonem za přímého vzniku helia He, uvolní se pozitron a elektronové neutrino s velmi vysokou energií (kolem 18,8 MeV).\n\nformula_12 ….. (+18,8 MeV)\n\nTato reakce se někdy nazývá Hep reakce (slučuje se heliové jádro a proton)\n\nSrovnáním hmotnosti vzniklého jádra helia He a hmotností čtyřech protonů, které jsou zapotřebí k jeho vzniku, dojdeme k závěru, že 0,7% původních protonů se přeměnilo na energii. Tuto energii (celkem 26,73 MeV) si odnáší vzniklé fotony gama záření a vzniklá neutrina.\n\nPouze energie vzniklého gama záření interaguje s elektrony a protony uvnitř Slunce a zahřívá jeho vnitřní části. Toto zahřívání zabraňuje gravitačnímu kolapsu Slunce.\n\nNeutrina nereagují nijak významně s látkou a proto nemají vliv na zahřívání vnitřních částí Slunce. Neutrina vzniklá při reakcích pp I, pp II a pp III odnášejí pryč 2,0%, 4,0% a 28,3% energie, která vzniká při těchto reakcích.\n\nDeuterium, kromě prvního kroku pp reakce, může také vzniknout velmi vzácnou pep (proton–elektron–proton) reakcí:\nformula_13 ….. (+1,44 MeV)\n\nVe Slunci je poměr počtu pep reakcí k počtu pp reakcí 1:400. Neutrina uvolněná při této reakci jsou mnohem energetičtější. Zatímco neutrina vzniklá v prvním kroku pp reakce mají energii do 0,42 MeV, neutrina vzniklá při pep reakci jsou vysokoenergetická s energií kolem 1,44 MeV.\n\nObě reakce, pep a pp reakce, mohou být považovány jako dvě různé Feynmanovy reprezentace stejné základní interakce, kde elektron vystupuje na pravé straně zápisu reakce jako antielektron (pozitron). Další průběh reakcí je stejný, jako v krocích 2 – 4 pp reakce.\n\nPřímý průkaz, že pep reakce se podílí na fúzních reakcích na Slunci, podala analýza výsledků experimentu Borexino z r. 2012, ve které byla zaznamenána neutrina v energetickém pásmu 1,0 MeV až 1,5 MeV. Ve spojení se standardním modelem Slunce to znamená i omezení možnosti, že na Slunci probíhá CNO cyklus.\n\n"}
{"id": "557001", "url": "https://cs.wikipedia.org/wiki?curid=557001", "title": "Hannu Toivonen", "text": "Hannu Toivonen\n\nHannu Toivonen (* 18. května 1984) je finský profesionální hokejový brankář, který momentálně hraje za HIFK v SM-liigy.\n\nToivonen začal svou profesionální kariéru za finský tým HPK. V roce 2002 ho draftovali Boston Bruins a o rok později odešel na jejich farmu, do týmu Providence Bruins v AHL.\n\nKdyž Andrew Raycroft nemohl kvůli spornému kontraktu hrát od začátku sezony 2005-06, Toivonen byl povolán jako náhradník do prvního týmu. Svůj debut v NHL si připsal 8. října 2005 proti Pittsburgh Penguins. Bruins vyhráli zápas v prodloužení a Toivonen pustil za svá záda první gól v kariéře Sidneyho Crosbyho. 1. prosince téhož roku si připsal první čisté konto, když vymazal Ottawa Senators. V lednu mu sezonu ukončilo zranění kolene, do té doby měl vcelku dobré statistiky.\n\nNa začátku sezony 2006-07 bojoval o post jedničky s Timem Thomasem, boj ale prohrál a nakonec byl dokonce poslán zpět na farmu do Providence. Náhradníkem Thomase se stal Brian Finley. Situace dopadla tak, že Toivonen prakticky neustále pendloval mezi Providence a Bostonem. Na konci dubna 2007 se rozhodl, že kontrakt s Bruins prodlouží o další rok.\n\n23. července 2007 byl vyměněn do St. Louis Blues za Carla Soderberga. V kádru Blues hráli i jeho bývalí spoluhráči z Bruins Brad Boyes, Yan Stastny, Derek Gustafsson a Ryan Glenn. Za Blues hrál Toivonen 23 zápasů a v únoru byl odeslán do týmu Peoria Rivermen v AHL.\n\nSezonu 2008-09 strávil sice s Ilves ve finské SM-Liize, ale po sezoně prodloužil kontrakt s Blues. Ti ho pak poslali zpět na farmu, do týmu Rivermen. V březnu 2010 pak byl vyměněn společně s Dannym Richmondem do Chicago Blackhawks za Joa Fallona.\n\n"}
{"id": "557002", "url": "https://cs.wikipedia.org/wiki?curid=557002", "title": "Dopravní cyklistika", "text": "Dopravní cyklistika\n\nDopravní cyklistika, též cyklodoprava, je druh cyklistiky, kdy jízdní kolo plní dopravní funkci. Používání jízdního kola tedy nemá za hlavní cíl ani sport, ani zlepšování fyzické kondice, ani rekreaci ve formě cykloturistiky, ale přepravu z místa A do místa B. Celosvětově se jedná o nejobvyklejší formu cyklistiky, a o jednu z nejběžnějších forem dopravy lidskou silou, a tedy udržitelné dopravy. Podíl cyklodopravy na celkové přepravní práci se vyjadřuje dělbou přepravní práce. Jde-li o dopravu v rámci města, kde je alternativou k MHD nebo jízdě autem, nazývá se městská cyklistika. \nJe běžnou záležitostí ve většině zemí severní a západní Evropy, v některých amerických městech či v Asii. Města s nejvyšším procentem dopravních cyklistů jsou Kodaň a Amsterdam (přibližně 50 %). Například v čínském Pekingu se používají čtyři miliony kol (a v celé Číně bylo podle odhadů na začátku osmdesátých let 500 milionů cyklistů), v Japonsku je 80 milionů jízdních kol a cyklistika se podílela v roce 2000 na dojíždění ze 17 %. V Nizozemsku je 27 % přesunů realizováno s pomocí kola \n\nV Česku je cyklistika vnímána především jako sport, kolo není častým dopravním prostředkem ve městech.\n\nJízdní kolo je obvykle používáno na kratší trasy (3–15 kilometrů jedním směrem), například pro dojíždění do práce, do školy, rozvážení poštovních zásilek a nebo výrobků (například noviny, pečivo). V řadě měst jsou běžní cyklističtí kurýři a nákladní jízdní kola mohou zastat práci malých dodávek při rozvážení zboží na malém území s obtížnou dopravní prostupností. Dalším formou, ovšem v evropských městech méně běžnou, je velotaxi pro přepravu osob.\n\nZa výhody dopravní cyklistiky se považují:\n\n\nV Česku využívá kolo jako dopravní prostředek malé procento populace. Přibližně 4 % všech přesunů byly k roku 2007 realizovány pomocí jízdního kola. Jako důvody jsou uváděny špatná infrastruktura pro cyklisty, nízká podpora ze strany veřejné správy, absence možností bezpečného parkování kol. O podporu cyklistiky se v českých městech zabývají především spolky jako Automat nebo Brno na kole. Od roku 2004 existuje dokument Národní strategie rozvoje cyklistické dopravy České republiky. V něm se český stát zavázal k podpoře cyklistické dopravy a k budování cyklostezek. \n\nČeská města s největším podílem cyklistické dopravy jsou Pardubice, Hradec Králové, České Budějovice či Uherské Hradiště, kde čítá jízda na kole 10 až 20 % z celkového dopravního výkonu.\n\nSystémy pro sdílení kol jsou zamýšleny především pro dopravní učely. V Česku začal první bikesharing fungovat v Praze. Od roku funguje česká firma Rekola, která například v roce 2019 půjčovala svá kola v deseti českých městech. Druhým provozovatelem sdílených kol v Česku je Nextbike v Ostravě a Prostějově. V Praze funguje k roku 2019 také sdílení elektrických kol Freebike.\n\n\n"}
{"id": "557005", "url": "https://cs.wikipedia.org/wiki?curid=557005", "title": "Rotomoulding", "text": "Rotomoulding\n\nRotomoulding je technologie výroby plastových dílů. Postup výroby je takový, že se do otevíratelné kovové formy nasype plastový prášek (nejčastěji PE, dále PP, PA, PCA, PVC..), forma se pak v peci otáčí okolo dvou os a prášek se postupně nataví na horké stěny formy a vytvoří tak vnitřní obtisk formy. Generuje se pouze vnější povrch výrobku. Po upečení se forma s výrobkem chladí proudem vzduchu, ev. i vodní mlhou nebo vodní sprchou, pak se forma otevře a hotový výrobek vyjme ven. Proces je relativně pomalý, ale protože cena forem je výrazně nižší než např. u vstřikování, lze snadno vyrábět i malé série výrobků. Tuto technologii lze též nalézt pod názvem rotomolding, rotační tváření plastů, rotoplastik, rotační natavování plastů, rotational molding.\n"}
{"id": "557017", "url": "https://cs.wikipedia.org/wiki?curid=557017", "title": "Mojsej Urickij", "text": "Mojsej Urickij\n\nMoisej Solomonovič Urickij (rusky \"Мойсей Соломонович Уриский\", , Čerkassy, Ruské impérium – 30. srpna 1918 Petrohrad, Rusko) byl ruský politik židovského původu.\n\nNarodil se v židovské rodině. Jeho otec, povoláním obchodník, zemřel když byl Mojsej malý a matka se o něho musela starat sama.\n\nUrickij studoval práva na Kyjevské univerzitě. Během studií se připojil k Ruské sociálně demokratické dělnické straně a organizoval distribuci politické literatury. V roce 1897 byl zatčen a vyhnán z univerzity. Po propuštění se stal členem tzv. židovského Bundu.\n\nV roce 1903 se Urickij připojil k menševikům. Roku 1914 emigroval do Francie a přispíval do novin \"Naše slovo\". Zpět do Ruska se vrátil v roce 1917, kdy se stal členem skupiny Mežrajonců.\n\nNěkolik měsíců před říjnovou revolucí přestoupil Urickij k bolševikům. Po revoluci se stal vůdcem Petrohradské Čeky. Stal se tak odpovědným za stíhání šlechty, armádních carských důstojníků a věřících.\n\nDne 30. srpna 1918 byl Urickij zavražděn básníkem a členem strany eserů Leonidem Kannegiserem. Ten samý den provedla Eserka Fanny Kaplanová atentát na Lenina. Po Leninově zotavení byla rozpoutána vlna poprav a mučení, známá jako Rudý teror.\n"}
{"id": "557025", "url": "https://cs.wikipedia.org/wiki?curid=557025", "title": "Chvojník", "text": "Chvojník\n\nChvojník (\"Ephedra\") je rod z monotypické čeledi chvojníkovitých (\"Ephedraceae\") náležející do řádu liánovcotvarých.\n\nPrvní hmatatelné stopy (nálezy pylu) po zástupcích tohoto rodu se datují do geologických období aptianu a albianu na rozhraní spodní a svrchní křídy (asi před 127 až 110 mil. let př. n. l.), pocházejí z nalezišť v Evropě a Číně. V období oligocénu se chvojníky ze Starého světa rozšířily do Severní a v miocénu do Jižní Ameriky.\n\nChvojníky se během dlouhého vývoje přizpůsobily životu v aridních oblastech, vyžadují suché a teplé klima a upřednostňují půdu suchou, kamenitou, písčitou nebo štěrkovitou, za nejpravděpodobnější místa jejich původu se považují oblasti východní Asie a Čína. Nyní rostou v Severní Americe v širokých hraničních oblastech mezi USA a Mexikem; v Jižní Americe téměř v celé délce pohoří And, hlavně na jejich západní straně a v Argentinských pampách; v Evropě vyjma západu Pyrenejského poloostrova na celém jihu (vzácně i na jižním Slovensku); v Africe na Kanárských ostrovech, v pobřežních oblastech okolo Středozemního a Rudého moře; v Asii od Arabského poloostrova přes Malou a Střední Asii a Blízký východ až do střední Číny.\n\nJsou to metlovité nebo prutovité bohatě rozvětvené keře připomínající přesličku, výjimečně i popínavé. Listy jsou malé, redukované, šupinovité, vstřícné nebo přeslenité, vyrůstající v nodech článkovaných větví. Listy někdy zanikají a jejich funkci přebírají zelené fotosyntetizující stonky. Květy jsou vždy jednopohlavné, rostliny až na výjimky dvoudomé.\n\n\"Květy\" vyrůstají v šišticích na brachyblastech. Jsou na bázi podepřeny dvěma listenci. Samčí, vyrůstající samostatně nebo ve dvojicích, mají jedinou \"tyčinku\", která je někdy rozvětvená a nese až 8 výtrusnic. Samičí obsahují vajíčko s jedním obalem, (integumentem) který je trubkovitě protažen a připomíná čnělku krytosemenných rostlin. Při uvolňování pylu se na jeho konci vytváří polinační kapka usnadňující pronikání pylu do vajíčka.\n\nSamčí gametofyt má 5 až 6 buněk, samičí je mnohobuněčný a vyvíjejí se zde zárodečníky. Oplození probíhá záhy po opylení, které je převážně větrosnubné, vzácněji hmyzosnubné. U chvojníků je naznačeno dvojité oplození, protože jedna spermatida (zárodek spermie) splývá s vaječnou buňkou a druhá často s břišní kanálkovou buňkou. Další vývoj útvaru vzniklého z druhé spermatidy a kanálkové buňky však nebyl zaznamenán. Plod je nepravá, načervenalá, semenná peckovice nebo semenná bobule, kterými se v přírodě nejčastěji množí.\n\nRostliny chvojníků obsahují řadu alkaloidů, z nichž nejznámější je efedrin, který je využíván ve zdravotnictví, ale také zneužíván pro výrobu drog, např. pervitinu. Dnes je v lékařství používaný efedrin vyráběn synteticky, např. ve VÚAB Pharma a.s. v Roztokách u Prahy. Přírodní drogy se používá pouze v homeopatii a v lidovém léčitelství, kde jsou rostliny užívány jako lék na astma, nemoci dýchací soustavy, alergie, jako diuretika a stimulanty.\n\nVe starších taxonomických systémech byla čeleď s rodem chvojník zatříděna do řádu chvojníkotvaré a ten do oddělení liánovce. Prosazením modernějšího taxonomického systému APG III, založeném na kladistickém, monofyletickém pojetí, je čeleď přeřazena do nově seskupeného řádu liánovcotvaré.\n\nChvojník, který je jediným rodem čeledě chvojníkovité, se štěpí do 65 druhů.\n\nVýběr z nejznámějších chvojníků:\n\n"}
{"id": "557029", "url": "https://cs.wikipedia.org/wiki?curid=557029", "title": "Acidifikace", "text": "Acidifikace\n\nAcidifikace je proces, při kterém dochází k okyselování půdního, nebo vodního prostředí, kvůli zvýšení koncentrace vodíkových iontů, jež se do prostředí dostaly atmosférickou depozicí zejména plynných emisí. Kyselá atmosférická depozice může být:\n\nHlavní příčinou acidifikace je znečištění ovzduší. Mezi hlavní acidifikační plyny patří oxid siřičitý, vznikající hlavně spalováním hnědého uhlí, jež se při rozpuštění ve vodě transformuje na kyselinu siřičitou. Emise oxidu siřičitého v současnosti klesají díky odsiřování tepelných elektráren a hutí, spalujících hlavně hnědé uhlí (v České republice klesly emise SO za posledních 10 let o 80–90 %), nicméně stále působí problémy emise z lokálních topenišť, neboť při inverzním počasí se sníženými rozptylovými podmínkami mohou způsobit smogovou situaci.\n\nDalším acidifikačními plyny jsou oxidy dusíku. Přirozeně vznikají například působením blesků, nebo tříštěním mořských vln, problémem jsou člověkem způsobené emise, které vznikají spalováním pohonných hmot v motorech (dochází k oxidaci vzdušného dusíku). V současnosti působí v ČR více škod než SO.\n\nČpavek je sám o sobě zásaditý plyn, nicméně jeho reakcí se vzdušnými emisemi vzniká amonný kationt, jež je kyselinou. Do ovzduší se dostává hlavně kvůli hnojení zemědělských půd. Používá se též jako chladicí médium, může se tak do prostředí dostat kvůli úniku.\n\nNejvětší vliv má množství emisí v atmosféře, acidifikaci vod významně ovlivňuje její pufrační schopnost. Přítomnost bazických iontů snižuje(Ca, Mg, Na, K,) acidifikaci. Horské půdy a vody jsou acidifikací ohroženy více, neboť vody jsou zde celkově méně mineralizované, a obsahují méně organických látek. Podloží taky ovlivňuje rychlost acidifikace, půdy na žulách a rulách podléhají rychleji.\n\nListnaté lesy mají významnou pufrační schopnost, naopak jehličnaté acidifikaci půd spíše podporují neboť produkují těžko rozložitelný opad, který následně tvoří kyselý humus. Kyselý humus je zdrojem huminových kyselin, jenž vyvazují z půdy bazické ionty a odplavují je do podzemních vod. Jehlice na rozdíl od listů neopadávají, a tak se na ně celoročně váže více emisí, které nakonec skončí v půdě.\n\nDalším faktorem ovlivňujícím pH půdy je intenzivní zemědělství a lesní hospodářství. Kvůli odebírání produkované biomasy, dochází k úbytku bazických iontů na ní vázaných, což vede k acidifikaci.\n\nPostižené ekosystémy se stávají neobyvatelnými nejen díky snížení pH, ale i kvůli vyluhování toxických kovů, jenž by za normálních podmínek zůstaly navázány v horninách. Mezi tyto kovy patří např. : Hliník, Kadmium, Olovo a Měď. Dochází tak k úhynu vodních organismů, což vede k celkovému snížení biodiverzity. Nejvíce viditelným důsledkem acidifikace je devastace jehličnatých lesů. V ČR jsou takto postiženy lesy v pohořích na severu území (nejvíce v krušných horách). Acidofilní druhy se stávají dominantními (např. rašeliníky), dochází i k narušení trofního stupně, neboť živiny jsou odplavovány z vod a půd pryč. Na pohled tedy acidifikované vody vypadají čistě, protože jsou zcela průzračné. Kvůli nedostatku živin dochází k úbytku mikroorganismů rozkládajících rostlinnou hmotu, to vede ke kumulaci nerozložené rostlinné hmoty.\n\nV 70. letech došlo k razantnímu okyselení šumavských jezer. Jejich vody až do této doby zvládaly přísun okyselujících látek, došlo ale k vyčerpání pufračního systému, což zákonitě vedlo k masivnímu okyselení. Ph kleslo až k hodnotě 3,5 což vedlo k vyluhování toxických kovů a úhynu ryb a měkkýšů. K okyselení též přispělo horninové podloží, neboť Šumava je tvořena kyselými horninami. Mezi nejhůře postižené patří Černé jezero a Čertovo jezero, Laka naopak moc postihnuté není. V současnosti dochází k jistému zlepšení, nicméně návrat ryb lze očekávat až v horizontu dalších padesáti let.\n\nJak mokrá, tak i suchá depozice má významný vliv na člověka. Při mokré depozici (kyselých deštích) dochází k ztrátě ekonomické hodnoty lesa, jenž není schopen dále produkovat kvalitní dřevo. Devastace lesů je spojena i s úbytkem turistického ruchu. Acidifikované vody jsou, jak již bylo zmíněno plné toxických kovů, jenž následně mohou proniknout do podzemních vod. Při dalším užití této vody tedy hrozí riziko intoxikace a rozvojem s ní spojených chorob. Např. zvýšené koncentrace hliníku ve vodě přispívají k rozvoji Alzheimerovy choroby.\n\nKyselé deště ve městech ohrožují kulturně-historické památky, neboť tyto srážky rozpouštějí vápenec mnohem rychleji než běžný déšť, ve kterém se normálně vyskytuje kyselina uhličitá.\n\nNejnebezpečnější pro lidské zdraví je však suchá kyselá depozice, neboli redukční smog (jinak nazývaný též jako zimní či londýnský smog). Tvoří ho zejména oxid siřičitý a mlha. Vzniká spalováním uhlí v zimních měsících, kdy panují inverzní podmínky. Za těchto podmínek se smog hromadí, jelikož jsou zhoršené rozptylové podmínky. Tento druh smogu (vedle redukčního smogu existuje i oxidační, jehož hlavní škodlivinou je troposférický ozon a vzniká v létě) má na svědomí několik ekologických katastrof. může způsobovat např. rozedmu plic, nebo srdeční potíže. Níže jsou uvedeny jednotlivé katastrofy.\n\nPříčinou neštěstí byla hustá mlha a termální inverze. V ovzduší došlo k nárůstu koncentrace SO, F a prachových částic. Mnoho lidí mělo vážné dýchací potíže. Zaznamenány byly četné případy cyanózy, horečky a tvorby plicních tekutin. Zemřelo přibližně 4000 osob. Většina zemřelých byla vyššího věku a před havárií měla srdeční či plicní choroby.\n\nMnoho průmyslových aktivit v oblasti oceláren, výroby zinku a kyseliny sírové. Příčinou byla termální inverze a mlhavé počasí. Současně s vysokými koncentracemi SO a prachových částic. Onemocněla téměř polovina obyvatel – 14 tisíc lidí. Z toho 20 osob zemřelo.\n\nPodobná situace jako v Londýně 1952. Příčinou byla stagnace vzduchu a přítomnost vysokých koncentrací SO. Bylo poškozeno zdraví několika tisíc obyvatel. Několik z nich dokonce zemřelo.\n\nVysoké koncentrace oxidantů a SO v atmosféře. Více než 6000 osob trpělo vážným podrážděním očí a bolestmi hrdla.\n\nProblém kyselého smogu byl znám již od středověku. V zimních měsících se města stávaly neobyvatelnými, což šlechta řešila výstavbou zimních sídel za městem. Po výše uvedených událostech se na tento problém zaměřila pozornost vědců i politiků. S rozvojem inženýrských sítí ve městech klesla potřeba topit uhlím, což vedlo k významnému zlepšení ovzduší. Dalším krokem vpřed bylo odsiřování tepelných elektráren a hutí. V ČR došlo k odsíření v 90. letech. K odsíření zplodin se využívá dvou principů:\n\nV roce 2010 by mělo dojít k naplnění Göteborského protokolu o omezování acidifikace, eutrofizace a přízemního ozónu, jenž stanovuje limity pro emise síry, amoniaku a NO. Cílem je zmenšit plochu území ohroženého acidifikací z 93 na 15 miliónů hektarů\n\nV ČR se objevují i negativní názory na odsíření elektráren, neboť se vyskytla hypotéza, že snížení koncentrace SO způsobilo namnožení plísní. Pěstitelé nyní musí uměle ošetřovat ovoce a zeleninu přípravky obsahujícími síru.\n\n"}
{"id": "557030", "url": "https://cs.wikipedia.org/wiki?curid=557030", "title": "Carl Weathers", "text": "Carl Weathers\n\nCarl Weathers (* 14. ledna 1948 New Orleans, USA) je americký herec a dřívější hráč amerického fotbalu ve Spojených státech a Kanadě. Nejlépe známý pro své role Apollo Creeda ve \"filmové sérii Rocky\" a Dillona ve filmu \"Predátor\".\n\n"}
{"id": "557032", "url": "https://cs.wikipedia.org/wiki?curid=557032", "title": "Makov (okres Svitavy)", "text": "Makov (okres Svitavy)\n\nObec Makov se nachází v okrese Svitavy v Pardubickém kraji. Žije zde obyvatel.\n\nPrvní písemná zmínka o obci pochází z roku 1349.\n\n\n"}
{"id": "557037", "url": "https://cs.wikipedia.org/wiki?curid=557037", "title": "Kohana", "text": "Kohana\n\nKohana je open source framework pro PHP verze 5. Tento framework vznikl přepracováním frameworku CodeIgniter na vyšší verzi PHP. Stejně, jako CodeIgniter (CI) a další frameworky, je založený na architektonickém principu MVC. Naopak, od CI se liší například tím, že je vyvíjen pouze komunitou. První verze byla k dispozici v polovině roku 2007, poslední verze 3.3.1 je z roku 2013. Je dostupná pod BSD licencí. Mezi základní vlastnosti Kohany patří vysoká bezpečnost, odlehčenost a snadnost použití.\n\nSkupina, která vyvíjí Kohanu, se začala formovat v polovině roku 2007 z uživatelů frameworku CodeIgniter. První verze, zatím ještě bez dokumentace, byla připravena během června a července 2007. V průběhu září a října se tvůrci rozhodli pro kompletní přepsání frameworku do PHP verze 5 a tak byla v listopadu 2007 k dispozici Kohana 2.0. Tuto verzi tvůrci dále vylepšovali, takže na konci roku 2008 již existovala verze 2.3.\n\nMezi základní vlastnosti Kohany patří úplná kompatibilita s UTF-8, extrémní odlehčení (tzn., že jádro systému závisí jen na několika malých knihovnách), volně vázaná architektura, snadná rozšiřitelnost, použití Model-view-controller (MVC) a bezpečnost. Ta je zajištěna např. limitováním životnosti cookies používaných pro autentizaci, ověřováním HTTP hlavičky Referer, používáním metody POST při odesílání formulářů či generováním náhodných řetězců.\n\nChcete-li si nainstalovat Kohanu, potřebujete mít nainstalované PHP (nejlépe nejnovější verzi) a nějaký HTTP server, jako např. Apache 1.3+, Apache 2.0+, lighttpd nebo MS IIS. Pak již stačí stáhnout si soubor s Kohanou, rozbalit a zkopírovat soubory do správného adresáře HTTP serveru.\n\nJádro je tvořeno následujícími třídami:\n\n\nChcete-li si nainstalovat Kohanu, můžete si, kromě základního souboru obsahujícího jádro, stáhnout také několik samostatných modulů, a to:\n\n\nDále si můžete stáhnout dva automatické nástroje:\n\n\nKohana je vytvořena v několika jazykových mutacích, a to v angličtině, němčině, španělštině, finštině, francouzštině, italštině, nizozemštině, polštině, portugalštině a ruštině. Rusky mluvící uživatelé mají dokonce svoji vlastní sekci v diskusním fóru.\n\nKohana zahrnuje 13 knihoven a 20 pomocných funkcí (helpers). Samostatná knihovna je vytvořena pro cachování, práci s kalendářem, šifrování pomocí symetrického klíče, práci s obrázky, stránkování výstupu, práci s uživatelskými relacemi (session). Jsou to knihovny Cache, Calendar, Encrypt, Image, Pagination, Session. Jedna knihovna (Captcha) se věnuje ověření, že s výstupem aplikace pracuje člověk – pomocí této knihovny lze vygenerovat a zobrazit kód, který je čitelný pro člověka, ne však pro roboty. Dvě knihovny (Input a Validation) jsou určeny pro práci se vstupy. Input řeší zpracování vstupů získaných např. pomocí metod GET a POST, Validation řeší ověření správnosti takto získaných vstupů. A protože mnoho webových aplikací pracuje s databázemi, další dvě knihovny (ORM a Database) jsou určeny pro práci s nimi. ORM (Object Relational Mapping) umožňuje převést objektové struktury do relační databáze a dále s nimi pracovat, Database obsahuje především ovladače pro MSSQL, MySQL, MySQLi, PostgreSQL a PDOSqlite. Knihovna Profiler přidává do dolní části stránky informace užitečné při ladění a optimalizaci. URI poskytuje metody pro práci se segmenty URI. Pomocí View lze určovat, jak budou vypadat výsledné webové stránky.\nPomocné funkce (helpers) obsahují mnoho připravených metod. Ať již potřebujete funkci, kterou znáte z jiného programovacího jazyka, a která není zabudovaná v PHP5 nebo jste jen třeba ještě nikdy předtím nepotřebovali získat informace od uživatelů Vašich stránek přes formulář, pomoc můžete hledat právě tady.\nHelper Array obsahuje metody pro práci s poli hodnot, helper Cookie pomůže s nastavením, získáním či smazáním cookies, Date obsahuje mj. metody pro převod UNIXového času na DOSový a naopak, či zjištění času v jiné časové zóně. Download otevře dialogové okno pro ukládání souboru, Upload obsahuje metody, které naopak využijeme, pokud chceme nějaký soubor nahrát. Email odešle emailovou zprávu a File rozdělí nebo naopak spojí určené soubory. Pomocí Expires lze nastavit, kdy si má klient vyžádat webovou stránku od serveru, místo aby použil verzi v cache a Form nám pomůže s tvorbou formulářů. Format zobrazí telefonní číslo po třech číslicích a url adresy s nezbytným http:// na začátku a HTML za nás napíše příslušné HTML značky. Number má jedinou metodu round(), která slouží pro zaokrouhlení celých čísel. Pomocí této funkce můžeme např. jednoduše zaokrouhlit částku Kč 32,- na Kč 35,-, což standardní zaokrouhlovací funkce neumí. Také helper Remote má jen jednu metodu, a to status(), která vrací HTTP status kód, podle kterého můžeme zjistit, zda zadaná webová stránka existuje. Helper Request slouží v podstatě pro získání různých informací z HTTP hlaviček. Metody z helperů Security a Valid se mohou hodit při validaci vstupu od uživatele. Text pak obsahuje další metody pro práci s textovými řetězci a Inflektor dokonce pro práci s frázemi. Feed obsahuje metody pro práci s RSS, a pomocí metod helperu URL můžete např. zařídit přesměrování uživatele na nějakou konkrétní stránku.\nVytváříme-li nějakou aplikaci, Kohana automaticky nahrává knihovny URI a Input, ostatní knihovny se nahrají, jen pokud je využijeme. Kromě základních knihoven můžeme vytvořit a použít i vlastní knihovny či knihovny z jiných frameworků. Chceme-li použít některou z pomocných funkcí, funguje to podobně. Rozdíl je v tom, že pomocné funkce jsou volány jako statické metody, zatímco metody v knihovnách jsou nestatické a je proto potřeba nejdříve vytvořit instanci dané třídy. I pomocné funkce můžeme dále rozšiřovat o další metody, nesmíme však dělat změny přímo v souborech, které jsou v adresáři System, ale v jejich kopiích, které pak umístíme do adresáře vytvářené aplikace.\n\n"}
{"id": "557042", "url": "https://cs.wikipedia.org/wiki?curid=557042", "title": "Opričnina", "text": "Opričnina\n\nOpričnina byl zvláštní správní systém v carském Rusku, zavedeném roku 1565 Ivanem IV. Hrozným, jehož podstatou bylo rozdělení státu (území, úřadů, pokladny, hlavního města) na dvě části, \"zemštinu\" tradičně spravovanou zemskými orgány v čele s bojarskou dumou, a \"opričninu\", nacházející se v přímém carově vlastnictví. Zpočátku patřila do opričniny polovina, později až dvě třetiny moskevského území, především centrální oblasti s kvalitnější půdou. V opričnině zřídil car stejné orgány, jako byly v zemštině, dvůr, příkazy, dumu ad., zamýšlené nové typy orgánů státní správy nevznikly.\n\nOpričnina byla zaměřena proti mocenským snahám bojarsko-knížecí aristokracie, jejím hlavním cílem mělo být prosazení absolutistické moci panovníka, samoděržaví a především odstranění všech „zrádců“ – nepřátel Ivana Hrozného. Jeho hlavním mocenským nástrojem se stalo \"opričné vojsko\", neboli opričníci (někdy také \"kroměšnici\"), původně tisíc mužů tvořících carovu osobní gardu, jejichž počet se rychle rozrostl na šest tisíc. Rekrutovali se především ze střední poměstné šlechty, ale byli zde také příslušníci starobylého moskevského bojarstva, kteří se vyznamenali zvláštní oddaností carovi, cizinci a dobrodruzi. Opričníkům byla přidělována poměstí na území opričniny, kromě toho byli odměňováni ze zvláštní daně, která se vybírala ze zemštiny. Jejich odznakem byla psí hlava a koště.\n\nOpričníci měli v podstatě funkci tajné policie. Pátrali po nepřátelích, vyslýchali je a mučili. Stáli mimo zákon, a proto si nikdo na ně nesměl stěžovat. Na denním pořádku byly konfiskace majetku a později, když vláda nabyla zjevné podoby teroru, masové popravy Ivanových odpůrců, a to skutečných i domnělých, konaly se trestné výpravy proti městům či celým újezdům. Jedna z nejznámějších výprav se odehrála roku 1570, kdy bylo odhaleno údajné spiknutí v Novgorodu. Účtování s údajnými zrádci trvalo šest týdnů. Stovky obyvatel byly vyslýchány, mučeny a nakonec utopeny v mrznoucím Volchovu i s celými rodinami. O život tehdy přišlo jen ve městě na 3 tisíce lidí, oběti v širokém okolí se odhadují na 40 tisíc. Represálie byly namířeny nejen proti aristokracii, ale také proti jejím poddaným. Opričnina byla oficiálně zrušena roku 1572, když opričníci nechtěli bránit Rusko před nájezdem krymského chána.\n\nObdobím opričiny se zabývá také román Kníže stříbrný, Tolstoj Alexej.\n"}
{"id": "557059", "url": "https://cs.wikipedia.org/wiki?curid=557059", "title": "Odlévání", "text": "Odlévání\n\nOdlévání (ve slovních spojeních často též lití) je způsob výroby různých předmětů tím, že se kapalný (roztavený) kov nebo jiná kapalina nebo suspenze schopná ztuhnout vlévá do formy potřebného tvaru. Způsob výroby odléváním se volí především pro výrobky složitých tvarů, které se nedají vyrobit jiným způsobem (např. obráběním nebo svařováním).\n\nForma obsahuje dutinu, která je negativem požadovaného výrobku, a v ní případně tzv. jádro. Po ztuhnutí odlévané látky a odstranění formy vzniká odlitek. Ten je buď konečným produktem, nebo polotovarem pro další zpracování – obrábění apod. Forma se vytváří podle modelu, zhotoveného ze dřeva, vosku i jiných materiálů. Tvar modelu je odvozen z požadovaného tvaru odlitku zvětšeného o přídavek na smrštění, navíc jsou na něm vymodelovány tvary potřebné pro výrobní proces – vtoky, odvětrání apod.\n\nKapalina může zatékat do formy volně, svou tíhou, nebo nuceně; podle druhu působící síly hovoříme o odstředivém lití nebo tlakovém lití, u termoplastů o vstřikování plastů.\n\nOdlévání je 6000 let starý proces. Dosud nejstarší důkaz o odlévání je měděná žába zhotovená přibližně 3200 let př. n. l. v Mezopotámii.\n\n\nPři odlévání kovu se jedná o jeden z nejčastějších procesů. Tekutý kov se připravuje v tavících pecích v tavírně. Na místo odlévání (licí pole) se dopravuje v licích pánvích. Formy jsou zhotoveny ze slévárenského písku, při tlakovém lití lehkých kovů i z kovu.\n\nŘemeslník nejdřív zhotovil model výrobku z vosku. Ten obalil hlínou a vypálil v peci. Vosk se rozpustil a vytekl, zbyla dutá hliněná forma. Do ní se nalil roztavený bronz. Když žhavý bronz zchladl, musela se hliněná forma rozbít. Proto se tato technika nazývá \"lití na ztracenou formu\".\n\nV současnosti je většina drobných součástí v hromadné výrobě produkována odléváním. Tyto výrobky jsou vyráběny s co nejmenšími přídavky na obrábění, popřípadě bez nich, jde-li o speciální slitiny. Tento způsob odlévání je nazýván přesné lití.\n\nSádra samotná se může odlévat, stejně jako jiné chemicky složené materiály jako beton nebo polyuretanová pryskyřice, a používají se buď jednorázové formy, dvoudílné formy, formy zhotovené z malých vyvýšených kousků nebo formy z flexibilního materiálu jako je kaučuk pro výrobu náročných a tzv. svlékacích forem.\n\n"}
{"id": "557068", "url": "https://cs.wikipedia.org/wiki?curid=557068", "title": "Lahavot Chaviva", "text": "Lahavot Chaviva\n\nLahavot Chaviva ( לְהֲבוֹת חֲבִיבָה, doslova „\"Chaviviny plameny\"“, v oficiálním přepisu do angličtiny Lahavot Haviva) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 44 metrů v pobřežní nížině, nedaleko od kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Severně od obce protéká Nachal Chadera, do níž tu zleva ústí vádí Nachal Chaviva.\n\nObec se nachází 13 kilometrů od břehu Středozemního moře, cca 41 kilometrů severovýchodně od centra Tel Avivu, cca 45 kilometrů jižně od centra Haify a 10 kilometrů jihovýchodně od města Chadera. Lahavot Chaviva obývají Židé, přičemž osídlení v tomto regionu je etnicky smíšené. Na severovýchod a jihovýchod od kibucu začíná téměř souvislý pás měst a vesnic obývaných izraelskými Araby – takzvaný Trojúhelník (nejblíže je to město Baka-Džat 2 kilometry odtud). Tento pás narušuje pouze židovská vesnice Magal východně od Lahavot Chaviva. Rovněž západním směrem v pobřežní nížině převládá židovské osídlení.\n\nLahavot Chaviva je na dopravní síť napojen pomocí místní silnice číslo 581. Východně od kibucu probíhá dálnice číslo 6 (Transizraelská dálnice).\n\nLahavot Chaviva byl založen v roce 1949. Kibuc je pojmenován podle Chavivy Reikové – židovské odbojářky, která za druhé světové války byla vysazena na Slovensku a zahynula během Slovenského národního povstání. Zakladateli kibucu byla v říjnu 1949 skupina židovských přistěhovalců z Československa. Ti byli napojení na levicové sionistické hnutí ha-Šomer ha-Ca'ir.\nPoté, co se roku 1949 ustavil kolektiv osadníků, došlo v roce 1950 k samotnému usazení na místě. V prvních měsících sídili kibucníci o něco západněji, na místě na kterém pak vznikl nynější mošav Sde Jicchak. V průběhu existence do vesnice přišli i židovští imigranti ze zemí jižní Ameriky (Chile, Argentina, Uruguay) většinou spojení s ha-Šomer ha-Ca'ir.\n\nMístní ekonomika je založena na zemědělství a průmyslu (konzervárna). V roce 2002 prošel kibuc privatizací, při které byly odstraněny z větší části prvky kolektivismu v jeho hospodaření. Zároveň začal proces absorpce nových rodin – již bez vazby na kibuc a na zemědělství.\n\nNynější lokalita kibucu byla do roku 1948 obsazena arabskou vesnicí al-Džalama. Křižácké prameny ji nazývaly Gelenne. Šlo o osadu, kterou osídlili Arabové migrující sem z vesnice 'Attil (dnes na Západním břehu Jordánu). V roce 1945 v Džalamě žilo 70 lidí. V únoru 1948 počátkem války za nezávislost místní Arabové uprchli, definitivně byli vysídleni po skončení války. Zástavba této arabské vesnice pak byla zbořena.\n\nPodle údajů z roku 2014 tvořili naprostou většinu obyvatel v Lahavot Chaviva Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, jež ale začala po roce 2005 prudce narůstat. K 31. prosinci 2014 zde žilo 938 lidí. Během roku 2014 populace stoupla o 5,6 %.\n\n\n"}
{"id": "557070", "url": "https://cs.wikipedia.org/wiki?curid=557070", "title": "Jozef Kočiš", "text": "Jozef Kočiš\n\nJozef Kočiš (23. ledna 1928 Hurbanovo – 4. ledna 2013 Beluša) byl slovenský historik a archivář. Patří mezi uznávané teoretiky archivistiky jako vědy. Rozpracoval metodiku zpracování a zpřístupňování archivních fondů historických žup od 16. do 20. století.\n\nVystudoval historii a archivnictví na Filozofické fakultě v Bratislavě. Vybudoval archív v Bytči. Začátkem května 1955 se stal ředitelem Štátneho archívu v Bytči, který byl jeho celoživotním působištěm až do odchodu do důchodu v roce 1990.\n\nMimo Státní archív v Bytči, působil také v centrálních archívních orgánech, které existovaly v rámci Slovenské archivní správy. V letech 1971 – 1992 byl členem Vědecké archivní rady v Bratislavě a od roku 1978 také členem redakční rady časopisu \"Slovenská archivistika\".\n\nAkademický titul doktor filozofie získal v roce 1970.\nV roce 1977 po obhájení kandidátské práce na téma „Stoličná správa na Orave a v období feudalizmu“ mu udělilo Vědecké kolégium Slovenské akademie věd (SAV) pro vědu o společnosti titul kandidát historických věd.\nJ. Kočiš pracoval v poradních orgánech a komisích Historického ústavu SAV v Bratislavě, byl členem Slovenské historické společnosti (SHS). Působil jako člen Vlastivědného sborníku Považí, v redakční radě sborníku Střední Slovensko a v hodnotící komisi odboru archivnictví.\n\nPo ukončení vysokoškolského studia pracoval jako vědecký pracovník v Slovenském ústředním archívu v Bratislavě. O rok později bylo publikované vládní nařízení o vzniku státních archívů v jednotlivých krajích. Slovenská archivní správa, jako nový celoslovenský řídící orgán pro archívy v rámci \"Povereníctva vnútra\", získala pro účely Státního archívu v Žilinském kraji zámek v Bytči s velkými prostory. Tady se v roce 1955 stal ředitelem nově založeného státního archívu, který byl jeho celoživotním působištěm až do odchodu do důchodu v roce 1990 a přivedl jej mezi přední slovenské archivní instituce.\nJozef Kočiš je autorem několika syntetických a analytických archivních pomůcek – průvodců, katalogů a archivních inventářů a průkopníkem při přípravě edicí pramenů k dějinám slovenského národního hnutí v 19. století. V rámci svého vědeckého a odborného působení publikoval v časopisu \"Slovenská archivistika\". Rozšířil prameny k slovenským dějinám o výsledky výzkumů archivních dokumentů v Maďarsku, Polsku, Jugoslávii, Rakousku, Francii a Itálii.\n\nJako sestavovatel publikace „Sprievodca po archívnych fondoch Štátneho archívu“ v Bytči pomáhal zpřístupnit archivní dokumenty historických žup, soudů a služebních úřadu a dalších institucí z území Liptova, Oravy a Turca. Jeho největším zájmem byla inventarizace korespondence bytčanských Thurzovců v letech 1541 – 1626 a inventář oravského župního archivu z období feudalizmu z let 1584 – 1849.\nSpolupracoval na přípravě publikace Bytča 1378 – 1978, která byla vydaná k šestistému výročí města. Napsal monografii pod názvem \"Bytčiansky zámok\".\nNejvětší pozornost vzbudil populárně-naučnými díly. V publikaci \"Alžběta Báthoryová a jej obete\", lze najít plastický obraz zákulisí případu Alžběty Báthoryové, kde na základě autentických dokumentů autor zasáhl do rozšířených nepřesných představ o činnosti a smrti čachtické paní, některých jejích přisluhovaček a také o postupu palatína Thurzu při souzení jejích zločinů.\nVýsledkem dlouhodobé práce je i odborná publikace „Neznámý Jánošík“, ve které J. Kočiš přináší netradiční a skutečně neznámý portrét bývalého kuruce, císařského vojáka a pak také „hôrneho chlapca“ Juraja Jánošíka. Slovenskou literaturu faktu obohatila i jeho další úspěšná publikace o hradech středního Považí „Od Čachtic po Strečno“. V roce 1993 J. Kočiš vydává publikaci o nevšední ženě, manželce, matce, spravedlivé a milosrdné šlechtičně – Žofii Bošňákové.\n\nO svých pracích také přednášel v Domě slovenské kultury v Praze. O spolupráci ho požádala japonská televizní společnost „Stream“ při přípravě a natáčení dokumentárního filmu o Alžbětě Báthoryové.\n\nSvé odborné poznatky poskytl i zahraničním spisovatelům, např. Michaelovi Farin (\"Heroine des Grauens – Elisabeth Báthory\" – 1989), Raymondovi T. McNally (\"Dracula Was a Woman\" – 1994) a Tonymu Thorne (\"Countess Dracula\" – 1997).\n\nPo odchodu do důchodu pracoval na publikacích o obci Beluša.\n\nZa svou práci byl několikrát oceněn. V roce 2004 získal \"Pribinov kríž III. stupňa\"za kulturní rozvoj Slovenské republiky.\n\n\nČerpáno z diplomové práce Aleny Halamové.\n"}
{"id": "557071", "url": "https://cs.wikipedia.org/wiki?curid=557071", "title": "Sphaerichthys", "text": "Sphaerichthys\n\nSphaerichthys je rod sladkovodních paprskoploutvých ryb z podřádu labyrintky (Anabantoidei) a čeledi guramovití (Osphronemidae). Rod zahrnuje čtyři nebo pět známých druhů. V češtině se pro tento rod používá nejednoznačné jméno čichavec. V řadě dalších jazyků se ryby rodu \"Sphaerichthys\" označují jako čokoládoví čichavci (např. anglické ' a německé '), bez dalšího přívlastku je ale tímto jménem obvykle označován pouze nejznámější druh rodu, čichavec tmavohnědý (\"Sphaerichthys osphromenoides\"). Některé ryby rodu \"Sphaerichthys\" přechovávají jikry a plůdek v tlamě.\n\nTypovým druhem rodu je \"Sphaerichthys osphromenoides\" Canestrini, 1860. Bezpečně známy jsou čtyři druhy:\n\n\nPátým zmiňovaným druhem je \"Sphaerichthys malayanus\" (původně popsán jako \"Osphromenus malayanus\" Duncker 1904). V moderní literatuře se o tomto druhu nevyskytuje mnoho zmínek, často je buď opomíjen nebo uváděn jako synonymum čichavce tmavohnědého (\"Sphaerichthys osphromenoides\"). Eschmeyerův \"Catalog of Fishes\" uvádí tento druh jako nejistý. FishBase tento druh vůbec neuvádí.\n"}
{"id": "557074", "url": "https://cs.wikipedia.org/wiki?curid=557074", "title": "Shea Stadium", "text": "Shea Stadium\n\nShea Stadium (celým jménem William A. Shea Municipal Stadium) byl stadion v New Yorku ve čtvrti Queens, který sloužil jako domácí stánek baseballového týmu New York Mets. Dále byl využíván k mnoha kulturním akcím. Roku 1965 se zde konal koncert The Beatles, který zhlédlo 55 tisíc diváků. Roku 1971 překonala hudební skupina Grand Funk Railroad právě The Beatles v nejrychlejším vyprodání vstupenek v tomto Stadionu a rekord nebyl poté překonán. V roce 2008 se uskutečnila demolice Shea Stadium. Na jeho místě dnes stojí parkoviště patřící ke stadiónu Citi Field, který nahradil právě Shea.\n"}
{"id": "557076", "url": "https://cs.wikipedia.org/wiki?curid=557076", "title": "Frank Busemann", "text": "Frank Busemann\n\nFrank Busemann (* 26. února 1975, Recklinghausen, Severní Porýní-Vestfálsko) je bývalý německý atlet, desetibojař.\n\nS atletikou začínal jako překážkář. Jeho specializací byl běh na 110 metrů překážek. První úspěch zaznamenal v roce 1993 na juniorském mistrovství Evropy v San Sebastiánu, kde získal bronzovou medaili. O rok později se stal v portugalském Lisabonu juniorským mistrem světa. Na halovém MS v Barceloně 1995 doběhl ve finále závodu na 60 m překážek na sedmém místě.\n\nNa letních olympijských hrách v Atlantě v roce 1996 získal překvapivě stříbrnou medaili v desetiboji, když nasbíral celkově skvělých 8 706 bodů (skvěle si vedl zejména v dálce výkonem 807 cm a na 110 m. př. časem 13,47 s., což byl na dlouho desetibojařský světový rekord). Český desetibojař Tomáš Dvořák, který zde vybojoval bronz, na Busemanna ztratil 42 bodů. Vítězem se stal Američan Dan O'Brien.\n\nO rok později získal na prvním ročníku mistrovství Evropy do 23 let ve finském Turku zlatou medaili (110 m přek.). Ve stejném roce se rozhodl na světovém šampionátu v Athénách absolvovat znovu desetiboj. V konečném součtu nasbíral velmi solidních 8 652 bodů a získal bronzovou medaili. V roce 2000 skončil na letních olympijských hrách v Sydney sedmý. Kvůli četným nedoléčeným zraněním musel Busemann ukončit svoji slibně rozjetou kariéru již ve svých 28 letech v roce 2003.\n\n"}
{"id": "557077", "url": "https://cs.wikipedia.org/wiki?curid=557077", "title": "Jean Renoir", "text": "Jean Renoir\n\nJean Renoir (15. září 1894 Paříž – 12. února 1979 Beverly Hills) byl francouzský a později americký režisér, scenárista, producent, herec a spisovatel. Jako filmový režisér a herec natočil více než čtyřicet filmů od dob němé éry až po konec 60. let. Jako spisovatel napsal biografii svého otce v knize \"Renoir, My Father (1962)\".\n\nJean Renoir se narodil v roce 1894 ve čtvrti Montmartre v Paříži. Jeho matka Aline Charigot stávala jako modelka jeho otci Augustu Renoirovi, vzali se v roce 1890. Jean Renoir je pokřtěn v roce 1896 v kostele Saint-Pierre de Montmartre v Paříži. Jeho kmotrou je Jeanne Baudot a jeho kmotrem Georges Durand-Ruel.\n\nPo střední škole se Jean Renoir od roku 1912 angažuje v armádě. Na počátku první světové války, v roce 1914, slouží Renoir jako četař u 3. perutě francouzského 1. regimentu přezdívaného \"régiment de dragons\" (regiment draků). Jeho nadřízeným je v té době kapitán Louis Bossut, který mohl Renoirovi posloužit jako model pro postavu kapitána Boëldieua ve \"Velké iluzi\".\n\nV dubnu 1915 je při letu nad Alpami v Alsasku zasažen do stehenní kosti, což u něj způsobí doživotní kulhání. Nakonec se díky profesorovi Laroyennovi z Lyonu vyhne amputaci této končetiny. Během pobytu v nemocnici v Besançonu v červnu 1915 se dozvídá o smrti své matky v nemocnici v Nice. Po návratu do Paříže tráví čas po boku svého otce a pařížská kina navštěvuje až dvacetpětkrát za týden. Mezi jeho oblíbené filmy v té době patří například filmy Charlieho Chaplina. Roku 1916 se opět vrací na frontu a slouží v letectvu, kde zranění nohy není překážkou. Je přidělen k průzkumné letce a učí se zde fotografovat.\n\nV roce 1920 se Jean Renoir stěhuje do francouzského Cagnes a bere si jednu z žen, které stály modelem jeho otci Andréu Heuschlingovou. Jean, který z ní chce udělat filmovou hvězdu, píše scénář pro film \"Catherine\", který financuje ze svých zdrojů a režii přenechává Jeanu Dieudonnéovi. Andrée Heuschling se nechává přejmenovat na Catherine Hessling. Výsledný film je pro Renoira zklamáním, ale z neúspěchu viní sám sebe. V roce 1924 je však nadšen z filmu Ericha von Stroheima \"Šílené ženy\" a rozhoduje o pokračování své kariéry.\n\nJeho první hraný film \"La fille de l'eau\" (1924) je bukolická bajka impresionistického stylu, ve které hraje jeho mladá manželka a starší bratr Pierre Renoir. Film je přijat vlažně, ale to Renoira neodradí. Krátce poté, v roce 1926, točí film \"Nana\" inspirovaný románem Émila Zoly. Aby mohl financovat tento drahý film, prodává Renoir cennosti zděděné po svém otci. Kvůli komerčnímu neúspěchu filmu se na čas stahuje z filmové produkce. Následuje řada filmů s rozdílnou inspirací: \"La petite Marchande d'allumettes\" (1928) podle tvorby Hanse Christiana Andersena (navíc inspirován expresionismem), válečná komedie \"Tire-au-flanc\" (1928) nebo Renoirův první mluvený film \"On purge bébé\" (1931) podle námětu Georgese Feydeaua.\n\nV roce 1927 Renoir přijímá menší roli ve filmu \"La P'tite Lili\" od Alberta Cavalcantiho, aby pomohl Catherine Hessling stát se filmovou hvězdou. Překvapivou náhodou si v tomto filmu Renoir zahrál se svými třemi životními láskami: první manželkou Catherine Hessling, Marguerite Renoir a Dido Freire, která se později stala druhou ženou. \n\nSvé první filmy financoval mladý Renoir z prodeje několika obrazů svého otce. Hlavní roli v jeho avantgardistických němých filmech hraje Andrée Heuschlingová, poslední modelka jeho otce. Hrála hlavní role v raných Renoirových produkcích pod jménem Catherine Hesslingová a on se s ní v roce 1919 oženil. Jeho první zvukový film \"On purge bébé (1931)\" znamenal velký komerční úspěch. Realistické uplatnění zvuku se stal jedním z charakteristických znaků jeho díla. Jeho filmy \"Velká iluze (1937)\" a \"Pravidla hry (1939)\", dnes v dějinách filmu označované za klasické, byly při svém uvedení silně kritizovány. V roce 1940 emigroval do USA, kde získal smlouvu u 20th Century Fox. Podařilo se mu asimilovat se v americkém filmovém průmyslu. Jeho filmy byly relativně úspěšné. Nejvyšší boss firmy Fox, Darryl F. Zanuck: \"\"Renoir má velký talent, ale není jedním z nás.\"\" Po druhé světové válce pracoval opět v Evropě a natočil v Indii film \"Řeka (1950)\". André Bazin a kritikové kolem časopisu \"Cahiers du Cinéma\" byli první, kdo poukazovali na velkou modernost díla Renoira, který filmem \"Toni (1935)\" předjímal neorealismus a v roce 1959 snímkem \"Snídaně v trávě\" vytvořil film Nové vlny. Do Francie se již nevrátil a žil v Hollywoodu. Televizní produkce \"Malé divadlo Jeana Renoira (1969)\" byla jeho posledním filmem. V roce 1975 byl za celoživotní dílo oceněn Oscarem. Jean Renoir umřel 12. února 1979 v Hollywoodu.\n\nK jeho oblíbeným hercům patřili Michel Simon a Jean Gabin. Simon, narozen r. 1895 v Ženevě, vystupoval v roce 1929 ve vojenském mundúru ve filmu \"Ulejvák\" Jeana Renoira. Jeho role v Renoirových filmech sahají od malého úředníčka, který se nechá svést ve snímku \"Fena (1931)\", až po anarchistického tuláka v \"Boudu z vody vytažený\", který odmítá jakékoli začlenění do měšťácké společnosti. Jean Gabin, ročník 1904, hrál u Renoira silné typy, kteří, pokud je to nezbytné, jdou za svou představou i proti zdi, i když vědí, že se přitom zraní. Simon i Gabin jsou svým sklonem k přehrávání absolutními renoirovskými hvězdami. Renoir: \"\"Neexistuje žádné přehrávání. Herec hraje buď dobře, nebo špatně.\"\"\n\n\n\n\n"}
{"id": "557079", "url": "https://cs.wikipedia.org/wiki?curid=557079", "title": "Pseudosphromenus", "text": "Pseudosphromenus\n\nPseudosphromenus je rod labyrintních ostnoploutvých paprskoploutvých ryb z čeledi guramovití (Osphronemidae). V češtině se pro tento rod používá nejednoznačné jméno rájovec.\n\nTypovým druhem rodu je \"Polyacanthus cupanus\" Cuvier, 1831. Známy jsou dva druhy:\n\n\nNěkdy je \"Pseudosphromenus dayi\" považován za pouhý poddruh \"Pseudosphromenus cupanus dayi\".\n"}
{"id": "557082", "url": "https://cs.wikipedia.org/wiki?curid=557082", "title": "Parlamentní volby na Slovensku 2010", "text": "Parlamentní volby na Slovensku 2010\n\nVolby do Národní rady Slovenské republiky 2010 se konaly v sobotu 12. června. Poměrným systémem s 5% uzavírací klauzulí bylo voleno všech 150 poslanců Národní rady v jednom volebním obvodě zahrnujícím celé Slovensko. Ve volbách zvítězil SMER-SD, který získal 34,79% a 62 mandátů. Na druhém místě skončila SDKÚ-DS jež získala 15,42% a 28 mandátů. Na třetím místě skončila SaS se ziskem 12,14% a 22 mandátů. Volební účast činila 58,83%. \n\nV nové NR SR zasedlo celkem 6 politických stran a uskupení. SMER-SD získal 62 mandátů, SDKÚ-DS 28 mandátů, SaS 22 mandátů, KDH 15 mandátů, MOST-HÍD 14 mandátů a SNS 9 mandátů. \n\nParlamentní strany\nMimoparlamentní strany\n\nPředvolební průzkumy období leden - květen 2010: \n\n"}
{"id": "557085", "url": "https://cs.wikipedia.org/wiki?curid=557085", "title": "Magal", "text": "Magal\n\nMagal ( מַגָּל, doslova „\"Srp\"“, v oficiálním přepisu do angličtiny Maggal) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 73 metrů na pomezí pobřežní nížiny a kopcovitých oblastí podél Zelené linie oddělující vlastní Izrael v mezinárodně uznávaných hranicích od okupovaného Západního břehu Jordánu. Jižně od vesnice protéká vádí Nachal Chaviva.\n\nObec se nachází 16 kilometrů od břehu Středozemního moře, cca 42 kilometrů severovýchodně od centra Tel Avivu, cca 47 kilometrů jihojihovýchodně od centra Haify a 12 kilometrů jihovýchodně od města Chadera. Magal obývají Židé, přičemž osídlení v tomto regionu je etnicky smíšené. Na sever a jih od kibucu leží téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Baka-Džat dotýkající se téměř kibucu na severní straně). Tento pás narušuje v této oblasti právě jen židovská vesnice Magal. Rovněž západním směrem v pobřežní nížině převládá židovské osídlení.\n\nMagal je na dopravní síť napojen pomocí místní komunikace zaústěné do lokální silnice číslo 581. Západně od kibucu také probíhá dálnice číslo 6 (Transizraelská dálnice).\n\nMagal byl založen v roce 1953. Zakladateli kibucu byla skupina izraelské mládeže napojená na skautské hnutí. V té době šlo o pohraniční osadu, na tehdejší mezinárodní hranici mezi Izraelem a Jordánskem a vesnice byla vystavena opakovaným bezpečnostním rizikům. První obyvatelé se zde usídlili v září 1953. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu. Od roku 1954 jde o civilní sídlo. V letech 1963–1964 populaci kibucu posílil příchod další skupiny tvořené mladými židovskými přistěhovalci z Mexika a Argentiny.\n\nMístní ekonomika je založena na zemědělství a průmyslu (továrna na zavlažovací techniku). Od konce 90. let 20. století procházel kibuc privatizací a postupně se zbavil většiny kolektivních prvků v hospodaření.\n\nPodle údajů z roku 2014 tvořili naprostou většinu obyvatel v Magal Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1040 lidí. Během roku 2014 počet obyvatel stoupl o 3,8 %.\n\n\n"}
{"id": "557095", "url": "https://cs.wikipedia.org/wiki?curid=557095", "title": "Ferdinand (pivo)", "text": "Ferdinand (pivo)\n\nFerdinand je značka piva vyráběného v pivovaru Ferdinand ve městě Benešově. Pivovarská tradice ve městě trvá již od středověku, právo varné bylo městu uděleno v roce 1595.\n\n\n\n"}
{"id": "557096", "url": "https://cs.wikipedia.org/wiki?curid=557096", "title": "Fauna Antarktidy", "text": "Fauna Antarktidy\n\nAntarktická zvířena je vzhledem k nehostinným přírodním podmínkám Antarktidy chudá, ale přece jen bohatší než její flóra. Větší množství živočichů se vyskytuje v moři, bohatém na potravu. Souš je osídlena pouze sporadicky.\n\nPoměrně hojně se na Antarktidě vyskytují různí drobní bezobratlí – roztoči, mouchy, žábronožky, chvostoskoci, želvušky, vířníci a jiní. Velký význam mají malí vodní korýšci, tvořící kril, hlavní potravu mnoha mořských živočichů. V Rossově moři byl nalezen také největší známý hlavonožec, kalmar Hamiltonův (\"Mesonychoteuthis hamiltoni\").\n\nNa Antarktidě zcela chybí obojživelníci a plazi. Z ryb jsou nejpočetnější čeledi ledařkovití (\"Channichthyidae\") a slimulovití (\"Zoarcidae\").\n\nHojněji se vyskytují ptáci, zejména trubkonosí a samozřejmě také tučňáci, symbol Antarktidy. Jen několik druhů ptáků však na Antarktidě hnízdí.\n\nObjevuje se zde:\n\nV antarktických vodách žije celkem 19 druhů savců, ale pouze někteří ploutvonožci se objevují také na pevné zemi. Kytovci často v zimních měsících odplouvají do teplejších moří. Tam se také rodí mláďata, která by v příliš chladné vodě nepřežila. Na jaře se však kytovci vrací, protože v polárních mořích nalézají dostatek potravy.\n\nŽijí zde:\n\n"}
{"id": "557097", "url": "https://cs.wikipedia.org/wiki?curid=557097", "title": "Talmej El'azar", "text": "Talmej El'azar\n\nTalmej El'azar ( תַּלְמֵי אֶלְעָזָר, doslova „\"El'azarovy brázdy\"“, v oficiálním přepisu do angličtiny Talme El'azar, přepisováno též Talmei El'azar) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 25 metrů v pobřežní nížině. Jižně od obce protéká Nachal Chadera, do kterého tu zprava ústí Nachal Iron a zleva Nachal Jicchak.\n\nObec se nachází 9 kilometrů od břehu Středozemního moře, cca 45 kilometrů severovýchodně od centra Tel Avivu, cca 41 kilometrů jižně od centra Haify a 5 kilometrů východně od města Chadera. Talmej El'azar obývají Židé, přičemž osídlení v tomto regionu je etnicky převážně židovské. Pás měst a vesnic obývaných izraelskými Araby (takzvaný Trojúhelník) začíná až cca 6 kilometrů na jihovýchod odtud. 8 kilometrů na severovýchod začíná rovněž arabské osídlení ve Vádí Ara.\n\nTalmej El'azar je na dopravní síť napojen pomocí dálnice číslo 65.\n\nTalmej El'azar byl založen v roce 1952. Jeho zakladateli byla skupina středostavovských obyvatel měst, kteří se rozhodli pro přechod na vesnický způsob obživy.\n\nMístní ekonomika je založena na zemědělství. Část obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Talmej El'azar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 746 lidí. Během roku 2014 populace klesla o 1,3 %.\n\n\n"}
{"id": "557101", "url": "https://cs.wikipedia.org/wiki?curid=557101", "title": "Holan (pivo)", "text": "Holan (pivo)\n\nHolan je značka piva vyráběného v holickém pivovaru v olomoucké městské části Holice. Pivovar fungoval od roku 1896 do roku 2000, kdy byla výroba uzavřena a veškeré statky převzal pivovar Litovel.\n\n\n"}
{"id": "557106", "url": "https://cs.wikipedia.org/wiki?curid=557106", "title": "Mistrovská díla ústního a nehmotného dědictví lidstva", "text": "Mistrovská díla ústního a nehmotného dědictví lidstva\n\nProhlášení mistrovských děl ústního a nehmotného dědictví lidstva bylo učiněno generálním ředitelem UNESCO v roce 2001 z důvodu uvědomění si, že existují i nehmatatelné kulturní památky a že je nutné pomoci místním obyvatelům s ochranou těchto děl a k zachování těch místních lidí, kteří znají tyto formy kulturního vyjádření. Několik projevů nehmotného kulturního dědictví po celém světě bylo oceněno titulem „mistrovské dílo“, aby byla rozpoznána jejich nemateriální hodnota, stejně tak jako by měl být dán závazek státu k podpoře a ochraně mistrovských děl. Vyhlášení dalších děl proběhlo v roce 2005.\n\nK roku 2010 existovalo 90 mistrovských děl ze 70 zemí. Česká republika je na seznamu zastoupena šesti takovými nemateriálními kulturními památkami:\n\n"}
{"id": "557111", "url": "https://cs.wikipedia.org/wiki?curid=557111", "title": "Gan Šmu'el", "text": "Gan Šmu'el\n\nGan Šmu'el ( גַּן שְׁמוּאֵל, doslova „\"Šmu'elova zahrada\"“, v oficiálním přepisu do angličtiny Gan Shemu'el, přepisováno též Gan Shmu'el) je vesnice typu kibuc v Izraeli, v Haifském distriktu, v Oblastní radě Menaše.\n\nLeží v nadmořské výšce 26 metrů v pobřežní nížině. Jižně od obce protéká Nachal Chadera. Zhruba 2 kilometry severozápadně od vesnice vystupuje z pobřežní roviny pahorek Tel Zomira.\n\nObec se nachází 7 kilometrů od břehu Středozemního moře, cca 44 kilometrů severovýchodně od centra Tel Avivu, cca 40 kilometrů jižně od centra Haify a 3 kilometry severovýchodně od města Chadera. Gan Šmu'el obývají Židé, přičemž osídlení v tomto regionu je etnicky převážně židovské. Pás měst a vesnic obývaných izraelskými Araby (takzvaný Trojúhelník) začíná až cca 8 kilometrů na jihovýchod odtud. 10 kilometrů na severovýchod začíná rovněž arabské osídlení ve Vádí Ara.\n\nGan Šmu'el je na dopravní síť napojen pomocí dálnice číslo 65.\n\nGan Šmu'el byl založen v roce 1913. Už v roce 1895 zde ale Židé z nedaleké Chadery napojení na hnutí Chovevej Cijon vysázeli citrusový sad pojmenovaný Gan Šmu'el. V roce 1913 se na tomto místě usadila skupina trvalých osadníků. Jde tak o jedno z nejstarších židovských sídel v pobřežní nížině.\n\nSoučasný kibuc na tomto místě vznikl v roce 1920. Podle jiných zdrojů v roce 1921. Osídlili ho židovští přistěhovalci z Ruska, Polska a Rakouska (v roce 1930 dorazila další skupina Židů z Rumunska, kterou roku 1935 následovala skupina Židů z Československa a roku 1936 němečtí a rakouští Židé). V roce 1926 vyrostla ve vesnici budova společné jídelny, roku 1933 přibylo obilné silo. O rok později si kibuc pořídil první traktor. V roce 1935 do vesnice dorazila telefonní síť a elektřina.Koncem 40. let 20. století měl Gan Šmu'el rozlohu katastrálního území 1 005 dunamů (1,005 kilometru čtverečního).<\nPo roce 1948 kibuc přijal další vlnu židovských přistěhovalců (roku 1950 Židé z Argentiny). Roku 1950 zde vzniklo zdravotní středisko a sportovní hřiště. Od roku 1989 upustil kibuc od společné výchovy a přenocování dětí odděleně od rodičů. Během 90. let 20. století pak pokračovala postupná privatizace a demontáž kolektivních prvků.\n\nMístní ekonomika je založena na zemědělství a průmyslu (potravinářský podnik). V poslední době se kibuc zaměřuje i na provoz obchodní zóny, která využívá polohy na spojnici pobřežní nížiny s vnitrozemím a Galileou.\n\nPodle údajů z roku 2014 tvořili naprostou většinu obyvatel v Gan Šmu'el Židé – cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 863 lidí. V roce 2014 populace stoupla o 0,7 %.\n\n\n"}
{"id": "557117", "url": "https://cs.wikipedia.org/wiki?curid=557117", "title": "FaSinPat", "text": "FaSinPat\n\nFaSinPat, dříve známá jako Zanon, je samosprávně řízená továrna na výrobu keramických dlaždic nacházející se v argentinské provincii Neuquén. Název FaSinPat pochází z \"Fábrica Sin Patrones\", což znamená ve španělštině „Továrna bez šéfů“.\n\nTovárna Zanon byla založena na začátku 80. let Luigi Zanonem. V roce 2001 bylo v továrně zamezeno výkonu práce zaměstnavatelem. Po uzavření továrny převzali pracující kontrolu nad továrnou ve snaze udržet si pracovní místa. Zdůvodnili to množstvím peněz za nevyplacené mzdy a také tím, že továrna byla postavena z veřejných prostředků. K převzetí došlo během argentinské ekonomické krize.\n\n"}
{"id": "557124", "url": "https://cs.wikipedia.org/wiki?curid=557124", "title": "Historie hypotéz vzniku a vývoje sluneční soustavy", "text": "Historie hypotéz vzniku a vývoje sluneční soustavy\n\nRůzné myšlenky týkající se původu a osudu světa se objevují již v nejstarších známých spisech, ovšem po většinu lidské historie se žádná z těchto teorií nijak nedotýkala přímo sluneční soustavy. Hlavním důvodem bylo, že sluneční soustava, jak ji chápeme dnes, zpočátku ani nebyla známa a později její existenci stále téměř nikdo nevěřil. Prvním krokem bylo uznání teorie heliocentrismu, což byl model, který umisťoval Slunce do středu celé soustavy a Zemi na jeho oběžnou dráhu. S touto myšlenkou přišel již Aristarchos ze Samu někdy kolem roku 600 př. n. l., ale všeobecného přijetí se jí dostalo až na konci 17. století.\n\nNejrozšířenější teorií o vzniku sluneční soustavy je tzv. mlhovinová hypotéza, podle níž se sluneční soustava zformovala před přibližně 4,6 miliardami let z obrovského, několik světelných let velkého molekulárního mračna, které z nějakého důvodu (snad kvůli výbuchu blízké supernovy) gravitačně zkolabovalo. Výsledkem byl vznik několika hvězd, mezi nimi i Slunce. Plyn, z něhož se vytvořila sluneční soustava, měl jen o málo větší hmotnost, než jakou má dnes samotné Slunce; většina plynu se totiž shromáždila v centru a podílela se na jeho vzniku. Zbývající materiál se zploštil do protoplanetárního disku, v němž se vytvořily planety a další tělesa dnešní sluneční soustavy.\n\nJak Slunce stárne, tak postupně chladne a nafukuje se, až stane červeným obrem. Poté odvrhne část svých vnějších vrstev, ze kterých se vytvoří planetární mlhovina. Ze zbytku Slunce se stane bílý trpaslík. Některé planety budou v průběhu těchto procesů zničeny, jiné vystřeleny do mezihvězdného prostoru. Některé sice tyto fáze na oběžných drahách kolem Slunce přečkají, nakonec však budou (pokud mezitím nedospěje ke svému zániku celý vesmír) od Slunce v průběhu bilionů let odtrženy míjejícími hvězdami i ony, a sluneční soustava zanikne.\n\nMlhovinová hypotéza byla poprvé formulována již roku 1734 švédským vědcem Emanuelem Swedenborgem. Roku 1755 na něj navázal Immanuel Kant, který označil pozorované mlhoviny za oblasti, v nichž se tvoří nové hvězdy a planety. Francouzský astronom Pierre Simon de Laplace roku 1796 myšlenku dále rozvedl s tím, že mlhovina kolabuje v hvězdu a během tohoto procesu se zbývající materiál shromažďuje do plochého disku, v němž se tvoří planety.\n\nJinou teorii navrhl roku 1749 francouzský přírodovědec Georges-Louis Leclerc, který se domníval, že planety se vytvořily z materiálu vyvrženého ze Slunce po nárazu komety. Laplace však roku 1796 tento názor zavrhl s tím, že jakékoliv případné takto vytvořené planety by se nakonec srazily se Sluncem. Laplace se domníval, že pozorované téměř kruhové oběžné dráhy planet musí být přímým důsledkem procesu jejich vzniku. Dnes víme, že komety jsou příliš malé na to, aby dokázaly ze Slunce vyvrhnout jakékoliv množství hmoty.\n\nPřekážkou širokému přijetí mlhovinové hypotézy byl od počátku problém momentu hybnosti. Pokud by se Slunce i planety zformovaly kolapsem stejné mlhoviny, měly by planety obíhat mnohem pomaleji. Ve skutečnosti však Slunce, jehož hmotnost činí 99,9 % hmotnosti celého systému, má pouze 1 % jeho momentu hybnosti a zbytek připadá na planety a ostatní tělesa.\n\nPokusy vyřešit tento problém vedly k dočasnému opuštění mlhovinové hypotézy. Po několik desetiletí astronomové upřednostňovali slapovou hypotézu, kterou formuloval roku 1917 anglický astronom James Jeans. Podle něj Slunce někdy v minulosti minula v relativně krátké vzdálenosti jiná hvězda a během toho přiblížení se z obou hvězd jejich vzájemným slapovým působením oddělila malá část hmoty, z níž se později zformovaly planety. Ovšem roku 1929 jiný anglický astronom, Harold Jeffreys, spočítal, že takové těsné přiblížení dvou hvězd je extrémně nepravděpodobné. Námitky vznesl také americký astronom Henry Norris Russell, který ukázal, že teorie má rovněž problém s momentem hybnosti u vnějších planet a že planety vytvořené podobným způsobem by se jen stěží vyhnuly tomu, aby byly Sluncem znovu pohlceny.\n\nRoku 1944 přišel sovětský astronom Otto Šmidt s myšlenkou, že Slunce mohlo projít hustým mezihvězdným mračnem, na jehož druhé straně se vynořilo zahalené v oblaku prachu a plynu, z něhož se později zformovaly planety. Problém momentu hybnosti by byl vyřešen předpokladem, že jeho malá hodnota byla Slunci vlastní už před touto událostí a že planety se nevytvořily současně s ním. Hypotézu však napadl jiný sovětský fyzik Viktor Sergejevič Safronov, který prokázal, že doba potřebná k vytvoření planet tímto způsobem by vysoce překročila věk sluneční soustavy, který v té době již byl znám.\n\nRoku 1960 přišel William McCrea s tzv. teorií protoplanet, podle níž se sice planety vytvořily v kolabující mlhovině současně se Sluncem, ovšem nezávisle na něm, a teprve později byly zachyceny jeho rostoucí gravitací. Tato teorie však nedokázala vysvětlit, proč všechny planety obíhají ve stejném směru, což by bylo v případě samostatného zachycení vysoce nepravděpodobné.\n\nDalší, tzv. teorie zachycení, kterou roku 1964 navrhl Michael M. Woolfson, předpokládá, že se tělesa obíhající kolem Slunce vytvořila z materiálu, který Slunce svými slapovými silami vytáhlo z řídké atmosféry v blízkosti procházející protohvězdy. Z toho by však současně vyplývalo, že Slunce a planety mají odlišný věk, ačkoliv podle současných poznatků by měly být přibližně stejné staré.\n\nRoku 1978 se astronom A. J. R. Prentice pokusil znovu oživit Laplaceův model v tzv. moderní Laplaceově teorii a navrhl, že problém momentu hybnosti by byl vyřešen, pokud by se uvažovalo tření prachových zrn v původním disku, které by zpomalilo rotaci v jeho středu. Prentice také navrhoval, že by mladé Slunce mohlo přenést část svého momentu hybnosti na protoplanetární disk a v něm obsažené planetesimály pomocí nadzvukových výtrysků hmoty, jaké se vyskytují u hvězd typu T Tauri. Tato teorie také předpokládala, že planety by se tvořily v prstencích z prachových zrn kolem Slunce, ovšem tento předpoklad byl zpochybněn s tím, že podobné prstence by se zřejmě rozpadly dříve, než by k zformování planet mohlo dojít.\n\nV současné době široce akceptovaná teorie vzniku planet ze sluneční mlhoviny (anglicky nazývaná \"\" – SNDM) má svůj původ v pracích Viktora Sergejeviče Safronova. Jeho kniha \"Evolucija doplanětnogo oblaka i obrazovanie Zemlji i planět\", která byla roku 1972 přeložena i do anglického jazyka, měla velký dopad na odbornou veřejnost a vývoj názorů na vznik planet. V knize byly formulované všechny hlavní problémy procesu tvorby planet a některé z nich autor dokázal i vyřešit. Safronovovy myšlenky ve svých pracích dále rozvíjel zejména George Wetherill, který teorii obohatil o objev tzv. překotné akrece – velmi rychlého procesu spojování planetesimál v protoplanety. Na začátku 80. let 20. století byl tento model podpořen významným astronomickým objevem: z pozorování teleskopem IRAS vyplynulo, že mnoho hvězd, jako například hvězda Beta Pictoris, velmi výrazně září v infračerveném oboru spektra, což bylo vysvětleno přítomností rotujících prachových disků.\n\nPrvní pokusy určit stáří Slunce pochází z 19. století. Astronomové se tehdy snažili nalézt nějaký mechanismus, který by mu dodával jeho energii, a podle tohoto mechanismu určit, jak dlouho již Slunce svítí a ještě svítit bude. Nějakou dobu bylo jako možný způsob uvolňování energie zvažováno hoření. Astronom J. R. Meyer publikoval roku 1848 spis \", v němž mimo jiné analyzoval možnost, že by Slunce bylo tvořeno hořícím uhlím, a dospěl k názoru, že takový zdroj by mu vydržel jen pár tisíc let, takže i kdyby Slunce vzniklo před pouhými 5000 lety, jak podle některých teorií vyplývalo z Bible, muselo by už dávno vyhasnout. Hermann Helmholz se zabýval možností vydatnějšího spalování vodíku a kyslíku na vodu, a i on spočetl, že tento mechanismus by Slunci vystačil jen asi na 3000 let. Chemické reakce tedy byly jako zdroj sluneční energie brzy zavrhnuty. J. R. Mayer místo toho navrhl hypotézu, že Slunce svou energii získává z dopadajících meteoroidů. O několik let později dospěl nezávisle na Mayerovi ke stejnému názoru rovněž William Thomson (známější jako lord Kelvin), který dopadajícím meteoroidům připisoval také rotační energii Slunce, kterou by podle jeho odhadů tímto způsobem získalo během 32 tisíc let.\n\nS jinou myšlenkou přišel roku 1854 Hermann von Helmholtz, který vyšel ze závěrů mlhovinové hypotézy a energii vydávanou Sluncem připsal gravitační kontrakci. Během smršťování původní mlhoviny se podle něj její kinetická energie přeměňovala na teplo, a gravitačním smršťováním mělo získávat energii i současné Slunce. Podle Helmholtze by tímto způsobem Slunce mohlo svítit již 22 milionů let a dalších 17 milionů by ještě mělo před sebou. Jeho výpočty se však již v té době dostávaly do rozporu se zjištěními geologů, kteří se pokoušeli určit stáří Země. Mimo jiné se snažili vypočítat doby potřebné na vyhloubení údolí či ukládání mořských a jezerních usazenin, a vyšlo jim nejméně několik set milionů let. Aby celou tuto dobu mohly dané procesy probíhat, bylo by nutné, aby na Zemi existovala voda v tekutém stavu, což zase vyžadovalo přísun tepelné energie ze Slunce. Helmholtzův mechanismus by však zářivý výkon Slunce po tak dlouhou dobu nezajistil.\nV roce 1905 zveřejnil Albert Einstein svou speciální teorii relativity, díky níž fyzikové mimo jiné pochopili, že jaderné reakce mohou vést k vytvoření nových prvků a jako vedlejší produkt se uvolňuje energie. Arthur Eddington ve svém pojednání \" z roku 1927 vyjádřil názor, že tlak a teplota uvnitř hvězd jsou dostatečně vysoké na to, aby umožňovaly fúzi vodíkových jader v helium, čímž by se uvolňovalo dostatečně velké množství energie, které by vysvětlovalo zářivý výkon Slunce. Množství vodíku ve Slunci by současně dostatečně prodloužilo i jeho věk. Roku 1935 zašel ještě dále a zveřejnil svou myšlenku, že uvnitř hvězd mohou vznikat i další prvky.\n"}
{"id": "557126", "url": "https://cs.wikipedia.org/wiki?curid=557126", "title": "Hodinový stroj", "text": "Hodinový stroj\n\nHodinový stroj je vnitřní zařízení větších mechanických hodin, u hodinek se mluví o strojku nebo kalibru.\n\nHodinový stroj tvoří zdroj energie (závaží, pružina), soustava ozubených převodů a regulátor, obvykle kyvadlo. Regulátor, který určuje chod hodin, je se soustavou převodů spojen krokem, který na jedné straně propouští při každém kyvu jeden zub stoupacího kola, na druhé straně udílí kyvadlu mechanický impulz.\n\nHodinový stroj bývá umístěn mezi dvě desky, v nichž jsou umístěna ložiska pro hřídele ozubených kol, kroku a pérovníku nebo bubnu, na němž je navinuto lanko (řetěz) se závažím. U starších hodinových strojů, u nichž nejsou tyto hřídele rovnoběžné, jsou čepy hřídele stoupacího kola a lihýře umístěny na samostatných můstcích. Na hřídeli minutového kola je přes třecí spojku nasazena minutová ručka a převod k hodinové ručce, aby se údaj hodin na ciferníku dal ručně nastavovat. Natahovací zařízení je buďto ruční (klíčem, klikou), u věžních hodin může mít i elektrický pohon.\n\nÚdaj času je zobrazován na ciferníku, u věžních hodin bývá ciferníků několik a jsou se strojem spojeny vedením s kloubovými nebo ozubenými úhlovými převody. Hodinové stroje často obsahují také bicí zařízení, které odbíjí hodiny, případně i čtvrti, a podobným způsobem může hodinový stroj spouštět i další pohyblivá zařízení jako například na Staroměstském orloji.\n\nHodinové stroje a menší strojky se používají i u jiných zařízení, kde je třeba regulovat rychlost pohybu, jako jsou hudební hrací stroje, hračky, mechanické zapisovače a časovače.\n\n\n\n"}
{"id": "557127", "url": "https://cs.wikipedia.org/wiki?curid=557127", "title": "Jihoseveroněmecká spojovací dráha", "text": "Jihoseveroněmecká spojovací dráha\n\nJihoseveroněmecká spojovací dráha (německý oficiální název \"k.k. priv. Süd-norddeutsche Verbindungsbahn\", SNDVB) byla privátní železniční společnost v Rakousku-Uhersku, která provozovala dopravu na 250 km železničních tratí v regionu mezi Pardubicemi a Libercem.\n\nO připojení Liberce k železniční síti se jednalo již několikrát před výstavbou trati SNDVB, ale do té doby se tomuto městu dráhy vyhýbaly. Jasnější obrysy dostal tento projekt až v době, kdy mezistátní smlouva mezi Rakouskem a Saskem předpokládala vytvoření spojení mezi Libercem a Žitavou. To bylo v roce 1853. Příslušný koncesní zákon schválila Říšská rada v roce 1854 a v roce následujícím bylo vydáno povolení ke stavbě. Liberecko bylo v té době slibně se rozvíjejícím průmyslovým regionem, a potřebovalo tedy železnici kvůli dovozu uhlí a exportu výrobků. Železniční společnost počítala též s připojením uhelných revírů v okolí Malých Svatoňovic a Žacléře.\nPři posuzování trasy bylo nutno přihlédnout k vojenským zájmům, v tomto případě si armáda vynutila spojení měst Hradec Králové a Josefova. Dnešní stanice s názvem Jaroměř se původně jmenovala Josefov, později Josefov-Jaroměř. Uvažováno bylo o vedení dráhy přes Hořice a Jablonec nad Nisou, ale schválena nakonec byla trasa vedoucí po dnešní trati 030 přes Jaroměř, Starou Paku a Turnov.\n\nSe stavbou se začalo v roce 1856 současně z Pardubic i z Liberce. Stavba byla velmi náročná, jelikož se potýkala s horskými terény, které vyžadovaly i stavbu tunelů. Byl to ve své době tak nezvyklý počin, že stavební firmy měly dokonce problémy s náborem dělníků v regionu (celkově na stavbě pracovalo až 17 tisíc dělníků), protože ti se takové práce báli, a proto sem přišla řada dělníků ze zahraničí.\nHlavní trať dlouhou 160 km a její odbočku do Malých Svatoňovic s délkou 35 km se podařilo uvést do provozu po třech částech do roku 1859.\n\nSNDVB měla své sídlo podobně jako většina železničních firem ve Vídni, ale provozní ředitelství si vystavěla v Pardubicích, kde měla řadu provozních objektů a bytů pro zaměstnance. Těch měla v roce zahájení provozu celkem 352. Většina těchto objektů v areálu pardubického nádraží již neexistuje, podobně jako celých prvních několik kilometrů této hlavní tratě – ty byly v roce 1871 v souvislosti s budováním kolejí ÖNWB od Chrudimi nahrazeny novou přeložkou v současné trase položené západněji od původní.\n\nZajímavostí je, že SNDVB byla první železniční společností na našem území, která pro komunikaci používala telegraf systému Morse – a to již v roce 1858.\n\nFirma dále požádala o koncesi pokračovat v prodloužení svatoňovické odbočky až na státní hranici u Královce. Tato koncese jí byla udělena v roce 1865. Stavbu však přerušila Prusko-rakouská válka v roce 1866. Poválečná mezinárodní smlouva mezi Rakouskem a Pruskem ze srpna 1867 však zajistila spojení trati SNDVB se sítí královských pruských železnic. Toto spojení bylo otevřeno na hraničním přechodu Královec – Lubawka (tehdy Liebau). V blízkosti Královce se nachází tehdy těžená Žacléřská uhelná pánev.\n\nSNDVB získala v roce 1868 koncesi na stavbu trati z Vídně přes Znojmo a Kolín do Mladé Boleslavi a dále celého souboru tratí ve východních Čechách. Nemohla však na těchto nových tratích podnikat přímo pod hlavičkou SNDVB kvůli lišícím se koncesním podmínkám, proto vytvořila dceřinou společnost – Rakouskou severozápadní dráhu (ÖNWB). Ta později získala koncesi na stavbu dalších mnoha kilometrů tratí od Vídně až do Děčína, včetně odbočky do Prahy. Ve vystavěných kilometrech tedy ÖNWB mateční firmu předstihla. SNDVB měla sjednocený číslovací systém lokomotiv a vozů s ÖNWB, tvořily tak jednotný park vozidel.\n\nSNDVB byla prakticky monopolním dopravcem na severovýchodu Čech až do roku 1872, kdy si svou trať z Chocně do Meziměstí s hraničním přechodem do Pruska začala stavět Rakouská společnost státní dráhy (StEG), s níž SNDVB vedla spor o trasování spojky mezi těmito tratěmi. Nakonec zvítězila varianta StEG v dnešní podobě tratě ze Starkoče do Václavic. Své monopolní postavení společnost neváhala využívat k neustálému navyšování tarifů.\n\nFirma chtěla dále rozšířit své spojení s pruskými železnicemi, ale bránila jí v tom výše zmíněná mezistátní smlouva z roku 1853, která zakazovala další spojení Liberce do Saska ještě na mnoho let. Vyřešila to až nová smlouva mezi Německou říší a Rakouskem-Uherskem, a tak mohla být v roce 1875 uvedena do provozu nová trať z Liberce přes Frýdlant do Zawidówa (tehdy Seidenberg).\n\nVe stejné době stavěla SNDVB i odbočku z hlavní tratě ze Železného Brodu do Tanvaldu. Na této odbočce platil zvláštní tarif pro nákladní dopravu, který zahrnoval jakousi přirážku za nepříznivé traťové poměry (tedy za strmé sklony trati a řadu ostrých oblouků).\n\nSNDVB se přímo nezabývala stavbou místních drah, jejichž budování od 80. let 19. století usnadnil nový „lokálkový“ zákon. Přesto některé místní dráhy společnost provozovala na účet jejích vlastníků. Jednalo se o tratě z Královce do Žacléře a z Liberce do Tanvaldu. Pokusila však jednu místní dráhu postavit. Byla to místní dráha Dvůr Králové - Dvůr Králové město. Stanice s dnešním názvem Dvůr Králové nad Labem se nacházela ve značné vzdálenosti od stejnojmenného města, dokonce ani neležela na jeho katastrálním území. Nakládka ve stanici ale byla opravdu značná, stejně jako pohyb osob (město bylo v té době okresním městem). Přes v roce 1893 podrobně vypracovaný projekt ke stavbě nakonec nedošlo a podniky sídlící ve městě nakonec byly připojeny na železnici až mnohem později neveřejnou vlečkou.\n\n280,42 km tratí SNDVB bylo zestátněno spolu s tratěmi dceřiné firmy ÖNWB v roce 1909 přičleněním ke rakouským státním drahám K.k.StB. Ve stejné době byla zestátněna i největší Rakousko-uherská dopravní firma – Rakouská společnost státní dráhy.\n\n"}
{"id": "557130", "url": "https://cs.wikipedia.org/wiki?curid=557130", "title": "Hadohlavec duhový", "text": "Hadohlavec duhový\n\nHadohlavec duhový (\"Channa bleheri\") je sladkovodní paprskoploutvá ryba z čeledi hadohlavcovití (Channidae). Pochází z indického Ásámu, z povodí řeky Brahmaputry. Jako jeden z nejmenších a zároveň nejpestřeji zbarvených hadohlavců je oblíbený mezi akvaristy.\n\nPřestože hadohlavci duhoví patří do skupiny tzv. trpasličích hadohlavců, vyžadují velké akvárium. Jörg Vierke uvádí jako naprosté minimum stolitrovou nádrž o rozměrech 110×30×30 cm (tedy vzhledem k objemu relativně dlouhou). Ideální je chovat pouze jeden pár, toho ale není zpočátku snadné dosáhnout, protože pohlavní rozdíly nejsou zřetelné. Mezi rybami stejného pohlaví ale dochází k potyčkám, které mohou vést až k tomu, že slabší ryby opustí akvárium. Hadohlavci jsou schopni vyskočit i z dobře zakrytého akvária. Je-li pohromadě chován jen jeden pár, chovají se ryby mírumilovně, může ale docházet k občasným rozepřím. Samec a samice obvykle obývají opačné konce nádrže, často se ale navštěvují (především z iniciativy samice) a dochází mezi nimi k milostným kontaktům.\n\nHadohlavec duhový pochází ze subtropických vod indického Ásámu a v zimě vyžaduje nižší teplotu vody (pod 20 °C).\n\n"}
{"id": "557131", "url": "https://cs.wikipedia.org/wiki?curid=557131", "title": "Turecká rallye 2004", "text": "Turecká rallye 2004\n\nTurecká rallye 2004 byla sedmou soutěží mistrovství světa v rallye 2004. Byla pořádána ve dnech 24. až 27. června a trať měřila 383,33 km rozdělených do 17 rychlostních zkoušek. Zvítězil zde Sebastien Loeb s vozem Citroën Xsara WRC.\n\nZ první pozice opět startoval Loeb, který čistil ostatním trať. Za většího favorita byl považován jeho týmový kolega Carlos Sainz, který v loňském ročníku této rallye zvítězil. Dva dny před startem soutěže pršelo a tak nebyl Loebův handicap tak velký. Loeb vyhrál dva testy a ujal se vedení. V šestém testu dostal penalizaci za předčasný start a propadl se na druhé místo. Do vedení se posunul Petter Solberg s vozem Subaru Impreza WRC. Trest byl ale posléze zrušen a Loeb se vrátil do vedení. To udržel až do konce soutěže a získal tak čtvrté vítězství v sezoně. Sainz nakonec skončil čtvrtý. Ve třináctém testu odstoupil ze čtvrté pozice Harri Rovanperä kvůli problémům s převodovkou. O vítězství s Loebem bojoval Marcus Grönholm. Před koncem soutěže měl ale technické problémy a těsně uhájil druhou pozici před Solbergem. Ten zpočátku držel kontakt se špičkou, ale brzy nabral ztrátu jedné minuty. Jeho týmový kolega Mikko Hirvonen skončil šestý. Technické problémy měl Markko Märtin. V první etapě mu zhasl motor a jezdec nabral více než čtyřicetiminutovou ztrátu. Nakonec dojel na 24. pozici. Druhý jezdec týmu Ford M-Sport Francois Duval dokončil na páté pozici. Technické problémy měl i Gilles Panizzi, který odstoupil po čtvrtém testu. Gianluigi Galli skončil na desáté pozici. Sedmý skončil soukromý jezdec Janne Tuohino a osmý Antony Warmbold. Kategorii JWRC ovládly vozy Suzuki Ignis S1600, které dojely v pořadí Andersson, Katajamaki a Guy Wilks.\n\n"}
{"id": "557135", "url": "https://cs.wikipedia.org/wiki?curid=557135", "title": "Gan ha-Šomron", "text": "Gan ha-Šomron\n\nGan ha-Šomron nebo Gan Šomron ( גַּן הַשֹּׁמְרוֹן, doslova „\"Zahrada Samařska\"“, v oficiálním přepisu do angličtiny Gan HaShomeron, přepisováno též Gan HaShomron) je vesnice typu mošav v Izraeli, v Haifském distriktu, v Oblastní radě Menaše.\n\nLeží v nadmořské výšce 45 metrů v pobřežní nížině, 10 kilometrů od břehu Středozemního moře, cca 48 kilometrů severovýchodně od centra Tel Avivu, cca 38 kilometrů jižně od centra Haify a 7 kilometrů severovýchodně od města Chadera. Mošav leží na jihovýchodním okraji města Pardes Chana-Karkur.\n\nGan ha-Šomron obývají Židé, přičemž osídlení v tomto regionu je etnicky převážně židovské. Pás měst a vesnic obývaných izraelskými Araby (takzvaný Trojúhelník) začíná až cca 5 kilometrů na jihovýchod odtud. 5 kilometrů na severovýchod začíná rovněž arabské osídlení ve Vádí Ara. Mošav je na dopravní síť napojen pomocí dálnice číslo 65 a dalších místních komunikací v rámci aglomerace Pardes Chana-Karkur.\n\nGan ha-Šomron byl založen v roce 1934. Základní kámen byl položen na svátky Pesach na jaře 1934. Zakladateli vesnice byli židovští přistěhovalci z Německa, kteří prchali před nástupem nacismu. Osadníkům chyběly zkušenosti s farmařením, přesto se rozhodli pro založení mošavu a jejich vesnice byla nakonec úspěšná. Zakladatelská skupina osadníků prošla před založením mošavu výcvikem ve vesnici Nahalal a Ejn Šemer.\n\nJméno osady odkazuje na polohu poblíž svahů Samařska, třebaže šlo spíše o projev tehdy ještě neukotveného povědomí ohledně názvosloví regionů ve Svaté zemi (mošav leží v Šaronské planině, nikoliv v Samařsku).\n\nKoncem 40. let 20. století měl Gan ha-Šomron rozlohu katastrálního území 750 dunamů (0,75 kilometru čtverečního).<\n\nV roce 1954 obec posílil příchod nových osadníků zapojených do hnutí me-ha-Ir le-kfar (מהעיר לכפר) – „\"Z města na vesnici\"“. Roku 1957 sem přišla skupina židovských imigrantů z Polska.\n\nVětšina obyvatel vesnice v současnosti za prací dojíždí mimo obec. Část obyvatel se stál zabývá zemědělstvím a pěstováním květin. V osadě funguje plavecký bazén, veřejná knihovna a sportovní areály.\n\nPodle údajů z roku 2014 tvořili naprostou většinu obyvatel v Gan ha-Šomron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 803 lidí. Během roku 2014 populace klesla o 1,5 %.\n\n\n"}
{"id": "557140", "url": "https://cs.wikipedia.org/wiki?curid=557140", "title": "Chvojník dvouklasý", "text": "Chvojník dvouklasý\n\nChvojník dvouklasý (\"Ephedra distachya\"), zvaný také chvojník obecný, je stálezelená nahosemenná rostlina z čeledi chvojníkovitých.\n\nTento druh chvojníku je rozšířen od pobřeží jihoevropského Atlantiku přes středomořský region, jižní a západní údolí Alp, Panonskou pánev (vzácně i na jižním Slovensku v oblasti Štúrova), stepní oblasti u Černého moře, pobřeží Krymského poloostrova až po západní Sibiř a Střední Asii.\n\nPřednostně roste na navátých píscích a na územích s nevýživnou, suchou a propustnou půdou. Vyskytuje se v pobřežních i horských regionech se skalnatým nebo písčitým podložím, stejně jako ve stepích a v travnatých krajinách.\n\nChvojník dvouklasý je dvoudomý, neopadavý, silně rozvětvený, metlovitý keř, vysoký až 60 cm. Větve jsou silné 2 mm, strnule vzpřímené, válcovité, členěné uzlinami a podélně rýhované. Barvu mají zelenou a jsou fotosyntetizující. Listy jsou velmi nenápadné, dosahují délky maximálně do 2 mm, jsou vstřícné, šupinovité.\n\nKeř kvete od května do září, \"květy\" – šištice jsou vždy jednopohlavné. Samičí šištice jsou nazelenalé a vyrůstají na brachyblastech, vajíčka mají chráněna obaly připomínající listeny. Samčí jsou nažloutlé, mají jednu \"tyčinku\" s výtrusnicemi.\n\nNepravé bobulovité plody jsou červené, mají v dužnatém obalu jedno semeno a jsou shloučené do šišticovitého plodenství, dozrávají na podzim.\n\nNať chvojníku dvouklasého, shodně s ostatními chvojníky, obsahuje aromatické sloučeniny, flavonoidy a několik alkaloidů, z nichž nejdůležitější je efedrin. Efedrin se používá v lékařství jako prostředku na astma, nemoci dýchací soustavy, alergie a jako stimulant, případně je zneužíván k přípravě drog, např. pervitinu. Zdravotnictví nyní používá pouze efedrin vyráběný průmyslově, takže význam chvojníku jako léčivé rostliny vymizel.\n\nPřírodní drogy se používá pouze v drobném lidovém léčitelství nebo ve velkém v asijské medicíně, tyto neregistrované medikamenty je do České republiky zakázáno dovážet.\n\nPřestože se tento druh vyskytuje v tak širokém regionu, hrozí v mnoha oblastech jeho vymizení. Na Slovensku je zařazen ke kriticky ohroženým druhům (CR) a je tam chráněn zákonem. Jeho společenská hodnota byla v roce 2003 vyčíslena na 3000 Sk.\n\nObdobně je o jeho ochranu postaráno i v Maďarsku, kde jeho společenská hodnota je 100 000 Ft.\n\nV Evropě se vyskytují tyto tři poddruhy chvojníku dvouklasého:\n\n"}
{"id": "557146", "url": "https://cs.wikipedia.org/wiki?curid=557146", "title": "Thoinot Arbeau", "text": "Thoinot Arbeau\n\nThoinot Arbeau, vlastním jménem Jehan Tabourot, (17. března 1520, Dijon – 23. června 1595, Langres) byl francouzský hudební skladatel a kněz.\n\nJe znám pro své dílo \"Orchésographie\", studii francouzských renesančních tanců z konce 16. století. Z ní pochází i známá píseň \"Belle qui tiens ma vie\", kterou Spirituál kvintet nazpíval pod vlastním názvem \"Pavana za deset švestkových knedlíků\".\n\n"}
{"id": "557172", "url": "https://cs.wikipedia.org/wiki?curid=557172", "title": "Okres Jelenia Góra", "text": "Okres Jelenia Góra\n\nOkres Jelenia Góra (polsky \"Powiat jeleniogórski\") je okres v polském Dolnoslezském vojvodství. Rozlohu má 628,21 km² a v roce 2005 zde žilo 63 945 obyvatel. Sídlem správy okresu je město Jelenia Góra, které není jeho součástí, ale má status samostatného okresu.\n\nNa západě sousedí s okresem Lwówek Śląski, na severu s okresem Złotoryja, na severovýchodě s okresem Jawor a na východě s okresem Kamienna Góra. Na jihu sousedí s Českou republikou, Královéhradeckým krajem a Libereckým krajem.\n\nMěstské:\n\nVesnické:\n"}
{"id": "557175", "url": "https://cs.wikipedia.org/wiki?curid=557175", "title": "Bad Manners", "text": "Bad Manners\n\nBad Manners je anglická 2 Tone ska kapela, která spolu s Madness, The Specials a The Selecter patří mezi legendy tohoto žánru.\n\n\n\n\n\n"}
{"id": "557177", "url": "https://cs.wikipedia.org/wiki?curid=557177", "title": "Převýšení", "text": "Převýšení\n\nPřevýšení je rozdíl výšek dvou bodů, a to buď absolutních (nadmořských výšek) nebo relativních, vztažených k téže hladinové ploše (jiné než střední hladina moře).\n\nKumulované převýšení je součet dílčích převýšení během celé trasy, přičemž záporné převýšení (při sestupu) se neodečítá. Zjednodušeně jde o součet rozdílů mezi sedly (lokálními minimy) a vrcholy (lokálními maximy).\n\nPřevýšení a především kumulované převýšení se používají mj. při plánování a vyhodnocování tras pro běhání, cyklistiku nebo vysokohorskou turistiku.\n\nPřevýšení mezi vrcholem a nejvyšším (klíčovým) sedlem s příslušným vyšším (mateřským) vrcholem se nazývá prominence (též význačnost) a určuje relativní výšku hory. Jinými slovy jde o počet výškových metrů, o které musíme minimálně sestoupit, abychom se dostali na nějaké vyšší místo.\n"}
{"id": "557178", "url": "https://cs.wikipedia.org/wiki?curid=557178", "title": "Autosurf", "text": "Autosurf\n\nAutosurf nebo také autohits je reklamní systém pro řízené prohlížení internetových stránek sloužící ke zvýšení návštěvnosti stránek, které automaticky rotují ve webovém prohlížeči. Autosurfy jsou schopny přinést velké množství zobrazení inzerovaným stránkám. Registrovaní uživatelé autosurfů získávají kredity za prohlížení (surfování) inzerovaných stránek ostatních uživatelů a tyto kredity pak využívají k propagaci vlastních stránek – přidáním do autosurf rotace. Rotující stránky v Autosurf systémech mohou být navíc doplněny o externí inzeráty a reklamy, které zaplatí provoz autosurfu. Některé české a zahraniční autosurfy jsou doplněny o soutěže a burzy kreditů, katalogy inzerovaných stránek, cílené surfování stránek podle kategorií, hodnocení stránek atd. Jednotlivé autosurf reklamní systémy se liší zejména časem, po který je stránka v rotátoru prohlížena (doba se pohybuje v desítkách sekund), poměrem získaných/použitých kreditů a v neposlední řadě otevřeného či uzavřeného (nutnost přihlášení k účtu) surfování. \n\nNevýhodou je účast především webmasterů a majitelů stránek, tudíž reklamní potenciál je využitelný především na tuto klientskou kategorii. Další hodně diskutovanou nevýhodou autosurf reklamních systémů je to, že velké množství uživatelů pouze surfuje za účelem zisku kreditu, ale zobrazované stránky vůbec neprohlíží. Vzhledem k tomu, že tato propagace stránek je schopna s sebou přinést obrovský nárůst návštěvnosti, dochází ke zneužití autosurfů ze strany uživatelů, kteří autosurfy kombinují s jinými reklamními systémy a narušují jim tak statistiky reálného zobrazení. \n\nVelmi často lidé diskutují o skutečné efektivnosti této propagace webových stránek. Lze se setkat s termínem jako „umělá návštěvnost“, což je samozřejmě nesmysl. Žádný robot si neprohlíží webové stránky a nezvyšuje návštěvnost. Zatím neexistuje žádná studie, která by ukázala skutečný efekt této reklamy. \n\n"}
{"id": "557189", "url": "https://cs.wikipedia.org/wiki?curid=557189", "title": "Cvilín", "text": "Cvilín\n\nCvilín může znamenat:\n"}
{"id": "557200", "url": "https://cs.wikipedia.org/wiki?curid=557200", "title": "Jiří Vilém Lehnický", "text": "Jiří Vilém Lehnický\n\nJiří Vilém Lehnický (29. září 1660 Oława – 21. listopadu 1675 Brzeg) byl lehnický, volovský a břežský kníže. Byl posledním žijícím členem rozrodu slezských Piastovců a zároveň poslední legitimní mužský příslušník celé piastovské dynastie.\n\nByl synem volovsko-olavského knížete Kristiána a jeho ženy Ludviky z Anhalt-Dessau. Jiří Vilém patřil k protestantům a dokázal své knížectví chránit před protireformací, která však po jeho smrti pronikla i do břežského a lehnického knížectví.\nZaložil Řád zlatého jelena.\n"}
{"id": "557202", "url": "https://cs.wikipedia.org/wiki?curid=557202", "title": "Korsická rallye 2002", "text": "Korsická rallye 2002\n\nKorsická rallye 2002 byla třetí soutěží mistrovství světa v rallye 2002. Byla poádána ve dnech 7. až 10. března a trať měřila 357,7 km. Zvítězil zde Gilles Panizzi s vozem Peugeot 206 WRC\n\nOdpočátku měl problémy Marcus Grönholm, kterému neseděl asfaltový povrch. Problémy měl i jeho týmový kolega Richard Burns, který si stále zvykal na nový vůz. Do vedení se tak dostal třetí jezdec týmu Peugeot Sport Panizzi. Na třetí pozici za Panizzim a Grönholmem se držel Petter Solberg s vozem Subaru Impreza WRC. Ve čtvrtém testu ale dostal smyk a propadl se o tři místa. Odstoupil Kenneth Eriksson s vozem Škoda Octavia WRC kvůli poruše diferenciálu. Nedařilo se ani jeho týmovým kolegům, když Toni Gardemeister skončil dvanáctý a Roman Kresta kvůli penalizaci čtrnáctý. Bez penalizace by měl Kresta lepší čas než Gardemeister. Za tým Citroën Sport startoval Philippe Bugalski. Tommi Mäkinen udělal jezdeckou chybu, vyjel mimo trať a poškodil zavěšení. Odstoupit kvůli havárii musel i Colin McRae. Jeho týmový kolega Carlos Sainz dokončil soutěž na šestém místě.\n\n"}
{"id": "557208", "url": "https://cs.wikipedia.org/wiki?curid=557208", "title": "Kablo", "text": "Kablo\n\nKablo byl československý koncernový podnik, který sdružoval všechny výrobce kabelů, vodičů a příslušenství v tehdejší ČSSR.\n\nPůvodním mateřským a řídicím závodem se pro většinu stalo v letech 1946–1950 KABLO Bratislava n.p.\n\nV roce 1950 došlo k první velké reorganizaci československého průmyslu a jednotlivé kabelovny se osamostatnily. Naopak v roce 1958 v rámci další velké reorganizace vznikl koncernový podnik KABLO Kladno, n.p. .\n\nRozhodnutím ministra elektrotechnického průmyslu ČSSR č. 15/1980 ze dne 12. 12. 1980 byly k 1. lednu 1981 zřízeny Závody silnoproudé elektrotechniky, koncern Praha (neboli ZSE), do kterých bylo organizačně začleněno Kablo Kladno, koncernový podnik.\n\nK další změně došlo od 1. 7. 1988, kdy se rozhodnutím ministra hutnictví, strojírenství a elektrotechniky ČSSR č.2/1988 ze dne 27. 6. 1988 koncern ZSE změnil na státní podnik Závody silnoproudé elektrotechniky Praha, kombinát Praha.\n\nKablo tak získalo aspoň pomyslnou samostatnost, úplnou až v roce 1990, kdy se rozpadl i celý koncern Kablo a kdy se podřízené závody osamostatnily, většinou však s původním názvem. V rámci privatizace a globalizace však všechny ztratily svůj původní název, a mnohé z nich i v roce 1990 nabytou organizační, finanční a rozhodovací nezávislost.\n\n\"Původní adresa: 272 01 Kladno, Průmyslová 1130\"\n\nDnes se společnost jmenuje nkt cables s.r.o. (přejmenována) a je součástí skupiny nkt cables, která patří dánskému průmyslovému holdingu NKT.\nProzatímní odkaz ... (Oficiální historie)\n\nKrátce z historie \n\nKladenská kabelovna má historii podobnou jiným tradičním evropským výrobcům kabelů. Její vznik v roce 1865 je spojen s výrobou strojních lan pro doly. V místě dnešního závodu stával v druhé polovině 19. století důl Thinnfeld. Zde byly mechanické dílny, ve kterých se vyráběla ocelová drátěná lana pro kladenské uhelné doly. Těch bývalo v polovině 19. století v oblasti mezi Kladnem, Brandýskem, Libušínem a Buštěhradem téměř padesát.\n\nK proměně mechanických provozů pro výrobu lan na výrobu kabelů došlo po 1. světové válce, v roce 1920. Strhující úspěch výroby silových kabelů však netrval dlouho a kabelovna brzy začala uvažovat o změně výroby. K zásadní změně pak došlo v roce 1924, kdy se továrna stala akciovou společností, ve které měl stát 51 % a plzeňské Škodovy závody 47 %. Tato nová společnost dostala název KABLO a měla sídlo v Praze. V té době byla také zaregistrována známá ochranná známka průřezu kabelu. Kromě lan se v Kladně začaly vyrábět telefonní kabely a výroba se rychle rozšiřovala jak v sortimentu, tak budováním nových výrobních prostor.\n\nKladenská kabelovna, díky svým prozíravým kormidelníkům a vynikajícím technikům, přestála těžké časy hospodářské krize 30. let, protektorátní přísný režim i poválečnou labilitu. V poměrně stabilních socialistických časech kladenské kabelovně nejvýznamněji pomohl získat obrovský věhlas ředitel Bohumil Sivera. Pak ale závod trochu utrpěl tím, že jeho vedení nesídlilo v Kladně, ale v Praze. Po roce 1989 kabelovnu znovu postavil na nohy a získal jí celonárodní věhlas polistopadový ředitel Ing. Jiří Mňuk. \n\nnkt cables dnes\n\nDnes je bývalé KABLO Kladno součástí silné evropské skupiny výrobců kabelů – nkt cables group – která sídlí v Kolíně nad Rýnem. Tu vlastní dánský průmyslový holding NKT, jehož akcie se obchodují na dánské burze cenných papírů. V České republice má nkt cables celkem tři výrobní závody, kromě toho kladenského, ještě závod ve Vrchlabí a Velkém Meziříčí.\n\nS výrobními závody v Dánsku, Německu, Norsku, České republice, Polsku a Číně a prodejními kancelářemi po celém světě, je nkt cables výrobce orientovaný na trh vyrábějící vysoce technicky dokonalé vodiče a kabely, který má globální ambice. Skupina nkt cables intenzivně investuje své prostředky do zlepšení stávajících i do nových výrobních zařízení ve všech svých závodech. \n\nDnes se v kladenské kabelovně vyrábějí měděné a hliníkové kabely nízkého napětí do 1 kV pro použití zejména v energetickém sektoru, bezhalogenové kabely se zvýšenou bezpečností v případě požáru pro určené pro moderní bezpečnou infrastrukturu a kabely pro speciální použití v různých průmyslových odvětvích. V letech 1997–2005 prošla společnost rozsáhlou racionalizací a optimalizací výroby. Výsledkem rozsáhlé přestavby závodu v roce 2009 je moderní provoz s vysokou produktivitou a mnohem větší výrobní kapacitou, který je svou technologií a výrobním vybavením na špičce evropského kabelového průmyslu.\n\n\"Původní adresa: 812 61 Bratislava, Továrenská 11\"\n\nDnes se společnost jmenuje Prysmian Kablo s.r.o. (přejmenována) a patří italské společnosti GSCP ATHENA, S.r.l. z italsko-amerického holdingu Prysmian.\n\nHistorie výroby kabelů v Bratislavě sahá do roku 1895, kdy vídeňský podnikatel Otto Bondy založil společnost Továreň na káble. Malá dílna o třiceti zaměstnancích se během pouhých deseti let rozrostla na plochu 1,5 hektaru. Tou dobou se už zde vyráběly kabely silové, telefonní i topné a vedle toho i výrobky z kaučuku.\n\nV roce 1946 byla továrna znárodněna a přejmenována na \"KABLO Bratislava\". Zároveň se stala dočasným sídlem generálního ředitelství všech československých kabeloven – do roku 1950, kdy došlo k jedné z mnoha reorganizací a kabelovny se svým způsobem osamostatnily. \n\nV roce 1957 se začalo s výrobou celoplastových 1 kV kabelů s izolací i pláštěm z měkčeného PVC, což byla tehdy relativní evropská novinka (první takové kabely se objevily v roce 1944 v USA) – nejprve z emulzního, později z kvalitnějšího suspenzního PVC. Samozřejmě tomu předcházel vývoj spolu s VÚKI. Roku 1967 se začalo s výrobou celoplastových kabelů i pro napětí 6 kV – tehdy na to ještě neexistovaly normy IEC a KABLO tedy vypracovalo vlastní technické podmínky. Nakonec se ukázalo, že tyto TP jsou dokonce ještě přísnější než pozdější mezinárodní norma IEC 60502.\n\nStátní podnik ZSE Kablo Bratislava, kombinátny podnik (IČO 001821) byl založen k 12. 9. 1988 a jeho prvním ředitelem se stal Ing. Milan Malata (nar. 1945), jenž od roku 1975 řediteloval závodu KABLO Malacky a byl i zástupcem ředitele ZSE. Od 1. 6. 1989 ho vystřídal Ing. Jaroslav Rasocha. V roce 1990 se závod osamostatnil a po privatizaci v roce 1992 se o vedení společnosti dělili Ing. Ondrej Pazdernatý spolu s Dr.Ing. Rainerem Hermannem, ale od 30. 4. 1992 již jménem společnosti jedná pouze Dr. Hermann. \n\nK 31. 12. 1991 byla založená společnost KABLO Bratislava, spol. s r.o. (IČO 30 841 143) se základním jměním pouhých 100.000 Kč, což bylo tehdejší zákonem požadované minimum. Sídlo podniku bylo tehdy tradičně na adrese Továrenská 11.\n\nOd 30. 4. 1992 se Kablo papírově přemístilo na adresu Bajkalská 27 a k 8. 7. 1992 do společnosti kapitálově vstoupila \"Kabel-, und Drahtwerke AG Baden\" z koncernu Siemens, jež zvýšila základní jmění na 125 milionů Kč. Došlo k významnému přílivu investic (celkem 1,05 mld. Kčs) na konsolidaci podniku a nové technologie, což se odrazilo v růstu obratu na 1,04 mld Sk v roce 1994. Majitel se k 10. 2. 1995 transformoval na \"Österreichische Kabelwerke GmbH\", tou dobou šlo 60 % výroby na vývoz a průměrná mzda zhruba pěti set zaměstnanců činila necelých 10 tisíc Sk.\n\nV květnu 1996 společnost získala certifikát kvality EN ISO 9001 a následujícího roku získala Cenu Slovenskej republiky za kvalitu 1997.\n\nK 15. 8. 1996 se základní jmění bratislavského Kabla zvýšilo na 300 milionů Sk a k 15. 12. 1998 došlo k další změně majitele: papírově se přímým majitelem stala \"OEKW Starkstromkabel Beteiligungsgesellschaft mbH\", fakticky již šlo o součást italského \"Pirelli Cable Holding N.V.\". Ten se oficiálně ujal řízení společnosti od 23. 7. 1999. K 2. 11. 2000 bylo opět navýšeno základní jmění na 523.334.000 Sk.\nV roce 2002 již činil obrat 2,2 miliardy Sk a množství vyrobených kabelů činilo přes 30.000 tun, o rok později to bylo 35.000 tun a 2 miliardy Sk, v roce 2004 byly tržby 2,4 miliardy Sk a zisk po zdanění 65 milionů Sk. Tou dobou již bylo jasné, že současný areál Kabla kousek od městského centra již logisticky nevyhovuje (stísněné prostory areálu a přímé vyústění brány na rušnou bratislavskou ulici), takže se rozhodlo o stěhování podniku a opuštění původního areálu. Na podzim 2005 byl bratislavský areál prodán developerské společnosti \"HB Reavis Group\" a během patnácti měsíců se všechny výrobní provozy přestěhovaly na Záhorie do průmyslového areálu \"Eurovalley Malacky\".\n\nVedle toho se hýbalo i s kapitálem, celé Pirelli bylo prodáno americké investiční bance Goldman Sachs a v srpnu 2005 již byla majitelem Kabla italská společnost s ručením omezeným \"GSCP ATHENA, S. r. l.\", k 1. 10. 2005 byla bratislavská společnost přejmenována na Prysmian Kablo s.r.o., jejíž základní jmění činilo 640.027.000 Sk. Od 19. 6. 2007 sídlí Prysmian Kablo na adrese Trnavská cesta 50. Kvůli vstupu Slovenské republiky do Evropské měnové unie musela být přeceněna i společnost Prysmian Kablo a od 5. 11. 2009 se tedy její jmění udává ve výši 21.246.001 euro. \n\nSoučasný výrobní program: kabely pro energetiku a telekomunikace – celoplastové silové kabely a vodiče do 450/750 V, celoplastové silové kabely 1–35 kV, speciální (sdělovací a signální) kabely a vodiče a izolační materiály (výroba PVC).\n\nA původní areál Továrenská 11? V září 2007 se rozhodla developerská společnost \"HB Reavis Group\", že v oblasti Mlýnske nivy zrealizuje projekt \"Twin City\" – a v této souvislosti „... je nevyhnutné všetko zbúrať, urobí sa fotodokumentácia, aby sa aspoň vo vizuálnej podobe zachovala atmosféra tohto miesta ako dedičstvo pre budúce generácie.“ (vyjádření zástupce developera Miro Sedláka). Přes snahu Pamiatkového ústavu SR nakonec došlo mezi 18. 11. 2007 a 12. 1. 2008 ke zbourání cenných budov kotelny od architekta Alexandra Feiglera i funkcionalistické ředitelské budovy od architekta Ramlera, výrobní haly padly dokonce bez povolení – budovy byly údajně velmi zchátralé, nestabilní a ohrožovaly by okolojdoucí chodce. Přitom zde krátce předtím naplno běžela hlučná výroba, která jistě byla na statiku budov náročnější, a ještě v prosinci 2007 zde sídlily některé kanceláře. Stavebný úrad Bratislava – Staré Mesto udělil developerovi pokutu 1 mil. Sk (polovinu zákonného maxima). Zbylo jen několik snímků – např. zde. K výstavbě však dosud (listopad 2010) nedošlo a na místě relativně pohledných budov bývalého Kabla se teď nalézá nevábné zbořeniště.\n\nK 28. 5. 1996 bratislavské Kablo založilo českou organizační složku \"KABLO Bratislava, spol. s r.o.\" (IČO 649 36 996) se sídlem Praha 2, Kunětická 42. Sídlo této pobočky bylo k 14. 4. 1998 přesunuto do Rudné u Prahy, Masarykova 921, a nakonec se tato pobočka spolu se svou slovenskou matkou přejmenovala k 30. 11. 2005 na \"Prysmian Kablo s r.o., organizační složka\". Kuriózní je, že až do 30. 11. 2009 tato matka udávala své bratislavské sídlo na adrese Továrenská 11, přestože tam oficiálně nesídlila již více než 17 let. \n\"Původní adresa: 405 33 Děčín 5 – Rozbělesy, Ústecká 33\"\n\nDnes se společnost jmenuje Kabelovna Děčín-Podmokly a.s. (staronový název) a patří německo-americké investiční skupině Wilms Gruppe.\nProzatímní odkaz ... (oficiální historie)\n\nDěčínský závod se už od roku 1986 věnoval i optickým kabelům, čímž se tehdejší Československo stalo teprve šestou zemí na světě, jež tuto progresivní technologii dokázala vyrábět.\n\n\"Původní adresa: Praha 20 – Hostivař, U Kabelovny 278\"\n\nDnes se společnost jmenuje PRAKAB PRAŽSKÁ KABELOVNA s.r.o. (staronový název) a patří rakouské skupině SKB.\nProzatímní odkaz ... (oficiální historie)\n\n\"Původní adresa: 280 94 Kolín IV, Havlíčkova 432\"\n\nDnes se společnost jmenuje KOPOS KOLÍN a. s. (přejmenována) a jde o ryze českou společnost ve vlastnictví jednoho majitele, který úspěšně odolává tlaku zahraničních zájemců o koupi.\nProzatímní odkaz ... (oficiální historie)\n\"Původní adresa: 901 13 Malacky, Továrenská 15\"\n\nPodnik KABLO MALACKY š.p. (IČO 418 323) vznikl na základě rozhodnutí Ministerstva hutnictví, strojírenství a elektrotechniky ČSFR č. 94/1990 ze dne 19. 6. 1990, a to odštěpením se původní pobočky podniku KABLO Bratislava. Jeho původní výrobní program byl zaměřen na plastikářský, gumárenský a kabelářský výzkum a vývoj, včetně jejich malosériové výroby a prodeje. \n\nV květnu 1994 byl podnik přejmenován na KABLEX Malacky š.p. a v červenci se rozhodlo o jeho privatizaci, následkem čehož státní podnik o kmenovém jmění 456.018.000 Sk k 30. 11. 1994 zanikl a jeho jmění vložil slovenský Fond národného majetku do nově vzniklé KABLEX Malacky a.s. (IČO 34 113 258), která vznikla k 1. 12. 1994 (ovšem se základním jměním 409.894.000 Sk).\n\nVýznamnou roli ve společnosti hrála osobnost Ing. Ladislava Mikleho, který byl v 70. a 80. letech podnikovým ředitelem KABLO Vrchlabí a který byl uznáván jako velmi schopný vedoucí pracovník – navíc jeden z mála manažerů, kteří skutečně vystudovali obor kabelář. V malackém KABLEXu byl členem představenstva až do prosince 2000.\n\nPodnik se však v nové době neetabloval, pravděpodobně hlavně \"zásluhou\" privatizátorské firmy Zomex prominentního podnikatele Miroslava Zachara, který se stal jednatelem KABLEXu a dovedl ho do krachu, přičemž státu za firmu ani nezaplatil. Na návrh Konsolidačnej banky byl dne 20. 8. 1997 usnesením Krajského súdu v Bratislave vyhlášen konkurs na společnost KABLEX Malacky a.s. a správcem konkursní podstaty se stal bratislavský advokát JUDr. Pavol Bagin, na kterého přitom bylo právě v souvislosti s privatizací KABLEXu podané trestní oznámení. Dne 14. 6. 2004 vydal soudce JUDr. Eugen Palášthy rozsudek o způsobu uspokojení věřitelů (pohledávky úřadů a pojišťoven 100 %, ostatní věřitelé 8,37 %, takže např. Závody ťažkého strojárstva Dubnica nad Váhom obdržely 21,96 Sk). \n\nKrajský súd v Bratislave sice 8. 8. 2005 konkurs opět zrušil, z důvodu předchozích závažných chyb, nicméně už bylo pozdě a z KABLEXu zbyl jen chátrající areál, o který měla zájem developerská společnost Eurovalley. Ta sem také později přetáhla z Bratislavy společnost Prysmian Kablo s.r.o., bývalá mateřská společnost se tak usadila v areálu bývalé dceřiné společnosti a pomyslný kruh se tak uzavřel.\n\nDnes v místě působí kromě nadnárodního Prysmianu také malé společnosti SkyLife spol. s r.o. (založena roku 1998) a SKIMEX, a.s. (založena roku 2000), jež jsou personálně a pravděpodobně i vlastnicky propojené. Zabývají se kabelářskou výrobou, ale nemají právní návaznost na původní podnik – pokud odmyslíme to, že mezi jejich zakladateli jsou bývalí vrcholoví manažeři KABLEXu pánové Ing. Jozef Staroň (zároveň bývalý ředitel Západoslovenských cementární a vápenok, š.p. a profesionální člen představenstev či dozorčích rad) a Ing. Štefan Temer.\n\nNekabelářskou výrobu v areálu provozuje německá společnost Richard Fritz - \nvýrobce okenních systémů pro koncern Volkswagen, který se sem přestěhoval již v září 2001.\n\n\"Poznámka na závěr: Na Slovensku existuje ještě společnost Kablex s.r.o., ta však nemá s malackým podnikem nic společného – roku 2008 ji založil a dodnes vlastní PaedDr. Miroslav Ďumbala.\"\n\n\"Původní adresa: 594 01 Velké Meziříčí, U tržiště 1\"\n\nDnes se společnost jmenuje nkt cables Velké Meziříčí k.s., člen skupiny NKT (přejmenována) a patří dánskému holdingu NKT Cables.\nProzatímní odkaz ... (oficiální historie)\n\"Původní adresa: 543 14 Vrchlabí, Žižkova 509\"\n\nDnes se společnost jmenuje nkt cables Vrchlabí k.s., člen skupiny NKT (přejmenována) a patří dánskému holdingu NKT Cables.\nOd roku 2017 přejmenovaná na Kablo Vrchlabí s.r.o. a patřící německo-americké investiční skupině Wilms Gruppe. Odkaz ... (oficiální stránky)\n\"Původní adresa: 825 16 Bratislava, Košická 6\"\n\nVýrobce izolačních materiálů se odštěpil od bratislavského Kabla v roce 1990, jeho činnost ale dlouho netrvala – již roku 1996 nevyrobil ani gram směsi a roku 1998 byl poslán do právní likvidace. Snaha o využití výrobních hal ke kulturní činnosti (\"Fabrika music club\") skončila jediným pokusem v listopadu 2005. \n\nRoku 2008 zanikl i výrobní areál včetně architektonicky cenné lisovny bakelitu. \n\n\"Původní adresa: 812 61 Bratislava, Továrenská 14\"\n\nZkratka znamená Výskumný ústav káblov a izolantov, odštěpil se od bratislavského Kabla v roce 1950. Dnes se společnost jmenuje VUKI, a.s.. \nProzatímní odkaz ... (oficiální historie)\n\nYoutube.com: Správy TA3 – reportáž z odstřelu komína v areálu bratislavského Kabla\n"}
{"id": "557223", "url": "https://cs.wikipedia.org/wiki?curid=557223", "title": "Seligerovo sdružení", "text": "Seligerovo sdružení\n\nSeligerovo sdružení (německy Seliger-Gemeinde) je „sdružení sudetoněmeckých sociálních demokratů“, založené 4. června 1951 v Mnichově. Bylo pojmenováno po 1. předsedovi Německé sociálně demokratické dělnické strany (DSAP) v Československu, Josefu Seligerovi. Společně se současnými vysídlenci impatriovanými do Německa s těmi sudetoněmeckými sociálními demokraty, kteří zůstali v exilových zemích zaštiťuje Seliger-Gemeinde politické a duchovní dědictví někdejší DSAP.\n\nK jejím předsedajícím resp. vedoucím členům patřili například členové SPD Richard Reitzner, Ernst Paul, Wenzel Jaksch, Volkmar Gabert nebo Peter Glotz.\n\n20. října 2007 byli v Brannenburgu za předsedající opětovně zvoleni Dr. Helmut Eikam a Albrecht Schläger.\n\nPo 1. světové válce, rozbití Rakouského císařství a vznik československého státu, se ustanovila v září 1919 německé nekomunistické dělnické hnutí v Československu v Teplicích jako Německou sociálně demokratickou dělnickou stranu (DSAP) v ČSR.\n\nPředchůdcem strany bylo roku 1863 v Aši založené dělnické sdružení, jako sekce Všeobecného svazu německých dělníků, první sociálně demokratické organizace v Rakouském císařství. Za 1. Československé republiky byl DSAP největší demokratickou německou stranou, jež se snažila hájit národní a sociální záležitosti německého obyvatelstva. Za předsednictví Ludwiga Czecha nastoupila v letech 1920 až 1938 kurs konstruktivní, nikoli však nekritické spolupráce a v letech 1929 až 1938 byla členem několika pražských koaličních vlád.\n\nPředsedy strany byli Josef Seliger od založení v roce 1919 až do své předčasné smrti v roce 1920, poté dr. Ludwig Czech a konečně Wenzel Jaksch, jenž byl zvolen v roce 1938, ale již roku 1939 byl nucen emigrovat.\n\nPo záboru Sudet Německou říší v roce 1938 byla DSAP rozpuštěna, přes 10 000 z celkového počtu 80 000 členů bylo nacisty zatčeno, jiným se podařilo uprchnout a emigrovat, zejména do Skandinávie, Británie nebo do Kanady, kde vytvořili spolek sudetoněmeckých sociálních demokratů. Po vysídlení Němců z Československa v letech 1945/46 se sudetoněmečtí sociální demokraté rozhodujícím způsobem podíleli na obnově SPD v Hesensku, Bavorsku a Bádensku-Württembersku.\n\n\n\n"}
{"id": "557229", "url": "https://cs.wikipedia.org/wiki?curid=557229", "title": "Young Jeezy", "text": "Young Jeezy\n\nJay Jenkins (* 12. října 1977, Columbia, Jižní Karolína, USA), spíše známý jako Young Jeezy a dříve jako Lil J je americký rapper a člen skupiny USDA. Jde o bývalého člena skupiny Boyz N da Hood. Proslul používáním výrazu \"Trap\" (související s prodejem drog). Jeho nejúspěšnějším albem se stalo \"\" (2006). Největším hitem píseň \"Soul Survivor\" (ft. Akon).\n\nNarodil se ve městě Columbia roku 1977, ale brzy se jeho rodina přestěhovala do Atlanty, Georgia. Když vyrůstal, jeho rodiče se rozvedli a on trávil čas střídavě u jednoho z nich. V sedmnácti letech byl nucen strávit devět měsíců ve vojenském tréninkovém táboře v Savannah, za držení drog.\n\nHudební kariéru odstartoval v roce 2001, když pod přezdívkou Lil J vydal nezávislé album \"Thuggin' Under the Influence (T.U.I.)\", na svém vlastním labelu Corporate Thugz Entertainment. O dva roky později si změnil pseudonym na \"Young Jeezy\" a vydal nezávislé album \"Come Shop wit Me\", které obsahovalo i několik písní z předchozího alba. Po vydání získal smlouvu u Bad Boy Records, kde se stal členem skupiny Boyz n the Hood, jejichž debut byl vydán v roce 2005 a umístil se na pátém místě žebříčku Billboard 200.\n\nTím se mu rozběhla i sólová kariéra. Po poslechu jeho písní o něj stály společnosti jako jsou Interscope Records nebo Warner Bros., ale on se rozhodl upsat, i se svým labelem \"Corporate Thugz Ent.\", Def Jamu. Jeho sólo debut u major labelu \"\" vyšel v červenci 2005 a umístil se na druhém místě žebříčku Billboard 200, a to i díky singlu \"Soul Survivor\" (ft. Akon), který je jeho doposud nejúspěšnějším.\n\nVe stejném roce, po hurikánu Katrina zpřístupnil svůj dům obětem katastrofy. V září téhož roku spolupracoval na písni rappera Gucci Manea, za kterou však nikdy nedostal zaplaceno, čímž se rozpoutal spor (beef). Jeezy nahrál dissy \"Stay Strapped\", \"Break It Down\" a \"Streets On Lock\", poslední zmiňovaný pochází z druhého sólového alba nazvaného \"The Inspiration: Thug Motivation 102\". Toto album vyšlo v roce 2006 a umístilo se na prvních místech hitparád Billboard 200, Top R&B/Hip-hop Albums a 'Top Rap Albums, stejně jako předchozí album i toto získalo platinové ocenění společnosti RIAA za milion prodaných kopií v USA. Z alba pochází úspěšné singly \"I Luv It\" a \"Go Getta\" (ft. R. Kelly).\n\nNa přelomu let 2006 a 2007 opustil po vnitřních sporech skupinu Boyz n Da Hood, ve které ho nahradil rapper Gorilla Zoe, a založil novou skupinu USDA, kterou kromě něj tvoří rappeři Slick Pulla a Blood Raw. V květnu pak vychází pod Def Jamem debut této skupin nazvaný \"Cold Summer\", ten se umístil na čtvrtém místě hitparády Billboard 200. Ve stejném roce před Vánoci, během týdne rozvezl tisíc hraček pro tisíc dětí po čtvrtích Unionville ve městě Macon a Old Fourth Ward Community v Atlantě.\n\nRoku 2008 vydal své třetí album nazvané \"The Recession\", které se umístilo opět na prvních místech všech tří hitparád zmíněných výše a navíc zabodovalo i v Kanadě. Ovšem album nezaznamenalo již takový prodej, a tak se stalo \"jen\" zlatým. Z alba pochází hity \"Put On\" (ft. Kanye West), který byl nominován na cenu Grammy, a \"My President\" (ft. Nas). V březnu 2010 vypustil ze svého pseudonymu \"Young\", ale brzy tuto změnu odvolal.\n\nOd listopadu 2009 pracoval na albu s pracovním názvem \"Thug Motivation 103\", ze kterého pochází promo singl \"Lose My Mind\" (ft. Plies). Album \"\" bylo nakonec vydáno 20. prosince 2011, debutovalo v USA na 3. příčce. Celkem se v USA prodalo 580 000 kusů alba. Tím získalo certifikaci zlatá deska. Úspěšnějšími singly jsou písně \"I Do\" (ft. Jay-Z a André 3000) a \"Leave You Alone\" (ft. Ne-Yo).\n\nV srpnu 2013 vydal kompilační mixtape svého labelu CTE s názvem \"Boss Yo Life Up Gang\".\n\nV září 2014 vydal své páté album nazvané \"\". Album vydal pod zkráceným pseudonymem Jeezy. K propagaci alba vydal neúspěšný singl \"Me Ok\" a singl \"Seen It All\" (ft. Jay-Z), který se umístil na 85. příčce. I přes relativní neúspěch singlů se album umístilo na 2. příčce žebříčku Billboard 200 se 121 000 prodanými kusy v první týden prodeje v USA. Celkem se prodalo 247 000 kusů.\n\nNa konci srpna 2015 uvedl, že brzy vydá nové album. Téhož dne byl vydán první singl s názvem \"GOD\". Datum vydání bylo stanoveno na 13. listopadu 2015. V říjnu také zveřejnil obal alba. Další dva singly byly \"Church in these Streets\" a \"Gold Bottles\". Ani jeden singl se neumístil v hitparádách.\n\nMezi říjnem a prosincem 2017 vydal tři nové singly \"Bottles Up\" (ft. Puff Daddy), \"Cold Summer\" (ft. Tee Grizzley) a \"This Is It\". Ani jeden singl ovšem neuspěl. Album \"Pressure\" bylo vydáno v prosinci 2017 a umístilo se na 6. příčce žebříčku Billboard 200 s 72 000 prodanými kusy (včetně streamů) v první týden prodeje v USA.\n\n\n\n\n"}
{"id": "557233", "url": "https://cs.wikipedia.org/wiki?curid=557233", "title": "Subaru World Rally Team", "text": "Subaru World Rally Team\n\nSubaru World Rally Team je tovární tým japonské automobilky Subaru. Tento tým se již od 80. let účastní závodů v rallye. Tým zvítězil v letech 1995, 1996 a 1997. Jezdci týmu získali titul Mistra světa v letech 1995, 2001 a 2003.\n\nPůvodně se automobilka účastnila závodů s vozem Subaru RX Turbo. Tento typ však nebyl příliš úspěšný a nedosahoval požadovaných výsledků. Od sezony mistrovství světa v rallye 1990 zahájil tým spolupráci s firmou Prodrive. Prvním výsledkem spolupráce byl vůz Subaru Legacy RS. Tento typ byl těžký a jezdci s ním spíše získávali zkušenosti. Od sezony mistrovství světa v rallye 1993 začal tým nasazovat zcela nový sedan střední třídy - Subaru Impreza 555. Tým tvořila jezdecká dvojice Colin McRae a Carlos Sainz. mezi oběma panovala velká rivalita. Sainze od roku 1995 nahradil Kenneth Eriksson. McRae se v této sezoně stal mistrem světa a tým vyhrál i pohár konstruktérů. Ten tým obhájil i v následující sezoně, kdy sestavu posílil Pier Liatti.\n\nOd sezony mistrovství světa v rallye 1997 vstoupily v platnost nové předpisy pro kategorii WRC a Subaru bylo s týmem Ford M-Sport první, kdo tyto vozy nasadil. Na rozdíl od Fordu ale u Subaru postavili zcela nový vůz s karoserií kupé. Trio jezdců získalo celkem 8 vítězství a tým opět vybojoval pohár konstruktérů. V následující sezoně byl členem týmu naposledy McRae, který posléze odešel k Fordu. Novými jezdci pro mistrovství světa v rallye 1999 byli Richard Burns a Juha Kankkunen. Burns vybojoval titul vicemistra. Toto umístění zopakoval i v roce 2000. Tento rok byl i poslední sezonou u Subaru pro Kankkunena. Mistrem světa se Burns stal až v roce 2001, kdy jej v týmu doplnili Petter Solberg a Markko Märtin. Burns poté přestoupil k týmu Peugeot Sport a v týmu jej vystřídal Tommi Mäkinen. Märtin odešel do týmu Ford.\n\nMäkinenovy výsledky nebyly nijak zářivé a po sezoně mistrovství světa v rallye 2003 oznámil konec kariéry. Naopak Solberg získal titul Mistra světa. Do týmu se po odchodu Mäkinena měl vrátit Burns, ale kvůli zdravotním problémům musel přerušit svou kariéru. Druhým jezdcem se tak stal Mikko Hirvonen. Tým se v šampionátu držel do sezony mistrovství světa v rallye 2008, kdy oznámil kvůli finančním problémům konec působení. Od roku 2010 se tým prostřednictvím soukromých jezdců angažuje v šampionátu Intercontinental Rally Challenge s vozem Subaru Impreza WRX.\n"}
{"id": "557246", "url": "https://cs.wikipedia.org/wiki?curid=557246", "title": "Alonej Jicchak", "text": "Alonej Jicchak\n\nAlonej Jicchak ( אַלּוֹנֵי יִצְחָק, doslova „\"Jicchakovy duby\"“, v oficiálním přepisu do angličtiny Allone Yizhaq, přepisováno též Alonei Yitzhak) je školský komplex a mládežnická vesnice v Izraeli, v Haifském distriktu, v Oblastní radě Menaše.\n\nLeží v nadmořské výšce 74 metrů na okraji hustě osídlené a zemědělsky intenzivně využívané pobřežní nížiny, respektive jejího výběžku – údolí Bik'at ha-Nadiv. Na severovýchod od vesnice se zvedá pahorkatina Ramat Menaše. Podél jižní strany obce vstupuje do údolí vádí Nachal Barkan. Dál k jihu začíná region Vádí Ara.\n\nObec se nachází 10 kilometrů od břehu Středozemního moře, cca 52 kilometrů severovýchodně od centra Tel Avivu, cca 33 kilometrů jižně od centra Haify a 10 kilometrů severovýchodně od města Chadera. Alonej Jicchak obývají Židé, přičemž osídlení v tomto regionu je převážně židovské. 3 kilometry východně od osady ale začíná téměř souvislý pás měst a vesnic obývaných izraelskými Araby ve Vádí Ara. Společně se sousední vesnicí Kfar Glikson vytváří Alonej Jicchak souvislé zastavěné území, které je zároveň na severu propojeno s městem Binjamina-Giv'at Ada.\n\nAlonej Jicchak je na dopravní síť napojen pomocí místní silnice číslo 6522. Východně od obce probíhá dálnice číslo 6 (Transizraelská dálnice).\n\nAlonej Jicchak byl založen v roce 1949. Podle jiných zdrojů založena již roku 1948. Jejím zakladatelem byl Jechi'el Charif (יחיאל חריף). V prvních dvou letech sídlilo toto východné a vzdělávací zařízení přímo v kibucu Kfar Glikson, pak se rozhodlo osamostatnit a přestěhovat na sousední pozemky severně od kibucu.\n\nKomplex byl napojen na mládežnické hnutí ha-No'ar ha-cijoni. Zpočátku byl určen pro absorpci a výchovu židovských dětí z Evropy, které přežily holokaust. V 50. letech 20. století sem mířily židovské děti ze severní Afriky a Indie, v 60. letech nová přistěhovalecká vlna z východní Evropy a v 70. letech židovské děti ze SSSR. V posledních dekádách to byli například přistěhovalci z Etiopie.\n\nV obci funguje šestileté středoškolské vzdělávání. Studuje zde cca 400 žáků. Pro děti z řad nových imigrantů je zde rovněž ulpan pro intenzivní zvládnutí hebrejštiny. Po vyučování je zde k dispozici ještě dobrovolné vzdělávání v Kleemanově výukovém centru včetně multimediálních laboratoří. Komplex nabízí dále zájmové kroužky v uměleckých oborech. Zhruba šest hodin týdně tráví studenti fyzickou prací.\n\nObec je pojmenována podle Jicchaka Gruenbauma – polskožidovského a izraelského sionistického aktivisty. Vesnici obklopuje dubový les vyhlášený za přírodní rezervaci.\n\nPodle údajů z roku 2014 tvořili naprostou většinu obyvatel v Alonej Jicchak Židé – cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo vesnického typu s dlouhodobě kolísající populací. K 31. prosinci 2014 tu žilo 284 lidí. Během roku 2014 populace klesla o 0,7 %.\n\n\n"}
{"id": "557264", "url": "https://cs.wikipedia.org/wiki?curid=557264", "title": "Odontoblast", "text": "Odontoblast\n\nOdontoblasty jsou buňky, které lemují vnitřní povrch zubu a oddělují jej od dřeňové dutiny (cavum pulpae). Začínají se vyskytovat už u 17-18 týdnů starého plodu a vydrží až do smrti organismu, pokud nejsou zničeny nemocemi či nesprávnou péčí o dutinu ústní. Pouze ty v apikální části kořene zubu postupem času samovolně zanikají. Jejich hlavní biologickou funkcí je dentinogeneze - vylučování predentinu, ze kterého mineralizací vznikne dentin (modifikace kostní tkáně, která neobsahuje ani kostní lamely, ani cévy).\n\nTyto ektomezenchymální elementy jsou epiteloidně uspořádány jako vysoké, štíhlé, cylindrické buňky. Jejich protáhlé jádro je uloženo spíše v bazální části cytoplazmy, zatím co z apikálního pólu vychází dlouhý, tenký a větvený cytoplazmatický výběžek, tzv. Tomesovo vlákno (fibrae dentini). Jeho vnitřek vystýlá velmi tenká vrstva mukopolysacharidového materiálu.\nTyto vlákna radiálně a v hojném počtu prostupují celou dentinovou matrix v kolmém směru. Vedou malými kanálky nazývanými dentinové (canaliculi dentis), které se na rozhraní dentinu a skloviny bohatě větví a někdy zasahují až do samotné skloviny. Na 1 mm2 plochy jich připadá 12 000 až 75 000 a způsobují na preparátech zubů charakteristické radiální žíhání dentinu - Schregerovy proužky (striae dentini alternatae). Kanálky jsou esovitě prohnuty: konvexita prvního ohybu směřuje ke hrotu zubního kořene a nachází se blíže dřeňové dutiny, naopak konvexita druhého ohybu je obrácena ke korunce a leží blíže vnějšího povrchu dentinu. Průměr dentinových kanálků na dřeňové straně dentinu dosahuje 3-4 µm, avšak na distálních koncích se postupně zmenšuje. Mezi sousedními výběžky jsou časté anastomózy, neboli funkční spojení. \nV cytoplazmě odontoblastu se nachází vláknité mitochondrie, granulární endoplazmatické retikulum a silně rozvinutý Golgiho komplex. Tomesova vlákna, na rozdíl od těla odontoblastu, mají jen drobné mitochondrie, prakticky postrádají endoplazmatické retikulum a ribosomy, avšak jsou bohaté na mikrotubuly a mikrofilamenta.\n\nPredentin je produkován pouze částí buněk přivrácenou k dentinu. Z Golgiho komplexu se odštěpují vakuoly, které putují apikálním směrem. Jejich obsah se zahustí a poté jsou tyto matrixové vezikuly exocytózou uvolňovány z odontoblastu. Obsahují jemné krystaly hydroxyapatitu, které rostou a slouží jako krystalizační jádra pro další ukládání minerálů na okolních kolageních fibrilách, čímž vzniká dentin.\nDentin tvoří hlavní součást zubu. Je to zvápenatělá pojivová tkáň tvrdší než kost, obsahuje 72 %\nanorganických látek, převážně hydroxyapatit, jehož destičkovité krystaly jsou menší než krystaly ve sklovině, a 28 % organických látek. Fibrilární složkou mezibuněčné hmoty (substantia cardinalis dentini) je především kolagen I. a amorfní část tvoří proteoglykany obsahující chondroitinsulfát a keratansulfát. Od kostní tkáně se dentin liší tím, že jeho buňky, odontoblasty, neleží uvnitř dentinu v základní hmotě, ale jsou v dutině dřeňové na vnitřním povrchu dentinu.\n\nDentin existuje ve třech formách, jako primární, sekundární a terciární. Na straně dřeňové dutiny, nejblíže tělu odontoblastů, je úzký pás nemineralizovaného dentinu (von Ebnerův dentin - predentin). Mladší vrstva predentinu leží u těla odontoblastů, starší vrstva predentinu již hraničí s vrstvou mineralizace. Při povrchu dentinu, v blízkosti jeho hranice se sklovinou a cementem, jsou malé okrsky nemineralizovaného nebo jen částečně mineralizovaného dentinu, které jsou patrné na výbrusech jako dutinky. V zubovině kořene u hranice dentinu s cementem tvoří tyto okrsky souvislou zrnitou vrstvu Tomesovu (granulární seu globulární), kde začíná mineralizace a pokračuje do predentinu. V poblíž dentino-sklovité hranice, v rozsahu korunky, jsou tyto nezvápenělé okrsky větší a označují se jako interglobulární lakuny Czermakovy. Dentin, vzniklý do ukončení vývoje zevního tvaru zubu, nazýváme primární dentin.\n\nDentin druhotný (sekundární) se tvoří po celý život podél Tomesových vláken jako tzv.\ndentin cirkumpulpární, plášťový a interdentin. Nejblíže sklovině je tzv. plášťový dentin, obsahující\nsvazečky kolageních alfa-vláken (tzv. Korffova vlákna). Cirkumpulpární dentin obklopuje úsek\nvýběžků odontoblastů vzdálenější od jejich těla, vytváří se nárazovitě a střídavé usazování\nmetachromatických látek podmiňuje optické efekty, tzv. Ebnerovy pruhy (fibrae tangentales dentini). Intertubulární, interglobulární a peritubulární dentin jsou vrstvy mající různý obsah\nvápníku. Intertubulární dentin je bohatý na kolagenní vlákna, kdežto dentin peritubulární na\nvápenné krystalky.\n\nPři odvápnění dentinu vzniká mezi vnitřní plochou dentinového kanálku a povrchem Tomesova vlákna mezera tzv. Neumannova pochva. Prostor může sloužit k šíření patologických procesů v zubovině. Při některých metabolických poruchách jsou Ebnerovy pruhy tak výrazné, že jsou viditelné i makroskopicky pouhým okem a pak mohou být označovány jako pruhy Owenovy.\nV dentinu všech zubů se nalézá neonatální neboli porodní pruh (linea neonatorum), který je důsledkem dvoutýdenního přerušení mineralizace dentinu i sklovinné substance v době po narození. \n\nNovotvorba dentinu po prořezání zubu může být potencována vznikajícím kazem nebo tlakovým opakovaným traumatem. Tento terciární dentin vzniká účelově v místech vystavených traumatu a chronickému dráždění a je také označován jako reaktivní, náhradní, obranný a atypický. Obsahuje více krystalků apatitu než dentin sekundární, má nepravidelnou strukturu a podílí se na postupném zužování a zmenšování dřeňové dutiny. Dentinové kanálky jsou nepravidelné, někdy i chybějí. Jindy dochází i k zabudování odontoblastů do matrix dentinu, kvůli čemuž pak tyto odontoblasty rychle odumírají.\n\n"}
{"id": "557274", "url": "https://cs.wikipedia.org/wiki?curid=557274", "title": "Prezidentské volby na Slovensku 1999", "text": "Prezidentské volby na Slovensku 1999\n\nPrezidentské volby na Slovensku 1999 byly první prezidentské volby, kdy prezidenta volili lidé přímo - tj. přímou \nvolbou. Konaly se 15. (první kolo) a 29. května (druhé kolo).\n\nPrvní prezidentské volby se konaly v r. 1993, ale tehdy volili prezidenta poslanci parlamentu.\nPoznámka:\n\nDo druhého kola postoupili dva nejúspěšnější kandidáti z prvního kola.\n\n\n"}
{"id": "557277", "url": "https://cs.wikipedia.org/wiki?curid=557277", "title": "Prezidentské volby na Slovensku 2004", "text": "Prezidentské volby na Slovensku 2004\n\nPrezidentské volby na Slovensku 2004 byly v pořadí druhé prezidentské volby, kdy prezidenta volili lidé přímo - tj. přímou \nvolbou. Konaly se 3. (první kolo) a 17. dubna (druhé kolo). \n\nPoznámka:\n1 - vzdal se kandidatury ve prospěch Eduarda Kukana \n\nDo druhého kola postoupili dva nejúspěšnější kandidáti z prvního kola.\n\n\n"}
{"id": "557279", "url": "https://cs.wikipedia.org/wiki?curid=557279", "title": "Ša'ar Menaše", "text": "Ša'ar Menaše\n\nŠa'ar Menaše ( שַׁעַר מְנַשֶּׁה, doslova „\"Brána Menaše\"“, v oficiálním přepisu do angličtiny Sha'ar Menashe) je komplex psychiatrické léčebny a obec v Izraeli, v Haifském distriktu, v Oblastní radě Menaše.\n\nLeží v nadmořské výšce 43 metrů v pobřežní nížině, nedaleko kopcovité oblasti podél Zelené linie, která odděluje Izrael v mezinárodně uznávaných hranicích a okupovaný Západní břeh Jordánu.\n\nObec se nachází 12 kilometrů od břehu Středozemního moře, cca 47 kilometrů severovýchodně od centra Tel Avivu, cca 40 kilometrů jižně od centra Haify a 8 kilometrů východně od města Chadera. Ša'ar Menaše obývají Židé, přičemž osídlení v tomto regionu je převážně židovské. 3 kilometry jihovýchodně od osady ale začíná téměř souvislý pás měst a vesnic obývaných izraelskými Araby v takzvaném Trojúhelníku.\n\nŠa'ar Menaše je na dopravní síť napojen pomocí místní silnice číslo 6403 (spojení do města Pardes Chana-Karkur) a místní silnice číslo 574 (severojižní spojení). Východně od obce probíhá také dálnice číslo 6 (Transizraelská dálnice).\n\nŠa'ar Menaše byl založen v roce 1949. Jde o největší psychiatrickou léčebnu v Izraeli. V 60. letech 20. století se ale Ša'ar Menaše uvádí i jako instituce zaměřená na péči o seniory.\n\nDle stavu k roku 2010 bylo mezi klienty ústavu 200 Židů, kteří přežili holokaust.\n\nPodle údajů z roku 2014 tvořili naprostou většinu obyvatel v Ša'ar Menaše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nK 31. prosinci 2014 zde žilo 550 lidí. Během roku 2014 populace stoupla o 61,3 %.\n\n\n"}
{"id": "557300", "url": "https://cs.wikipedia.org/wiki?curid=557300", "title": "Caudipteridae", "text": "Caudipteridae\n\nCaudipteridae byla čeleď drobných teropodních dinosaurů, kteří žili v období spodní křídy (asi před 125–120 miliony let) na území dnešní severovýchodní Číny (souvrství Yixian a Jiufotang). Patřili k stále se rozrůstající skupině tzv. opeřených dinosaurů, výjimečně zachovaným zkamenělinám neptačích dinosaurů s dochovaným pernatým pokryvem těla. V současnosti jsou známy tři rody, patřící do této čeledi, \"Caudipteryx\" (popsaný roku 1998), \"Similicaudipteryx\" (popsaný roku 2008) a \"Xingtianosaurus\" (popsaný roku 2019).\n\nTito oviraptorosauři o velikosti husy nebo krocana měli charakteristicky zkrácené čelisti (dolní byla stočena směrem k zemi), relativně krátké přední končetiny a naopak velmi dlouhé nohy. Zajímavý je objev nedospělých jedinců similikaudipteryga z roku 2010. Ten naznačuje, že peří u mláďat mělo jinou strukturu než u dospělých zvířat a v průběhu ontogeneze se vyvíjelo a měnilo.\n\n"}
{"id": "557304", "url": "https://cs.wikipedia.org/wiki?curid=557304", "title": "Fort Jefferson", "text": "Fort Jefferson\n\nFort Jefferson je pevnost a zaniklé sídlo na Floridě ve Spojených státech amerických. Nachází se v dolní části Florida Keys v Národním parku Dry Tortugas, 110 kilometrů západně od ostrova Key West.\n\nFort Jefferson je masivní zděná, ale nedokončená pevnost skládající se z 16 milionů cihel, celková plocha činí 19 071 hektarů, bylo zde umístěno 450 děl a posádka 1500 mužů. Po Fort Monroe a Fort Adams je třetí největší pevností na území USA. Její stavba byla zahájena v roce 1846, roku 1860 byla zprovozněna a pojmenována po Thomasi Jeffersonovi. Nikdy však nebyla dostavěna a také se o ni nikdy nebojovalo, sloužila převážně jako věznice, v níž byli mj. internováni pachatelé atentátu na Abrahama Lincolna.\n\n"}
{"id": "557305", "url": "https://cs.wikipedia.org/wiki?curid=557305", "title": "Homocystein", "text": "Homocystein\n\nHomocystein (systematický název 2-amino-4-sulfanylbutanová kyselina) je aminokyselina, která vzniká při normálním metabolismu u lidí a jiných savců z aminokyseliny methioninu. Odbourává se na cystein za pomoci vitamínů B (zvláště B, B, kyseliny listové). Nedostatek těchto vitamínů, například ve stravě vegetariánů, anebo vzácná dědičná choroba (homozygotní homocystinurie) mohou vést ke zvýšené hladině homocysteinu v krvi.\n\nNormální hladina homocysteinu se liší podle věku a leží mezi 3 a 15 μmol/l. Na základě velmi vysoké hladiny homocysteinu, která se vyskytuje u pacientů s homozygotní homocystinurií a je spojena s nemocemi krevního oběhu, americký lékař McCully vytvořil v roce 1960 hypotézu, že i mírné zvýšení hladiny homocysteinu může přispívat k nemocem krevního oběhu. Tu popsal v knize \"The Homocysteine Revolution\". \n\nHypotéza byla podrobena rozsáhlým testům, ale záležitost je stále poměrně sporná. Vznikla celá řada studií i metaanalýz. Některé souvislosti mezi hladinou homocysteinu a rizikem kardiovaskulárních chorob u obecné populace potvrdily, jiné vyjádřily pochybnost. Navíc vysoká hladina homocysteinu není příčinou, ale pouze následkem nedostatku kyseliny listové a vitamínů B6 a B12. Zvýšená hladina homocysteinu slouží jako marker (indikátor) nedostatku kyseliny listové u osob se zvýšeným rizikem kardiovaskulárních chorob a nepotvrdil se ani účinek potravních doplňků, které snižovaly hladinu homocysteinu v krvi.\n\nHomocystein není nijak škodlivý. V poválečné době strachu z A-bomby se používal jako radioprotektivum.\n\nV České republice se v minulých letech stali propagátorem snižování hladiny homocysteinu MUDr. Karel Erben a jím řízený Svaz pacientů. Erben možnost vyšetření hladiny homocysteinu nabízí komerčně. Za „prosazování neověřené metody léčby nádorů snížením hladiny homocysteinu“ mu český klub Sisyfos udělil Bronzový Bludný balvan za rok 2007.\n"}
{"id": "557328", "url": "https://cs.wikipedia.org/wiki?curid=557328", "title": "Kemer", "text": "Kemer\n\nKemer je přímořské letovisko a provincie v zálivu Antalye na pobřeží Středozemního moře v Turecku, 40 km na západ od města Antalya a 53 km na východ od pohoří Taurus. Je zde typické středomořské teplé a suché počasí a teplé moře. Až do počátku roku 1980 to bylo klidné místo, ale v současnosti město Kemer a pobřežní vesnice v okrese hrají velmi důležitou roli v cestovním ruchu Turecka.\n\nKemer byl v minulosti nazýván Eski Köy (turecky \"stará vesnice\"). Až v letech 1916–1917, kdy byla postavena 23 km dlouhá zeď, dostal dnešní název (\"kemer\" znamená turecky zeď). Zeď zde byla vybudována za účelem ochrany města před záplavami. V roce 1960 byla vybudována silnice spojující Kemer s ostatními vesnicemi na pobřeží. Od roku 1980 zde bylo investováno do infrastruktury za účelem vybudování turistického centra.\n\nVe městě žije 33 153 obyvatel (2007). Město se skládá ze samotného města, které má 11 733 obyvatel, 4 obce (Beldibi, Çamyuva, Göynük, Tekirova) a 4 vesnice.\n90 % obyvatel se hlásí ke sunnitskému islámu a 9,5 % k šíitskému.\n\nCestovní ruch je zde základem všech příjmů. Hlavní turistické cíle jsou moře a nádherná příroda v okolí (např. pohoří Taurus. Nachází se zde také mnoho oblázkových pláží. Díky snadné dopravě a dobré komunikaci má Kemer velký podíl v obsazenosti hotelů v regionu Antalya. Nachází se zde různé kluby, bary a restaurace.\n\n\nKemer má partnerské město\n\n"}
{"id": "557331", "url": "https://cs.wikipedia.org/wiki?curid=557331", "title": "Lev Grigorjevič Dejč", "text": "Lev Grigorjevič Dejč\n\nLev Grigorjevič Dejč (rusky \"Лев Григоревич Дейч\", 26. září 1855, Tulčin, Ruské impérium – 5. srpna 1941, Moskva, SSSR), znám také jako Leo Deutsch, byl ruský revolucionář a člen frakce menševiků.\n\nDejč se narodil jako syn židovského obchodníka. S marxismem se seznámil roku 1874 a propagoval ho v jižním Rusku.\n\nV roce 1875 byl zatčen, podařilo se mu však uniknout a organizovat vzpouru sedláků. Dejč se připojil roku 1879 k organizaci Zemlja i volja. Tentýž rok přistoupil k její nástupnickému sdružení Čornyj pereděl.\n\nV roce 1880 odešel Dejč do Švýcarska, kde se roku 1883 spojil s Georgijem Plechanovem. Roku 1884 byl v Německu zatčen a vydán Rusku, kde byl odsouzen ke 13 letům těžkých prací na Sibiři.\n\nV roce 1901 se mu podařilo utéct do Londýna a stal se aktivním členem Ruské sociálně demokratické dělnické strany. Roku 1903 se Dejč spolu s Plechanovem spojil s Pavlem Axelrodem, Lvem Trockým, Iraklijem Ceretelim, Věrou Zasuličovou, Mojsejem Urickým, Noe Žordanijou a Fjodorem Danem a pod vedením Julija Martova se připojil k frakci menševiků.\n\nBěhem revoluce roku 1905 se Dejč vrátil do Ruska, po jejím ztroskotání však byl zatčen a uvězněn. Opět se mu však podařilo utéct do Londýna. Roku 1911 odešel do New Yorku, kde spolu se Sergejem Ingermanem vydával noviny \"Nový svět\".\n\nPo únorové revoluci se Dejč vrátil do Petrohradu. Po bolševickém převratu odešel Dejč z politiky. Zemřel v roce 1941.\n"}
{"id": "557342", "url": "https://cs.wikipedia.org/wiki?curid=557342", "title": "Luhnův algoritmus", "text": "Luhnův algoritmus\n\nLuhnův algoritmus je jednoduchý algoritmus kontrolního součtu čísel, používaný dnes při kontrole platnosti řady identifikačních čísel. Jako kontrolní mechanismus se nesnaží být kryptografickou hašovací funkcí a není odolný vůči cíleným útokům, jeho úkolem je pomoci při detekci náhodných chyb. Používá se například pro čísla kreditních karet, čísla IMEI, nebo pro variabilní symboly přidělované organizacím od roku 2009 Českou správou sociálního zabezpečení. Existuje i varianta pro nečíselné řetězce, Luhnův algoritmus modulo N.\n\nAlgoritmus vymyslel Hans Peter Luhn z IBM a popsal jej v patentu 2 950 048 amerického patentového úřadu podaném 6. ledna 1954 a schváleném 23. srpna 1960. Dnes je algoritmus volným dílem a je široce využíván, je například součástí specifikace ISO/IEC 7812.\n\nVstupem algoritmu je ověřované číslo, k němuž je na pravý konec přidána kontrolní číslice. Ověření probíhá ve třech krocích:\n\nNapříklad číslo 49927398716 by bylo kontrolováno takto:\n\nNapříklad v Pythonu může vypadat zápis algoritmu takto:\n"}
{"id": "557349", "url": "https://cs.wikipedia.org/wiki?curid=557349", "title": "Gerštorfové z Gerštorfu", "text": "Gerštorfové z Gerštorfu\n\nGerštorfové z Gerštorfu, též z Gendorfu'(též \"Gersdorffové z Gersdorffu\", \"Gersdorf(f)\", \"Gersztorf\", \"Герцдорфы\") jsou šlechtický rod pocházející z Lužice, patří k nejrozšířenějším šlechtickým rodům vůbec. Členové rodu byli činní v německých zemích, v Dánsku, Českém království a Slezsku, od 17. století též v Livonsku a Ruském impériu.\n\nDo Čech přišli v 15. století, jedna část rodu bojovala proti husitům, jiní, např. Kryštof z Gerštorfu, veleli z pozice hejtmana husitským vojskům. Zikmund v letech 1453–1459 sloužil jako hejtman na Křivoklátě. Při rodinné schůzce roku 1527 se sešlo v lužické Žitavě dvě stě příslušníků rodu. V 16. století se stal Jiří hejtmanem Pražského hradu a podkomořím Království českého, založil větev Gerštorfů na Cholticích, patřil k oporám krále Ferdinanda I. během jeho bojů proti vzbouřeným stavům roku 1547. Jiřího vnuk Jindřich dal vzniknout rodové linii na Podhořansku. Drželi Osov, Běštín, Chrastinu. Malšovická odnož žila na Jičínsku a vlastnila tu Velké Horky a Samšinu, z této větve vzešel Mikuláš Gerštorf, jenž se stal svobodným pánem. Roku 1619 mělo v Lužici 13 Gerštorfů svá Léna.\n\nOldřich Gerštof z malšovické větve sloužil císaři Rudolfovi ve funkcích rady a prokurátora, za stavovského povstání povýšil a stal se direktorem a zemským správcem. Po Oldřichově smrti roku 1620 mu Ferdinand II. zkonfiskoval veškerý majetek. Další linie vznikaly po porážce na Bílé hoře, část v čele s Kašparem Kryštofem se usídlila v Dánsku, Jiřího linie emigrovala do Švédska. Někteří odešli do Pruska, Pomořan či Saska. Roku 1723 povýšil Kryštof Bedřich do hraběcího stavu.\n\nV roce 1875 sloužilo v pruské armádě 14 členů rodu v hodnosti důstojníků. Někteří příslušníci rodu žijí dodnes.\n\nJedna z větví rodu s původem ve Slezsku, se roku 1602 v osobě Jiřího (Georga) Gerštorfa přestěhovala do Livonska. Generálporučík Dětlev Jan z Gerštorfu († 1787) se vyznamenal v rusko-švédské a sedmileté válce. Rod byl zapsán na seznam livonských šlechtických rodů a ve VI. oddílu almanachu Petrohradské gubernie.\n\nSpolečný znak pro všechny linie tvoří dělený štít, nahoře červený, spodní polovina je rozdělena na stříbrnou a černou. Česká linie při povýšení umístila do horní poloviny zlatou korunku.\n\nSpojili se s Mitrovskými, pány z Czernhausu, z Palombini a dalšími.\n\n\n\n\n"}
{"id": "557370", "url": "https://cs.wikipedia.org/wiki?curid=557370", "title": "Rallye Monte Carlo 2003", "text": "Rallye Monte Carlo 2003\n\nRallye Monte Carlo 2003 byla úvodní soutěží mistrovství světa v rallye 2003. Soutěž byla pořádána ve dnech 24. až 26. ledna a trať měřila 415,02 km rozdělených do 14 rychlostních zkoušek. Zvítězil zde Sébastien Loeb s vozem Citroën Xsara WRC\n\nZpočátku vedl Marcus Grönholm s vozem Peugeot 206 WRC. Na druhé pozici se držel Colin McRae s další xsarou. Třetí pozici vybojoval Petter Solberg s vozem Subaru Impreza WRC. Až na čtvrté pozici se drřel Loeb. V druhém testu odstoupil Toni Gardemeister, kterému vypověděl službu motor jeho vozu Škoda Octavia WRC. Druhý jezdec týmu Škoda Motorsport Didier Auriol byl desátý. Devátý byl Roman Kresta se soukromým peugeotem. Třetí test vyhrál Loeb, který stáhl ztrátu na Solberga. Ve čtvrtém opět zvítězil Grönholm a upevnil svůj náskok v čele. Solberg ve třetím testu poškodil kolo a ve čtvrtém při havárii chladič. Pátou pozici držel Richard Burns. Několik sekund ztratil př jezdecké chybě i McRae. V pátém testu havarovali Solberg a Tommi Mäkinen. To znamenalo, že ze hry byl celý Subaru World Rally Team. Test vyhrál Loeb, který se posunul na druhou pozici. Druhý čas zde zajel i Carlos Sainz. Grönholm byl po drobné kolizi třetí, ale stále zůstával ve vedení. Ve večerním úseku zajeli Loeb i McRae stejný čas. Na třetí pozici je doplnil týmový kolega Sainz. \n\nV druhé etapě pořád vyhrával Loeb před McRaem. Oba tak stahovali náskok Grönholma. Když se soutěž přesunula na severní svahy, objevil se na tratích sníh. Kvůli němu havarovali Mikko Hirvonen a Freddy Loix. Havaroval i grönholm, který opravou ztratil hodně času. Na dalším úseku sice zajel čtvrtý čas, ale do vedení se tak dostal Loeb. Za ním byli McRae, Sainz a Markko Märtin. Kresta byl na sedmé pozici a Auriol po problémech s převodovkou na desáté.\n\nVe třetí etapě se na prvním místě držel Loeb a na druhém McRae. O třetí pozici bojovali Sainz a Märtin. Nejprve Sainz poškodil brzdy a propadl se na čtvrtou pozici. Märtin ale vzápětí havaroval a tak se Sainz opět posunul na třetí místo. Kresta v závěru zvolil špatné pneumatiky a propadl se na desáté místo.\n\n"}
{"id": "557372", "url": "https://cs.wikipedia.org/wiki?curid=557372", "title": "Plošina", "text": "Plošina\n\nPlošina je obecně buďto výrazná plochá část krajiny, geomorfologický útvar nebo speciální technické zařízení.\n\n\n\n"}
{"id": "557385", "url": "https://cs.wikipedia.org/wiki?curid=557385", "title": "Věra Bradáčová", "text": "Věra Bradáčová\n\nVěra Bradáčová (* 12. října 1955, Nový Bor) je bývalá československá atletka, výškařka.\n\nV roce 1963 začínala s během na lyžích. O rok později se přeorientovala na atletiku, zejména na krosové běhy. Se skokem do výšky začala v Dynamu ZČE Plzeň (1968 – 1971). V letech 1972 – 1979 závodila v barvách Sparty Praha, kde ji mj. trénoval bronzový medailista z evropského šampionátu v Bernu Jaroslav Kovář.\n\nPrvní mezinárodní úspěch zaznamenala v roce 1973 na juniorském mistrovství Evropy v Duisburgu, kde společně s další československou výškařkou Marií Severýnovou postoupily do finále, v němž obsadily dělené 5. místo (176 cm). V roce 1975 se zúčastnila halového evropského šampionátu v polských Katovicích, kde skončila na 6. místě (180 cm). Sedmkrát reprezentovala v mezinárodních utkáních (1973 – 76), z toho dvakrát v evropském poháru. Ke konci kariéry závodila za RH Praha (1981, 1984 – 86).\n\nNejúspěšnější sezónu zažila v roce 1976. 13. února si vylepšila v Třinci halový osobní rekord na 188 cm. O několik dní později, na halovém ME v Mnichově skončila ve finále na 5. místě, kde překonala 186 cm. Bronzovou medaili zde vybojovala Milada Karbanová, která zdolala 189 cm stejně jako Ulrike Meyfarthová ze Západního Německa, která však díky lepšímu technickému zápisu brala stříbro. Halovou mistryní Evropy se stala tehdejší držitelka halového světového rekordu Rosemarie Ackermannová z NDR, která skočila 192 cm.\n\n9. května 1976 v Praze si vylepšila osobní rekord pod širým nebem na 190 cm. 26. července reprezentovala na letních olympijských hrách v Montrealu, kde však v kvalifikaci překonala jen 175 cm a do finále, které čítalo 21 závodnic nepostoupila. K postupu bylo zapotřebí zdolat 180 cm.\n\n\n\n Profil na sports-reference.com\n"}
{"id": "557388", "url": "https://cs.wikipedia.org/wiki?curid=557388", "title": "Jarosława Jóźwiakowská", "text": "Jarosława Jóźwiakowská\n\nJarosława Jóźwiakowska-Bieda (* 20. ledna 1937, Poznaň, Velkopolské vojvodství) je bývalá polská atletka, jejíž specializací byl skok do výšky.\n\nV roce 1959 vybojovala na první světové letní univerziádě v Turíně bronzovou medaili . O rok později získala společně s Dorothy Shirleyovou ze Spojeného království na letních olympijských hrách v Římě stříbrnou medaili.\n\nNa následující letní olympiádě v Tokiu v roce 1964 skončila ve finále na desátém místě. Na mistrovství Evropy v Budapešti 1966 získala za výkon 171 cm bronzovou medaili. Stejnou výšku zde překonala také československá výškařka Mária Faithová, která však vinou horšího technického zápisu skončila na čtvrtém místě. \n\n"}
{"id": "557389", "url": "https://cs.wikipedia.org/wiki?curid=557389", "title": "Páni z Gutštejna", "text": "Páni z Gutštejna\n\nPáni z Gutštejna, či Gutštejnové (německy \"/von/ Guttenstein\") jsou starý český panský rod pocházející z rozrodu Hroznatovců, nazývají se podle stejnojmenného hradu Gutštejna u Konstantinových Lázní v západních Čechách.\n\nJako prapředek se uvádí jistý Sezema, který padl v bitvě u Loděnice roku 1179. Prvním ověřeným předkem rodu je však Dětřich z Gutštejna, který spolu se synem Sezimovu si roku 1316 pronajal od kláštera v Teplé vesnice Buk, Číhaná (Teplá) a Luky. Později přidali i Trpísty, Šipín a ještě dále Rabštejn, Bělou, Tachov. Roku 1462 získali v Bavorsku titul hrabat.\n\n\nMenší části rodu byl majetek zkonfiskován za podporu vzbouřených stavůː\nVětšina členů rodu však podporovala císaře a sloužila mu jako hejtmanové či vojáci.\n\nVe zlatém štítě měli troje černé jelení paroží.\n\nSňatky se spojili s Černíny, Klenovskými, Karly ze Svárova, Švamberky, Šliky, Rožmberky, Trčky z Lípy ad.\n\n\n\n"}
{"id": "557395", "url": "https://cs.wikipedia.org/wiki?curid=557395", "title": "Ida Kamińska", "text": "Ida Kamińska\n\nIda Kamińska (jid. אידה קאַמינסקאַ; nar. 18. září 1899 na Ukrajině v Oděse, zemřela 21. května 1980 v New Yorku v USA) byla polská herečka.\n\nNarodila se v divadelnické rodině. Její matka Esther Rachel Kamińska (1870-1925) byla herečka jidiš divadla, otec Avram Jicchak Kamiński (1867–1918) byl divadelní herec, režisér a producent. Její bratr byl hudebník Josef Kaminsky (1903-1972) a bratranec herec Danny Kaye.\n\nV divadle začala hrát v pěti letech, ve filmu roku 1912. Vrchol její kariéry byla hlavní ženská role v oscarovém filmu Obchod na korze (1965), který režírovali Ján Kadár a Elmar Klos.\n"}
