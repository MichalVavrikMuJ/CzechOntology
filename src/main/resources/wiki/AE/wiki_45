{"id": "643118", "url": "https://cs.wikipedia.org/wiki?curid=643118", "title": "Kristýna Norská", "text": "Kristýna Norská\n\nKristýna Norská (\"staroseversky Kristín Hákonardóttir\", 1234 - 1262, Sevilla) byla norská princezna provdaná do Kastílie. Jejím jménem dnes funguje nadace a oboustranná spolupráce mezi Norskem a Španělskem.\n\nKristýna byla dcerou norského krále Haakona IV. a jeho ženy Markéty. Roku 1251 byla zasnoubena s Vasilem Alexandrovičem, synem novgorodského knížete Alexandra Něvského. Ze zasnoubení sešlo.\nRoku 1255 se v daleké Kastílii objevilo norské poselstvo vedené touhou po upevnění obchodních a politických kontaktů a o rok později se vyslanci vrátili v doprovodu Kastilců na dvůr Haakona IV. Podle kronikářů se jednalo o svatbě Kristýny s kastilským králem Alfonsem X., který již ženatý byl, ale manželka mu zatím nedala následníka trůnu a krále to velmi rmoutilo.\nKdyž dorazila Kristýna v prosinci 1257 na kastilský dvůr, byla prý královna Violanta konečně těhotná a Alfons se tak styděl, že povolil mladšímu bratrovi Filipovi vzdát se církevní kariéry a oženil jej s norskou princeznou.Ve skutečnosti se od počátku jednalo o manželství Kristýny s některým z Alfonsových bratrů. V létě 1257 opustila Norsko a cestovala přes Anglii, Francii a Aragonii, kde se jí podle islandské legendy pokoušel umluvit k sňatku jejím skandinávským půvabem zcela oslněný král Jakub. Na vánoční svátky se setkala s rodinou kastilského krále. Sňatek s Filipem, milovníkem loveckých výprav, se konal 31. března 1258. Manželství bylo bezdětné, Kristýna o čtyři roky později zemřela. Byla pohřbena v klášteře v Covarrubias.\n\n"}
{"id": "643119", "url": "https://cs.wikipedia.org/wiki?curid=643119", "title": "Glires", "text": "Glires\n\nGlires je skupina savců sdružující hlodavce a zajícovce. Co do počtu druhů je to velká skupina, obsahuje skoro 50 % všech druhů savců. Kromě morfologických znaků podporují monofylii této skupiny také analýzy DNA a nalezené zkameněliny vymřelých zástupců bazálních linií glires: \"Mimotona\", \"Gomphos\", \"Heomys\", \"Matutinia\", \"Rhombomylus\" či \"Sinomylus\". Do skupiny Glires bývají také někdy řazeni vyhynulí Anagaloidea.\n\nGlires jsou nejblíže příbuzní skupině Euarchonta, která zahrnuje primáty, tany a letuchy.\n"}
{"id": "643121", "url": "https://cs.wikipedia.org/wiki?curid=643121", "title": "Kelly Hansen", "text": "Kelly Hansen\n\nKelly Hansen (* 18. dubna 1961, Hawthorne, Kalifornie, Spojené státy) je americký zpěvák, nejvíce známý jako současný frontman rockové skupiny Foreigner.\n\n\n\n\n\n\n"}
{"id": "643131", "url": "https://cs.wikipedia.org/wiki?curid=643131", "title": "Brian Howe", "text": "Brian Howe\n\nBrian Anthony Howe (* 22. července 1953, Portsmouth, Anglie, Spojené království) je anglický rockový zpěvák a skladatel. Byl například členem skupiny Shy, kterou však záhy opustil a začal vystupovat s White Spirit, kde nahradil Bruce Ruffa. Skupina se však nedlouho po jeho příchodu rozpadla. V roce 1986 se stal členem obnovené skupiny Bad Company, s níž vystupoval až do roku 1994. Následně se tačal věnovat sólové kariéře.\n\n\n\n\n"}
{"id": "643132", "url": "https://cs.wikipedia.org/wiki?curid=643132", "title": "Lochkov (zámek)", "text": "Lochkov (zámek)\n\nZámek v Lochkově v Praze je dvoukřídlá budova s věžičkou.\n\nPrvní zmínka o Lochkově pochází z roku 1399, kdy zde stálo jisté panské sídlo, zřejmě zemanský dvůr. V roce 1435 se zde sídlil Bořivoj z Lochkova. Lidmila Eusebia ze Sebuzína postoupila Lochkov roku 1654 za 6000 zlatých Zbraslavskému klášteru. Klášter pak v roce 1686 Lochkov prodal manželům z Wendlingenu.\n\nV letech 1794 až 1797 byl Lochkov v držení pražských měšťanů Jana a Matěje Novákových. V 19. století byl zdejší panský dům (čp. 1) přestavěn na zámeček. V 19. století byli významnými majiteli Josef Brzorád a jeho manželka Marie, rozená Delorme, kteří zde hostili i dánskou královnu Karolinu Amalii von Schleswig-Holstein-Sonderburg-Augustenburg.\n\nZ východního křídla obdélníkového půdorysu vybíhá do dvora otevřená předsíň nesoucí balkón. Západní křídlo má romanticky laděné průčelí a hranolovou věžičku. Zámek byl až do roku 1989 ve správě Státního statku hl. města Prahy.\n\nSoučástí širšího areálu zámku je bývalý panský hospodářský dvůr čp. 1, z něhož část budov je ve stavu zříceniny, a čp. 56. Hospodářská budova severně od zámku přiléhající k ulici Za ovčínem, s kamennými opěráky, ještě na letecké fotografii z roku 2011 má střechu, v roce 2014 z ní zbývají již jen stěny. Na severozápadě přiléhá hospodářský dvůr čp. 24, na jihovýchodě bývalý pivovar a sladovna, v letech 2010–2011 přestavěná na obytný loftový komplex \"Lochkov Lofts\" čp. 196, k němu přiléhá veřejný park. V jižní části areálu jsou zemědělské haly z dob socialismu. Jižně od zámku se nacházejí zbytky zámeckého parku, ohrazeného kamennou zdí. Exteriér, nádvoří i pozůstatek zámeckého parku jsou volně přístupné.\n\nHistorické jádro vsi se zámkem a areálem panského dvora bylo navrženo k vyhlášení památkové zóny. Dnes sídlí v severním křídle budovy mateřská škola a v západním křídle úřad městské části. Původní zámecký styl se přestavbami zčásti ztratil.\n\n"}
{"id": "643135", "url": "https://cs.wikipedia.org/wiki?curid=643135", "title": "White Spirit", "text": "White Spirit\n\nWhite Spirit byla hard rocková kapela z Hartlepool v Anglii. Jejími členy byli Janick Gers, který hrál na kytaru, po rozpadu skupiny přešel k hard rockové skupině Gillan, poté hrál společně s Bruce Dickinsonem, se kterým dnes hraje ve skupině Iron Maiden. Dalšími členy byli Bruce Ruff - zpěv, Malcolm Pearson - klávesy, Phil Brady - baskytara a Graeme Crallen hrál na bicí.\n\n"}
{"id": "643137", "url": "https://cs.wikipedia.org/wiki?curid=643137", "title": "Holubova lípa", "text": "Holubova lípa\n\nHolubova lípa (také známa jako Vlásenická lípa nebo Husova lípa) je nejmohutnějším a nejstarším památným stromem na Táborsku. Pamatuje prý mistra Jana Husa, její dutinu kontrolovali za druhé světové války, aby do ní domácí neukrývali obilí a vypráví se i příběh o otáčení jalovice v dutině.\n\n\nKmen je dutý, dutina otevřená, ale pomalu se zaceluje. Uvnitř dutiny se objevují adventivní kořeny, na kmeni jsou výrazné kořenové náběhy a boule. V minulosti byla koruna lípy rozměrnější, ale 19. května 1945 došlo při krupobití k jejímu poškození (tehdy spadla jedna ze tří větví koruny a zdemolovala blízký chlívek). Současná koruna je druhotná a vyrůstá ze zbytků původních větví.\n\nLípu odborně ošetřila roku 2002 firma Věra Hrubá. Bylo provedeno ošetření dutiny, oprava zastřešení, prořez a vyvázání koruny. V dřívějších dobách byla lípa stažena obručemi, které zdarma vyrobil kovář Vocílka z nedalekých Udin (dříve Oudin).\n\nLípa byla pojmenována \"Holubova\" po majiteli statku. Podle zaznamenaného vyprávění místních se v dutině lípy dříve mohla otočit jalovice, důvody této činnosti ale záznamy neuvádějí. V období první světové války fungovala lípa jako tajný sklad obilí\n\nTaké se vypráví, že lípu vysadili k příležitosti upálení mistra Jana Husa roku 1415 (~600 let), případně že pod ní Hus kázal (>700 let). Názory odborníků na tyto pověsti se velmi různí.\n\nPodle bývalého majitele statku, pana Holuba, roste lípa na žulové skále. Také jí byl věnován prostor v televizním pořadu Paměť stromů, konkrétně v dílu č. 4, Stromy žijí s lidmi.\n\n\n\n"}
{"id": "643139", "url": "https://cs.wikipedia.org/wiki?curid=643139", "title": "Euarchonta", "text": "Euarchonta\n\nEuarchonta je skupina savců, která zahrnuje letuchy, tany a primáty. Jméno pro tuto skupinu se ve vědecké literatuře objevilo poprvé v roce 1999, kdy molekulární studie naznačily, že dříve užívaná skupina Archonta, založená na morfologických znacích, není monofyletická, protože vedle těchto tří řádů obsahuje také letouny (Chiroptera).\n\nTři skupiny euarchont tvoří buď skupiny: Primatomorpha (primáti a letuchy) sesterská k tanám na bázi, nebo Sundatheria (letuchy a tany) sesterská k primátům.\n\nNejpříbuznější skupinou euarchont jsou Glires, společně tvoří Euarchontoglires.\n"}
{"id": "643167", "url": "https://cs.wikipedia.org/wiki?curid=643167", "title": "Norman Angell", "text": "Norman Angell\n\nSir Ralph Norman Angell (26. prosince 1872 Holbeach, Lincolnshire – 7. října 1967) byl anglický pedagog, novinář, autor a poslanec parlamentu Spojeného království za Labouristickou stranu. V roce 1931 byl pasován na rytíře a v roce 1933 získal Nobelovu cenu za mír.\n\n"}
{"id": "643168", "url": "https://cs.wikipedia.org/wiki?curid=643168", "title": "Harry Jelínek", "text": "Harry Jelínek\n\nJosef Harry Jelínek (14. října 1905, Vlašim – 1986, Guarene d‘Alba, Itálie) byl podvodník, kolaborant, žurnalista a nakladatel. \n\nNarodil se do rodiny vlašimského lékaře Karla Jelínka, jako prvorozený syn. Jeho otec měl ve Vlašimi zavedenou lékařskou praxi a kromě toho byl zámeckým lékařem Auerspergů, kterým do roku 1945 patřil zámek Vlašim. Spolu se syny Auerspergů se v mládí učil angličtinu a francouzštinu. Po první světové válce začal studovat na gymnáziu v Benešově, kde začal používat křestní jméno \"Harry\". V prospěchu nevynikal a rodiče ho raději převedli na gymnázium do Prahy. Nakonec dostudoval na reálce v pražském Karlíně, maturoval ve svých jednadvaceti letech v roce 1926. \n\nNa přání otce začal studovat medicínu, studia nedokončil. Traduje se, že se nechával titulovat jako doktor, v dobovém tisku ale byl dohledán pouze titul MUC. (tj. kandidát všeobecného lékařství). V Praze na konci 20. let 20. století vedl poměrně nákladný život a živil se jako příležitostný gigolo. V roce 1928, kdy otec zjistil, že studia medicíny nepokračují a zastavil přísun peněz, si otevřel firmu pro obchod se starožitnostmi a uměleckými předměty, ve kterém prodával mnoho falzifikátů, včetně padělků Lucase Cranacha, Paula Cézanna a Henryho Matisse. Tento podnik působil v podstatě nezákonně až do roku 1937. Za tu dobu bylo na něho podáno 501 žalob pro podvody. Nicméně soudnímu postihu podvodník unikal. Od konce 20. let závodil na motocyklu, účastnil se i slavného závodu Zbraslav - Jíloviště a několikrát závodil na Masarykově okruhu v Brně. Na motocyklových závodech se seznámil s Jiřím Kristianem Lobkowiczem (1907–1932), který se rovněž věnoval závodům motocyklů. \n\nOd roku 1933 byl Harry Jelínek členem zednářské lóže, v létě 1933 při návštěvě Berlína absolvoval první kontakty s nacisty a v roce 1936 se nechal naverbovat jako agent tajnou službou SD, pro kterou potom pracoval i během Protektorátu Čechy a Morava.\n\nHistorka o prodeji Karlštejna zlidověla a existuje v několika obměnách. Není však prokázáno, zda se prodej skutečně uskutečnil a která z verzí je pravdivá. Jedna z nich je tato:\n\nV roce 1931 se Lobkovicové snažili prodat část roudnické galerie americkému průmyslníkovi, aby získali peníze na věno pro komtesu Ludmilu. S tímto obchodem pomáhal přímo Jiřímu Lobkowiczovi na zámku v Roudnici nad Labem. Obchod se nakonec neuskutečnil, ale průmyslníci projevili zájem o koupi nějakého rodinného sídla, čím staršího, tím lepšího. Jiří Lobkovic ho oslovil jako barona a připomněl mu, že přece chce prodat svoje rodinné sídlo, hrad Karlštejn. Tady začal jeden z největších podvodů první republiky. Podařilo se mu kastelána hradu Karlštejn pana Slámu (není doložen v seznamu kastelánů) přesvědčit historkou o přípravě natáčení filmu a získal možnost hrad po dva pondělky využívat. Američtí průmyslníci byli na hradě uvítáni s veškerými poctami, sborem pážat, což byly najaté sboristky z německého divadla, lahůdky dodala firma Lippert. Nakonec on sám inkasoval od průmyslníků 30 000 dolarů za výlohy a domluvili se na prodeji Karlštejna. \n\nZa tradované a neprokázané je považováno vyprávění o pokračování prodeje Karlštejna:\n\nVzhledem k tomu, že americký průmyslník chtěl obchod z reklamních důvodů utajit, cítil se Jelínek poměrně bezpečně, ale přesto se z Československa raději uchýlil do jugoslávského Splitu. Přece jen hrozilo nebezpečí, že během pobytu v Československu vyjde pravda o Karlštejnu najevo. Ve Splitu ovšem shodou neuvěřitelné náhody svoje obchodní partnery potkal a ještě jim stačil prodat půjčenou jachtu za 10 000 dolarů. Když s ní američtí obchodníci dojeli do Terstu, byli velmi překvapeni reakcí majitele a hned začali zjišťovat, jak je to s prodejem Karlštejna. Pravdu se přes amerického konzula v Praze dověděli velmi rychle a aby unikli ostudě, nepodali na Harryho ani trestní oznámení. V roce 1938 se Harry Jelínek měl ještě pokusit prodat jednu z pražských tramvajových linek. Trestní oznámení jako přímý důkaz opět neexistuje.\n\nV roce 1938 se oženil s dcerou nakladatele Františka Bačkovského Ludmilou. Ještě téhož roku se stal prokuristou a společníkem Evropského vydavatelstva, nakladatelského podniku Lídy Jelínkové-Bačkovské (bývalého nakladatelství Bačkovský). Evropské vydavatelstvo fungovalo až do roku 1947. V době působení Harryho Jelínka vydávalo Evropské vydavatelstvo též antisemitskou a nacistickou literaturu. Nakladatelství vydalo například Česko-německý slovník, jehož autorem byl on sám, knihu Antonína Bouchala \"Beneš atentátník\", román Felixe Cámary \"Dívka v modrém\", nebo antisemitskou knihu Dietera Schwarze \"Světové židovstvo\". \n\nOd začátku Protektorátu otevřeně podporoval okupaci a spolupracoval kromě SS i s gestapem. V roce 1939 se účastnil cesty českých a německých novinářů do dobytého Polska. V listopadu 1941 byl v Praze ve večerních hodinách přepaden a pobodán členem odboje. \n\nEvropské vydavatelstvo vydávalo rovněž antisemitský časopis Znova, vycházející od října 1938 do roku 1943, jehož byl Harry Jelínek šéfredaktorem a autorem řady příspěvků, nejprve pod pseudonymem (pravděpodobně \"Politicus\", později pod vlastním jménem. Časopis kritizoval Ferdinanda Peroutku a Edvarda Beneše, seznamoval s historií a kulturou Německa a zastával antisemitské postoje. Od počátku války vystupoval proti Velké Británii a naopak obdivně psal o představitelích nacistického Německa.\n\nPo rozvodu s Lídou Jelínkovou-Bačkovskou v roce 1944 založil další nakladatelský podnik, nazvaný Jelínek; vydal však pouze dvě publikace - knihu vzpomínek známého antisemity Karla Rélinka \"Pražská bohema\", a \"Josefinismus a jeho dějiny\" od Eduarda Wintera.\n\nNa konci Protektorátu se prokazoval českým obchodníkům jako příslušník gestapa a pod různými záminkami je okrádal o zboží. Dne 17. dubna 1945 utekl do Bavorska. Zemské velitelství zažádalo o Jelínkovo zajištění až 20. 11. 1945. Údajně žil ve Spolkové republice Německo a zemřel v roce 1986 v Itálii.\n\n\n\n\n"}
{"id": "643175", "url": "https://cs.wikipedia.org/wiki?curid=643175", "title": "Okres Świecie", "text": "Okres Świecie\n\nOkres Świecie (polsky \"Powiat świecki\") je okres v polském Kujavsko-pomořském vojvodství. Rozlohu má 1472,78 km² a v roce 2009 zde žilo 97 642 obyvatel. Sídlem správy okresu je město Świecie.\n\nMěstsko-vesnické:\n\nVesnické:\n\n"}
{"id": "643181", "url": "https://cs.wikipedia.org/wiki?curid=643181", "title": "Pod vlivem Ambry", "text": "Pod vlivem Ambry\n\nPod vlivem Ambry je název třinácté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 1. prosince 1973, v České republice 21. prosince 1997.\n\nPíše se hvězdné datum 5499.9. USS Enterprise se nachází poblíž planety Argo, která je z valné většiny pokryta oceány. Protože šlo původně o planetu se zhruba stejným podílem pevniny jako Země, posádka má za úkol zjistit příčiny otřesů a jejich vliv na přeměnu planety, neboť tento jev hrozí i jiným planetám Federace.\n\nNedaleko největší pevniny na planetě se pan Spock a Dr. Leonard McCoy shodnou, že je zapotřebí odebrat řasy a další vzorky nejlépe ode dna oceánu. Plavidlo kapitána Kirka a pana Spocka se však utkává s neznámým tvorem a ztrácí se ostatním z dohledu. Když je Scotty s McCoyem najdou, doktor konstatuje, že se jím začínají měnit plíce. Zpět na palubě se situace zhoršuje, protože oběma vyrůstají blány mezi prsty a plíce jsou již plně adaptované pouze na vodu. Oba dva se shodují, že musí zpět na planetu najít bytosti, které ovládají svět pod hladinou.\n\nV podmořském světě se opravdu setkávají s neznámou rasou, která je ovšem označuje za \"suchozemce\" a vykazuje pryč. Při dalším průzkumem jsou lapeni a postaveni před sněm rasy, která se označuje jako \"Aquané\". Ukazuje se, že mezi Aquany panuje rozepře mezi mladší a starší generací, ale také, že Kirkova a Spockova mutace byla zapříčiněna na jejich pokyn. Aquané mají obavy ze suchozemců, jako ze silného nebezpečí, které je ohrožuje a nechává oba přivázat na pevninu. Jedna aquanaská žena, která se účastnila sněmu přivolá pana Scotta, aby jim pomohl. Scott varuje kapitána, že je avizované zemětřesení, které má úplně změnit reliéf dna.\n\nAquanská žena vysvětluje, že její lidé se na planetě nevyvíjeli, ale všichni se nechali zmutovat, jak se planeta měnila. Ti, kteří zůstali na souši, je za to nenáviděli, vznikaly rozepře, a proto se jich Aquané tolik bojí. Existují však stará místa původní civilizace, ve kterých by mohl být uchován postup pro zvrácení mutace. Kirk a Spock nachází záznamy a předávají jej Dr. McCoyovi. Ten však potřebuje jed mořského hada. K tomu Kirk a Spock přemlouvají dvojici aquanských mužů.\n\nZpět na Enterprise McCoy kapitána varuje, že část záznamů schází, a proto si není jistý účinky protilátky. Společně se sestrou Chapelovou podávají protilátku kapitánovi a tomu se záhy navrací tělo k normálu. Kirk poté přizve na Enterprise zástupce Aquanů, aby jim ukázal, kterak Federace může pomoci proti zemětřesení a nechat některá města vystoupit nad hladinu. Zástupce Aquanů oznamuje, že mladá generace se rozhodla obnovit život na souši, a ujišťuje Kirka, že již znovu neztratí obě civilizace mezi sebou kontakt, jako se to stalo v minulosti.\n\n\n"}
{"id": "643185", "url": "https://cs.wikipedia.org/wiki?curid=643185", "title": "Filip Kastilský (1274)", "text": "Filip Kastilský (1274)\n\nFilip Kastilský ( \"Felipe de Castilla\", 1231 – 28. listopadu 1274) byl kastilský princ původně určený církevní kariéře.\n\nByl pátým synem krále Ferdinanda III. a Alžběty, dcery Filipa Švábského. Na popud otcovy matky byla pro Filipa zvolena církevní kariéra a získal skvělé vzdělání. V roce 1244 odjel načas studovat do Paříže a již od dětství dostával mnohá beneficia. Roku 1246 byl zvolen biskupem z Osmy, ale papež volbu pro jeho nízký věk neschválil. O dva roky později se stal opatem v klášteře Covarrubias.\n\nRoku 1255 se v Kastílii na dvoře Filipova bratra Alfonse X. objevilo poselstvo norského krále Haakona IV. vedené touhou po upevnění obchodních a politických kontaktů Při zpáteční cestě byli Norové doprovázeni kastilskou delegací. Jednalo se o manželství Haakonovy dcery Kristýny s některým z Alfonsových bratrů. K setkání Kristýny s rodinou kastilského krále došlo na vánoční svátky 1257. Filip, milovník loveckých výprav, se údajně již předtím svěřil bratrovi se svou touhou po světském životě a kvůli sňatku opustil funkce opata kláštera ve Valladolidu a arcibiskupa sevillského. Svatební obřad se konal 31. března 1258. Manželství bylo bezdětné, Kristýna o čtyři roky později zemřela. Byla pohřbena v klášteře Covarrubias.\n\nFilip se poté ještě dvakrát oženil a zplodil čtyři děti, z toho tři levobočky. Zapletl se do vzpoury nespokojené šlechty proti vládě Alfonse X. a zemřel mladý roku 1274 a byl pohřben v templářském klášterním kostele ve Villalcázar de Sirga.\n\n"}
{"id": "643188", "url": "https://cs.wikipedia.org/wiki?curid=643188", "title": "Joseph Keiley", "text": "Joseph Keiley\n\nJoseph Turner Keiley (26. července 1869 - 21. ledna 1914) byl americký fotograf, spisovatel a výtvarný kritik. Byl blízkým spolupracovníkem fotografa Alfreda Stieglitze a byl jedním ze zakládajících členů spolku\" Fotosecese\". Během svého života vystavoval své fotografie na více než dvou desítkách mezinárodních výstav a dosáhl mezinárodního uznání jak ve výtvarné fotografii, tak v literatuře.\n\nKeiley se narodil v Marylandu jako nejstarší ze sedmi dětí narozených Johnu D. a Ellen Keileyvým. Rodina se brzy po jeho narození odstěhovala do Brooklynu v New Yorku, kde vyrůstal. O jeho dětství je toho známo velmi málo.\n\nDo školy chodil v New Yorku, stal se advokátem a založil na Manhattanu právnickou firmu \"Keiley & Haviland\". Začal fotografovat uprostřed 90. let 19. století a v New Yorku se setkával s kolegy například Gertrudou Käsebierovou, která se v té době zabývala fotografováním indiánů, kteří vystupovali v show Buffalo Billa Wild West. Keiley fotografoval podobné téma, v roce 1898 bylo devět jeho printů vystaveno na Philadelphském fotografickém salonu (Philadelphia Photographic Salon).\n\nJeden ze zasedajících v porotě Salonu byl Alfred Stieglitz, který později napsal pozitivní recenzi Keileyho díla.\n\nVzhledem k úspěchu ve Philadelphii se příští rok Keiley stal čtvrtým Američanem zvoleným do spolku Linked Ring, který byl ve své době nejvíce prominentní fotografickou společností ve světě propagující piktorialismus.\n\nV roce 1900 nastoupil do newyorského \"Camera Clubu\" a měl samostatnou výstavu v klubové galerii. V té době Stieglitz působil jako viceprezident klubu a redaktor klubového časopisu \"Camera Notes\" a Keiley se brzy stal jeho nejbližším spojencem. Stieglitz jej požádal, zda by se nestal redaktorem časopisu, a během několika příštích let Keiley byl jedním z jeho nejplodnějších spisovatelů, přispíval články o estetice, recenzemi výstav a technickými články. Několik vlastních fotografií také v časopise publikoval.\n\nBěhem spolupráce se Stieglitzem začali experimentovat s novými technikami glycerinové vývojky platinotisků a spolu napsali na toto téma článek, který byl později zveřejněn v magazínu \"Camera Notes\".\n\nV roce 1902 Stieglitz přibral Keileyho za jednoho ze zakládajících členů spolku \"Fotosecese\" a jeho patnáct grafických listů (o jeden více než měl Edward Steichen) bylo vystaveno na zahajovací výstavě \"Fotosecese\" v klubu National Arts.\n\nKdyž v roce 1903 Stieglitz zakládal \"Camera Work\" požádal Keileyho aby pracoval jako redaktor a dalších jedenáct let byl Stieglitzova druhá ruka v organizování nejmenších detailů při vydávání časopisu. Přispěl desítkami esejí, recenzí a technických článků, doporučoval Stieglitzovi nadějné fotografy z Evropy.\n\nKeiley publikoval sedm gravur (hlubotisků) v \"Camera Work\", jednu v roce 1903 a šest v roce 1907.\n\nV pozdější části života cestoval po Evropě a Mexiku.\n\nKeiley zemřel v roce 1914 na ledvinový kolaps. Stieglitz napsal dlouhou chvalořeč na svého přítele v \"Camera Work\" a Keileyho jméno se objevovalo v tiráži časopisu až do konce publikování roku 1917.\n"}
{"id": "643189", "url": "https://cs.wikipedia.org/wiki?curid=643189", "title": "Grosse Scheidegg", "text": "Grosse Scheidegg\n\nGrosse Scheidegg je vysokohorský průsmyk poblíž Grindelwaldu v údolí říčky Schwarze Lütschine a Meiringen v oblasti Haslital (Aare). Průsmyk se nachází ve výšce 1.962 m n. m., z jedné strany ohraničen vrcholem Wetterhorn a z druhé strany Schwarzhorn.\n\nNa straně Grindelwaldu uzavírá Scheidegg širokého údolí s výhledem do údolí a na impozantní okolní skalní stěny Wetterhorn, Schreckhorn a Eiger. Ze severní strany je úzké údolí Reichenbachtal.\n\nOd roku 1979 vede přes Grosse Scheidegg silnice, která spojuje Schwarzwaldalp a ledovec Oberem Grindelwaldgletscher. Pravidelný provoz je obstaráván pouze autobusy v létě i v zimě. Individuální automobilová doprava je povolena pouze pro obyvatele a na zvláštní povolení. Výletní cesta na Grosse Scheidegg je oblíbená mezi cyklisty, v roce 1996 vedla trasa závodu Tour de Suisse poprvé přes Grosse Scheidegg.\n\nV průsmyku se nachází hotel pro ubytování turistů. V zimě jsou k dispozici saňkařské tratě na straně k Schwarzwaldalpu. Na Grosse Scheideggu nejsou žádné lanovky a vleky.\n\nNa rozdíl od Kleine Scheideggu, je Grosse Scheidegg o 99 výškových metrů nižší a je méně navštěvován turisty. Označení \"velký / grose\" je pravděpodobně odvozeno od jeho významu přechodu na Haslital, který byl důležitý v minulosti pro spojení s Grindelwaldem ve srovnání s přechodem na Wengen a Lauterbrunnen přes Kleine Scheideg, které vedlo po jiné trase.\n\n\n"}
{"id": "643192", "url": "https://cs.wikipedia.org/wiki?curid=643192", "title": "Gmina Osie", "text": "Gmina Osie\n\nGmina Osie je polská vesnická gmina v okrese Świecie v Kujavsko-pomořském vojvodství. Sídlem gminy je vesnice Osie. Ke konci roku 2007 měla 5314 obyvatel.\n\nGmina zabírá 14,23 % povrchu okresu Świecie. Skládá se z 11 vesnic a osad.\n"}
{"id": "643194", "url": "https://cs.wikipedia.org/wiki?curid=643194", "title": "Maxa", "text": "Maxa\n\nMaxa může být:\n\n\n"}
{"id": "643195", "url": "https://cs.wikipedia.org/wiki?curid=643195", "title": "Lovci pokladů 2: Kniha tajemství", "text": "Lovci pokladů 2: Kniha tajemství\n\nLovci pokladů: Kniha tajemství je film z roku 2007 a je pokračováním filmu Lovci pokladů z roku 2004. Setkáváme se starýma známýma Benem Gatesem (Nicolas Cage), Rileym Poolem (Justin Bartha), Abigail Chase (Diane Kruger) a Benovým otcem (Jon Voight). Jako nové postavy tu jsou Benova matka (Helen Mirrenová) a Mitch Wilkinson (Ed Harris).\n\nDalší dobrodružství lovce pokladů Benjamina Gatese v podání Nicolas Cage plné tajemství, konspirace, překvapivých zvratů a zábavy. Pro Bena Gatese (Nicolas Cage) je historie stále živá a občas nabízí možnost nalézt neuvěřitelné poklady. Nyní je spolu se svým otcem (Jon Voight) ohromen nálezem dlouho ztracených stránek z deníku vraha, který zabil Abrahama Lincolna. Informace na těchto stránkách nesou šokující odhalení o tom, že se jejich předek, Thomas Gates, na atentátu podílel. Ben se musí se svou nyní už bývalou přítelkyní, archivářkou Abigail Chase (Diane Kruger) a technickým kouzelníkem Rileym Poolem (Justin Bartha) vydat na dobrodružství za legendární Knihou tajemství, která snad pomůže očistit rodinné jméno. Pátrání po jednom z nejutajenějších a nejstřeženějších artefaktů je zavede například do Buckinghamského paláce (do něj se musí vloupat), do Bílého domu (do něj se také musí vloupat) i do divokých hor. Postupně odhalují stopy, které hrozí tím, že celé dějiny převrátí vzhůru nohama. Ben nakonec neváhá použít ani tajnou zbraň – svou matku v podání oscarové Helen Mirren.\n\n\n"}
{"id": "643198", "url": "https://cs.wikipedia.org/wiki?curid=643198", "title": "Džihád (Star Trek)", "text": "Džihád (Star Trek)\n\nDžihád je název dvanácté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 12. ledna 1974, v České republice 14. prosince 1997.\n\nPíše se hvězdné datum 5683.1 a hvězdná loď USS Enterprise NCC-1701 pod velením kapitána Jamese Kirka je na cestě k Vedalskému asteroidu. Vedalové jsou momentálně nejstarší známou rasou, která vstoupila do vesmíru, a povolali specialisty, včetně kapitána a pana Spocka, v záležitosti nebezpečí pro známý vesmír. Na povrchu se setkávají se zástupci několika ras, včetně Avianů, kterým byl ukraden artefakt Aelarova duše ( Soul of Skorr). Hrozí, že lidé Avianů při zjištění této skutečnosti zešílí a vyhlásí džihád celé galaxii.\n\nSkupinka specialistů různých ras se tedy vydává na nebezpečnou planetu, na které by údajně měl být artefakt uschován. Planeta má sice dýchatelnou atmosféru, ale na povrchu se střídají sopečné erupce, sněhové bouře, zemětřesení, ale i odchylky gravitace. Skupině se daří najít osamělou budovu uprostřed pustiny. Když se dostávají dovnitř, nachází artefakt, ale není jednoduché se k němu dostat. Posléze zjišťují, že celou dobu výpravu sabotoval Charr, zástupce rasy Avianů, který usiloval o svatou válku, protože jeho lid byl národem válečníků a on chce tyto časy zpět.\n\nOstatním se však daří získat artefakt a dostat jej zpět na Vedalský asteroid. Zástupce Vedalů je ujišťuje, že Chrarr bude napraven za své činy, ale i členům skupiny bude vymazána paměť. Když se Spock a Kirk transportují zpět na Enterprise, pan Sulu je překvapen, že jsou zpět, sotva co odešli. Kapitán se tomu ani moc nediví a dává rozkaz pro odlet.\n\n\n"}
{"id": "643199", "url": "https://cs.wikipedia.org/wiki?curid=643199", "title": "Paul Hogan", "text": "Paul Hogan\n\nPaul Hogan (* 8. října 1939, Lightning Ridge, Nový Jižní Wales, Austrálie) je australský herec, známý zejména díky své roli \"Michaela Dundee\" ve filmech \"Krokodýl Dundee, Krokodýl Dundee II. a Krokodýl Dundee v Los Angeles\". Český dabing:Lukáš\nVaculík,Ladislav Županič.\n\n"}
{"id": "643207", "url": "https://cs.wikipedia.org/wiki?curid=643207", "title": "Ahmad Šafík", "text": "Ahmad Šafík\n\nAhmad Šafík ( , ‎* 25. listopadu 1941, Káhira) je bývalý egyptský politik, v roce 2011 byl krátce premiérem. V letech 1996-2002 byl velitelem Egyptského vojenského letectva a od 18. září 2002 do 29. ledna 2011 byl ministrem civilního letectví.\n\nDo funkce premiéra jej jmenoval prezident Muhammad Husní Mubarak 29. ledna 2011 během nepokojů v roce 2011. Již 3. března rezignoval a ve funkci jej nahradil Essam Šaraf. V roce 2012 kandidoval na prezidenta, ve druhém kole voleb jej však porazil Muhammad Mursí.\n\nŠafík se narodil v Káhiře v roce 1941 a v roce 1961, hned po dokončení egyptské vojenské letecké školy, vstoupil do egyptského vojenského letectva. Účastnil se Vyčerpávací války v letech 1967 až 1970 a Jomkipurské války v roce 1973, ve které údajně 14. října sestřelil dvě izraelská letadla. Během čtyřicetileté kariéry vojenského pilota létal mimo jiné na letounech MiG-17, MiG-21 a Dassault Mirage 2000. Byl také aktivní v armádním akrobatickém týmu.\n\nCoby ministr civilního letectví řešil problémy státních aerolinií EgyptAir a provedl modernizaci letecké infrastruktury, zejména egyptských civilních letišť v Káhiře a Šarm aš-Šajchu.\n"}
{"id": "643211", "url": "https://cs.wikipedia.org/wiki?curid=643211", "title": "Umar Sulajmán", "text": "Umar Sulajmán\n\nUmar Sulejmán (2. července 1936 Qena, Egypt − 19. července 2012 Cleveland, Ohio) byl egyptský politik a vojenský hodnostář a v roce 2011 viceprezident Egypta.\n\nAbsolvent prestižní egyptské a moskevské vojenské akademie. Je bakalářem a magistrem z univerzity v Káhiře. V období 22. leden 1993 - 29. leden 2011 byl ředitelem vojenské zpravodajské služby. Byl v této funkci hodnocen jako jeden z nejmocnějších zpravodajských ředitelů jak v oblasti Středního východu, tak celosvětově.\n\nOd 29. ledna 2011 byl viceprezidentem Egypta. Do funkce, která byla předtím 30 let neobsazena, jej jmenoval prezident Muhammad Husní Mubarak. Důvodem byly probíhající demonstrací v lednu 2011. Po rezignaci Mubaraka 11. února 2011 odvolán.\n"}
{"id": "643219", "url": "https://cs.wikipedia.org/wiki?curid=643219", "title": "Potáplice pacifická", "text": "Potáplice pacifická\n\nPotáplice pacifická (\"Gavia pacifica\") je středně velký druh potáplice, vodního ptáka ze stejnojmenného řádu. Do roku 1985 byla považována za severoamerický poddruh potáplice severní (\"Gavia arctica\"), od níž je jen obtížně rozlišitelná.\n\nPotáplice pacifická hnízdí na hlubokých jezerech v tundře na Aljašce, v severní Kanadě (na východ po Baffinův ostrov) a na severovýchodním okraji Sibiře na východ od řeky Leny; zimuje podél pobřeží Tichého oceánu od Aljašky na jih po Mexiku a na západě u pobřeží Japonska, Koreje a jižní až východní Číny. Jako zatoulanec byla zjištěná také na Havajských ostrovech, v Grónsku a Hongkongu.\n\nV roce 2007 byl poprvé prokázán výskyt potáplice pacifické v Evropě, když byl mladý pták pozorován od 12.1. do 4.2. v North Yorkshire ve Velké Británii; ve stejném roce byl pozorován ještě na dalších dvou místech Británie.\n\nCelková populace potáplice pacifické je odhadována na 930 000 až 1 600 000 ptáků.\nPotáplice pacifická je velmi podobná potáplici severní, od níž se liší především kulatějším temenem a tmavými boky. Ptáci v prostém šatu mají tmavý proužek na bradě a bílá barva boků se táhne podél celého těla (u potáplice severní tvoří skvrnu v zadní části těla).\n\nJako všechny ostatní potáplice je specializovaná k lovu ryb pod vodou. Mimo to může lovit také korýše a žáby.\n\n\n"}
{"id": "643221", "url": "https://cs.wikipedia.org/wiki?curid=643221", "title": "Marmolada", "text": "Marmolada\n\nMarmolada (ladinsky: \"Marmoleda\", německy: \"Marmolata\") (3343 m n. m.) je nejvyšší hora Dolomit, které jsou součástí Alp. Nachází se východně od Trenta v severovýchodní Itálii asi 100 kilometrů severo-severovýchodně od Benátek, ze kterých je za jasného dne viditelná. Tvoří ji hřeben orientovaný od západu k východu. Na jih se téměř kolmo láme do skalní stěny 2 km široké a 800 m vysoké. Na severní straně je poměrně plochý Marmoladský ledovec, jediný velký ledovec v Dolomitech. Na vrcholu je během léta v provozu malá horská chata.\n\nHřeben se skládá z několika vrcholů se snižující se výškou od západu k východu: Punta Penia (3343 m), Punta Rocca (3309 m), Punta Ombretta (3230 m), Monte Serauta (3069 m), a Pizzo Serauta (3035 m). Během lyžařské sezony je hlavní sjezdovka Marmolady otevřená pro lyžaře a snowboardisty.\n\nPřed první světovou válkou probíhala Marmoladou část hranice a fronty mezi Rakouskem a Itálií. Rakušané v ledovci vybudovali celé vojenské městečko, ale při největším lavinovém neštěstí v Alpách přišli o 300 vojáků. Ústup ledovců dnes občas vyplavuje mrtvé, výzbroj a výstroj.\n\n\n\n"}
{"id": "643232", "url": "https://cs.wikipedia.org/wiki?curid=643232", "title": "Mistrovství světa v cyklokrosu 2011", "text": "Mistrovství světa v cyklokrosu 2011\n\nMistrovství světa v cyklokrosu 2011 bylo 62. cyklokrosovým šampionátem v pořadí. Konalo se ve dnech 29. a 30. ledna 2011 ve městě Sankt Wendel v německém Sársku. V kategorii Elite obhájili tituly z předchozího šampionátu v Táboře Zdeněk Štybar i Marianne Vosová, která zvítězila již potřetí za sebou.\n\n\"(30. ledna 2011)\"\n\"(29. ledna 2011)\"\n\"(29. ledna 2011)\"\n\"(30. ledna 2010)\"\n"}
{"id": "643235", "url": "https://cs.wikipedia.org/wiki?curid=643235", "title": "Mária Gulovičová", "text": "Mária Gulovičová\n\nMária Gulovichová Liu, známá také jako Maria Gulovich Liu, rozená Mária Gulovičová (19. října 1921, Jakubany, Československo – 25. září 2009, Kalifornie, USA) byla slovenská učitelka a odbojářka, která se zúčastnila podzemního hnutí odporu v době druhé světové války. Byla vyznamenána medailí bronzová hvězda za hrdinskou a odvážnou službu jako agentka Amerického úřadu strategických služeb (OSS) a britské tajné služby v nacisty okupovaném teritoriu Slovenska v zimě 1944-1945.\n\nNarodila se v Jakubanech na Slovensku blízko obce Jarabina v roce 1921. Její otec byl řeckokatolický kněz a matka byla učitelkou základní školy. Absolvovala řeckokatolické lyceum pro učitele v Prešově. V roce 1940 se stala učitelkou základní školy v Jarabině a později v obci Hriňová.\n\nPoté, co v roce 1939 vznikl samostatný Slovenský stát pod patronací nacistického Německa, pokračovala ve výuce. Na počátku roku 1944 ji požádal její židovský přítel Július Goldberger, aby ukryla před Němci jeho sestru a jejího pětiletého syna. Od dubna do června 1944 skrývala tuto ženu a jejího syna ve školní budově v Hriňové.\n\nNěkdo udal její záchrannou akci a poté se dostavil důstojník Armády Slovenského státu Milan Polák, aby ji vyslechl. Byl shodou okolností také účastníkem protifašistického odboje a pomohl jí. Důstojník byl ochoten najít lepší úkryt pro ženu a jejího syna, za podmínky, že ona sama sa stane kurýrkou antifašistického odboje. Okamžitě to přijala a přestěhovala se do Banské Bystrice, kde se stala krejčovou v rodině sympatizující s odbojem.\n\nJejím prvním úkolem bylo propašovat krátkovlnnou vysílačku vlakem ukrytou v kufru. Gestapo však zastavilo vlak a začalo dělat přísnou prohlídku zavazadel. V roce 1989 v jednom rozhovoru ona sama popsala incident následovně:\n\"Byla tam skupina důstojníků Wehrmachtu, která seděla v jednom kupé a flirtovala se mnou, což jsem opětovala. Říkali mi: 'Slečno' - hovořila jsem tehdy německy - chcete sedět s námi? Udělali mi místo v jejich kupé a jeden důstojník mi pomohl nést kufr, ve kterém jsem měla ukrytou vysílačku. Gestapo při prohlídce vlaku pouze zasalutovalo a odešlo.\"\n\nProtože dobře ovládala pět řečí (hovořila rusky, maďarsky, slovensky, německy a trochu anglicky) začala pracovat v odboji jako překladatelka. Když na konci srpna 1944 začalo Slovenské národní povstání pracovala na povstaleckém území jako překladatelka dokumentů ze slovenštiny do ruštiny pro sovětskou vojenskou rozvědku.\n\nV létě 1944 překládala pro americké OSS-agenty, kam byla přidělena velením Slovenského národního povstání generálem Viestem a zachránila havarované americké letce.\n\nV říjnu 1944 Němci povstání potlačili, ona sama utekla do hor, kde Rusové, Američané a dalších několik tisíc slovenských povstalců ustoupilo před Wehrmachtem. Mise amerického OSS byla vedena Holtem Greenem, americkým magnátem podnikajícím s bavlnou, do které patřili někteří agenti OSS, 18 letců a korespondent tiskové agentury Associated Press Joe Morton. Američané ji požádali, aby jim dělala tlumočnici a průvodkyni při útěku z Němci okupovaného území. Ona to přijala a pomáhala jim tajně přejít přes slovenský venkov.\n\nPozději vyprávěla jak si vymyslela krycí historku při vstupu do jedné vesnice: \"Chtěla jsem říci, že hledám mého evakuovaného bratra a v závislosti na odpovědi jsem chtěla navázat rozhovor nebo povědět 'ďakujem' a odejít. Ironií bylo, že když byl někdo komunista, nemohla jsem mu věřit.\" Při vícerých příležitostech byla konfrontována s německými vojáky a jeden z OSS agentů později řekl, že to překonávala s důvtipem a lstivostí a svojí znalostí němčiny.\n\nAmeričané se snažili vyhnou zajetí před elitní jednotkou německých agentů, která byla vyslána, aby je našla. Jednotky SS pročesávaly prostor na venkově a prohledávaly i vesnice, hledaly při tom i sympatizanty partyzánů a Židy hledajíc zároveň spojeneckou misi.\n\nPříchod zimy se ohlásil bouřkou, zastihl je (jí i celou misi) na vrchu Ďumbier, nejvyšším vrcholu Nízkých Tater. Později říkala, že vítr byl tak silný, že je odfukoval. Obočí a vlasy měli zmrznuté do ledových pramenů. Udržovali se stále v pohybu míjejíc skupinu 83 partyzánů, která zamrzla v horách.\n\nV prosinci 1944 celá skupina přečkala dva týdny v lovecké chatě Na Homôľke u obce Polomka plánujíce odejít na štědrý den, ale museli počkat ještě jeden den na proviant shozený z letounu. 26. prosince 1944 ona a čtyři členové mise (dva Britové a dva Američané) opustili chatu, aby vyhledali potravu a léky. Když odešli z chaty, speciální protipartyzánské komando \"Einsatzkomando 14\" zajalo ostatní členy mise. Její pětičlenná skupina se tak vyhla zajetí a pokračovala potom k ruské frontové linii ještě devět týdnů. Vypovídala pak o tom, že celou dobu nebyli v bezpečí, museli se přemísťovat každou noc a trpěli mrazem. Ona sama utrpěla vážné omrzliny na nohách, ale odmítla vyhledat lékařskou pomoc. Němci měli číslo její identifikační karty a ihned by tak zjistili její totožnost. Zvolila si raději umírání v horách než vězení a smrt v koncentračním táboře.\n\nDo Bukurešti se dostala 1. března 1945, odkud pak odletěla do OSS – centrály v Itálii. Obdržela armádní status a tak mohla být finančně odměněna za své služby. Byla přidělena jako tlumočnice do Prahy, kde se setkala s Allenem Dullesem, důstojníkem OSS, který se stal později ředitelem CIA.\n\nAllen Dulles spolu se šéfem OSS Williamem Donovanem zařídili, že mohla emigrovat do USA, kde jí umožnili studium na Vassar College. Říkala, že se necítila ve Vassaru na správném místě a že byla užaslá z toho množství jídla, které zde viděla. Spadla na zem a křičela, neboť viděla v duchu milióny lidí včetně svých rodičů, kteří hladověli v době 2. světové války.\n\nV roce 1946 ji William Donovan osobně dekoroval, obdržela vyznamenání-bronzovou hvězdu na ceremonii konané v Americké vojenské akademii ve West Pointu v New Yorku.\n\nV září 1946 o ní v \"Los Angeles Times\" publikovali článek – citát: \"Skvělá Mária Gulovich, 25, československá školní učitelka, která přišla dnes sem, stala se vzorem ženy-agentky, jaká by měla být\".\n\nAmerické státní občanství obdržela v roce 1952 a odstěhovala se do města Oxnardu v Kalifornii, kde po mnoho let posléze pracovala jako realitní agentka ve Ventura County. Byla dvakrát vdaná, z prvního manželství má dvě děti (Edmund Peck a Lynn S. Peck a vnučku Ekisabeth Maria Peck). Podruhé se provdala za Hanse P. Liu.\n\nV roce 1989 byla spolu s dalšími ženami, které sloužily v OSS, poctěny na slavnostní večeří pro \"Dámy z OSS\" ve Washingtonu, D.C. Ona sama při té příležitosti poskytla rozhovor pro \"The Washington Post\" a vystoupila i v televizi.\n"}
{"id": "643237", "url": "https://cs.wikipedia.org/wiki?curid=643237", "title": "Krkavčí skála", "text": "Krkavčí skála\n\nKrkavčí skála nebo Krkavčí skály může být:\n\n\n"}
{"id": "643247", "url": "https://cs.wikipedia.org/wiki?curid=643247", "title": "Carl von Ossietzky", "text": "Carl von Ossietzky\n\nCarl von Ossietzky (3. října 1889 – 4. května 1938) byl radikální německý pacifista a držitel Nobelovy ceny za mír za rok 1935. V roce 1931 byl obviněn ze zrady a špionáže poté, co publikoval detaily německého plánu na porušení Versailleské smlouvy přebudováním letectva a výcvikem pilotů v Sovětském svazu.\n\n"}
{"id": "643248", "url": "https://cs.wikipedia.org/wiki?curid=643248", "title": "Osifikace", "text": "Osifikace\n\nOsifikace, též kostnatění, je přeměna chrupavky či vaziva na kost. Probíhá při vývoji kostí i při hojení zlomeniny. Většina lidských kostí se vyvíjí a následně osifikuje na podkladě chrupavky (tzv. enchondrálně), menší část (např. klíční kost a část lebky) na podkladě vaziva (intramembranózně).\n\nU dlouhých kostí vzniká osifikační jádro, jak na povrchu, tak uvnitř, uprostřed, a odtud se šíří k oběma koncům. Dříve než jich dosáhne, objeví se osifikační jádra v obou koncích a jdou středovému naproti. Zůstává však zachován proužek chrupavky, tzv. růstová chrupavka, která umožňuje růst kostí do délky a u lidí mizí kolem 18 let.\n\nV průběhu zárodečného vývoje obratlovců nejprve vzniká nezralá vláknitá kost bez stop lamelární struktury; v podstatě se jedná o množství kostních buněk obklopených neuspořádanými vlákny kolagenu. Až postupně vzniká kost, která má uspořádanou stavbu – tzv. lamelární kost. Tato lamelární kost následně vstupuje do vlastního procesu kostnatění (osifikace): existují však dva odlišné mechanismy, jimiž může kostnatění tkáně probíhat. Těmito mechanismy je: \n\nPři tzv. enchondrální osifikaci, která je typická pro většinu lidských kostí, nejprve dochází ke vzniku (hyalinního) chrupavčitého modelu budoucí kosti z původní mezenchymální tkáně v lamelární kosti. V dalším kroku vzniká uprostřed tohoto chrupavčitého modelu (v oblasti známé jako diafýza) zárodek kostní tkáně – první kostní buňky (osteoblasty) vznikají z vnitřních buněk perichondriálního obalu chrupavky. Do chrupavky se dostávají vápenaté soli a celá chrupavka je následně naprosto zacementována do té míry, že jsou buňky chrupavky odříznuty od kyslíku a živin a umírají. Teprve poté si do tohoto „cementu“ razí cestu krevní vlásečnice, rozrušujíc mrtvou chrupavčitou tkáň. Tím vzniká pórovitá struktura, posléze známá jako kostní dřeň. V jádru kosti se ustanoví tzv. primární osifikační jádro; z něj se kostní osteoblasty (ale i osteoklasty s neméně důležitou rolí) šíří do všech částí budoucí kosti. Postupně se dostávají až do oblasti růstových plotének, tedy oblastí, kde neustále vzniká nová chrupavka, odstupuje do stran, mineralizuje a po osídlení kostními buňkami se mění v regulérní kost. Tím kost roste do délky. Zároveň se kostní buňky ukládají i pod okosticí, což umožňuje růst kosti do šířky.\n\nU savců, některých ještěrů a ptáků vznikají ještě další (sekundární) osifikační jádra (centra, z nichž se šíří kostní buňky) v okrajových oblastech kosti – v tzv. epifýzách. Například u člověka však tato jádra vznikají až velmi pozdě, během druhého až třetího roku života člověka. Když jedinec dospěje, růstové destičky zanikají a kosti v tu chvíli prakticky přestanou růst. To se netýká např. ryb, obojživelníků a plazů, jejichž kosti mohou růst v podstatě po celý život.\n\nU člověka je tato tzv. intramembranózní osifikace vzácnější, ale i tak poměrně významná. Princip je prostý: nevzniká žádná přechodná chrupavčitá tkáň – veškerá kostní tkáň se totiž tvoří přímo z mezenchymálních buněk v původní zárodečné lamelární kosti. Mezenchym se nejprve uspořádává do jistých vrstev (membrán) a z toho byl také odvozen název tohoto typu kostnatění. Mezenchymální buňky se shlukují a objevuje se mezi nimi gelovitá mezibuněčná hmota. Jak se objevují první osteoblasty a krevní zásobení, gelovitá hmota je nahrazována kompaktnějšími tyčinkami kostní hmoty a mineralizuje se. Kostní buňky na povrchu vznikající kosti se dělí a produkují další kostní hmotu – takovým způsobem kost přirůstá.\n\nIntramembranózní osifikace se týká především tzv. dermálních kostí, tedy kostí vznikajících v mezenchymální tkáni kožní škáry (dermis). To je případ např. mnoha kostí lebky (včetně např. moderní kosti dolní čelisti), ale i kostí pletence horní končetiny. Jistou specialitou jsou sezamoidní kosti vznikající osifikací ve šlachách – konkrétně zejména čéška a hrášková kost. Další zajímavostí je perichondrální a periostální růst kostí, který umožňuje růst kostí do šířky apozičním růstem.\n"}
{"id": "643249", "url": "https://cs.wikipedia.org/wiki?curid=643249", "title": "Auguste Toulmouche", "text": "Auguste Toulmouche\n\nAuguste Toulmouche (21. září 1829, Nantes – 16. října 1890, Paříž) byl francouzský malíř.\n\nJeho rodiči byli Toulmouche Rose a Sophie Mercierová. Od roku 1846 byl žákem Gleyra. Proslavil se především jako portrétista pařížských žen. Stejně jako Alfred Stevens, Jean-Léon Gérôme a William Bouguereau patřil mezi nejznámější malíře Druhého císařství. Obraz \"Dívka\" z roku 1852 koupil Napoleon III.\n\nByl jmenován Rytířem čestné legie.\n"}
{"id": "643258", "url": "https://cs.wikipedia.org/wiki?curid=643258", "title": "Ian Hunter", "text": "Ian Hunter\n\nIan Hunter Patterson (* 3. června 1939, Oswestry, Shropshire, Anglie, Spojené království) je anglický hudebník, známý převážně jako člen rockové skupiny Mott the Hoople.\n\nSvou kariéru zahájil v roce 1958, kdy vystupoval se skupinou The Apex Group. Později vystupoval s několika dalšími skupinami a roku 1969 založil soubor Mott the Hoople. Se skupinou vystupoval do roku 1974. Později se vydal na sólovou dráhu, během které vydal mnoho alb. V roce 1989 nahrál společné album s Mickem Ronsonem nazvané \"YUI Orta\". V roce 2009 a znovu o čtyři roky později odehrál několik koncertů s obnovenými Mott the Hoople.\n\nV létě roku 1978 nahrál Hunter společně s Johnem Calem, Corkym Laingem a Mickem Ronsonem sedm písní, které však nikdy nevyšly.\n\n\n"}
{"id": "643290", "url": "https://cs.wikipedia.org/wiki?curid=643290", "title": "Liserové", "text": "Liserové\n\nLiserové byli šlechtickým rodem původně pocházejícím z Moselska, který v 17. století přesídlil do Belgie. Příslušník rodu Honoré Liser (1834-1914) byl v roce 1902 povýšen do sasko-meiningského šlechtického stavu a stavu svobodných pánů. V roce 1906 získal potvrzení stavu svobodných pánů také v Rakousku. Na začátku 20. století působil ve Slaném, kde vlastnil přádelnu. Jeho nejmladší syn Carlo (1876-1921) byl průmyslníkem v Janských Lázních a v Praze, jeho starší bratři žili v Rakousku a v Brémách.\n\n\n"}
{"id": "643293", "url": "https://cs.wikipedia.org/wiki?curid=643293", "title": "Stanko Vraz", "text": "Stanko Vraz\n\nStanko Vraz (vlastním jménem Jakob Fras, (30. června 1810, Cerovec poblíž Ljutomeru – 24. května 1851, Záhřeb) byl významným chorvatským a slovinským spisovatelem romantického období, účastník ilyrského hnutí.\n\nNa základní školu chodil do Ljutomeru, v Mariboru pak studoval gymnázium. V Grazu poté studoval filozofii a právo, které však nedokončil, neboť se zajímal hlavně, spíše a pouze cizími jazyky a literaturou, než právními záležitostmi. V literatuře působil v řadě oblastí (byl básníkem; kritikem, cestopiscem a překladatelem). V duchu proslovanského smýšlení tehdejší literární generace si nechal v roce 1836 změnit jméno z německy znějícího \"Jakob Fras\" na \"Stanko Vraz\". \n\nByl prvním skutečně vzdělaným a odborným chorvatským spisovatelem. V roce 1842 spolu s dalšími (Vukotinović, Rakovac) začal vydávat časopis Kolo. Ve své kritické práci se zaměřil na to, aby se tvorba blížila evropským standardům; na jeho praxi potom navázala řada dalších a tak se Vraz de facto stal zakladatelem moderní chorvatské literární kritiky. \n\nMezi jeho nejhodnotnější práci patří milostná lyrika. Přinesl tak do celé chorvatské literatury svěží, odlehčující formu, podobně jako řada dalších ilyristů. Jeho díla byla psána kraňským nářečím slovinského jazyka, který se potom stal předlohou pro skutečný spisovný jazyk, kodifikovaný o řadu let později. Mezi významné sbírky patří \"Narodne pesmi ilirske, koje se pevaju po Štajerskoj, Kranjskoj, Koruškoj i zapadnoj strani Ugarske\" (Lidové písně ilyrské, které se zpívají ve Štýrsku, Kraňsku, Korutanech a západní části Uher. Na rozdíl od řady dalších básnických sbírek (\"Đulabije, Glasi iz dubrave žerovinske, Glasi i Tambura\") byly psány již slovinsky a v chorvatské abecedě, kterou později Slovinci přijali. \n"}
{"id": "643298", "url": "https://cs.wikipedia.org/wiki?curid=643298", "title": "Děti země", "text": "Děti země\n\nDěti země je románový cyklus s prvky fantasy spisovatelky Jean M. Auelové, který je popisem života prehistorické společnosti na území Evropy v době ledové přibližně před 35 000 až 25 000 lety. Vypovídá životní příběh dívky \"Ajly\", která patří ke kromaňonské civilizaci. Jsou zde popisovány její kontakty s neandertálskou civilizací. Spisovatelka popisuje tehdejší reálie (zbraně, živočichy, život v jeskyních, kontakt s Denisovany), ale pracuje též s fantasy prvky (Neandrtálci mají v knize po narození paměť svých předků, jejich šamani umí kouzlit, předpovídat budoucnost atp.).\n\nCyklus se zatím skládá z šesti částí, vyšlo zatím prvních pět dílů. V češtině je vydává Knižní klub.\n\nKniha \"Klan velkého medvěda\" ( ) vyšla v roce 1980, v češtině pak jako dvousvazkové vydání v roce 1993. Kniha byla zfilmována v roce 1986 (\"The Clan of the Cave Bear\", český název je pozměněn na \"Ayla z kmene medvědů\"). Malá pětiletá kromaňonská dívenka Alja žijící na území dnešního poloostrova Krym ztratí rodiče a ujme se jí neandrtálská tlupa. Vychová ji léčitelka Iza a mog-ur (šaman) Kreb. Na konci knihy ji nový náčelník Broud vyžene z tlupy.\n\nKniha \"Údolí plavých koní\" ( ) vyšla v roce 1982, v češtině pak v roce 1994. Alja najde v severské tundře malebné údolí, kde nejprve vychová malé hříbě Víhu a pak malého lva Drobka. Třetí rok zachrání Zeladonce Jondalara před svým dospělým lvem Drobkem a během jeho léčení se do něj zamiluje.\n\nKniha \"U lovců mamutů\" ( ) vyšla v roce 1985, v češtině pak v roce 1995. Alja s Jondalarem žijí u Mamutonů v táboře Lva, kteří Alju, která nemá nikoho, přijmou mezi sebe. Vzájemný vztah Aljy a Jondalara prochází krizí, ale nakonec se spolu vydají na dalekou cestu do Jondalarova rodiště (na území dnešní Francie).\n\nKniha \"Širé pláně\" ( ) vyšla v roce 1990, v češtině pak v roce 1996. Alja s Jondalarem putují přes téměř celý Evropský kontinent podél Matky řek (Dunaj) a zažívají různá dobrodružství.\n\nKniha \"Pod kamennou střechou\" ( ) vyšla v roce 2002, v češtině pak v roce 2003. Alja se zapojuje do společenství velké Deváté jeskyně Zeladonců (vzorem je francouzský vápencový převis Laugerie-Haute), odkud Jondalar pochází. Na závěr se stane pomocnicí První zeladony (duchovní vůdce společenství).\n\nŠestá závěrečná část \"Země malovaných jeskyní\" ( ) byla vydána 29. března 2011. V češtině do roku 2018 kniha zatím nevyšla. Autorka Jean M. Auel se v září 2010 vyjádřila o tom, že v knize je Ajle 25 let a cvičí se, aby se stala duchovním vůdcem Zeladonie, což zahrnuje sérii dramatických putování.\n"}
{"id": "643300", "url": "https://cs.wikipedia.org/wiki?curid=643300", "title": "Verden Allen", "text": "Verden Allen\n\nVerden Allen (* jako Terrence Allen, 26. května 1944, Crynant, Neath, Wales, Spojené království) je britský varhaník a člen rockové skupiny Mott the Hoople. Skupinu opustil po vydání úspěšného alba \"All the Young Dudes\" v roce 1972. V letech 2009 a 2013 byl u reunionu této skupiny. V šedesátých letech byl členem skupiny The Inmates a doprovázel také jamajského zpěváka Jimmyho Cliffa.\n"}
{"id": "643306", "url": "https://cs.wikipedia.org/wiki?curid=643306", "title": "Tovačovský z Cimburka", "text": "Tovačovský z Cimburka\n\nPříjmení Tovačovský z Cimburka nosí více různých osobností:\n\n"}
{"id": "643308", "url": "https://cs.wikipedia.org/wiki?curid=643308", "title": "The Knack", "text": "The Knack\n\nThe Knack byla americká novovlná skupina z Los Angeles v Kalifornii, kterou nejvíce proslavila píseň \"\"My Sharona\"\", která se stala mezinárodním hitem v roce 1979.\n\n\n"}
{"id": "643312", "url": "https://cs.wikipedia.org/wiki?curid=643312", "title": "Doug Fieger", "text": "Doug Fieger\n\nDouglas Lars \"Doug\" Fieger (20. srpna 1952, Oak Park, Michigan, Spojené státy – 14. února 2010, Woodland Hills, Kalifornie, Spojené státy) byl americký hudebník a zpěvák-skladatel a frontman novovlné skupiny The Knack a spolu s Berton Averreem napsal píseň \"My Sharona\", mezinárodní hit roku 1979.\n"}
{"id": "643313", "url": "https://cs.wikipedia.org/wiki?curid=643313", "title": "Ljudevit Vukotinović", "text": "Ljudevit Vukotinović\n\nLjudevit Farkaš Vukotinović (původně Ludwig Farkaš; 13. ledna 1813 Záhřeb – 17. března 1893 tamtéž) byl chorvatský spisovatel a politik (križevacký župan v letech 1861–1867).\n\nSpolu s řadou dalších romantických spisovatelů se účastnil Ilyrského hnutí a je proto považován za obrozence. Ilyrské hnutí považoval Vukotinović jako skutečný romantický směr; vnímal ho v širším kontextu. Psal především milostné básně, byl ale také autorem románů i dramat. V roce 1838 vydal sbírku básní a povídek \"Pjesme i pripovijetke\" (Básně a povídky), v roce 1841 pak \"Ruže i trnje\" (Růže a trní), o šest let později následovaly \"Pjesme\" (Básně) a v roce 1862 nakonec \"Trnule\" (Trnky). Jeho tvorba byla značně sentimentálního charakteru. Vukotinović byl také vášnivým fejetonistou. Účastnil se prací na jednom z obrozeneckých časopisů (Kolo).\n\nPodobně jako Stanko Vraz, další Ilyrista i i Vukotinović nechal změnit příjmení do více chorvatsky znějící podoby. Jeho politické názory stály na federalistických představách Rakouska a také obhajobě austroslavismu. Byl jedním z prvních členů JAZU.\n\nKromě literární tvorby se ale také věnoval i botanice, nebo mineralogii. Popsal řadu neznámých biologických druhů v oblastech, kde působil a vytvořil první geologickou mapu Chorvatska (zdokumentoval geologickou podobu Liky, Samoboru, Záhřebu a Moslavacké hory. \n\n"}
{"id": "643320", "url": "https://cs.wikipedia.org/wiki?curid=643320", "title": "Patrick Moraz", "text": "Patrick Moraz\n\nPatrick Philippe Moraz (* 24. června 1948, Morges, Švýcarsko) je progresivně rockový hráč na klávesové nástroje, nejvíce známý jako člen skupin Yes (1974 - 1976) a The Moody Blues (1978 - 1991).\n\n\n"}
{"id": "643321", "url": "https://cs.wikipedia.org/wiki?curid=643321", "title": "Trolza", "text": "Trolza\n\nTROLZA (zkratka z ruského názvu „Trollejbusnyj zavod“ , v přesném překladu Trolejbusový závod), předtím Zavod imeni Urickogo ( ), je ruská strojírenská firma, významný výrobce trolejbusů. Sídlí ve městě Engels v Saratovské oblasti.\n\nPodnik byl založen v roce 1868 ve vsi Radica Brjanského újezdu Orlovské gubernie s názvem \"Radická lokomotivka\" ( ). Podnik vyráběl vagóny a parní lokomotivy. Od roku 1919 bylo území, na kterém se nacházel celý podnik i domy zaměstnanců přejmenováno podle politika Mojseje Urického na \"Urickij\" a podnik fungoval pod názvem \"Urická vagonka\" ( ). Po vypuknutí Velké vlastenecké války podnik evakuovali do města Engels. Během války se podnik zabýval zbrojní produkcí.\n\nPo skončení druhé světové války nastal prudký rozvoj trolejbusové dopravy v MHD celého Sovětského svazu. V té době byl jediným sovětským výrobcem trolejbusů vojenský \"Závod č. 82\" v tehdejším moskevském předměstí Tušino. V roce 1950 ale ukončil Závod č.82 civilní produkci a vrátil se k výrobě vojenských letadel. Rozhodnutím sovětského vedení měla nadále velká množství trolejbusů produkovat Urická vagónka, nyní už \"Zavod imeni Urickogo\" ( ), zkráceně ZiU. V roce 1951 zde začala produkce trolejbusu MTB-82, přenesená z Tušina, ze Závodu č.82. Od začátku šedesátých let dvacátého století, prakticky až do rozpadu SSSR byl ZiU největším producentem trolejbusů na světě. Za dobu své existence zatím vyprodukoval přes 60 000 vozidel. Trolejbusy byly exportovány do Maďarska, Jugoslávie, Bulharska, Mongolska a také do Argentiny, Kolumbie a Řecka. V roce 1996 byl dosavadní státní podnik transformován na akciovou společnost a působí od té doby pod současným názvem Trolza. Počty vyráběných vozidel se od té doby snížily, ale firma zůstává největším ruským výrobcem trolejbusů. Exportuje své výrobky do řady následnických států bývalého SSSR.\n\n"}
{"id": "643325", "url": "https://cs.wikipedia.org/wiki?curid=643325", "title": "Thelma a Louise", "text": "Thelma a Louise\n\nThelma a Louise je americká road movie z roku 1991. Scénář k filmu o dvou ženách, které se snaží uniknout z každodenního stereotypu a života, který je dusí, pochází z dílny Callie Khouriová. Režie se ujal Ridley Scott. V titulních rolích hrají Geena Davisová a Susan Sarandonová. Detektiva, který Thelmu a Louisu pronásleduje, hraje Harvey Keitel. Ve filmu se také objeví Brad Pitt, pro kterého byla role zlodějíčka vůbec první významnější rolí v Hollywoodu.\n\nThelma Geena Davisová, domácí puťka ovládaná svým panovačným manželem Darrylem (Christopher McDonald), a její přítelkyně Louise (Susan Sarandonová), samostatná, životem zahořklá servírka, vyrazí na víkend rybařit do hor. Než ale stihnou dorazit do cíle, promění se jejich výlet v noční můru. Po cestě se zastaví v baru, kde se Thelma seznámí s Harlanem Puckettem (Timothy Carhart), který se ji po několika společných tancích a skleničkách pokusí na parkovišti před barem znásilnit. Louisa, která je tam najde, ho potom v afektu vyvolaném jeho nadávkami a urážkami zastřelí. Thelma chce jít okamžitě na policii, ale Louise se obává, že jim nikdo neuvěří, že Thelma nešla s Harlanem dobrovolně. Nakonec se Louise rozhodne utéct do Mexika a Thelma ji následuje. Rozehrává se tak honička s policií i osudem napříč Spojenými státy.\n\n | Taťjana Medvecká\n\nFilm byl velmi dobře přijat veřejností i kritiky. Callie Khouriová získala Oscara za nejlepší původní scénář. Na Oscara za hlavní ženskou roli byly nominovány i obě titulní představitelky Geena Davisová a Susan Sarandonová, ale cenu nakonec získala Jodie Fosterová za hlavní roli ve filmu Mlčení jehňátek.\n\nOceněný byl i český dabing: Taťjana Medvecká dostala za namluvení Louise Cenu Františka Filipovského, přičemž na stejnou cenu byla nominována i Sabina Laurinová za namluvení Thelmy.\n"}
{"id": "643326", "url": "https://cs.wikipedia.org/wiki?curid=643326", "title": "Zeke Zettner", "text": "Zeke Zettner\n\nThomas „Zeke“ Zettner (21. září 1948 – 10. listopadu 1973) byl členem rockové kapely The Stooges, ve které nahradil basového kytaristu Dave Alexandera, který měl problémy s alkoholem. Iggy Pop napsal píseň \"Dum Dum Boys\" z alba The Idiot, ve které jeho smrt připomíná.\n\nZettner byl závislý na heroinu, a moc dlouho jako člen The Stooges nebyl, zemřel 10. listopadu 1973 na předávkování heroinem, ve skupině ho nahradil Jimmy Recca.\n"}
{"id": "643331", "url": "https://cs.wikipedia.org/wiki?curid=643331", "title": "Adolphe Yvon", "text": "Adolphe Yvon\n\nAdolphe Yvon (30. ledna 1817 Eschviller – 11. září 1893 Paříž) byl francouzský malíř, známý pro své malby bitev.\n\nVe dvaceti letech byl lesnickým úředníkem v Dreux, ale tato kariéra ho nezaujala a v roce 1838 vstoupil do ateliéru malíře Delarocheho (1797-1856), kde se učil portrétní a nastěnné malbě. Maloval historické a náboženské výjevy a také portréty francouzských osobností.\n\nV roce 1863 se stal profesorem na École des Beaux-Arts. Na konci 60. let 19. století opustil dosavadní téma svých obrazů a pro Salon 1870 namaloval 15 metrovou alegorii \"Spojené státy americké\", což bylo pokládáno za velmi nevhodné. Po anexi Alsaska Německem se rozhodl pro francouzské občanství a zhotovil několik maleb na téma tohoto válečného konfliktu. V roce 1881 byl jmenován profesorem na École Polytechnique.\n\nJe pohřben na hřbitově v Auteuil. Jedna z pařížských ulic nese jeho jméno.\n"}
{"id": "643332", "url": "https://cs.wikipedia.org/wiki?curid=643332", "title": "Seznam děkanů filosofické fakulty v Olomouci", "text": "Seznam děkanů filosofické fakulty v Olomouci\n\nToto je chronologický seznam osob stojících v čele filosofické fakulty olomoucké univerzity.\n\nDo roku 1628 nejsou jména děkanů známa, neboť olomoucká akademie se začala členit na fakulty pravděpodobně až v tomto roce.\n\nV čele lycea stál rektor, jenž však nebyl oprávněn užívat titulatury „rector magnificus“. Lyceum tvořila čtyři kolegia (studia) – teologické, juristické, filozofické a medicínsko-chirurgické, jež řídili jmenovaní direktoři. Shodně se členila též C. k. Františkova univerzita v Olomouci během prvních čtyř let své existence. Vstup na teologické či juristické studium byl podmíněn absolutoriem filozofického studia.\n\n\n"}
{"id": "643335", "url": "https://cs.wikipedia.org/wiki?curid=643335", "title": "Bichiři", "text": "Bichiři\n\nBichiři (Cladistia, Brachiopterygii) jsou bazální linií paprskoploutvých ryb, někteří autoři je dokonce považují za příbuznější nozdratým (Sarcopterygii) než paprskoploutvým (Actinopterygii). Pocházejí ze sladkých vod tropické Afriky. Vyznačují se protáhlým tělem a velkým počtem (5-18) drobných hřbetních ploutviček. Párové ploutve jsou na kostru napojeny unikátním způsobem. Další znaky, kterými se bichiři liší od ostatních paprskoploutvých, jsou ploutve se svalovými násadci a párové plíce vychlípené z břišní strany střeva, čímž jsou podobní spíše bahníkům. Bichiry a bahníky spojuje také fakt, že mláďata těchto dvou skupin mají vnější žábry. Znaky, které spojují bichiry s bahníky, mohou být konvergentní, či primitivní, zděděné od společného předka paprskoploutvých a nozdratých. Je také možné, že jsou bichiři příbuzní nozdratým, jak je uvedeno výše.\n\nRecentní druhy bichirů jsou řazeni do jediného řádu Polypteriformes.\n"}
{"id": "643340", "url": "https://cs.wikipedia.org/wiki?curid=643340", "title": "Nikol Kouklová", "text": "Nikol Kouklová\n\nNikol Kouklová (*  Praha) je česká herečka a příležitostná modelka.\n\nNarodila se 2. ledna v Praze, kde vystudovala Ekologické gymnázium. Herectví se začala věnovat jako žákyně dramatického kroužku na Základní umělecké škole v Praze u Zoji Oubramové. V 11 letech byla přijata na taneční konzervatoř, ale po pouhých „třech dnech“ se rozhodla z taneční školy odejít. Pohybu se však stále věnuje, o čemž svědčí i její stáž na prestižní Americké herecké škole Stella Adler Studio of Acting. Na uměleckou školu se však vrátila v 16 letech, kdy úspěšně složila zkoušky na Pražskou konzervatoř a nastoupila do ročníku F. Laurina a J. Tesařové. V roce 2009 se dostala na DAMU do ročníku k E. Salzmannové.\n\nPřipisuje zkušenosti v Divadle Archa, Národním divadle, Divadle Viola, Divadle Bez zábradlí nebo v Městských divadlech pražských.\n\nPočátkem léta 2015 se vdala za svého kolegu z Divadla Bez zábradlí Karla Heřmánka mladšího.\n\n\n"}
{"id": "643344", "url": "https://cs.wikipedia.org/wiki?curid=643344", "title": "Divoké vlny", "text": "Divoké vlny\n\nDivoké vlny (v anglickém originále \"Surf's Up\") je americký animovaný film z roku 2007 ze studií Sony Pictures Animation a National Geographic Films a distribuovaný studii Columbia Pictures a ImageWorks Studios.\n\nMladý tučňák skalní jménem Cody Maverick, žije se svou mámou a bratrem v Mražňákově. Cody už od dětství touží stát se profesionálním surfařem. Nejlepším surfařem všech dob byl Big Z, který během závodů z Tankem Evansem zemřel. Reggie Belefonte je pořadatel surfu na ostrově Pengu, který poslal malého ptáka Mika Ambrowitze pro Codyho. Cody si na cestě na ostrov, našel nejlepšího kamaráda kuře Joe, který šel surfovat taky. Na Pengu se Cody zamiloval do mladé plavčice Lani Aliikaiové, která ho zachránila při surfu. Lani pak Codyho seznámí s jejím strýčkem Cvokem. Nakonec se Cody dozví že Cvok je vlastně mrtvý Big Z který se schoval do džungle. Pak se Codymu podaří vytáhnout lenivého Big Zeta na pláž, kde bude Codyho učit surfovat na velké závody.\n"}
{"id": "643347", "url": "https://cs.wikipedia.org/wiki?curid=643347", "title": "Antun Nemčić", "text": "Antun Nemčić\n\nAntun Nemčić (14. ledna 1813 Edde, Uhersko – 5. září 1849, Križevci) byl chorvatský spisovatel. \n\nNemčić vystudoval v Záhřebu filozofii a práva. Jako řada dalších literátů této doby se účastnil obrozeneckého ilyrského hnutí. Byl šlechtického původu. Působil také pod pseudonymem \"A. N. Gostovinski\", pod kterým vydával řadu básní. Svůj život strávil hlavně ve městech Koprivnica a Ludbreg, pracoval jako soudce.\n\nStejně jako další chorvatští obrozenci, byl i Nemčić romantikem. Věnoval se také i cestopisům, které uveřejnil v knize fejetonů \"Putositnice\", byl také i autor řady povídek. Nemčić se ve svých mladých letech často pohyboval Itálii (nejraději měl Benátky); tyto cesty se staly zdrojem témat pro jeho cestopis. \n\nKromě toho byl autorem také i řady jiných děl, např. komedie \"Kvas bez kruha ili Tko će biti veliki sudac\", kde se pokoušel veřejnosti ukázat, jak se zákulisně místní politici dohadují. Též se pokoušel proniknout i do tvorby románů, avšak své dílo \"Udesi ljudski\" nedokončil. Zemřel na choleru ve věku třiceti sedmi let.\n\n"}
{"id": "643360", "url": "https://cs.wikipedia.org/wiki?curid=643360", "title": "Devítiletá válka", "text": "Devítiletá válka\n\nDevítiletá válka též válka Augšpurské ligy, válka o falcké dědictví, válka Velké aliance (1688–1697) představovala rozsáhlý válečný konflikt, kdy se proti Francii Ludvíka XIV. postavila koalice evropských států s cílem zamezit další francouzské územní expanzi. Koalice bývá nazývána jako \"Augšpurská liga\" či \"Velká aliance\". Tvořilo ji Nizozemí, Španělsko, Svatá říše římská, Savojsko, Anglie, Švédsko a Skotsko. Válka byla vedená převážně na území západní a jihozápadní Evropy, v Irsku a přilehlých vodách. K menším bojům došlo i v Indii a Karibiku. Její odnož v Severní Americe bývá nazývána válka krále Viléma. Výsledkem zdlouhavých bojů bylo v podstatě potvrzení předválečného stavu s některými menšími územními změnami.\n\nPo francouzsko-nizozemské válce (1678) bylo nesporné, že Francie Ludvíka XIV. je nejmocnější zemí Evropy. Apetit „krále Slunce“ však stále rostl. Ludvík využíval směsici agrese a anexionismu podpořeného quasiprávními podklady k další expanzi, jejímž účelem bylo vytvoření „lepší“ hranice. Tato politika se naplno projevila během tzv. války reunií (1683–1684). Podle Řezenského (Regensburského, Ratisbonského) příměří mělo následovat 20 let klidu v záležitostech Svaté říše římské. Ludvík XIV. se ale cítil natolik silný, že se rozhodl mírové podmínky ignorovat a dál se angažovat v říšských problémech. V roce 1685 zrušil Edikt nantský. Záležitost zdánlivě vnitropolitická měla i své mezinárodní dopady. Ludvík ztratil několik set tisíc vesměs velmi schopných poddaných, kteří byli nuceni emigrovat a navíc protestantské země začaly považovat Ludvíka XIV. nejen za mocenskou hrozbu evropské rovnováze sil, ale i za ideologického nepřítele.\n\nObava z dalších francouzských akcí vedla v červenci 1686 císaře Leopolda I., některá říšská knížata, Španěly a Švédy k vytvoření obranného uskupení zvaného Augšpurská liga. Ludvík hleděl s nevraživostí na císařské válečné úspěchy v bojích s Turky a pokusil se donutit říšská knížata uznat jeho zisky z reunií jako trvalé a nezpochybnitelné (1687). To se mu však nepodařilo. V roce 1688 došlo ke sporům ohledně nástupnictví v kolínském arcibiskupství (arcibiskup kolínský byl zároveň jedním z říšských kurfiřtů, tedy velmi důležitá osoba) a Ludvík XIV. se toho rozhodl využít. Snažil se prosadit vlastního kandidáta a když to nevyšlo „po dobrém“, zvolil silové řešení. Vycházel z toho, že císař byl zatím ještě zaneprázdněn bojem s Osmanskou říší a tudíž předpokládal, že nebude moci rychle reagovat. Předmětem dalšího Ludvíkova zájmu byla Rýnská Falc, kam se snažil prosadit jako dědičku svou švagrovou Alžbětu Šarlotu Falckou. Právě francouzskou snahou získat silou Falc začala nová válka.\n\nV září 1688 vstoupila francouzská vojska o síle asi 30 000 mužů do říšského Porýní. Oblehla město Philippsburg a po více než měsíci ho dobyla. Francouzská armáda postupovala dál a v rychlém sledu dobývala jedno město za druhým včetně Mohuče. Francouzi nyní ovládali oblast Rýna od švýcarských hranic téměř až ke Koblenzi. Tato agrese zmobilizovala říšská knížata a císaře. Ten odvolal část vojsk z turecké fronty a spolu s knížaty začal formovat armádu. Ludvík XIV. a Louvois se rozhodli nestavět se na odpor a místo toho provést taktiku spálené země. Mezi prosincem 1688 a červnem 1689 zničili Francouzi asi 20 měst (mj. i Špýr, Mannheim a Worms) a množství menších osad. Ponechali si několik klíčových měst a právě na jejich znovuzískání se zaměřily tři armády, které Říše zformovala. Během léta a podzimu 1689 se jim podařilo dobýt na Francouzích např. Mohuč, Bonn a Kaiserswerth. Ludvík XIV. ztratil víc, než získal.\n\nMezitím se radikálně změnila situace na severozápadě. Katolický král Jakub II. Stuart si svým postupem postupně znepřátelil většinu vlivných kruhů v Anglii, především parlament, a toho využil nizozemský místodržící a Jakubův zeť Vilém III. Oranžský. V listopadu 1688 se vylodil v Anglii, v prosinci se stal hlavou dočasné vlády, v únoru 1689 byl prohlášen za krále a v dubnu se nechal spolu se ženou Marií korunovat. Slavná revoluce byla završena. Jakub II. uprchl do Francie. Z hlediska válečných událostí šlo o zásadní změnu. Anglie, do té doby téměř spojenec Ludvíka XIV., se rázem stala jeho nepřítelem, neboť došlo k jejímu dynastickému spojení s Nizozemím.\n\nLudvík XIV. považoval Vilémovu invazi na ostrovy za deklaraci války mezi Francií a Nizozemím, ale zprvu zůstala jeho vojska zcela pasivní. Počítal s tím, že v Anglii vypukne zdlouhavá občanská válka, která Nizozemí vyčerpá a nakloní Angličany blíže k Francii. Situace se však vyvinula jinak a Ludvík musel jednat. Poskytl Jakubovi peníze, loďstvo a armádu a tím umožnil jeho vylodění v Irsku v březnu 1689. Jakubova armáda o síle asi 40 000 mužů oblehla Londonderry na severu ostrova a po zdlouhavém dobývání ho v červenci 1689 získala. Jakubovo vylodění zažehlo povstání proti Vilémovi nejen v Irsku, ale i ve Skotsku. Mezitím došlo k prvním námořním bitkám, při nichž mělo francouzské loďstvo zpočátku mírnou převahu, nikoli však takovou, aby to bránilo anglickému zásobování svých jednotek v Irsku. Vilém III. stihl v Irsku vylodit poměrně velkou armádu a porazil Jakubovo vojsko v červenci 1690 v bitvě u Boyne. Ačkoli nešlo z hlediska ztrát o výraznou porážku, Jakub se rozhodl znovu prchnout do Francie. I když odpor jakobitů pokračoval až do roku 1691, mohl se nyní Vilém III. více soustředit na válku na kontinentě.\n\nV květnu 1689 podepsali Nizozemci ofenzivní dohodu s Leopoldem I. Jejich válečným cílem bylo donutit Francii stáhnout se z území, která dobyla za Ludvíkovy vlády (tedy do hranic z roku 1659). Krátce nato, 17. května 1689 vyhlásila Anglie Francii válku. Ke konečnému zformování tzv. Velké aliance, kterou tvořil císař, Anglie a státy sdružené v Augšpurské lize, došlo do léta 1690. Ke koalici se připojili ještě vévodové lotrinský a savojský, kurfiřti bavorský a braniborský a své spojenectví znovu potvrdil španělský král. Švédové a Dánové však v roce 1691 z aliance vystoupili.\n\nV tomto období probíhaly boje převážně v oblasti Španělského Nizozemí (zhruba dnešní Belgie), Savojska-Piemontu, v Porýní a Katalánsku. V roce 1690 měla válka charakter spíše menších srážek a taktických manévrů, žádné ze stran se nechtělo podstoupit risk většího střetu. Výjimkou byla savojsko-piemontská fronta, kde Francouzi dosáhli rozhodného vítězství v bitvě u Staffardy (18. srpen 1690) a načas dobyli několik měst. Na zimu se však stáhli.\n\nV roce 1691 dobyli Francouzi několik měst ve Španělském Nizozemí (např. Mons), ale ze strategického hlediska to nemělo valný význam. Situace v severozápadní Itálii byla podobná. Francouzi obsadili či oblehli několik měst a pevností, ale nakonec se museli stáhnout do defenzívy.\n\nV roce 1691 zemřel Ludvíkův hlavní stratég Louvois a královi noví rádci, především markýz Pomponne se snažili rozložit Velkou alianci diplomatickými prostředky. Jednání však ztroskotala na Ludvíkově odmítnutí vzdát se zisků z reunií a neuznání Viléma III. za krále Anglie. V roce 1692 si Ludvík a jeho velitelé stanovili dva cíle, zaprvé dobýt Namur ve Španělském Nizozemí, což podle nich mělo donutit Nizozemce k míru, a zadruhé vylodit se v Anglii. První cíl se splnit podařilo − Francouzi vedení Vaubanem a maršálem Luxembourgem dobyli město i pevnost a odrazili vyprošťovací síly Viléma III. Druhého cíle však dosaženo nebylo. O neúspěchu předpokládané invaze do Anglie rozhodly námořní bitvy u Barfleuru, Cherbourgu a La Hogue (květen-červen 1692). Ačkoli francouzské loďstvo neutrpělo nijak zvlášť těžké ztráty, získala aliance převahu na moři. Ta přiměla Ludvíka věnovat zcela dominantní pozornost postupu na kontinentě.\n\nMezitím v jižní části bojiště napadl vévoda Savojský s asi 30 000 muži Dauphine a zle toto území poplenil. Naopak v Porýní měli převahu Francouzi, poplenili dokonce Švábsko a Franky.\n\nV roce 1693 dosáhla francouzská armáda papírového počtu 400 000 mužů, ale ekonomika Francie musela čelit krizi. Byla špatná sklizeň a v důsledku následného hladomoru zemřely ve Francii a severní Itálii do roku 1694 možná až 2 miliony lidí. Situace na bojištích však byla dobrá. Na rýnském a jihonizozemském bojišti se francouzská armáda znovu chopila iniciativy a získala několik cenných vítězství − např. dobytí Huy v červenci 1693. Podobně se dařilo francouzským zbraním i na jihu. V severní Itálii maršál Catinat porazil savojská vojska v bitvě u Marsaglie (říjen 1693) a v Katalánsku dobyl Noailles přístav Rosas. Rovněž na moři dosáhli Francouzi velkého úspěchu, když se jim podařilo zdecimovat obrovský spojenecký obchodní konvoj mířící do Středomoří a 40 lodí zajmout (bitva u Lagosu, červen 1693).\n\nAčkoli Francouzi dosáhli v roce 1693 značných úspěchů, situace se začala obracet. Hospodářská krize si vyžádala svou daň. Maršál Luxembourg disponoval na jihonizozemské frontě 100 000 muži, ale začal trpět nedostatkem zásob. Nedokázal zabránit tomu, aby vojska aliance nezískala zpět Huy. V Porýní se spíše manévrovalo než bojovalo. V Itálii donutil nedostatek financí Francouze k nečinnosti. V Katalánsku se přece jen dělo více. Maršál Noailles zvítězil v bitvě u Torroelly (květen 1694) a poté obsadil Gironu, Palamos a Ostalric. Cesta k Barceloně byla otevřena. Nicméně tentokrát se konečně projevila alianční převaha na moři. Část flotily podnikla útok na Brest, Dieppe, Saint-Malo, Le Havre, a Calais a část se spojila se španělskou flotilou a donutila francouzská vojska opustit plány na dobytí Barcelony.\nV roce 1695 postihly francouzská zbraně dvě rány. 5. ledna zemřel jeden z nejlepších Ludvíkových velitelů, maršál Luxembourg, kterého nahradil vévoda z Villeroi. Druhou ranou byla ztráta Namuru. Na dobytí města se podílela spojená vojska Viléma III. a kurfiřtů bavorského (Maxmilián II. Emanuel) a braniborského (Fridrich I. Pruský). 5. září 1695 po těžkých ztrátách se alianční armádě podařilo získat město po třech letech zpět. Aliance tím znovu získala spojnici mezi Španělským Nizozemím a rýnskou frontou.\nFrancouzi mezitím změnili svou námořní strategii. Snažili se zapojit do válečného dění více soukromníků − korzárů − a místo klasických bitev se zaměřili na výpady proti aliančním obchodním konvojům. V červnu 1694 se podařil nejznámějšímu z francouzských korzárů Jeanu Bartovi zajímavý kousek, když znovuzískal na Nizozemcích zajatý francouzský konvoj s obilím a zachránil Paříž před hladověním. O dva roky později svůj úspěch zopakoval a v bitvě u Dogger Bank zajal či potopil 25 obchodních lodí. Tyto akce značně vzpružily francouzského námořního ducha. Jednalo se však spíše o ojedinělé úspěchy. Francouzské lodě nedokázaly zabránit trvalému bombardování domovských přístavů, např. Dieppe, Saint-Malo, Le Havre a Calais. Situace na pozemních frontách se také nevyvíjela nejlépe a francouzská vojska jen stěží držela své pozice.\nV Itálii zatím začalo jednání. Hlavním problémem byly pevnosti Pinerolo a Casale. Ta druhá se na základě dohody vzdala v červenci 1695 vojskům Viktora Amadea, vévody savojského.\n\nV roce 1696 se na frontách událo jen málo. Již nějakou dobu probíhaly tajné separátní rozhovory o míru mezi Francouzi a Nizozemci. Hlavním problémem stále bylo uznání Viléma III. za krále Anglie a dále pak dosavadní územní změny, především otázka Štrasburgu. Rozhovory mezi Francouzi a zástupci savojského vévody přinesly rychlejší výsledek. Ve smlouvě z Turína z 29. srpna 1696 se Viktor Amadeus II. zavázal opustit Velkou alianci a případně se přidat i na stranu Ludvíka XIV. výměnou za menší ústupky z francouzské strany (vrácení několika měst a závazek neplést se do savojských náboženských záležitostí). Císař musel s touto dohodou souhlasit (říjen 1696) a na italské frontě zavládl klid zbraní.\n\nTurínská smlouva nastartovala nové kolo diplomatických manévrů. Obě strany již byly značně vyčerpané a ani jedna neviděla v dalším válčení přínos. Ludvík XIV. navíc bedlivě sledoval situaci ve Španělsku, kde se očekával v brzké době skon churavého bezdětného krále Karla II. Věděl, že pro to, aby Francie z nástupnictví na španělský trůn získala nějaký prospěch, bude potřeba rozložit Velkou alianci. Ačkoli se obě strany dohodly na zahájení mírových rozhovorů v Rijswijku (Ryswick), rozhořely se v roce 1697 nové boje. Francouzi dobyli jihonizozemské město Ath, nicméně v Porýní se nic zásadního nedělo. Největší boje se odehrály na španělské frontě. Vojskům pod velením maršála Vendôme se 10. srpna 1697 podařilo za cenu velmi těžkých ztrát na obou stranách dobýt Barcelonu.\n\n\"Podrobně je průběh bojů v Severní Americe vylíčen v článku Válka krále Viléma.\"\n\nV Severní Americe proti sobě stáli Francouzi z Kanady a Angličané ze severních kolonií (New York, Nová Anglie, Maine). Válka zde začala sporadickými střety v oblasti Maine a Nového Skotska. Na straně Angličanů se v srpnu 1689 do bojů zapojila mocná Irokézská liga a situace Francouzů byla špatná. Přesto se jim podařilo zmobilizovat síly a podniknout začátkem roku 1690 tři útočné výpravy proti Angličanům z Nové Anglie a New Yorku. V témže roce na podzim pak odrazili námořní výpravu Angličanů proti Quebecu. Od tohoto okamžiku se válka, kromě dvou poměrně rozsáhlých francouzských útoků na Irokéze, omezila na menší bojové akce vesměs typu „udeř a uteč“, v nichž měli převahu Francouzi a jejich indiánští spojenci. Nakonec skončila remízou s drobnými zisky pro Francouze. Irokézové pokračovali ve válce s Francouzi a jejich indiánskými spojenci až do roku 1701, pak však smluvně deklarovali svou budoucí neutralitu (Velký montrealský mír).\n\nJakmile se zprávy o začátku války dostaly ke guvernérům a správcům jednotlivých zámořských území a kolonií, začaly boje i zde. V říjnu 1690 bombardoval francouzský admirál Abraham Duquesne-Guitton anglo-nizozemskou flotilu v Madrásu. V roce 1693 podnikli Nizozemci útok na Pondicherry na jihovýchodním pobřeží Indie a malou francouzskou kolonii dobyli. V Karibiku došlo rovněž ke sporadickým bojům. Alianční loďstvo mělo v těchto konfliktech mírnou převahu, ta však nehrála zásadní význam a Francouzi své kolonie zásobovali poměrně bez problémů.\n\nMírová konference začala v květnu 1697 ve Vilémově paláci v Rijswijku poblíž Haagu. Oficiálními zprostředkovateli byli Švédové, ale ve skutečnosti zásadní roli nehráli. Během prvních týdnů se nedařilo dosáhnout shody, ale pak začala soukromá dvoustranná jednání mezi Angličany a Francouzi a 20. září 1697 byla podepsána první dohoda mezi Francií, Španělskem, Anglií a Spojenými provinciemi (Nizozemí). 30. října pak následovala smlouva mezi císařem, jakožto zástupcem Svaté říše, a Francií. Smlouvy konstatovaly modifikované \"status quo ante bellum\". Základem dohod bylo, že hranice se vrátí do roku 1679, po míru z Nijmegenu, a to až na několik výjimek. Tou nejdůležitější bylo oficiální potvrzení, že Alsasko a Štrasburg zůstává ve francouzských rukou. Saint-Domingue (Haiti), Pondicherry a Nové Skotsko si rovněž ponechali Francouzi. Ti navíc získali jistá území na Newfoundlandu a v Hudsonově zálivu. Na oplátku museli vrátit několik zisků z této války a z války reunií, například Lotrinsko. Ludvík XIV. se zavázal uznat Viléma III. králem Anglie a nadále nepodporovat Jakuba II. Francouzský král dále slíbil, že se nebude vměšovat do záležitostí kolínského a falckého nástupnictví. Nizozemci získali právo obsadit některé pevnosti ve Španělském Nizozemí (Namur, Ypres).\n\nJistým vítězem války lze označit Viléma III. Podržel si anglickou korunu a získal pro Nizozemí bezpečnější hranice. Otázka španělského nástupnictví se v Rijswijku neřešila. To se do budoucna ukázalo jako velký problém a v roce 1701 vedlo k válce o dědictví španělské.\n\nTažení obvykle probíhala od května do října, hlavně kvůli nedostatku krmiva v zimě. Francouzi v tomto měli přece jen výhodu, neboť měli hustší síť skladišť, kde zásoby uchovávali a mohli tak ponechat armádu v poli déle. Válečné operace během devítileté války se nicméně vyznačovaly hlavně obsazováním a budováním pozic, kopáním zákopů, obléháním a stavěním pevností, pozorováním nepřítele a nebitevními manévry. K přímým bojům docházelo nepoměrně méně často. Pevnosti hrály velmi důležitou úlohu. Sloužily jako ochrana vojska, kontrolovaly strategické pozice a cesty a mohly být využity i jako skladiště. Někteří velitelé, například Vilém III., Boufflers a maršál Luxembourg přece jen uplatňovali agresivnější taktiku, ale nejednalo se o pravidlo. Ludvík XIV. i Louvois dávali přednost Vaubanově \"pevnostní\" strategii. Velikost jednotlivých armád kolísala od 20 000 do 50 000, později až do 100 000 mužů. Živit a platit takovéto masy vojáků představovalo velkou zátěž pro státní ekonomiku. Důležitým faktorem tedy bylo získat peníze a potraviny z jiných než domácích zdrojů. Okupovaná a někdy i neutrální území tak měla především sloužit k obživě armády a k zisku mimořádných daní. Toto zajistit mělo většinou přednost před pronásledováním či zničením nepřítele.\n\nHlavním přínosem z hlediska zbraní bylo rozšíření pušek s křesadlovým zámkem, které začaly vytlačovat zámky doutnákové a kolečkové. Nicméně doutnákové zámky se stále používaly zvláště u jednotek aliance a také u francouzských druhosledových útvarů (až do roku 1703). Důležitou změnou bylo používání bajonetů nového typu, které se nasazovaly nikoli do hlavně, ale objímkou na hlaveň a umožňovaly tak střelbu. Jejich používání se začalo rozšiřovat právě během této války. Naopak se upouštělo od používání pík a tím pádem i oddílů pikenýrů, neboť muškety s bajonetem jejich nasazení učinily prakticky zbytečným.\n\nV roce 1688 měli nejpočetnější námořní flotily Francouzi, Angličané a Nizozemci. Portugalské a španělské loďstvo se během 17. století dosti zmenšilo. Francouzské lodní stavitelství se v 80. letech 17. století, co se týče technické vyspělosti, vyrovnalo nizozemskému a anglickému a v letech války anglické i předčilo. Novinkou, která se začala na lodích koncem 17. století objevovat, bylo kormidelní kolo. První ho zavedli Angličané zřejmě někdy koncem války (jiné zdroje uvádějí až začátek 18. století). Námořní bitvy se odehrávaly v liniových dělostřeleckých soubojích. Většina bojů však nepřinesla velká vítězství a zásadní ztráty. Zápalné lodě byly používány především proti zakotveným nepřátelským plavidlům. Aliance postupně získala výraznou převahu v počtu lodí a Francouzi se začali vyhýbat klasickým námořním bitvám. Na začátku války měli Francouzi 118 velkých válečných plavidel, zatímco Angličané 173, na konci se tento poměr změnil na 137 ku 323.\n\n"}
{"id": "643367", "url": "https://cs.wikipedia.org/wiki?curid=643367", "title": "Kostnatí", "text": "Kostnatí\n\nKostnatí (Teleostei) jsou největší nadřád a korunová skupina paprskoploutvých ryb (Actinopterygii). Mezi kostnaté patří velká většina recentních ryb. Mají dobře osifikovanou kostru.\n\n\n"}
{"id": "643369", "url": "https://cs.wikipedia.org/wiki?curid=643369", "title": "Charles Yriarte", "text": "Charles Yriarte\n\nCharles Yriarte (5. prosince 1832 Paříž – 10. dubna 1898 Paříž) byl francouzský spisovatel, novinář a karikaturista španělského původu. \n\nJiž v mládí se u něj objevily umělecké sklony. Zastával několik státních funkcí, například místo inspektora Opéra national de Paris. Současně spolupracoval s několika francouzskými novinami. V roce 1859 se připojil ke španělskému tažení pod velením Leopolda O'Donnella do Maroka a napsal sérii článků pro \"Monde illustré\". Po návratu do Francie se začal plně věnovat literární činnosti. \n\nV roce 1860 se připojil k cestě Garibaldiho na Sicílii a navštívil Umbrii a Marche. Stal se redaktorem \"Monde illustré\" a řídil jeho uměleckou sekci. Spolupracoval s plátky \"Figaro\", \"La Vie parisienne\" a \"Grand Journal\" pod svým jménem, nebo pseudonymy \"Junior\" a \"Marquis de Villemer\". Překládal španělské knihy a psal cestopisy a umělecké biografie. \n\n"}
{"id": "643371", "url": "https://cs.wikipedia.org/wiki?curid=643371", "title": "Zlatý glóbus za nejlepší celovečerní animovaný film", "text": "Zlatý glóbus za nejlepší celovečerní animovaný film\n\nZlatý glóbus za nejlepší celovečerní animovaný film se poprvé udělil v lednu 2007 a Asociace zahraničních novinářů v Hollywoodu (angl. Hollywood Foreign Press Association zkratka HFPA) vybírala vítěze ze tří nominací.\n\nPoslední dva ročníky Asociace nominovala pět animovaných snímků, podobně jako je to i v jiných kategoriích. Film \"Auta\" z roku 2006 byl historicky prvním vítězným snímkem. \n\nNásledující seznam obsahuje animované filmy oceněné Zlatým glóbem a stejně tak filmy na cenu nominované. Rok u filmu znamená jeho vznik; nikoliv rok, kdy se konal slavnostní ceremoniál. Má-li film český distribuční název, je uveden pod ním. Uveden je také původní název a jméno režiséra.\n\n\"'2006: \"Auta\" (\"Cars\", John Lasseter, Joe Ranft)\n\n\"'2007: \"Ratatouille\" (Brad Bird, Jan Pinkava)\n\n\"'2008: \"VALL-I\" (\"Wall-E\", Andrew Stanton)\n\n\"'2009: \"Vzhůru do oblak\" (\"Up\", Pete Docter, Bob Peterson)\n\n\"'2010: \"\" (\"Toy Story 3\", Lee Unkrich)\n\n\"'2011: \"Tintinova dobrodružství\" (\"The Adventures of Tintin\", Steven Spielberg)\n\n2012: \"Rebelka\" (\"Brave\", Mark Andrews a Brenda Chapman)\n\n2013: \"Ledové království\" (\"Frozen\", Chris Buck a Jennifer Lee)\n\n2014: \"Jak vycvičit draka 2\" (\"How to Train Your Dragon 2\", Dean DeBlois)\n\n\"'2015: \"V hlavě\" (\"Inside Out\", Pete Docter)\n\n2016: \"\" (\"Zootopia\", Byron Howard a Rich Moore)\n\n2017: \"Coco\" (\"Coco\", Lee Unkrich)\n\n2018: * \"\" (\"Spider-Man: Into the Spider-Verse\", Bob Persichetti, Peter Ramsey a Rodney Rothman)\n\n2019: *\"Hledá se Yetti\"'\" (\"Missing Link\", Chris Butler)\n\n"}
{"id": "643378", "url": "https://cs.wikipedia.org/wiki?curid=643378", "title": "Prací zvon", "text": "Prací zvon\n\nPrací zvon (zvon na praní) je nástroj určený k praní prádla, který se objevil na konci 19. století. Prací zvon se skládá ze dvou plechových zvonů, mezi nimiž je pružina nebo soustava otvorů a využívá při vertikálním pohybu vznikajícího vztlaku, který odstraňuje nečistotu z prádla. Na tomto principu časem vznikla pračka s jedním či více zvony, tzv. zvonová pračka.\n"}
{"id": "643387", "url": "https://cs.wikipedia.org/wiki?curid=643387", "title": "Arrondissement Louhans", "text": "Arrondissement Louhans\n\nArrondissement Louhans je francouzský arrondissement ležící v departementu Saône-et-Loire v regionu Burgundsko. Člení se dále na 8 kantonů a 79 obcí.\n\n"}
{"id": "643389", "url": "https://cs.wikipedia.org/wiki?curid=643389", "title": "Třída Daphné", "text": "Třída Daphné\n\nTřída Daphné byla třída malých diesel-elektrických ponorek francouzského námořnictva, která dosáhla rovněž nemalých exportních úspěchů. Vývoj nové třídy pobřežních ponorek, které by ve službě doplnily oceánské ponorky třídy \"Narval\", byl objednán v roce 1952. Ponorky třídy \"Daphné\" přitom byly další evolucí předchozí úspěšné třídy \"Aréthuse\". Postaveno bylo celkem 25 ponorek této třídy. Používala je námořnictva Francie, Španělska, Portugalska, Jihoafrické republiky a Pákistánu. Všechny již byly vyřazeny, \"Flore\" (S-645) je ve francouzském muzeu Ponorkové základny Keroman v Lorientu.\n\nVe vývoji ponorek této třídy byly kladen důraz na velké manévrovací schopnosti, tichý chod, malou posádku a jednoduchou údržbu. Vyznačovaly se přitom také silnou výzbroji 12 torpédometů a velkou hloubkou ponoru dosahující 300 metrů.\n\nPonorky měly klasické konzervativní tvary poválečných ponorek. Byly dvoutrupé konstrukce a měly pouze jednu palubu. Mezi vnějším a tlakovým trupem byly umístěny palivové a balastní nádrže. V kopuli na přídi se nacházel sonar, který tak tvořil charakteristický výčnělek. Původní sonar typu DUUA 1 byl později nahrazen typy DUUA 2 a DUUA 2B (modernizována nebyla pouze \"Daphné\" a dvojice již ztracených ponorek \"Minerve\" a \"Eurydice\").\n\nVýzbroj tvořilo dvanáct 550mm torpédometů, která mohla díky nestandardní francouzské ráží používat pouze francouzská torpéda (neřízená protilodní torpéda typů E14 a E15 a akusticky naváděná protiponorková torpéda L3). Osm torpédometů se nacházelo v přídi a zbylé čtyři v zádi ponorek (zadní byly umístěny mimo tlakový trup). Vzhledem k malým rozměrům ponorek nebyla na palubě nesena rezervní torpéda.\n\nPohonný systém tvořily dva dieselgenerátory SEMT-Pielstick 12 PA 1/4 a dva elektromotory Jeumont. Ponorky měly dva lodní šrouby. Nejvyšší rychlost pod hladinou dosahovala 16 uzlů, přičemž na hladině to bylo 13,5 uzlu.\n\nFrancie nejprve v roce 1955 objednala stavbu tří jednotek, ke kterým postupně přiobjednala dalším osm kusů. Stavba těchto ponorek pro Francii probíhala v letech 1958–1970. Prvních sedm jednotek bylo dokončeno v roce 1964, další tři v roce 1969 a poslední v roce 1970. Během služby se tři francouzské ponorky potopily. \"Minerve\" se potopila 27. ledna 1968 ve Středozemním moři. Vrak byl nalezen až v roce 2019. Zde byla 4. března 1970 ztracena i \"Eurydice\". U obou ponorek je příčina jejich ztráty dodnes neznámá. Ponorka \"Siréne\" se potopila 11. října 1972, po jejím vyzvednutí a opravě však byla opět zařazena do služby.\n\nŠpanělské námořnictvo v letech 1973–1975 zařadilo čtyři ponorky třídy \"Daphné\", postavené v licenci ve španělských loděnicích.\n\nTrojice ponorek, postavených pro JAR loděnicí A. C. Dubigeon v Nantes, představovala vůbec první ponorky ve službě u Jihoafrického námořnictva. Dodány byly v letech 1970–1971. Jejich posílení o dvě další ponorky novější třídy \"Agosta\" již zabránilo embargo uvalené na JAR ze strany OSN. Všechny ponorky již byly vyřazeny.\n\nPákistán získal celkem tři ponorky třídy \"Daphné\", postavené ve francouzských loděnicích a dodané v letech 1971–1972. V roce 1975 Pákistán od Portugalska koupil ještě ponorku \"Cachalote\", patřící ke stejné třídě. Všechny čtyři ponorky byly vyřazeny v lednu 2006.\n\nPákistánské námořnictvo ponorky nasadilo roku 1971 v Indicko-pákistánské válce. Ponorka \"Hangor\" přitom v prosinci 1971 potopila indickou protiponorkovou fregatu \"Khukri\". \"Hangor\" tak se tak stal první ponorkou od skončení druhé světové války, která torpédovala a potopila jinou loď.\n\nPortugalské námořnictvo v letech 1967–1969 zařadilo do služby čtyři ponorky této třídy, postavené ve francouzských loděnicích. Jednu později prodalo Pákistánu.\n"}
{"id": "643391", "url": "https://cs.wikipedia.org/wiki?curid=643391", "title": "Dan Bylsma", "text": "Dan Bylsma\n\nDan Bylsma (* 19. září 1970) je bývalý profesionální hráč NHL a současný hlavní trenér týmu NHL Buffalo Sabres, kterým se upsal 28.5.2015. Hrál za Mighty Ducks of Anaheim a Los Angeles Kings. Draftován byl roku 1989 Winnipegem Jets. Hrál od roku 1992 až do roku 2004.V sezoně 08-09 vyhrál s Pittsburghem Penguins Stanley cup\n\n"}
{"id": "643397", "url": "https://cs.wikipedia.org/wiki?curid=643397", "title": "Wladimir Köppen", "text": "Wladimir Köppen\n\nWladimir Köppen ( , 25. září 1846 Petrohrad, Rusko – 22. června 1940 Štýrský Hradec, Německá říše) byl rusko-německý geograf, meteorolog, klimatolog a botanik.\n\nPo studiích v ruském Petrohradu strávil většinu svého života a profesní dráhy v Německu a Rakousku. Jeho nejznámější příspěvek vědě je klasifikace podnebí, která se s drobnými změnami užívá dodnes. Svou vědeckou činností významně přispěl do několika vědních oborů.\n\nKöppenův děd patřil ke skupině německých lékařů, kteří byli do Ruska pozváni carevnou Kateřinou II., aby pomohli zlepšit zdravotnické služby na ruském venkově, později se stal osobním lékařem cara.\n\nJeho otec Peter Köppen byl význačný geograf, historik a etnograf prastarých ruských kultur, významně se podílel na výměně myšlenkových proudů mezi západoevropskými slavisty a ruskými vědci.\n\nWladimir navštěvoval střední školu v Simferopolu na Krymu a v roce 1864 začal studovat botaniku na Petrohradské univerzitě. Často jezdil z dalekého Petrohradu a z Simferopolu ve vnitrozemí Krymu na krymské pobřeží, kde bylo rodinné sídlo Köppenových.\n\nRozmanitost květeny v souvislosti s geografickými poměry Krymu, a naprosto zřejmá rozrůzněnost přírodních poměrů mezi Petrohradem a jeho domovem na Krymu v něm vzbudila zájem studovat vztahy podnebí a ostatní přírody.\n\nV roce 1867 se vydal na univerzitu v Heidelbergu a v roce 1870 obhájil svou dizertační práci o vztahu teploty a růstu rostlin na univerzitě v Lipsku.\n\nMezi lety 1872 a 1873 byl Köppen zaměstnán v ruské meteorologické službě. V roce 1875 se vrátil zpět do Německa a stal se vedoucím pracovníkem námořní observatoře Deutsche Seewarte v Hamburku. Zodpovídal za vytvoření služby předpovědi počasí v severozápadním Německu a přilehlé mořské oblasti. Po čtyřech letech v meteorologické službě se vrátil ke svému prvotnímu zájmu – základnímu výzkumu.\nKöppen začal soustavně studovat podnebí a dělal pokusy se sondážními balóny, aby získal data z horních vrstev atmosféry. Je považován za spoluzakladatele a průkopníka aerologie. V roce 1884 prvně publikoval mapu klimatických pásem s vykresleným sezónním chodem teplot. Zpracování mapy postupně zdokonaloval po zbytek svého života. Ucelená verze jeho klasifikačního systému vyšla prvně v roce 1918, poslední verze byla publikována v roce 1936.\n\nV roce 1890 spolupracoval na prvním atlasu oblaků. V roce 1923 publikuje monografii \"Die Klimate der Erde\" (Podnebí Země).\n\nKromě popisu různých typů podnebí, byl obeznámen i s paleoklimatologií. V roce 1924 spolu se svým zetěm Alfredem Wegenerem publikoval práci \"Die Klimate der Geologischen Vorzeit \" (Podnebí doby předhistorické), čímž výrazně podpořili Milankovićovu teorii.\n\nNa konci svého života spolupracoval s německým klimatologem Rudolfem Geigerem, pracovali na pětisvazkovém díle \"Handbuch der Klimatologie\" (Příručka klimatologie). Dílo nebylo nikdy dokončeno, vyšlo jen několik částí, tři z nich sepsal Köppen. Po Köppenově smrti v roce 1940 pokračoval v jeho práci na klasifikaci podnebí právě Geiger.\n\nKöppen publikoval více než 500 odborných pojednání, a udržel si svou zvídavost a široký rozsah zájmů po celý svůj život. Kromě vědecké činnosti se aktivně věnoval společenským otázkám, věnoval mnoho času a úsilí problematice reformy školství a problematice sociálně slabých. Byl zastáncem používání esperanta, přeložil do něj několik svých děl.\n\n"}
{"id": "643413", "url": "https://cs.wikipedia.org/wiki?curid=643413", "title": "Ngaio Marshová", "text": "Ngaio Marshová\n\nNgaio Marshová (23. dubna 1895, Christchurch – 18. února 1982, Christchurch) byla novozélandská divadelní režisérka a spisovatelka známá především svými detektivními romány.\n\nNgaio Marshová studovala v rodném Christchurchi na St Margaret's College a poté malířství na Canterbury College. Následně se stala herečkou u společnosti Allana Wilkieho, se kterou projezdila Nový Zéland. Od roku 1928 žila střídavě ve Spojeném království a na Novém Zélandu. Působila jako spisovatelka a divadelní režisérka, úspěšné byly její adaptace Shakespearových her.\n\nMezinárodní proslulost získala díky 32 detektivním románům, které vydávala od roku 1934 až do své smrti. Spolu s Dorothy L. Sayersovou, Margery Allinghamovou a Agathou Christie bývá označována jako jedna ze čtyř původních \"Queens of Crime\" (královny detektivek), britských autorek, které dominovaly tomuto žánru ve \"zlatém věku\" 20. a 30. let.\n\nVe všech románech vystupuje policejní detektiv Alleyn, jehož manželkou je malířka Troy. Detektiv CID Roderick Alleyn si vezme malířku Agathu Troy, s níž se setkává během vyšetřování (v \"Artists in Crime, česky Mistři zločinu, Brána, 2000, <nowiki>ISBN 80-7243-075-0</nowiki>\"). V několika románech autorka využila své znalosti divadelního prostředí, také v rozhovorech postav jsou časté odkazy na Shakespeara.\n\nVětšina příběhů se odehrává v Anglii, čtyři z nich na Novém Zélandu.\n\n"}
{"id": "643429", "url": "https://cs.wikipedia.org/wiki?curid=643429", "title": "Vibert", "text": "Vibert\n\nVibert je příjmení následujících osob:\n\n"}
{"id": "643432", "url": "https://cs.wikipedia.org/wiki?curid=643432", "title": "Uhlířský vrch (přírodní památka)", "text": "Uhlířský vrch (přírodní památka)\n\nUhlířský vrch může být:\n\n"}
{"id": "643434", "url": "https://cs.wikipedia.org/wiki?curid=643434", "title": "Mladějovická lípa", "text": "Mladějovická lípa\n\nMladějovická lípa (také známa jako Tisíciletá lípa v Mladějovicích) je nejstarší¹) a nejmohutnější památný strom na Olomoucku. Je ale pozoruhodná i pověstí z husitských dob a svým bizarním růstem, který tvarem připomíná rozevřené kleště.\n\n\n¹) Názory na věk stromu se různí, za nejstarší strom Olomoucka je lípa považovaná s ohledem na odhady mluvící o 700 letech (či více). 1000 let udává historická německá pohlednice, přes 700 let je nejčastěji udávané stáří (zapsané i v přihlášce do soutěže Strom roku) a 350 let uvádí Ing. Bohumil Reš.\n\nLípa roste 15 metrů za kostelem svaté Maří Magdaleny (u domu č. 51) v Mladějovicích u Šternberka.\n\nLípu tvoří dva šikmo proti sobě rostoucí terminály, které u země přecházejí ve spleť kořenových náběhů, adventivních kořenů a různých výrůstků. Koruna bývá velmi hustě olistěná. Dutina stromu je otevřená, údajně se do ní vejde 14 lidí. Útvary kmene a výrůstky připomínají návštěvníkům různé pohádkové bytosti.\n\nV letech 1980-2000 byla lípa opakovaně ošetřena, kmeny jsou stažené ocelovým lanem.\n\nMístní kronika z roku 1922 uvádí, že se do dutiny vešlo 13 dětí z místní školy včetně učitele.\n\nPodle pověsti odpočíval roku 1430 pod lipou Prokop Holý, když procházel krajem se svým vojskem.\n\nV anketě Strom roku 2009 se Mladějovická lípa dostala do finále a obsadila 2. místo.\n\n\n"}
{"id": "643441", "url": "https://cs.wikipedia.org/wiki?curid=643441", "title": "Dinis Dias", "text": "Dinis Dias\n\nDinis Dias byl v portugalský mořeplavec žijící v 15. století ve službách Jindřicha Mořeplavce, který se plavil podél západního pobřeží Afriky na jih, kde jako první spatřil bohatou vegetaci jižně od Sahary, čímž upevnil odhodlání Jindřicha Mořeplavce k investování dalších výprav do těchto oblastí.\n\nPři plavbě na jih v roce 1444 plul podél afrického pobřeží, minul mys Blanc, dnes je zde hranice mezi Západní Saharou a Mauritánií, pokračoval dále na jih kolem nejzápadnějšího bodu afrického kontinentu Zeleného mysu, nyní je zde město Dakar. Pokračoval dále do míst, které byly ještě neprozkoumány a objevil zde bohatou zeleň, což bylo velké překvapení, protože v Portugalsku převládaly názory o sežehnuté zemi až daleko na jih. Výprava byla v té době velmi úspěšná, protože Dias se soustředil více na zkoumání nových území, než na lov otroků, na které byla zaměřena většina výprav té doby.\n\n"}
{"id": "643444", "url": "https://cs.wikipedia.org/wiki?curid=643444", "title": "Postsionismus", "text": "Postsionismus\n\nPostsionismus (: פוסט-ציונות; \"Post-Cijonut\", : Post-Zionism) je myšlenkový proud v Izraeli a mezi židy, který zčásti kritizuje a zčásti rozvíjí ideologii sionismu.\n\nStoupenci postsionismu se domnívají, že základní postuláty sionismu jako vznik židovského státu byly během 20. století naplněny a je možné se od nich posunout směrem ke kritičtějšímu a od nacionalismu oproštěného pojetí. Zároveň jsou ovlivněni filozofií postmoderny a z tohoto úhlu kriticky nahlížejí na některé součásti sionistické ideologie a mytologie. Někteří stoupenci postsionismu považují sionismus za variantu kolonialismu a nikoliv za národní hnutí Židů nýbrž za umělou ideologickou konstrukci, která byla v 19. století vytvořena a nahradila do té doby převládající koncept židů coby náboženské komunity bez státních a národních aspirací. Postsionisté zpochybňují oprávněnost existence Zákona o návratu v současném Izraeli a mají tendenci nazývat židovské přistěhovalce do Izraele nikoliv slovem \"olim\" (viz alija) ale běžným termínem \"imigrant\". Zpochybňují také oficiální izraelský výklad moderních dějin.\n\nMezi stoupenci postsionismu v Izraeli jsou zejména někteří levicoví intelektuálové. Mezi jedny z prvních osobností, které rozvíjely tento myšlenkový směr, je považován Ješajahu Leibowitz, který mimo jiné proslul tím, že v roce 1992 odmítl převzít státní Izraelskou cenu. V duchu postsionismu působí někteří historici, například \nBenny Morris nebo Avi Shlaim. Revizi převládajícího pojetí izraelských dějin provádí i historik Tom Segev. Kromě kritického pohledu na izraelské dějiny a dějiny arabsko-židovského konfliktu se postisionisté kriticky zabývají i postavením žen nebo sefardských Židů v Izraeli. Domnívají se například, že v roce 1948 došlo během první arabsko-izraelské války k cílenému vyhánění Arabů z území ovládnutého Izraelem a nikoliv k jejich dobrovolnému odchodu. Stát Izrael považují za společnost, které dominovala aškenázská většina.\n\nKritici postsionismu, například politolog Šlomo Avineri, se domnívají, že jde pouze o variantu antisionismu, která popírá existenci a legitimitu státu Izrael jako židovského národního státu. \n\nTermín postsionismus vstoupil i do izraelského politického slovníku. Když například 17. ledna 2011 oznámil Ehud Barak, že odchází ze Strany práce a zakládá novou politickou stranu nazvanou Acma'ut, kritizoval Stranu práce, že v ní převládají postsionistické a postmoderní názory. Jisté myšlenky postsionismu převzal například izraelský politik Avraham Burg, který roku 2003 v deníku The Guardian publikoval článek nazvaný \"The end of Zionism\", ve kterém kritizoval trvající okupaci palestinských území a měnící se podobu sionismu, který podle něj ztrácí rysy spravedlnosti a etiky. Burg prohlásil: „\"Izrael, který se přestal starat o děti Palestinců, by neměl být překvapený, až přijdou prosáklé nenávistí a odpálí se v centrech izraelského eskapismu\".“ V roce 2007 Burg navrhl zrušit Zákon o návratu a konstatoval, že „\"definovat Stát Izrael jako židovský stát je klíčem k jeho zániku\".“\n"}
{"id": "643448", "url": "https://cs.wikipedia.org/wiki?curid=643448", "title": "Dodi Al-Fayed", "text": "Dodi Al-Fayed\n\nImad El-Din Mohammed Abdel Moneim Fayed (15. dubna 1955 Alexandrie – 31. srpna 1997 Paříž) byl egyptský filmový producent a obchodník.\n\nByl synem podnikatele Al-Fayeda a Samiry Kashoggi, sestry Adnana Kashoggiho, známého obchodníka se zbraněmi (Iran – Contras, aféra Lockheed). V roce 1987 se oženil se Suzanne Gregardovou, kterou ten samý rok opustil. Po rozvodu Diany Spencerové se stal jejím milencem. Oba zahynuli při automobilové nehodě v Paříži. Je pohřben v Oxtedu, Surrey, v Anglii na panství patřícím jeho otci.\n"}
{"id": "643458", "url": "https://cs.wikipedia.org/wiki?curid=643458", "title": "Zlatý glóbus za nejlepší mužský herecký výkon ve vedlejší roli", "text": "Zlatý glóbus za nejlepší mužský herecký výkon ve vedlejší roli\n\nZlatý glóbus za nejlepšího herce ve vedlejší roli udělila poprvé v lednu 1944 Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nV historii kategorie žádný z herců nezískal cenu víc jak dvakrát. Za rok 1979 byli oceněni dva herci Melvyn Douglas a Robert Duvall.\n\nNásledující seznam obsahuje jména vítězných herců a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n\n"}
{"id": "643459", "url": "https://cs.wikipedia.org/wiki?curid=643459", "title": "Dinosaurus (film)", "text": "Dinosaurus (film)\n\nDinosaurus (v anglickém originále \"Dinosaur\") je americký animovaný film ze studia Walt Disney Pictures z roku 2000.\n\nDinosaurus jménem Aladar žije v bezpečí na nádherném ostrově spolu ze svými přáteli lemury. Z jejich pokojného ráje se nakonec stane ohňová země z padajícím rojem meteoritů. Když se jim podaří vyváznout životem, potkají mírumilovné dinosaury, kteří si hledají nový domov. Aladar a lemuři se rozhodli k nim přidat. Na cestě zažijí hodně dobrodružství, ale taky i nebezpečné chvíle s predátory. Aladarova odvaha nakonec zavede všechny dinosaury z temné katastrofy na cestu k přežití.\n"}
{"id": "643462", "url": "https://cs.wikipedia.org/wiki?curid=643462", "title": "Tramvajová smyčka Radlická", "text": "Tramvajová smyčka Radlická\n\nTramvajová smyčka Radlická je hlavová smyčka v obratiště v pražské tramvajové síti ležící v Radlicích. Vybudována byla v letech 2007 až 2008 v rámci prodloužení tramvajové tratě Na Knížecí – Radlická z vratného trojúhelníku Laurová; slavnostní zahájení provozu proběhlo 3. října 2008.\n\nSmyčka se nachází na Praze 5 v Radlicích. Tramvajová trať od zastávky Škola Radlice vede Radlickou ulicí až k úrovni křižovatky s ulicí Na Farkáně IV, kde Radlická zahýbá doleva a trať pokračuje na světelné signalizaci č. 5.668 rovně do smyčky. Smyčka je jednosměrná a traťová kolej tak vede do výstupní zastávky za kterou se na radiově ovládané výhybce číslo 655 větví na vnitřní a vnější kolej. Po několika desítkách metrů se obě koleje znovu spojují a přechází do nástupní zastávky o délce 2×T3. Za zastávkou na světelné křižovatce se traťová kolej dostává vedle koleje so smyčky a pokračuje po Radlické ulici směrem do centra.\n\nKvůli stavební chybě nebyl smyčkou možný průjezd nízkopodlažních vozů typů Tatra T3R.PLF a Tatra KT8D5.RN2P a to kvůli příliš úzkému průjezdového profilu; konkrétně se jednalo o obrubník v nástupní zastávce. Oprava byla provedena až 9. dubna 2010 a spočívala v seříznutí obrubníku. V běžném provozu s cestujícími projel první nízkopodlažní vůz typu Tatra KT8D5.RN2P poprvé smyčkou 29. června 2010 v odpoledních hodinách. Jednalo se o poslední možný termín vypravení, protože vozovna Motol měla tento typ vozů zapůjčený z Hloubětína pouze dočasně pro výluková vypravení na linku 9.\n\nV denním provozu je smyčka obsluhována tramvajovou linkami číslo 7 směřující z Radlické na Černokosteleckou a 21 mířící z Levského/Sídliště Modřany. V nočním provozu není smyčka využívána žádnou linkou avšak v její blízkosti projíždí autobusová linka 508 z Anděla na Sídliště Stodůlky. V nočním provozu ve smyčce manipulovaly naposledy linky 58 a 59 během výluky tramvajové tratě do Řep.\n\n\n"}
{"id": "643468", "url": "https://cs.wikipedia.org/wiki?curid=643468", "title": "Ljuben Karavelov", "text": "Ljuben Karavelov\n\nLjuben Stojčev Karavelov (bulharsky Любен Стойчев Каравелов, 1834 - 21. ledna 1879) byl bulharský spisovatel a osobnost obrozeneckého hnutí. Jeho bratr Petko Karavelov byl osobností bulharské politické scény konce 19. století.\n\nKaravelov se narodil v Koprivštici. Zprvu chodil do církevní školy, avšak v roce 1850 začal navštěvovat školu Najdena Gerova v Plovdivu. Poté byl poslán do řecké školy, aby tam studoval další dva roky a mohl se stát úspěšným obchodníkem; studoval však ve škole bulharské, kde se také věnoval ruské literatuře. Po studiích byl také na praxi vyslán do Edirne, avšak záhy se vrátil zpět do Koprivštice. Navštívil také Istanbul, kde se u něho rozvinul zájem o politiku a také o aktuální téma - kterým byla Krymská válka. I v osmanské metropoli studoval; a to kulturu a etnografii svého regionu.\n\nV roce 1857 se Karavelov přihlásil na studia do Moskvy, kde se postupně názorově ztotožnil s revolučními demokraty. Proto byl také sledován policejními složkami ruské monarchie. Karavelov se účastnil studentských vzpour v roce 1861. Poté pracoval pro ruské noviny jako zahraniční reportér v Bělehradu. Své práce tak kromě bulharštiny začal vydávat také i v jazyce srbském. Jeho interpretace utrpení lidu značně ovlivněná myšlením liberálních demokratů (osvobodit ženu, zrovnoprávnit obyvatelstvo) narazila mezi Srby na úrodnou půdu. Protože ale i v Srbsku, které bylo tehdy monarchií, podporoval nevhodné názory a stýkal se s opozicí, byl donucen k odchodu; byl donucen se přesunout se do Nového Sadu. V roce 1869 se přestěhoval do Bukurešti, známého centra bulharské emigrace, kde chtěl vydávat noviny a spolupracovat s Bulharskou učenou společností, která zde sídlila.\n\nBěhem vydávání prvního deníku Svoboda (1869–1873) se sblížil s dalším bulharským obrozencem a revolucionářem Christem Botevem, který mu také věnoval jednu ze svých básní. V roce 1870 byl Karavelov zvolen za předsedu Bulharského revolučního ústředního výboru, kde spolupracoval s Vasilem Levským. S ním se také ztotožnil s myšlenkou demokratické republiky, jako cílové formy vlády, která by byla pro osvobozené Bulharsko nejlepší.\n\nV letech 1873-1874 vydávali Karavelov a Botev další noviny, tentokrát s názvem Nezavisimost. Poté, co byl Levski dopaden a exemplárně popraven, rozhodl se Karavelov ideově ustoupit ze svých revolučních cílů. To vyvolalo značnou kritiku Boteva. Karavelov začal vydávat časopis \"Znanie\" a naučně-populární literaturu.\n\nBěhem Rusko-turecké války v roce 1876, která vedla k pádu osmanské nadvlády v zemi pracoval jako překladatel ve velitelství ruských okupačních sil. Zemřel v Ruse v roce 1879, krátce po osvobození.\n\nKaravelovy práce zahrnují krátké romány \"Bulhaři za starých časů\" (bulharsky \"Българи от старо време\"), kde podrobně rozvinul život na bulharském maloměstě (\"Koprivštici\") a vztahy mezi početnými rodinami, dále \"Mámin miláček\" (bulharsky \"Мамино детенце\"). V povídce \"Je vinen osud?\" zase kritizoval poměry v Bělehradu konce 19. století, včetně například domácího násilí v rodinách.\n\nJeho práce byly přeloženy do češtiny a vydány souborně pod názvem \"Bulhaři za starých časů\".\n\n\n"}
{"id": "643472", "url": "https://cs.wikipedia.org/wiki?curid=643472", "title": "Menhartovský palác", "text": "Menhartovský palác\n\nMenhartovský nebo Manhartský palác, zvaný také dům U koz, či Šrámkův dům, je barokní palác čp. 595 na Starém Městě v Praze mezi ulicemi Celetná (č. 17) a Štupartská (č. 12). V paláci sídlí Divadlo v Celetné.\n\nByl postaven kolem roku 1700 na místě několika starších domů. Nejstarší zmínka o některém z nich pochází z roku 1402 a poté z roku 1413, kdy byl dům prodáván (tento doklad uvádí název domu „U koz“). Po husitských válkách došlo k rozšíření domu zhruba na jeho dnešní rozlohu. Pak byl mj. ve vlastnictví Kryštofa Haranta z Polžic a Bezdružic či Adama z Valdštejna.\n\nNejpozději na počátku 17. století byla část paláce u Štupartské ulice rozšířena a sloužila jako sladovna. Ve 2. čtvrtině 18. století se majitelem domu stal Niklas Hartmann von Klarstein. Během jeho vlastnictví v domě bydlel Jan Petr Molitor a před rokem 1738 zde zhotovil dnes již zaniklé fresky.\n\nV roce 1752 palác koupil řád zbožných škol pro svou kolej (z této doby se dodnes dochovala socha sv. Jana Nepomuckého v průčelí ve výklenku mezi patry z doby kolem roku 1755) a v roce 1780 se stal měšťanským majetkem a vznikla v něm patrně manufaktura na výrobu hedvábných tkanin a suken. Zhruba v této době byl upraven raně klasicistně, nejspíše Františkem Hegerem. Dvě různé části, ze kterých je dnes složeno průčelí do Štupartské ulice, vznikly v průběhu 18. století dočasným rozdělením domu.\n\nV přízemí domu je dřevěná socha Hérakla se lvem patrně od Jana Jiřího Bendla z let 1675–1680, ve dvoře je faksimile plastiky Lehkomyslnost ze souboru \"Ctností\" Matyáše Bernarda Brauna.\n\nV domě nyní sídlí Divadlo v Celetné a Institut umění – Divadelní ústav.\n\n"}
{"id": "643476", "url": "https://cs.wikipedia.org/wiki?curid=643476", "title": "Bulharský revoluční ústřední výbor", "text": "Bulharský revoluční ústřední výbor\n\nBulharský revoluční ústřední výbor (bulharsky Български революционен централен комитет) byl revoluční organizací bulharské emigrace se sídlem v Bukurešti, založen v roce 1869. Hlavním orgánem hnutí byl deník Svoboda, který vydával známý bulharský spisovatel a obrozenec Ljuben Karavelov. \n\nMezi vlivné a významné členy tohoto uskupení patřili například Panajot Chitov, Christo Botev, či Vasil Levski. Cílem organizace bylo osvobození Bulharska od nadvlády Osmanské říše (k čemuž nakonec díky ruské intervenci došlo), mělo však být zorganizováno na základě všelidového povstání (program Lj. Karavelova).\n"}
{"id": "643480", "url": "https://cs.wikipedia.org/wiki?curid=643480", "title": "Adam Jerzy Czartoryski", "text": "Adam Jerzy Czartoryski\n\nAdam Jerzy Czartoryski (14. ledna 1770, Varšava, Polsko – 15. července 1861, Montfermeil, Francie) byl polský kníže, ruský ministr zahraničních věcí (1804–1806), senátor Kongresového Polska (1815), předseda polské Národní vlády (1831), předseda senátu, spisovatel, básník, mecenáš umění a kultury, nositel Řádu bílé orlice (1815).\n\nNarodil se v manželství knížete generála \"Adama Kazimíra Czartoryského\" (1734–1823) a jeho manželky \"Isabelly Czartoryské, rozené Fleming\", jeho biologickým otcem však byl \"Nikolaj Repnin\", ruský vyslanec ve Varšavě a Isabellin milenec; biologickým otcem jeho sestry Marie provdané württemberské princezny (1768–1854) byl polský král Stanisław August Poniatowski.\n\nAdamovi se dostalo vynikajícího všestranného vzdělání, které posléze doplnil zahraničními cestami. V roce 1786 vycestoval do Německa, kde poznal Johanna Wolfganga Goetha, Christopha Martina Wielanda a Johanna Gottfrieda Herdera. V Paříži byl představen francouzské královně Marii Antoinettě a navázal zde spolupráci se Scipionem Piattolim. V roce 1788 se vrátil zpět do Polska, ale již v roce 1789 odjel do Anglie a Skotska, kde začal studovat v Edinburgu. Do Polska se vrátil v roce 1791.\n\nJako dobrovolník vstoupil v roce 1792 do litevské armády a účastnil se polsko-ruské války. Za účast v bitvě u Granne obdržel rytířský kříž řádu Virtuti Militari.\n\nZa Kościuszkova povstání v roce 1794 pobýval za hranicí v Bruselu a ve Vídni. Po zničení Puław ruskou armádou poslali rodiče Czartoryští na radu generálního gubernátora Litvy své syny do Petrohradu.\nV Rusku vstoupil do pluku jízdní gardy, později byl povýšen na brigadýra a byl adjutantem velkoknížete Alexandra, pozdějšího ruského cara Alexandra I. Navázal s Alexandrovou ženou velkokněžnou Jelizavetou Alexejevnou (Luisou Bádenskou) vztah, z něhož se v květnu roku 1799 narodila dcera. Dítě zemřelo ve věku kolem jednoho roku, ještě předtím však byl Adam Czartoryski vyslán do Sardinského království, odkud se vrátil v roce 1801. V roce 1802 byla v Rusku provedena reforma vlády impéria, do níž byl zapojen i kníže Czartoryski. Vzniklo 8 ministerstev a komitét ministrů pod vedením cara. Czartoryski se stal zástupcem Alexandra Voroncova, jmenován členem vlády pro správu školství v ministerstvu osvěty a členem „Komitétu pro správu Židů“. V roce 1803 se stal kurátorem řízení skolství v osmi guberniích západního Ruska a zasloužil se tak výrazně o rozvoj vzdělanosti v zemích náležejících dříve Polsku; vybudoval zde síť základních škol s polským jazykem, zasloužil se o rozvoj university ve Vilniusu. V roce 1824 po procesu s \"filomaty\" a \"filorety\" (tajné studentské spolky) podal demisi.\n\nStal se přítelem i rádcem cara Alexandra I. V letech 1804-1806 měl funkci ministra zahraničních věcí, byl pověřencem rozvoje sjednoceného Polska pod ruským protektorátem (tzv. puławský plán). Byl členem ruského senátu a Státní rady. Proruské orientaci zůstal věrný i v období\nVaršavského knížectví. Po francouzském napadení Ruska v roce 1812 podal demisi ze státních funkcí a odjel za hranice. O jeho osobě se uvažovalo v souvislosti s polskou otázkou a existoval předpoklad učinit ho vicekrálem vzniknuvšího polského státu. Po Napoleonově ruském nezdaru se ministři Varšavského knížectví obrátili na knížete Czartoryského s návrhem připojení knížectví k Rusku se zachováním tzv. \"Ústavy 3. května\" nebo ústavy Varšavského knížectví. V roce 1814 v Chaumontu Czartoryski představil Alexandrovi program spojení osmi litevsko-ruských gubernií s Varšavským knížectvím.\n\nPo dobu Vídeňského kongresu se jako rádce Alexandra I. podílel na vzniku konstitučního Kongresového Polska. 23. listopadu roku 1814 byl přijat do zednářské lóže \"Svatyně Isis\". Od července toho roku stál v čele \"Civilního komitétu reformy\" a podílel se na přípravě konstituční ústavy. 15. června 1815 se stal místopředsedou Pozatímní vlády. 1. prosince téhož roku byl jmenován senátorem-vévodou Kongresového Polska. Posléze za vedení velkoknížete Konstantina, carova bratra, a carského komisaře \"Nikolaje Novosilcova\" byl odsunut z politických funkcí ve vládě a věnoval se správě vzdělávání. Po smrti Alexandra I. přešel ke konzervativní opozici.\n\nPo výbuchu povstání v noci z 29. na 30. listopadu roku 1830 se kníže Czartorysky aktivně účastnil dalšího vývoje, 3. prosince se stal předsedou \"Úřední vlády\" a následně \"Národní vlády\" do 15. srpna 1831. Zpočátku se snažil o dohodu s carem Mikulášem I., později zase o diplomatickou intervenci západních států. Po nezdaru povstání odešel do emigrace. Za účast v povstání ho car Mikuláš I. odsoudil k trestu smrti stětím.\n\n25. února roku 1832, v době svého pobytu ve Velké Británii svolal \"Literary Association of the Friends of Poland\" („Literární spolek přátel Polska“), spolek mobilizující britské veřejné mínění k nápravě polské věci. V roce 1833 se usadil v Paříži, kde koupil \"palác Lambert\". Podporoval protiruskou politiku evropských států i revoluční a národní hnutí, spatřuje v nich možnost obnovy Polska.\n\nV roce 1839 spojil naději polské věci s výbuchem mezinárodního konfliktu o Belgii. Umisťoval polské důstojníky i vojáky do španělské a portugalské armády, aby tak připravil vojenské kádry pro budoucí polské vojsko. Hodlal spojit polskou věc s protiruským kavkazským povstáním ímáma Šámila. V roce 1839 padl projekt vyhlášení knížete Adama králem Polska v emigraci. V roce 1840 Czartoryski se podjal realizace plánu vzniku sjednoceného slovanského světa jako protiváhy Osmanské říše.\n\nV období revoluce v roce 1848 pobýval v Berlíně, kde byl rozčarován koncepcí společného polsko-francouzsko-pruského vystoupení proti Rusku. Za krymské války (1853-1856) byl patronem polských formací v Turecku. Po uzavření Pařížské mírové smlouvy v roce 1856 se stáhl z aktivního politického života.\n\nV roce 1858 spravoval Gołuchovské vojvodství. Ve Vídni byl přijat císařem Františkem Josefem I.\n\nAdam Czartoryski byl mecenášem umění a literatury. Byl jedním ze spoluzakladatelů \"Société historique et littéraire polonaise\" („Polská historicko-literární společnost“) v Paříži, založené v roce 1832 a od roku 1853 byl jejím doživotním předsedou. Spoluzakládal i \"Spolek na pomoc vědě\" a \"Polskou knihovnu v Paříži\".\n\nJeho díla se týkala okruhu politiky, psal však i verše a básně často spojené s Puławami, posléze v knihy vzpomínek a memoáry (\"Bard Polski\" (1840), \"Powązki\" (1918), \"Memoires\" (t. 1-2, 1887). Kromě vlastní tvorby i překládal díla antických autorů – Horacia, Sofokla a Pindara.\n\nZemřel v Montfermeil u Paříže a byl pochován na polském hřbitově v Montmorency. V srpnu roku 1865 byly rakve s ostatky knížete a jeho manželky zemřelé v roce 1864 převezeny do Sieniawy v Sandoměřsku, kde byly uloženy do rodinné hrobky.\n\n25. září roku 1817 se oženil s princeznou \"Annou Žofií Sapieha\" (1799-1864) z litevské šlechty, dcerou \"Alexandra Antonína Sapiehy\", adjutanta císaře Napoleona I. Z manželství vzešly tři děti, dva synové a dcera:\n\n"}
{"id": "643481", "url": "https://cs.wikipedia.org/wiki?curid=643481", "title": "Aztécký stadion", "text": "Aztécký stadion\n\nAztécký stadion ( \"Estadio Azteca\") je sportovní stadion nacházející se v hlavním městě Mexika, v Ciudad de México ve čtvrti Coyoacán. Jeho kapacita je 104 000 míst, což z něj dělá jeden z největších stadionů světa a největší stadion v Latinské Americe. Je domácím stadionem mexického národního týmu a fotbalového týmu Club América. Mezi významné akce, jež hostil, patří letní olympiáda 1968, fotbalové mistrovství světa 1970 a 1986. Stadión se nachází v nadmořské výšce 2200 m n. m.\n\nJeho autory jsou architekti Pedro Ramírez Vázquez a Rafael Mijares Alcérreca, kteří projekt vytvořili roku 1962 pro fotbalové mistrovství světa v roce 1970. Výstavba stadionu si vyžádala náklady ve výši 260 milionů peso a k jeho otevření došlo 29. května 1966. V roce 1985 prošel stadion rekonstrukcí.\n\nJeho hrací plocha je pokryta trávou.\n\n\nAztécký stadion hostil celou řadu mezinárodních sportovních soutěží, včetně:\n\n"}
{"id": "643483", "url": "https://cs.wikipedia.org/wiki?curid=643483", "title": "Josef Černík", "text": "Josef Černík\n\nJosef Černík (24. ledna 1880 Staříč – 24. listopadu 1969 Brno) byl český hudební skladatel a sběratel lidových písní.\n\nDětství prožil v Bojkovicích poblíž Luhačovic. Tady se seznámil s písněmi moravských Kopaničářů, které ovlivnily celý jeho život. Po absolvování gymnázia v Uherském Hradišti studoval na učitelských ústavech v Příboře a v Brně. Několik let učil na místních školách a v roce 1904 vstoupil na varhanní školu v Brně a pokračoval studiem skladby u Vítězslava Nováka a mistrovským kurzem pod vedením Leoše Janáčka.\n\nUčil dále ve školách na Slovácku, později se stal profesorem hudby na učitelském ústavu v Brně a v letech 1948–1951 i lektorem Janáčkovy akademie múzických umění v Brně.\n\nNejvýznamnější činností Černíkovou je jeho práce sběratelská. Jeho největším dílem jsou Zpěvy moravských Kopaničářů, které obsahují kolem 2000 písní zaznamenaných v oblasti Moravských Kopanic. Neomezoval se však jen na tuto oblast. Sbíral písně i na Luhačovském Zálesí, v Pobečví, na valašskoklobouckém Závrší, na Horňácku a v okolí Velké nad Veličkou. Zapisoval také slovenské písně z okolí Bratislavy, Myjavy a slovenské části Kopanic. Jako jeden z mála sběratelů lidových písní zaznamenával i písně cikánské.\n\nJako skladatel byl silně ovlivněn svým učitelem Leošem Janáčkem. Jeho melodika i rytmy vycházejí z tradic lidových písní. Skladatelské dílo obsahuje okolo sta skladeb. Podrobný soupis díla Josefa Černíka vydal Ivo Stolařík (viz Literatura).\n\nNezanedbatelná je jeho činnost literární a publicistická. Napsal přes 170 odborných článků a přednesl na 50 přednášek. Tématem jeho prací byly převážně národopisné studie, ale psal i práce pedagogické zaměřené na metodiku výuky zpěvu a výchovu k hudebnosti. Rovněž připravil několik směsí lidových písní pro rozhlas. Řadou hesel o lidové písni a lidové hudbě přispěl do Pazdírkova hudebního slovníku naučného.\n\n\n\n\n\n\n\nČetné články do novin a časopisů.\n\n\n"}
{"id": "643486", "url": "https://cs.wikipedia.org/wiki?curid=643486", "title": "Odo Casel", "text": "Odo Casel\n\nDom Odo (křestní jm. Johannes) Casel OSB (27. září 1886, Koblenz – 28. března 1948, Herstelle) byl znalec křesťanské liturgie a zakladatel teologie svátostí založené na skutečné přítomnosti \"in mysterio\" nebo \"in symbolo\", zároveň patřil k vůdčím postavám katolického liturgického hnutí, od r. 1921 vydával ročenku \"\"Liturgisches Jahrbuch\"\".\n\n\n"}
{"id": "643489", "url": "https://cs.wikipedia.org/wiki?curid=643489", "title": "Nebulin", "text": "Nebulin\n\nNebulin je obrovský protein o velikosti asi 800 kDa, jenž se vyskytuje v kosterní svalovině obratlovců a reguluje velikost tenkých filament v sarkomeře svalových vláken. V jeho struktuře se opakuje mnohokrát za sebou stejný motiv. Patří mezi aktin vázající proteiny a jeden nebulin je schopen asociovat se s 200 aktinovými podjednotkami, ale i s dalšími proteiny, jako je kalmodulin, tropomyosin, troponin a tropomodulin. Nebulin zřejmě funguje jako molekulární pravítko, jež reguluje délku sarkomery. Tato funkce však dosud nebyla zcela potvrzena a naopak se nově vynořují donedávna neznámé role tohoto proteinu. Mutace v genu pro nebulin jsou spojovány s tzv. nemalinní myopatií.\n"}
{"id": "643490", "url": "https://cs.wikipedia.org/wiki?curid=643490", "title": "Hra života", "text": "Hra života\n\nHra života nebo také život (anglicky \"Game of Life\" či pouze \"Life\") je dvoustavový, dvourozměrný celulární automat, který svým chováním připomíná vývoj společenství živých organismů. Odehrává se na matici buněk, jejíž stav předurčuje podobu hry v následujícím kroku. Uživatel pouze určí výchozí konfiguraci a dále již hra běží automaticky podle předem daných pravidel. Čas je ve hře diskrétní, při každém uplatnění pravidel se posune o jednotku. Hra života se od podobných celulárních automatů liší v pravidlech pro zrod nových buněk a jejich přežití. Kořeny hry života sahají do roku 1940, kdy maďarský matematik John von Neumann přišel s konceptem celulárních automatů. Hru života jako takovou však vymyslel až britský matematik John Horton Conway v roce 1970. V průběhu hry vznikají různé tvary, které se dělí do kategorií jako jsou zátiší, oscilátory, děla a další. Hra života je příkladem systému, kde z jednoduchých pravidel vzniká komplexní chování - objevují se zde tzv. emergentní struktury.\n\nDvourozměrná hrací plocha Hry života se znázorňuje jako čtvercová síť. Její políčka se nazývají buňky (proto název celulární neboli buněčný automat). Každá buňka může nabývat dvou stavů, může být živá či mrtvá. Buňka sousedí s dalšími buňkami, se kterými se dotýká hranou (ortogonálně) či vrcholem (diagonálně) a tvoří tak Moorovo okolí.\n\nJako Hra života se označuje celulární automat jehož přechodová funkce používá množinu pravidel, kterou na počátku 70. let definoval britský matematik John Conway takto:\n\n\nTato konkrétní pravidla jsou označována jako S23/B3. Čísla před lomítkem říkají kolik sousedů musí buňka mít, aby přežila, čísla za lomítkem říkají kolik sousedů potřebuje mrtvá buňka k ožití. Tato pravidla byla vybrána vědomě s cílem zajistit, aby populace živých buněk rostla nepředvídatelně.\n\nKonkrétně jde o splnění požadavků, že by:\n\nMožných pravidel pro Life-like buněčné automaty je celkem 2^18. Pro definici počtu buněk nutných k přežití či oživnutí lze totiž použít pro každou z nich celkem 9 možností (0-8 sousedů) a buňka se nachází ve dvou stavech. Při některých pravidlech všechny vzory vymizí, v některých dochází k explozivnímu růstu.\n\nObrázek znázorňuje vývoj vzoru v průběhu tří generací. Černě vybarvená buňka je ve stavu živém, bílá ve stavu neživém. Číslo uvnitř buňky označuje počet živých buněk v jejich okolí. Přechodová funkce se řídí pravidly S23/B3.\n\nV nulté generaci se vlevo dole nachází živá buňka s právě jedním sousedem. Tato buňka po aplikaci pravidel zemře a v příští generaci se stane neživou. Vlevo a vpravo se nachází živé buňky se dvěma sousedy. Tyto buňky přežijí do příští generace. Čtyři neživé buňky uprostřed, které mají každá tři živé sousedy, v příští generaci ožijí. V první generaci se uprostřed nachází čtyři buňky každá se čtyřmi sousedy. Tyto buňky podle pravidel zemřou a v příštím kole budou neživé. Pravidla se uplatní i na ostatní buňky a výsledkem je generace 2. V tomto případě je druhá generace stejná jako nultá. Tento tvar spadá do skupiny oscilátorů s periodou dvě generace. Vzor se nazývá ropucha (\"toad\").\n\nCelulární automat vytvořil v roce 1940 John von Neumann za pomoci Stanislava Ulama ve snaze vytvořit sebereprodukující se stroj, tedy stroj schopný vytvářet své vlastní kopie. Neumanův celulární automat měl podobu dvojrozměrné mřížky, kde se každá buňka mohla nacházet v jednom z 29 stavů. Po čase zájem o celulární automaty trochu opadl, kvůli nedostatečnému výkonu tehdejší výpočetní techniky. Novou vlnu zájmu o celulární automaty přinesla až Hra života na počátku sedmdesátých let.\n\nHra života se na veřejnosti poprvé objevila v říjnu roku 1970 jako článek v rubrice Matematické hry spravované Martinem Gardnerem v časopise Scientific American.\n\nPočáteční výzkum Hry života provázely dvě zásadní otázky. Obě položil Conway. První z nich se objevila již v Gardnerově prvotním článku z října roku 1970. Šlo o to zjistit, zda nějaký tvar může růst bez omezení. Jinými slovy, zda nějaká konfigurace s konečným počtem živých buněk může růst nad určitý konečný horní limit. Conway předpokládal, že taková konfigurace neexistuje a slíbil odměnu 50 dolarů tomu, kdo do konce roku jeho domněnku potvrdí či vyvrátí. Článek obsahoval i několik konceptuálních způsobů, jak Conwayův předpoklad vyvrátit. Jedním způsobem je najít takovou konfiguraci, která opakovaně vytváří pohybující se vzory. V článku je taková konfigurace označena jako dělo (\"gun\"). Další způsobem je vytvořit takovou konfiguraci, která se hýbe sama a zanechává za sebou stopu. Tato konfigurace je v článku označena jako kouřící vlak (\"puffer train\"). Cenu vyhrál R. William Gosper, když v listopadu téhož roku představil funkční dělo podle Conwayova popisu. Po svém autorovi nese vzor název Gosperovo dělo na kluzáky (\"Gosper Glider Gun\"). Gosper později vyřešil problém i druhou metodou, když zkonstruoval první kouřící vlak (puffer train).\n\nDruhou zásadní otázku položil Conway v časopise Lifeline roku 1972. Této otázce se také říká problém existence dědečka (\"The Grandfather Problem\") a Conway za její zodpovězení vypsal odměnu dalších 50 dolarů. Jde o to zjistit, jestli existuje taková konfigurace, která se vyskytuje pouze v druhé a už v žádné další generaci. Tato otázka nebyla dodnes zodpovězena.\n\nMezi další dosud nevyřešené problémy patří dokázat, že existují vzory se všemi periodami (periody 19, 23, 34, 38, 41, 43 a 53 nejsou známé), najít takový vzor, který vytváří více kopií sebe samého a dokázat existenci zátiší, které mohou vzniknout pouze v nulté generaci.\n\nVzory, které ve Hře života vznikají lze rozdělit do deseti hlavních kategorií.\nNadpis tvoří český překlad a anglický ekvivalent. U každé kategorie je jako příklad uvedeno několik často uváděných tvarů.\n\nJako stabilní konfigurace se označuje vzor, který je svým vlastním rodičem. Jako rodič vzoru se označuje přímý předchůdce.\n\nZátiší někdy označované také jako invariantní podoby (\"invariant forms\") je skupina tvarů, které se v průběhu hry nemění. Jedná se o stabilní vzory složené z konečného počtu živých buněk. Pro určování počtu zátiší o určitém množství živých buněk se používá užší definice, která přidává podmínku, že zátiší nesmí být možné rozdělit způsobem při kterém by jeho části zůstaly stabilní samostatně. Vzory, které vyhovují první ale už ne druhé definici se nazývají pseudozátiší (\"pseudo still lifes\"). Příkladem pseudozátiší je dvojblok na obrázku níže.\n\nOscilátor je nestabilní konečný vzor, který je svým vlastním předchůdcem.Předchůdcem se myslí jakýkoliv vzor, z něhož se daný vzor vyvinul za určitý počet generací. Oscilátory periodicky přecházejí mezi konstantním počtem konfigurací. U oscilátorů se sleduje periodicita. Oscilátory s periodou 2 postupně nabývají podoby jedné ze dvou možných konfigurací a říká se jim alternátory. První tři oscilátory na obrázcích mají periodu 2, pulzar má periodu 3.\n\nJako dělo se označuje stacionární vzor, který do nekonečna opakovaně vytváří Posunovací se vzory nebo vidle. Příkladem děla je křídelné dělo, které vypustí křídlo každých třicet generací.\n\nPosunovací se vzor je pohybující se vzor, který se v nezměněné podobě znovu objevuje po určitém počtu generací. V nekonečném prostoru hry života není vzor nikdy periodický. U posunovacích se vzorů se sleduje jejich rychlost, která je udávána jako zlomek rychlosti světla c. Rychlost světla je definována jako jedna buňka za generaci a představuje největší rychlost, jakou se může ve Hře života objekt pohybovat.\n\nNejznámějším případem posunovacího se vzoru je křídlo. Jedná se o vzor složený z pěti živých buněk, které se nachází ve čtyřech fázích, které by se nebýt posunutí daly považovat na cyklus. Pohybuje se diagonálně rychlostí c/4.\n\nKuřák je vzor, který se pohybuje jako hvězdná loď (\"starship\") s tím, že za sebou nechává stopu. První puffer objevil Bill Gosper v roce 1971. Tento vzor se pohyboval rychlostí c/2 ortogonálně. ukazuje dva kuřáky. Nahoře je zobrazen Gosperův kouřící vlak, dole vzor nazývaný Blinker Puffer 1, jehož objevil Robert Wainwright v roce 1984.\n\nRajská zahrada nebo také sirotek (\"orphan\") je taková konfigurace, která se může objevit pouze v nulté generaci. O jejich existenci se vědělo dlouho před jejich praktickou realizací ve Hře života. Existencí této konfigurace se na počátku šedesátých let předpověděli Edward F. Moore a John Myhill.\n\nMoorův-Myrhillův teorém říká: pokud má nějaká konfigurace více než jednoho předka, tak existuje taková konfigurace, která žádného předka nemá a naopak. Teorém se vysvětluje na následujícím příkladu. Pokud se hrací plocha skládá z konečného množství buněk N a každá buňka se může nacházet ve dvou stavech, potom celkový počet možných konfigurací je 2^N v každé generaci. Pakliže jsou dvě různé konfigurace vytvoří v další generaci totožnou konfiguraci, pak přechodovou funkcí bylo vygenerováno pouze 2^N - 1 konfigurací a jedna konfigurace tedy nemá předchůdce.\n\nPrvní praktický vzor nalezl Roger Banks v roce 1971. Tento vzor je na obrázku níže.\n\nJakýkoliv malý vzor, jehož stabilizace trvá dlouhou dobu. R-pentomino se stabilizuje až po 1103 generacích, žalud po 5206 generacích a králíkům přechod do stabilního stavu trvá 17332 generací.\n\nAgar je takový vzor, který pokrývá celou hrací plochu a je periodický jak v prostoru tak čase.\n\nKonečný vzor, jehož populace roste bez omezení ale neroste do nekonečna přímo. Vždy po určité době růstu klesne na určitou konstantní hodnotu.\n\nPrvní vzor, jehož graf populace v průběhu generací připomínal stále rostoucí zuby pily sestrojil Dean Hickerson v roce 1991.\n\nVzor, jehož tvoří dlouhá šňůra opakujících se vzorů složená ze zátiší nebo oscilátorů, která na jedné straně může být zapálena a uhořívat. Zápalná šňůra (\"Fuse\") je zvláštní druh knotu, který hoří vždy. Ukazuje ji následující obrázek.\n\nLife-like celulární automaty se rozlišují podle pravidel, která uplatňuje přechodová funkce. Existuje množství jiných pravidel než je původní S23/B3 tvořící Hru života. Tato pravidla tvoří další zajímavé tvary. První číslo před lomítkem je počet okolních buněk potřebných k přežití již živé buňce, druhé počet buněk na zrod. Pokud první číslo chybí, buňka vždy umře. Některá z těchto pravidel shrnuje následující tabulka.\n<source lang=\"matlab\">\nn=100; % počet řádků a sloupců\nt=100; % čas\nU=rand(n); % matice s náhodnými elementy\np=0.25; % počáteční poměr\nA=(U\n\n\n\n"}
{"id": "643493", "url": "https://cs.wikipedia.org/wiki?curid=643493", "title": "Truhlář", "text": "Truhlář\n\nTruhlář (stolař) je řemeslník, který vyrábí a opravuje dřevěný nábytek, dřevěné části staveb (okna, dveře), případně i jiné užitkové předměty ze dřeva.\n\nOznačení truhlář, jehož užívání převládá v Čechách, pochází z německého \"die Truhe\" – truhla. Na Moravě se používá spíše výraz stolař, který je odvozen od \"stůl\" podobně jako německé \"der Tischler\" od \"der Tisch\" – stůl (podobně je tomu i na Slovensku a v Polsku).\n\nNa rozdíl od příbuzného tesařství pracuje truhlář s prkny a hranoly, případně s dýhami. Dřevo ke své práci získává na pile. Typické pracovní úkony jsou řezání, hoblování a broušení, dlabání čepů a čepování, klížení a lepení, dýhování a lakování. V moderní době k tomu přistupuje ohýbání, frézování a další nové techniky.\n\n\n\n\nTruhlář a jeho specializace jsou zařazeny do Národní soustavy kvalifikací (NSK).\n\nTruhlářství je velmi staré řemeslo, které dosáhlo neobyčejné dokonalosti už ve starověkém Egyptě a v Římě. Tradiční truhlářské nářadí (dláto, pila, hoblík atd.) je také známo už od starověku. V Evropě se truhláři rozšířili v raném středověku, když si knížecí dvory začaly na hradech zařizovat interiéry nábytkem (stoly, lavice, postele a truhly). Od poloviny 13. století se rozvinulo truhlářské řemeslo ve velkých městech, kde truhláři zhotovovali vybavení měšťanských domů. Podle toho, který druh nábytku v dané době převládal, se truhláři někdy nazývali také stolaři. \nCech byl profesním sdružením městských truhlářů od vrcholného středověku až do poloviny 19. století. Na Starém Městě pražském truhláři vytvořili cech v polovině 14. století, patrně jako první v zemi. Na Novém Městě dostal cech \"\"pilařů, prknařů a struhařů\"\"roku 1457 svá statuta, ve kterých se uvádí přesný výčet jejich výrobků. Roku 1524 zdejší truhláři společně s mistry dalších cechů složili přísahu králi. V malých městech a na vesnicích se příbuzné profese sdružovaly v jediném cechu (truhláři s koláři, bečváři, tesaři a soustružníky dřevěného nádobí). Proto se v angličtině a v románských jazycích truhláři a tesaři označují stejným termínem. \n\nPatronem cechu byl svatý Josef, pěstoun Páně, protože sám vykonával profesi truhláře.\n\n\n\n"}
{"id": "643497", "url": "https://cs.wikipedia.org/wiki?curid=643497", "title": "Truhlář (rozcestník)", "text": "Truhlář (rozcestník)\n\nTruhlář je také české příjmení:\n\n"}
{"id": "643500", "url": "https://cs.wikipedia.org/wiki?curid=643500", "title": "Najden Gerov", "text": "Najden Gerov\n\nNajden Gerov (bulharsky Найден Геров), původně Najden Gerov Hadžidobrevič (bulharsky: Найден Геров Хаджидобревич) (23. února 1823 Koprivštica – 9. října 1900 Plovdiv) byl bulharský učitel a významná osobnost bulharského obrozneckého hnutí.\n\nGerov byl synem Gera Dobreviče, učitele. Chodil do otcovy školy, později (v letech 1834–1836) navštěvoval řeckou školu v Plovdivě. Z ní se vrátil zpět domů na nějaký čas aby svá studia zakončil nakonec v Oděse (podobně jako řada jiných bulharských nadějných studentů i Gerov navštěvoval školu v Rusku. Po návratu zpět do Koprivštice se rozhodl založit v obci školu, kterou pojmenoval po Cyrilu a Metodějovi. Jednalo se o první moderní školu na území Bulharska, která se značně lišila od čehokoliv předchozího (např. církevní školství, připravující své žáky především na mnišský život); Gerov si byl dobře vědom potřeby vzdělání pro úspěch svého národa. Byl známý pro svůj zápal a hlavně boj proti pořečťování bulharského obyvatelstva, které tehdy vzhledem k postavení obou národů v rámci Osmanské říše čile probíhalo.\n\nProtože sympatizoval s Rusy, musel během Krymské války z Turecka, které bylo právě se svým severním sousedem ve válce, odejít. V roce 1857, když válka skončila, se sta prvním ruským \"vice-konzulem\" v Plovdivu. Podporoval zájem nadaných bulharských žáků učit se a snažil se najít podporu pro jejich možnosti studovat v zahraničí. Přesvědčením byl stejně jako řada dalších bulharských revolucionářů pro osvobození země od osmanské nadvlády, avšak na rozdíl od např. Vasila Levského, nebo Ljubena Karavelova odmítal scénář všelidového povstání a naopak spoléhal na ruskou pomoc (k čemuž také v roce 1877 došlo).\n\nBěhem Dubnového povstání byl považován za jednoho z organizátorů, což ho donutilo se skrývat a hledat útočiště u Rusů v Istanbulu. Při pobytu v turecké metropoli se však pokoušel i tam vydávat noviny, žádný z vydávaných titulů se však po delší dobu neudržel. Po osvobození zastával na krátkou dobu různé politické funkce, ale velmi rychle se rozhodl věnovat se raději filologii, než se podílet na řízení státu. \n\nGerovovým největším přínosem pro bulharský jazyk i literaturu bylo sestavení Slovníku bulharského jazyka (Речникъ на блъгарскый языкъ). Tím vyvrcholila jeho mnohaletá práce sbírání výrazů a slov ze všech koutů Bulharska mezi prostým lidem. Slovník vycházel postupně; nejprve v Rusku vyšly první tři díly (v polovině 50. let), zbylé dva pak světlo světa spatřily v letech 1895 a 1904, poslední tedy po Gerovově smrti. Ve svém slovníku zachytil okolo 100 000 výrazů a do dnes se jedná o klíčový zdroj pro studium podoby jazyka v 19. století. Gerov také navrhl pravidla pravopisu, která však byla odmítnuta; namísto jeho etymologického přístupu k pravopisu se nakonec prosadila norma Marina Drinova (používaná až do reformy v roce 1945).\n"}
{"id": "643510", "url": "https://cs.wikipedia.org/wiki?curid=643510", "title": "Kapounovský dům", "text": "Kapounovský dům\n\nKapounovský dům je gotický dům čp. 676 na Starém Městě v Praze na rohu ulic Jakubská (č. 3) a Rybná (č. 7). Stojí vedle kláštera minoritů u kostela sv. Jakuba těsně za kostelem sv. Jakuba Většího. První písemná zmínka o domu je z roku 1355, ve druhé polovině 14. století byl rozšířen na rozlohu dnešní hlavní budovy. Zmínka z roku 1429 uvádí jméno domu „U sovy“. Před rokem 1541 přešel do vlastnictví Kapounů ze Svojkova, po bitvě na Bílé hoře byl ale tehdejšímu majiteli Kryštofu Kapounovi ze Svojkova z jedné třetiny zkonfiskován majetek, rod ale dům po čase vykoupil zpátky a náležel mu až do roku 1834.\n\nDům vyhořel při požáru Prahy 21. června 1689, doklad z roku 1713 jej ještě uvádí jako spáleniště, ale v roce 1720 zde byl nedovoleně provozován vinný i pivní šenk a vývařovna. Dům opět vyhořel v roce 1754 a Johana Kapounová ho poté v roce 1791 nechala přestavět. Plány k této raně klasicistní přestavbě vytvořil Zacharias Fiegerth. O sto let později, v roce 1891, vznikla pavlač podél východního křídla.\n\nSklepy jsou gotické s valenou klenbou, valená klenba je také v přízemí, patra jsou plochostropá.\n\n"}
{"id": "643528", "url": "https://cs.wikipedia.org/wiki?curid=643528", "title": "Mini-ITX", "text": "Mini-ITX\n\nMini-ITX je v informatice označení pro základní desku počítače o rozměrech 17×17 cm, která byla vyvinuta firmou VIA Technologies. Mini-ITX je o něco menší, než microATX. Mini-ITX desky jsou často pasivně chlazené, což z nich díky nízké spotřebě energie dělá vhodné produkty pro PC systémy domácího kina, kde hluk ventilátoru může rušit. Jsou často používány ve SFF systémech ( ).\n\nZásluhu na vzniku formátu Mini-ITX má společnost VIA Technologies, která posléze přišla s ještě menšími Nano-ITX a Pico-ITX. Základní desky formátu Mini-ITX mají rozměry 170x170 mm, což dnes stačí na to, aby se na ně vešly plnohodnotné desktopové moduly DIMM, desktopové procesory a dokonce zbude i místo pro moderní slot PCI Express 16x. Teoreticky lze tedy pomocí Mini-ITX postavit plnohodnotný počítač. V praxi jsou však jistá omezení.\n\nSpolečnost VIA jako třetí, ale dosud „živý“ výrobce procesorů x86 se již dlouho nesnaží konkurovat společnostem AMD a Intel na poli výkonu. Vydala se naopak cestou vysoké integrace, odolnosti a nízké spotřeby, což jsou kvality hodící se v průmyslovém odvětví, ale uživatele v domácnostech svým výkonem příliš neohromí. Pro běžného uživatele jsou tyto desky však drahé, i když se objevují alternativní řešení, jako například barebone MSI Axis 700 Lite založený na procesoru VIA C7.\n\nZařízení do domácností přinesla firma Intel a tradiční výrobci základních desek (Asus a MSI) v podobě desktopových verzí netbooků, například malé počítače Eee a Wind zvané nettopy, založené na procesorech Atom.\n\nFirma NVIDIA odhalila slabinu platformy Atom v nízkém výkonu grafického čipu a připravila ION a posléze ION 2, který dokáže přehrávat video ve Full HD, a využít malé nettopy jako HTPC, tedy domácí multimediální PC. Nehodí se však jako hlavní domácí či osobní počítač, kde se uplatnily základní desky formátu Mini-ITX, které poskytují tři důležité prvky: socket pro desktopový procesor, slot PCI Express pro případnou grafickou kartu a sloty DIMM pro paměti, i když zde dnes bohatě stačí i mobilní verze SO-DIMM. \n\nV této oblasti je úspěšná firma ZOTAC, ale své zástupce mají také firmy Intel, Asus či Gigabyte. Cena je přiměřená, neboť formát Mini-ITX už není exkluzivní, a je možné vybrat mezi modely pro sockety AMD AM3, Intel LGA 775, LGA 1156 i LGA 1155. Nabízeny jsou i desky formátu Mini-DTX, jehož výhoda je, že se na něj vejdou dva sloty, ale za cenu větších rozměrů.\n"}
{"id": "643530", "url": "https://cs.wikipedia.org/wiki?curid=643530", "title": "Tour de Suisse", "text": "Tour de Suisse\n\nTour de Suisse je největší cyklistický závod ve Švýcarsku. Koná se každý rok v polovině června a je jedním z nejvýznamnějších etapových závodů v cyklistice hned za \"velkou trojkou\" Tour de France, Giro d'Italia a Vuelta a España.\n\nCelý závod je rozdělen do deseti až dvanácti etap, obvykle včetně prolog a obsahuje několik horských etap a časovky. Tour de Suisse je mnohými závodníky považován za finální přípravu na tradiční Tour de France, který se koná o dva týdny později.\n\nPrvní Tour de Suisse byl odstartován 28. srpna a končil 2. září 1933. Vítězem se, tehdy v pěti etapách, stal rakouský Max Bulla. Nejúspěšnějším závodníkem je Pasquale Fornara, který závod vyhrál čtyřikrát, za ním jsou švýcarští cyklisté Ferdy Kübler a Hugo Koblet s třemi úspěchy. Gino Bartali, Hennes Jungermann, Beat Breu a Jan Ullrich vyhráli Tour de Suisse dvakrát.\n\nV roce 2008 vyhrál závod i český cyklista Roman Kreuziger.\n\n"}
{"id": "643531", "url": "https://cs.wikipedia.org/wiki?curid=643531", "title": "Max Thurian", "text": "Max Thurian\n\nMax Thurian (16. srpna 1921, Ženeva - 15. srpna 1996 tamtéž) byl švýcarský teolog a řeholník v ekumenické komunitě Taizé. Spolu s Rogerem Schützem byl pozorovatelem na druhém vatikánském koncilu, později konvertoval ke katolicismu a roku 1987 byl v Neapoli vysvěcen na římskokatolického kněze.\n\n\n"}
{"id": "643532", "url": "https://cs.wikipedia.org/wiki?curid=643532", "title": "Seznam chráněných území v Ománu", "text": "Seznam chráněných území v Ománu\n\nSeznam chráněných území v Ománu.\n\n\n"}
{"id": "643552", "url": "https://cs.wikipedia.org/wiki?curid=643552", "title": "Oxid lutecitý", "text": "Oxid lutecitý\n\nOxid lutecitý (LuO) je oxidem lutecia, které je v něm přítomno v oxidačním stavu III.\n\nOxid lutecitý se někdy používá na výrobu speciálních druhů skel.\n"}
{"id": "643564", "url": "https://cs.wikipedia.org/wiki?curid=643564", "title": "U Štupartů", "text": "U Štupartů\n\nU Štupartů je klasicistně secesní hotel čp. 647/I na Starém Městě v Praze na rohu ulic Jakubská (č. 2) a Malá Štupartská (č. 4). Stojí naproti kostelu sv. Jakuba Většího. \nDům převzal označení po zbořeném tříkřídlem středověkém domě, který býval palácem krále Jana Lucemburského a později v něm sídlil hostinec. Novostavba byla postavena v letech 1911–1912. V rámci asanace bylo 21. března 1911 schváleno rozparcelování původního pozemku na čtyři staveniště (čp. 647, 744, 745 a 746) a 3. listopadu 1911 byla schválena stavba. Soupisná komise památek požadovala v novostavbě zachování původního portálu, to však nebylo schváleno. V únoru a březnu 1912 bylo povoleno vystavět částečné 4. patro a 28. října 1912 bylo schváleno užívání stavby. V roce 1930 bylo drobně upraveno podkroví a v roce 1951 bylo přízemí upraveno na školní jídelnu. Dnes v domě sídlí hudební klub a poradenská společnost.\n\n"}
{"id": "643574", "url": "https://cs.wikipedia.org/wiki?curid=643574", "title": "Halové mistrovství světa v pozemním hokeji 2011", "text": "Halové mistrovství světa v pozemním hokeji 2011\n\n3. Halové mistrovství světa v pozemním hokeji se uskutečnilo ve dnech 8. až 13. února 2011 ve Veletžním paláci v Poznani a bude zahrnovat turnaj mužů i turnaj žen. Obou těchto turnajů se zúčastní 12 týmů, které budou rozděleny do 2 šestičlenných skupin.\n\n\nOba semifinálové zápasy se odehrály 12. února, finále a zápas o 3. místo se pak odehrály 13. února.\n\n\nOba semifinálové zápasy se odehrály 12. února, finále a zápas o 3. místo se pak odehrály 13. února.\n\n"}
{"id": "643577", "url": "https://cs.wikipedia.org/wiki?curid=643577", "title": "Malovarský topol", "text": "Malovarský topol\n\nMalovarský topol (také známý jako Velvarský topol nebo Topol u Malovarského rybníka) býval významný strom unikátní mohutností svého kmene, který uváděl již Jan Evangelista Chadt-Ševětínský. Stál u Malovarského rybníka v Malovarech, místní části Velvar (rybník později zanikl, obnoven byl roku 2005), konkrétně vlevo od cesty do centra.\n\nV roce 1905, kdy zanikl Lochovický topol, se dočasně stal nejmohutnějším stromem středních Čech a zároveň byl znázorněn na pohlednici \"Pozdrav z Velvar\" jako \"Staletý topol\".\n\nČastopis Háj (1887, XVI. 39) uvádí, že se po požáru do kmene stromu vtěsnalo celkem 29 hasičů. Roku 1908 ho neznámý vandal poškodil zapálením, následně došlo z důvodu ochrany k oplocení. Podle výpovědi paní Barbory Šímové z nedalekého Vítova roku 1912 byl opakovaně zasažen bleskem a zapálen, takže se některé roky vůbec nezazelenal. K roku 1913 šlo o největší topol v Čechách a střední Evropě vůbec. Strom již neexistuje, datum zániku není známé.\n\n"}
{"id": "643580", "url": "https://cs.wikipedia.org/wiki?curid=643580", "title": "Trisulfan", "text": "Trisulfan\n\nTrisulfan je jedna ze sloučenin síry s vodíkem, její vzorec je HS.Jeho vodný roztok se nazývá kyselina trisulfanová a její soli hydrogentrisulfidy a trisulfidy. Je to světle žlutá těkavá kapalina s vůní jako kafr. Snadno se rozkládá na sirovodík a elementární síru. Vyrábí se destilací polysulfidového oleje získaného okyselením solí polysulfidů.\n"}
{"id": "643583", "url": "https://cs.wikipedia.org/wiki?curid=643583", "title": "Ctirad Václav Pospíšil", "text": "Ctirad Václav Pospíšil\n\nProf. dr. Ctirad Václav Pospíšil, Th.D. (* 4. března 1958, Trnava) je český římskokatolický teolog, profesor systematické teologie na teologické fakultě v Olomouci, Katolické teologické fakultě a Husitské teologické fakultě Univerzity Karlovy. Věnuje se i překladu teologických dokumentů a studií z románských jazyků. Je spoluzakladatelem České christologické a mariologické akademie.\n\nOd roku 1980 do roku 2013 byl členem františkánského řádu. Po vystoupení z řádu byl inkardinován do pražské arcidiecéze jako diecézní kněz, nejprve \"„ad experimentum\"\" na dobu tří let. K datu 1. května 2016 byl do pražské arcidiecéze inkardinován definitivně, a s účinností od téhož data byl ustanoven výpomocným duchovním farnosti Praha-Kunratice.\n\nÚplnou bibliografii lze nalézt na stránkách katedry systematické teologie CMTF v Olomouci.\n\n"}
{"id": "643585", "url": "https://cs.wikipedia.org/wiki?curid=643585", "title": "Enderova hra (rozcestník)", "text": "Enderova hra (rozcestník)\n\nEnderova hra je sci-fi sága od amerického spisovatele Orsona Scotta Carda. \n\n"}
{"id": "643586", "url": "https://cs.wikipedia.org/wiki?curid=643586", "title": "Egyptienka", "text": "Egyptienka\n\nEgyptienka (z francouzského \"Egyptienne\") je písmo vycházející z antikvy, proto se také nazývá lineární antikva serifová nebo lineární písmo serifové (v klasifikačním systému Jana Solpery), v anglofonním světě také slab serif. Tento typ písma vznikal poprvé v 19. století a pod dojmem Napoleonových tažení do Egypta byl nazván jako „egyptský“. Vyznačuje se zachováním serifů, ale potlačením stínování, takže tahy tvořící písmeno mají téměř všude stejnou tloušťku. Egyptienky se používají především pro akcidenční sazbu, i když se staly velmi populární také v psacích stojích (např. Courier).\n\nMezi egyptienky patří Clarendon, Egyptienne, Rockwell, či Courier.\n"}
{"id": "643588", "url": "https://cs.wikipedia.org/wiki?curid=643588", "title": "August Šenoa", "text": "August Šenoa\n\nAugust Ivan Nepomuk Eduard Šenoa (14. listopadu 1838 Záhřeb – 13. prosince 1881 tamtéž) byl chorvatský spisovatel slovenského a sudetoněmeckého původu, básník, kritik a fejetonista.\n\nKromě práce na řadě časopisů (Vijenac, Slavische Blätter, Glasonoš), se projevil jako autor období přechodu od romantického „opěvování slovanské vzájemnosti a velkoleposti“ k realistické literatuře. Studoval v Praze a v Záhřebu. Proslavil se hlavně svým dílem \"Selská vzpoura\" (), kde zachytil události selské vzpoury proti všehoschopné (maďarské) vrchnosti v atmosféře neustálých obav před expanzí Turků. Byl ale autorem i řady dalších historických románů, jako jsou např. \"Zlatarovo zlato\" (1871), \"Čuvaj se senjske ruke\" (1875) nebo \"Diogenes\" (1878). Řada z nich byla vydána také česky. Kromě toho sepsal také celou řadu vlastenecky laděných básní.\n\nŠenoova díla přecházejí v použité formě od romantismu k realismu; hledají témata nové doby a ostře odsuzují staré, především feudalistické pořádky. V románu Selská vzpoura se projevil jeho odpor k maďarským feudálům (Chorvatsko bylo v té době součástí Uher) jako k síle, která potlačuje typického chorvatského sedláka. Chorvatské feudály naopak vnímal jako nevýznamné vlastníky polí a sadů. Šenoa se zajímal také i o politiku; názorově neměl daleko k Ante Starčevićovi, a to i přesto, že se ho nebál otevřeně kritizovat.\n\n"}
{"id": "643594", "url": "https://cs.wikipedia.org/wiki?curid=643594", "title": "Akcie na majitele", "text": "Akcie na majitele\n\nAkcie na majitele je cenný papír, který potvrzuje, že jeho majitel (držitel) je akcionář, tj. že se tak podílí v určitém rozsahu (dle práv spojených s danou akcií) na řízení a správě akciové společnosti. Z hlediska klasifikace cenných papírů, kdy rozlišujeme cenné papíry na řad, na jméno a na doručitele, je možné akcii vydat pouze na řad a na doručitele, přičemž u akcií panuje výjimka, kdy akcie na řad se nazývá akcie na jméno a akcie na doručitele se nazývá akcie na majitele. Používání označení \"akcie na řad\" a \"akcie na doručitele\" je zcela nesprávné. \n\nČeská právní úprava vychází ze zákona č. 89/2012 Sb, občanský zákoník ve znění pozdějších předpisů, který tvoří obecnou právní úpravu z hlediska cenných papírů. Samotný občanský zákoník zcela upravuje pouze některé cenné papíry (kupón, náložní list a skladištní list). Speciální právní úpravu představuje zákon č. 90/2012 Sb, zákon o obchodních korporacích, ve znění pozdějších předpisů. \n\nZ občanského zákoníku vyplývá, že akcie, pokud je vydána jako listinný cenný papír (tedy ve fyzické podobě), může být vydána pouze ve formě na jméno (\"rozuměj z hlediska klasifikace cenných papírů ve formě na řad\"). Není přípustné vydat akcii na majitele (\"rozuměj z hlediska klasifikace cenných papírů ve formě na doručitele\") ve fyzické podobě, takový cenný papír je možné vydat pouze jako zaknihovaný cenný papír, a tedy existuje pouze v podobě určitého záznamu v evidenci u schovatele. Důvod této právní úpravy je, aby bylo vždy možné dohledat aktuálního majitele akcie s ohledem na zvýšení transparentnosti akciových společností. Z hlediska české právní úpravy je vydání anonymní akcie na majitele zcela nemožné, konkrétního vlastníka akcie bude vždy možné dohledat a to právě záznamem v evidenci konkrétního schovatele. \n\nAkcie na majitele (doručitele) jsou základní charakteristikou akciových společností a jejich prvotním principem - viz francouzský výraz pro akciové společnosti - société anonyme. Akcie na majitele, zejména v listinné podobě, existují v celé řadě států Evropy i světa a některé burzy ani nepřipouštějí přijetí akcií na jméno k obchodování, pokud nejsou dematerializované. Akcie na majitele jako cenný papír existuje od roku 1602, kdy vznikla první akciová společnost světa Vereenigde Oostindische Compagnie.\n\nAnonymní akcie na doručitele jsou dnes ve světě některými politiky a intelektuály prezentovány jako nástroj legalizace výnosů organizovaného zločinu a korupce. Zastánci laissez faire namítají, že vlastnická forma akciových společností korupci neovlivňuje, že zákaz listinných akcií na doručitele je omezením svobody jednotlivce a že v zemi otevřené mezinárodnímu obchodu nic faktického nepřinese.\nSkutečností však zůstává, že tento typ vlastnictví akcií koliduje s ustanoveními zákonů na zadávání veřejných zakázek, a dále všude tam, kde se jedná o veřejné peníze - tedy státu, dotačních, veřejné podpory, atd. Anonymní vlastnictví znemožňuje zjistit případné střety zájmů v případě veřejných zakázek, získávání dotací a veřejné podpory, proto je využíváno, a proto je také některými politiky a intelektuály kritizováno. Ustanovení jednoduché právní úpravy, která by vylučovala ze získávání veřejných peněz vlastníky anonymních akcií, zpravidla není možné prosadit.\n\nV roce 2010 se akcie na doručitele staly předmětem ostré kritiky, protože přes ně mohou peníze ze státních zakázek nekontrolovaně opouštět území státu. Spor se stal také tématem předvolební kampaně. Avšak s odkazem na legislativu Evropské unie, kdy by za omezení této formy vlastnictví hrozila zemi mezinárodní arbitráž, byly diskuze ukončeny.\n\nAkcie na majitele budou podle zákona o některých opatřeních ke zvýšení transparentnosti akciových společností od 1. 1. 2014 nuceně převedeny do neanonymizované formy, díky níž bude rozeznatelná majetková struktura akciových společností.\n\n"}
{"id": "643598", "url": "https://cs.wikipedia.org/wiki?curid=643598", "title": "Liber feudorum maior", "text": "Liber feudorum maior\n\nLiber feudorum maior (ve středověké latině „Velká lenní kniha“), původně nazývána Liber domini regis („Kniha pána krále“), je iluminovaný rukopis z konce 12. století, vedený jako pozemková kniha Aragonského království, uchovávaný v archívu Aragonské koruny v Barceloně. Je nepostradatelným pramenem pro zkoumání institucionálního vývoje Katalánského knížectví. \n\nRukopis byl sestaven roku 1192 královským archivářem Ramonem de Caldes za pomoci Guillema de Bassa pro krále Alfonse II. Je psán karolínskou minuskulí a obsahuje 902 dokumentů datovaných až do 10. století s množstvím ilustrací v románském stylu, což činí z toho rukopisu, vzhledem k tomu, že se jedná o dílo sloužící k uchovávání majetkoprávních záznamů, značnou raritu. \n"}
{"id": "643604", "url": "https://cs.wikipedia.org/wiki?curid=643604", "title": "Michael Dell", "text": "Michael Dell\n\nMichael Saul Dell (* 23. února 1965, Houston, Texas) je zakladatel a hlavní představitel americké počítačové společnosti Dell. Patří mezi 20 nejbohatších lidí světa a vlastní majetek v hodnotě asi 14 miliard USD.\n\nJeho otec byl stomatolog a matka makléřka na burze. Docházel na základní školu v Houstonu, již jako malý projevoval zájem o technologie a obchod. Jeho rodiče chtěli, aby se stal lékařem.\n\nPro jeho nadání získal rychle přehled o obchodu. Své první peníze investoval, když ve 12 letech obchodoval se známkami. Nechtěl platit za to, aby někdo prodával jeho známky, a tak s kamarádem vytvořili katalog a prodávali známky sami.\nVe svých sedmi letech si koupil svou první kalkulačku, první telegraf viděl na střední škole a v 15 letech dostal svůj první počítač Apple II, který rozebral, aby zjistil jak funguje. Po střední škole nastoupil na Texaskou univerzitu v Austinu. Zde se rozhodl, že bude obchodovat s počítači, které v té době byly novinkou a nikdo je neprodával přímo, jako on to dříve dělal se známkami, proto když sehnal prvních 1000 dolarů, začal stavět a prodávat počítače svým známým z univerzity. Jeho hlavní předností byla zákaznická podpora a nižší ceny než u obchodníků. Jeho obchodování mu přinášelo zisk, proto školu předčasně ukončil a začal se plně věnovat svému podniku. Ve svém oboru rychle rostl a již roku 1984 měl obrat 6 milionů USD a roku 2000 se stal miliardářem. Jeho společnost měla pobočky ve 34 zemích a zaměstnával 35 000 lidí. Hned následující rok se stala společnost Dell Computer největším výrobcem počítačů. V roce 2004 odstoupil z funkce výkonného ředitele. Na tuto pozici se vrátil v roce 2007, potom co Dell Inc. produkoval závadné počítače a musel uhradit odškodné ve výši 300 milionů dolarů. Podobné problémy měla firma i v roce 2010, tehdy souhlasil s další 100 milionovou náhradou.\n\nOženil se v roce 1989 se Susan Dallas, se kterou má 4 děti. Založil se svou ženou Susan v roce 1999 \"Michael and Susan Dell Foundation\", která přispívá organizacím provádějící sociální a zdravotnickou pomoc. Jedna z dotací, ve výši 50 milionů USD, směřovala Texaské Univerzitě v Austinu.\n\n\n"}
{"id": "643605", "url": "https://cs.wikipedia.org/wiki?curid=643605", "title": "Perttu Lindgren", "text": "Perttu Lindgren\n\nPerttu Lindgren (* 26. srpna 1987, v Tampere ve Finsku) je finský hokejový útočník hrající v týmu Lukko Rauma ve finské SM-liize.\n\nPerttu Lindgren hokejově vyrůstal ve svém rodném Tampere, kde hrál za mladší kategorie tamního Ilvesu. V 15 letech byl kapitánem finské reprezentace do 16 let. Postupně prošel všemi věkovými reprezentacemi své země a v roce 2006 získal s juniorskou reprezentací Finska bronzovou medaili na MS juniorů. V roce 2005 byl draftován týmem Dallas Stars ve 3. kole draftu NHL na celkově 75. místě. V sezónách 2005-06 a 2006-07 ovšem pokračoval v Ilvesu. Za sezónu 2005-06 byl vyhlášen nejlepším nováčkem SM-liigy a na MS juniorů 2007 byl nejlepším nahrávačem. Před sezónou 2007-08 se rozhodl hrát v zámoří a nastupoval ve farmářském týmu Dallasu Stars za Iowu Stars. Pro sezónu 2008-09 se vrátil do Finska, kde nastupoval za Lukko Raumu. V sezóně 2009-10 nastupoval opět v zámoří a většinu sezóny opět v nižší lize AHL za tým Texas Stars. Pouze v jednom utkání nastoupil v NHL za Dallas Stars, ve kterém sehrál osm minut čistého času. Před sezónou 2010-11 se vrátil do týmu Lukko Rauma. Pravidelně nastupuje v dresu národního týmu na Euro Hockey Tour.\n\n\n\n"}
{"id": "643606", "url": "https://cs.wikipedia.org/wiki?curid=643606", "title": "Vaječná tempera", "text": "Vaječná tempera\n\nMalbou temperou se dnes rozumí způsob malby barvami, kde pigmenty jsou pojeny emulzí. Jedním z nejstarších emulgátorů, které se k výrobě temperové barvy využívaly bylo vejce a to buď celé, nebo jen žloutek.\nVejce je znamenitý emulgátor a může zemulgovat v krajním případě až sedminásobný obsah oleje vzhledem ke svému obsahu. Samotné vejce je v podstatě již přirozenou emulzí, obsahuje vodu, albumin, vitelin, lecitin, minerální látky a ve žloutku vaječný tuk (a další látky).\n\nVýroba tempery se liší podle osobitého přání každého umělce, ale základní variantou je tento postup:\n1 vejce, buď celé, nebo jen žloutek, se rozmíchá. Do rozmíchaného vejce se pomalu přidává lněný olej v množství 1/2 objemu vejce z něhož barvu připravujeme. Mnozí umělci obohacují vaječnou emulzi o další příměs, jako je klihová voda, lovosa, nebo vodná disperze polymeru.\n\nAnalýzami je doložena vaječná tempera již ve starém Egyptě v 2.-3. stol. n.l., a to na malbě obalu mumie současně s jinými pojidly, totiž živočišným klihem a akáciovou gumou. Je třeba předpokládat, že vaječná tempera byla používána již od antiky nepřetržitě, avšak pravděpodobně pro zvláštní účely.\nV malbě středověku však už zaujímá podstatné místo. Objevuje se v knižní malbě a v deskové malbě. Setkáváme se s ní například při malbě ikon.\nV 15. století přichází zvrat v přístupu k výrobě tempery a na místo olejové substance ve vodním prostředí začíná převládat vodová substance v olejovém prostředí. Takže vzniká tzv. olejomalba Eyckova typu, která představuje kvalitativní zvrat, směřující k čisté olejomalbě.\n\n\n"}
{"id": "643607", "url": "https://cs.wikipedia.org/wiki?curid=643607", "title": "Marina Solodkin", "text": "Marina Solodkin\n\nMarina Solodkin (: מרינה סולודקין, : Марина Солодкина, \"Marina Solodkina\"; 31. května 1952 – 16. března 2013) byla izraelská politička a poslankyně Knesetu za strany Kadima a Likud.\n\nNarodila se v Moskvě v tehdejším Sovětském svazu a vysokoškolské vzdělání v oboru ekonomických a sociálních dějin získala na Lomonosovově univerzitě v Moskvě. Po přesídlení do Izraele v 90. letech 20. století se zapojila do izraelské politiky. Žila v Aškelonu, byla vdaná a měla dvě děti. Hovořila hebrejsky, anglicky a rusky.\n\nPoprvé zasedla v izraelském parlamentu po volbách v roce 1996, kdy kandidovala za stranu Jisra'el ba-alija. Za stejnou stranu úspěšně kandidovala i ve volbách v roce 1999 a v roce 2003. Krátce po volbách v roce 2003 se ovšem Jisra'el be-Alija sloučila se stranou Likud, do které přešla i Marina Solodkin. Ještě během volebního období ale došlo v Likudu k rozkolu, v jehož důsledku část jeho poslanců přešla do nově utvořené formace Kadima (zpočátku nazývané Achrajut Leumit), kam přešla i Marina Solodkin. Ve volbách do Knesetu v roce 2006 a 2009 kandidovala úspěšně za Kadimu.\n\nVe volebním období 1996–1999 zastávala funkci předsedkyně výboru pro status žen a byla členkou výboru pro imigraci a absorpci a náhradníkem ve finančním výboru. Kromě toho předsedala meziparlamentní lize izraelsko-litevského přátelství. V letech 1999–2003 zasedala například ve výborech pro status žen nebo ve zvláštním vyšetřovacím výboru k obchodu s ženami. V následujícím volebním období mimo jiné působila ve vyšetřovacím výboru pro dohledání a restituci majetku obětí holokaustu. V letech 2003–2006 to byly výbory pro vědu a technologii, vzdělání, kulturu a sport nebo práce, sociálních věcí a zdraví. Od roku 2009 pracuje v petičním výboru a ve výboru pro imigraci, absorpci a záležitosti diaspory.\n\nZastávala významné posty i v exekutivě. V letech 1999–2000 jako náměstkyně ministra absorpce imigrantů Izraele. Na tento post se vrátila znovu roku 2005.\n\nZemřela 16. března 2013 na srdeční příhodu.\n\n"}
{"id": "643614", "url": "https://cs.wikipedia.org/wiki?curid=643614", "title": "Jo'el Chason", "text": "Jo'el Chason\n\nJo'el Chason, (narozen 2. dubna 1973 Tel Aviv), je izraelský politik a poslanec Knesetu za strany Kadima a ha-Tnu'a, od roku 2015 za alianci Sionistický tábor.\n\nVysokoškolské vzdělání bakalářského typu v oboru vládní a veřejné politiky získal v Interdisciplinary Center ve městě Herzlija. Žije v Tel Avivu, je svobodný. Hovoří hebrejsky a anglicky.\n\nV letech 1998–2001 zastával post předsedy mládežnického hnutí Bejtar a v letech 2001-2003 byl předsedou národní rady izraelských mládežnických hnutí. Tehdy byl politicky napojen na stranu Likud, za kterou působil v letech 2004–2005 jako předseda její mládežnické organizace. Byl prezidentem 35. sionistického kongresu.\n\nPoprvé zasedl v izraelském parlamentu po volbách do Knesetu v roce 2006, nyní již za stranu Kadima a svůj mandát za tutéž formaci obhájil i ve volbách v roce 2009.\n\nVe volebním období 2006–2009 zastával mimo jiné funkci člena výborů pro televizi a rozhlas, pro drogy nebo ekonomické záležitosti. Od roku 2009 působí jako předseda výboru pro kontrolu státu. Ve volebním období 2006–2009 byl předsedou poslaneckého klubu strany Kadima.\n\nDo parlamentu se vrátil ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "643622", "url": "https://cs.wikipedia.org/wiki?curid=643622", "title": "Spensové z Boodenu", "text": "Spensové z Boodenu\n\nSpensové z Boodenu (v německé variantě Spens von Booden) byli původně šlechtická rodina pocházející ze Skotska, která se objevuje v Rakousku v polovině 17. století. \n\nV roce 1781 jim byl potvrzen stav českých svobodných pánů a krátce na to se tato rodina usadila ve Slezsku, kde v roce 1816 získala v dědictví statek Ropice u Českého Těšína společně s příslušejícím zámkem. Poté se rozdělila na dvě linie. Významným příslušníkem z první větve byl baron Alois Spens z Boodenu (1835–1919), který působil jako moravský místodržící a ministr spravedlnosti předlitavské vlády. V ní prosazoval demontáž Badeniho jazykových nařízení, za což byl na české straně kritizován coby nepřítel českého jazyka. Jeho starší bratr Emanuel Spens z Boodenu (1831–1926) později odkázal statek svému adoptovanému synovci hraběti Hermanu Küenburg-Spensovi (1868–1942). Příbuzní z druhé větve rodu žili v Čechách např. ve Slaném.\n\n\n"}
{"id": "643626", "url": "https://cs.wikipedia.org/wiki?curid=643626", "title": "Trnoploutví", "text": "Trnoploutví\n\nTrnoploutví (Acanthodii) je vymřelá skupina rybovitých obratlovců, kteří se vyvíjeli již v prvohorách (devon až perm). Vyvinuli se nejspíše z bezčelistnatců. Primárně byli sladkovodní. Tělo měli 10–30 cm dlouhé, kryté pancířem, tvořeným silnými šupinami. Hlavu pokrývaly drobné kostěné destičky. Žili pelagicky a dravě. Fylogeneticky na ně navazují ryby (převážně paprskoploutví).\n"}
{"id": "643634", "url": "https://cs.wikipedia.org/wiki?curid=643634", "title": "Škoda 31Tr SOR", "text": "Škoda 31Tr SOR\n\nŠkoda 31Tr SOR je kloubový nízkopodlažní trolejbus vyráběný ve spolupráci firem Škoda Electric (elektrická výzbroj a kompletace) a SOR Libchavy, který dodává karoserii vycházející z autobusu SOR NB 18.\n\nCelkem 13 trolejbusů 31Tr bylo v letech 2011–2013 dodáno do Hradce Králové. Dopravní podnik města Hradce Králové je objednal v září 2010 společně s dalšími 18 vozy standardní délky typu Škoda 30Tr SOR. První vůz byl ve Škodě dokončen na konci roku 2010 a 16. prosince toho roku vykonal první zkušební jízdy v ulicích Plzně. Do Hradce Králové byl první trolejbus 31Tr dodán 8. března 2011, 11 vozů bylo veřejnosti slavnostně představeno na městském terminálu MHD 4. dubna 2011, do pravidelného provozu na linkách č. 1 a 2 byly nasazeny o den později. Všechna vozidla obdržela jména pohádkových postaviček (č. 61 \"Rákosníček\", č. 62 \"Rumcajs\", č. 63 \"Fifinka\", č. 64 \"Krteček\", č. 65 \"Křemílek\", č. 66 \"Cipísek\", č. 67 \"Hurvínek\", č. 68 \"Špagetka\", č. 69 \"Škubánek\", č. 70 \"Amálka\", č. 71 \"Mánička\"). Zbylé dva objednané vozy 31Tr (č. 72 \"Lichotníček\" a č. 73 \"Zlatý pavouček\") byly dodány v prvním pololetí roku 2013.\n\nDopravný podnik mesta Prešov měl podle rámcové smlouvy obdržet mezi lety 2011 a 2014 až 15 trolejbusů Škoda 31Tr SOR. První z nich byl do osobního provozu zařazen 11. října 2011, kdy vyjel na linku č. 38. V roce 2016 podepsal Dopravný podnik mesta Prešov smlouvu na dodávku dalších 10 trolejbusů, tentokrát s klimatizací salónu pro cestující, které byly dodány v letech 2016 až 2017. V roce 2020 využil prešovský podnik opci na pořízení dalších šesti vozů 31Tr.\n\nDeset vozů 31Tr mělo být podle smlouvy z roku 2012 dodáno Dopravnému podniku mesta Žiliny do čtyř let od zadání zakázky. Prvních sedm jich bylo uvedeno do provozu v prosinci 2012, osmý vůz byl dodán o rok později a do provozu zařazen 14. ledna 2014.\n\nCelkem 50 trolejbusů typu Škoda 31Tr SOR zakoupil v letech 2014 a 2015 Dopravný podnik Bratislava, přičemž vozy disponují také klimatizací salonu pro cestující. Dalších 20 vozidel objednal DPB pro rok 2015 na základě opce.\n\nTyp 31Tr zakoupil v počtu 30 kusů také Dopravní podnik města Brna. Vozidla v celkové hodnotě 395 milionů korun byla dodána v první polovině roku 2015.\n\nNa podzim 2015 dodala Škoda tři trolejbusy tohoto typu do Banské Bystrici.\n\n"}
{"id": "643640", "url": "https://cs.wikipedia.org/wiki?curid=643640", "title": "Mário Bližňák", "text": "Mário Bližňák\n\nMário Bližňák (* 6. března 1987 v Trenčíně) je slovenský hokejový útočník. Aktuálně hraje za tým HK Dukla Trenčín.\n\nS profesionálním hokejem začínal v týmu Spartak Dubnica nad Váhom, odehrál všechny mládežnické kategorie a debutoval ve Slovenské nejvyšší soutěži v ročníku 2004/05. V roce 2005 byl draftován do CHL v 1. kole (celkově 27.) týmem Vancouver Giants a rovněž v roce 2005 byl draftován do NHL v 7. kole (celkově 205.) týmem Vancouver Canucks. Po draftu odešel do zámoří, tři roky hrával v juniorské lize WHL za klub Vancouver Giants, kterému pomohl hned v první sezóně vybojovat Ed Chynoweth Cup a v následující sezóně Memorial Cup.\n\nPo třech odehraných sezonách v juniorské lize, odešel do ligy AHL, celou sezónu 2008/09 odehrál v týmu Manitoba Moose, stal se druhým nejlepším nováčkem týmu v kanadském bodování. Sezónu 2009/10 začal na farmě Vancouveru Canucks, po 22 odehrál zápasů byl povolán do hlavního kádru Canucks, ve kterém debutoval 30. října 2009 v NHL proti týmu Anaheim Ducks. V tomto zápase odehrál přes 9 minut. Poté odehrál další zápas za Canucks proti týmu Colorado Avalanche, po zápase byl poslán zpět na farmu Manitoba Moose, za které dohrál sezónu. S týmem Moose se probojovali do semifinále playoff, když podlehli Hamiltonu Bulldogs 2:4 na zápasy. V playoff se stal nejlepším hráčem týmu v hodnocení +/- s +7.\n\n4. října 2010 prodloužil smlouvu s týmem Vancouver Canucks o jeden rok. Sezónu však strávil na farmě v Moose, jenom čtyři krát odehrál zápas za Canucks, hned v prvním zápase vstřelil branku. Byl to jediný bod, který nasbíral v dresu Canucks. Po vypršení smlouvy se dohodl s českým klubem HC Sparta Praha na dvouleté smlouvě. Za pražský klub Sparta odehrál ročník 2011/12. V létě 2012 se dohodl na působení se slovenským klubem HC Slovan Bratislava, který vstoupil do KHL. Se Slovanem se dohodl na dvouleté smlouvě. Nyní hraje českou Extraligu ledního hokeje.\n\n\n\n"}
{"id": "643641", "url": "https://cs.wikipedia.org/wiki?curid=643641", "title": "Teleostomi", "text": "Teleostomi\n\nTeleostomi (nebo Osteognathostomata, v jistém smyslu i Osteichthyes) je velká skupina obratlovců, která zahrnuje ryby i čtyřnožce. Je charakteristická přítomností kosti, mezi další společné znaky patří např. vychlípenina endodermu vyplněná vzduchem – plynové měchýře a plíce.\n\nNa bázi stojí vyhynulí trnoploutví (Acanthodii), zbytek skupiny se nazývá Euteleostomi.\n"}
{"id": "643642", "url": "https://cs.wikipedia.org/wiki?curid=643642", "title": "Hele kámo, kdo tu vaří?", "text": "Hele kámo, kdo tu vaří?\n\nHele kámo, kdo tu vaří? (v anglickém originále Waiting…) je americký nezávislý film z roku 2005 v hlavních rolích s Ryanem Reynoldsem, Justinem Longem a Annou Faris. Scenárista a režisér Rob McKittrick scénář napsal, když pracoval jako číšník.\n\nFilm se zaměřuje na několik postav - zaměstnanců restaurace. Dean pracuje od zakončení střední školy jako číšník a během svého studia na vysoké škole nezískal titul. Když se od své matky dozví, že jeho spolužák ze střední Chett je nyní bakalář v elektroinženýrství, začne přemýšlet o změně ve svém životě. Deanův chlípný kamarád a kolega Monty je ve stejné situaci, ale akceptuje to, že jeho budoucnost je v restauraci Shenaniganz. Monty má vyškolit nově najatého číšníka Mitche, který se po většinu filmu téměř nedostane ke slovu. Dalšími Deanovými kolegy jsou Calvin, beznadějný romantik, který nemůže najít vztah, a Dan, nervózní manažer, který má Deana za chráněnce. Mezi personál patří také sedmnáctiletá hosteska Natasha, věčně rozčílená servírka Naomi, Montyho expřítelkyně a servírka Serena, Deanova přítelkyně a servírka Amy, skladníci a rádoby gangsteři T-Dog a Nick, vedoucí Raddimus, šílený a hygienické předpisy nedodržující kuchař Floyd a filozof a umývač nádobí Biskup.\n\nZaměstnanci se zabavují nekonečným klevetěním, stěžováním si na zákazníky, těm zvláště nepříjemným se skrytě mstí a hrají hru, která spočívá v ukazování genitálií kolegům. Několik minut před zavírací dobou přijde Chett s přítelkyní a nechá Deanovi ze soucitu velké spropitné. To přiměje Deana, aby svou práci opustil, odmítá pozici asistenta vedoucího, kterou mu na začátku nabídl Dan, a vydá se hledat slibnější budoucnost.\n\nPo konci směny všichni směřují na party do domu Montyho a Deana. Na party Monty vydrží nemít sex s Natashou (odloží ho na další středu, kdy bude mít Natasha osmnáct), Calvin se pokusí vyřešit své problémy se vztahy a Mitch seřve většinu z kolegů poté, co ho celý den přerušovali uprostřed vět. Skončí tím, že všem z nich ukáže svůj penis (v rámci hry na ukazování genitálií). Monty ho potom za to označí za boha a slibuje mu svou nehynoucí věrnost. Film končí, když zaměstnanci mluví o incidentu s Mitchem a debutovým hiphopovým videoklipem Nicka a T-Doga.\n\n"}
{"id": "643660", "url": "https://cs.wikipedia.org/wiki?curid=643660", "title": "Octav Pancu-Iași", "text": "Octav Pancu-Iași\n\nOctav Pancu-Iași (14. dubna 1929, Iași - 16. dubna 1975, Bukurešť) byl rumunský spisovatel (především moderních pohádek pro děti), novinář a scenárista.\n\nPancu-Iași absolvoval gymnázium v Bukurešti, poté pracoval v redakci Rumunského rozhlasu, psal scénáře pro film a působil jako redaktor dětského časopisu \"Cutezătorii\". Především v padesátých letech publikoval celou řadu děl určených dětem a mládeži, ve kterých spontánně a s humorem spojoval svět pohádky s realitou.\n\n"}
{"id": "643662", "url": "https://cs.wikipedia.org/wiki?curid=643662", "title": "Chušhál Chán Chattak", "text": "Chušhál Chán Chattak\n\nChušhál Chán Chattak (1613–1689) ( ) byl paštúnský básník, válečník a náčelník kmene Chattak. Chušhál žil v oblasti podhůří Hindukuše, která je dnes známá pod názvem Chajbar Pachtúnchwá. Ve svých básních vyzývá paštúnské kmeny ke sjednocení a společnému boji proti Mughalské říši.\n\nChušhál Chán Chattak se narodil v roce 1613 ve městě Akóra (اکوړه ) nedaleko Péšávaru v rodině významného vůdce afgánského kmene Chattak, Šahbáz Chána. Kmen Chattaků byl v té době spojencem Mughalských vládců a za své služby měli právo vybírat daně.\n\nV roce 1641 zemřel Šahbáz Chán a Chušhál byl mughalským císařem Šáhdžahánem jmenován vládcem Chattaků. Chušhál na oplátku dodával mughalskému císaři každý rok 1500 jezdců pro mughalskou armádu. V té době docházelo ke kmenovým vzpourám proti Mughalské vládě. Ačkoliv se Chušhál Chán Chattak vzpour neúčastnil, byl obviněn z podpory povstalců a uvězněn ve věznici v Džajpuru. Ve vězení strávil čtyři roky a poté byl propuštěn. Po návratu do Akóry se postavil do čela odporu proti mughalským utlačovatelům.\n\nChušhál Chán Chattak zemřel 25. února 1689 v Dambaře během expedice v údolí Tirah. Jeho hrob se nachází v rodném městě Akóra v dnešním Pákistánu.\n\nChušhál Chán Chattak je autorem přibližně 45 000 básní a 200 knih. Byl jedním z prvních autorů, který psal svá díla v rodném jazyce paštó. Zanechal po sobě velké množství gazelů a landejů (s milostným a vlasteneckým obsahem). Nejvýznamnějšími díly jsou Báznáme ( بازنامه ) Kniha o sokolu a Tibnáme ( طبنامه ) Kniha o lékařství.\n\n\n\n"}
{"id": "643664", "url": "https://cs.wikipedia.org/wiki?curid=643664", "title": "Vídeňská státní opera", "text": "Vídeňská státní opera\n\nVídeňská státní opera (\"Wiener Staatsoper\") je nejvýznamnější operní scénou v rakouském hlavním městě Vídni a zároveň i jednou z nejznámějších světových scén. Vychází především z tradice Dvorní opery (\"Hofoper\"), založené již v 17. století.\n\nVídeňská opera si vydobyla svou vynikající pověst v neposlední řadě kvůli působení mnoha významných dirigentů, pěvců a pěvkyň a kvalitě svého orchestru, sboru a baletu. Z členů orchestru Vídeňské státní opery jsou vybíráni instrumentalisté – členové Vídeňské filharmonie. \n\nSoučasná budova vídeňské opery, nacházející se ve středu města na Ringstraße, byla slavnostně otevřena 25. května 1869 představením opery Wolfganga Amadea Mozarta \"Don Giovanni\".\n\nVídeňská státní opera je jako kulturní instituce nástupkyní vídeňské Dvorní opery, kterou založili a podporovali Habsburkové. Velkou prestiž měla Dvorní opera již od 17. století. O to se zasloužil zvláště císař Leopold I. (1640–1705), jenž byl mimo jiné vášnivým hudebníkem a nadaným skladatelem. Za jeho panování byl kapelníkem Dvorní hudby jmenován Johann Heinrich Schmelzer, což bylo poprvé, kdy byla dána přednost umělci mimo italský kulturní okruh. V 17. století a na počátku 18. století byla inscenována řada představení barokních oper. K jednomu z vrcholů patří Contiho \"Don Chiscotte\".\n\nDruhým velkým podporovatelem Dvorní opery byl císař Josef II. Ku příležitosti jeho svatby složil Christoph Willibald Gluck operu \"Il Parnaso Confuso\". Dalším z významných umělců podporovaných Josefem II. byl Mozart, jehož vídeňská inscenace opery \"Figarova svatba\" byla doprovázena značnou nevolí šlechty, ale v Praze slavila obrovský úspěch a Mozart byl pověřen zkomponováním Dona Giovanniho.\n\nNová operní budova ve Vídni byla naplánována v roce 1860 jako jedna z prvních monumentálních staveb na nové okružní třídě Ringstraße, která vznikla v prostoru bývalých městských hradeb zbořených po roce 1857. Výstavbě opery předcházela soutěž architektů, v níž zvítězil návrh Augusta Sicarda a Eduarda van der Nüll ve stylu francouzské neorenesance. Projekt pak realizovala stavební kancelář jejich žáka, významného českého architekta Josefa Hlávky\nStavební práce probíhaly již od konce roku 1861, ale slavnostní položení základního kamene se konalo 20. 5.1863 a výstavba trvala až do roku 1869.\n\nNáklady na stavbu divadla včetně vnitřního vybavení a umělecké výzdoby dosáhly přibližně šesti milionů zlatých. Z toho vlastní budova realizovaná Hlávkovou stavební firmou stála pouze 965 000 zlatých. Díky důkladné projektově-technické přípravě a hladkém postupu výstavby bez projektových změn a víceprací se podařilo dosáhnout stavební firmě zisku kolem 40 %.\n\nPostoj Vídeňanů k nově dokončované opeře nebyl právě pozitivní. Blízká soukromá rezidence \"Heinrichshof\" neumožňovala, aby dostatečně dobře vynikla monumentálnost opery, ale co bylo ještě horší, úroveň třídy Ringstraße byla během doby výstavby opery zvýšena o jeden metr, takže se stavbě pod úrovní terénu začalo přezdívat \"„utopená kisna“\", nebo v analogii k porážce císařských vojsk v roce 1866 \"„architektonický Hradec Králové“\". K veřejnému mínění se svým vyjádřením nevole připojil i císař . Citlivý van der Nüll neunesl kritiku a zemřel v dubnu 1868 vlastní rukou. Druhý z architektů, August Sicard, zemřel o dva měsíce později, a tak se ani jeden z původních tvůrců nedožil slavnostního otevření divadla. To se konalo 25. května 1869 představením Mozartova Dona Giovanniho za účasti císaře Františka Josefa I. a císařovny Alžběty.\n\nNedlouho po slavnostním otevření se nálada veřejného mínění i názor odborníků změnily a stavba se později stala vzorem, mimo jiné i pro české Národní divadlo v Praze.\n\nLéta 1897 až 1907, kdy Vídeňskou operu vedl a dirigoval Gustav Mahler, byla obdobím jejího rozkvětu\n. S Mahlerem přišla nová generace pěvců a pěvkyň. Mezi nejvýznamnější patřily Anna Bahr-Mildenburg a Selma Kurz. Mahler najal nového jevištního výtvarníka a nechal nahradit honosné historizující kulisy novým, střízlivějším jevištním stylem, který lépe odpovídal vkusu secese. Mahler rovněž zavedl tlumení osvětlení hlediště během představení. To nebylo zpočátku diváky přijato příznivě, ale Mahlerovy reformy se prosadily a byly dodržovány i jeho nástupci.\n\nPoslední představení v původní budově Vídeňské opery se konalo 30. června 1944. Po letních divadelních prázdninách už nebyl provoz divadla obnoven, neboť od 1. září 1944 bylo Josephem Goebbelsem vyhlášeno uzavření všech divadel v Říši. Poslední představení – Wagnerův \"Soumrak bohů\", symbolicky předznamenalo další osud divadelní budovy. Scénická poznámka na závěr díla uvádí: \"„Sál bohů se rozpadá v záři jasných plamenů. Opona se spouští v okamžiku, kdy plameny zcela obklopí bohy“\".\n\n12. března 1945 byla divadelní budova zasažena americkým bombardováním. Jednalo se o nálet, který měl původně směřovat na rafinérii ve Floridsdorfu. Divadlo zachvátily plameny. Přední část, která již byla z bezpečnostních důvodů obezděna, zůstala nedotčena. Zachoval se tak původní vstup, foyer s freskami Moritze von Schwind, hlavní schodiště, vestibul a čajovna. Větší část divadelní budovy zahrnující jak hlediště tak i jeviště byla však požárem zničena. Požárem byly zničeny i dekorace pro více než 120 oper a kolem 150 000 divadelních kostýmů.\n\nPo konci druhé světové války nebylo zpočátku jasné, zda má být vážně poškozená budova opery obnovena do původního stavu na svém původním místě, nebo zda by měla být zcela zbourána a přestavěna buď na stejném nebo na jiném místě. Nakonec byla vybrána varianta budovu rekonstruovat. K tomuto postoji výrazně přispěli tehdejší ministr pro obchod a obnovu Ernst Kolb a jeho nástupce Udo Illig. Zásadní politické rozhodnutí učinil v roce 1946 rakouský kancléř Leopold Figl, když stanovil cíl rekonstruovat operu do roku 1949. Nebylo ale ještě rozhodnuto, zda vybudovat zcela nové hlediště, nebo zda stavět podle původních plánů.\n\nV architektonické soutěži nakonec zvítězil plán Ericha Boltensterna, který navrhoval zrekonstruovat budovu do stavu, který bude blízký původnímu, ale s využitím technologií odpovídajících padesátým létům dvacátého století. Pro zlepšení akustiky sálu byla dána přednost většímu využití dřeva, mimo jiné i díky návrhu Artura Toscaniniho. Byl snížen počet míst v přízemí hlediště a čtvrtý balkon byl navržen bez sloupů. Soutěže na návrh železné opony se zúčastnil mimo jiné i Marc Chagall, realizoval se ale návrh Rudolfa Eisenmengera s výjevem z Gluckovy opery \"Orfeus a Eurydiké\"\n\nPo osvobození v roce 1945 musely být zkoušky a představení souboru Vídeňské státní opery přesunuty do budov divadel \"Volksoper Wien\" a \"Theater an der Wien\". Důvodem byla dlouhotrvající rekonstrukce vážně poškozené stávající divadelní budovy.\n\nPrvní poválečné zahraniční turné operního souboru v roce 1947 směřovalo do Londýna.\n\nVzhledem k nevyhovujícím podmínkám v divadle \"Theater an der Wien\" se vedení Vídeňské státní opery snažilo získat dostatečné množství peněz, aby mohla být uspíšena rekonstrukce původní budovy. Na stavbu přispělo mnoho soukromých dárců a i představitelé sovětské okupační moci podpořili stavbu darem stavebního materiálu. Přes všechno úsilí se do roku 1949 podařilo vybudovat pouze provizorní zastřešení a rekonstrukční práce musely pokračovat až do roku 1955.\n\nSlavnostní otevření po desetileté poválečné rekonstrukci se konalo 5. listopadu 1955 a bylo symbolickým završením obnovení suverenity Rakouska. Na programu byla opera Fidelio Ludwiga van Beethovena. Dirigoval Karl Böhm. Mezi diváky byl i ministr zahraničních věcí USA John F. Dulles. Rakouská státní televize ORF vysílala toto zahajovací představení jako jeden ze svých prvních přímých přenosů.\n\nZatímco prvních deset poválečných let, kdy Vídeňská státní opera fungovala v provizoriu, vydržel operní soubor v poměrně stálém obsazení, v letech po roce 1955 se soubor postupně výrazně obměnil a získal mnohem více mezinárodní charakter.\n\nTuto podobu významně formoval jeho nový ředitel, kterým byl v letech 1956–1964 Herbert von Karajan. Rozhodl o tom, inscenovat opery výhradně v originále (namísto němčiny). Koncepci stálého operního souboru nahradil angažováním nejlepších světových pěvců pro jednotlivé inscenace a zpěvákům stálého souboru byly svěřovány spíše méně významné role.\n\nV tomto období byla rovněž zahájena úzká spolupráce s milánskou La Scalou, týkající se jak inscenovaných představení, tak i jejich obsazení. Členové Vídeňské státní opery vystupovali v La Scale především v operách Wolfganga Amadea Mozarta a Richarda Strausse.\n\nV současnosti se ve Vídeňské státní opeře sehraje kolem dvou set představení ročně, přičemž repertoár zahrnuje kolem 50 operních titulů a 20 baletů . Během sezóny trvající deset měsíců se hraje téměř každý den. Vídeňská opera má kolem 1 000 zaměstnanců a její provozní rozpočet představoval 100 miliónů EUR (v roce 2008), z toho státní dotace činila mírně přes 50 %.\n\nNa počátku sezóny 2005–2006 byl soubor baletu Vídeňské státní opery sloučen se souborem baletu divadla Volksoper a jejich vedením byl pověřen Gyula Harangozó\n. Počet stálých členů spojeného souboru byl redukován a ke spolupráci bylo přizváno více hostujících hvězd.\n\nV roce 2009 proběhly oslavy 140. výročí slavnostního otevření Vídeňské opery. Nejoriginálnější součástí těchto oslav byla instalace obří obrazovky o velikosti 50 m², která byla umístěna na boční straně opery směrem do Kärntnerstraße. Po dobu 4 měsíců tam bylo možno sledovat přímé přenosy z představení více než 60 nejslavnějších oper, mezi nimi Madam Butterfly, Kouzelná flétna a Don Giovanni. Akce se setkala s velkým úspěchem a zájmem veřejnosti i turistů.\n\nVídeňská státní opera se orientuje nejen na dospělé, ale i na dětské publikum. Ředitel Ioan Holender, sám otec tří dětí, zahájil tradici častých dětských představení. Ta se konají ve speciálně navržené přístavbě – stanu umístěném na střešní terase. Inscenovány byly mimo jiné dětské opery :\n\n\nVídeňská státní opera nabízí též dětem ve věku osm až čtrnáct let odpolední zájmovou činnost v tzv. \"„Operní škole“\". Děti jsou odbornými pedagogy vzdělávány tak, aby se projevilo jejich případné nadání k budoucí pěvecké kariéře. Z těch nejúspěšnějších jsou pak vybíráni kandidáti pro obsazení dětských pěveckých rolí v inscenovaných představeních. Kromě toho se dvakrát ročně koná matiné Operní školy. Například v roce 2006 to bylo představení \"Der kleine Friedrich\", které z Mozartových písní zkomponovali Janko Kastelič a Claudia Toman.\n\nBezprostředně před zahájením představení je možno zakoupit levnější vstupenky k stání. Tyto vstupenky si kupují milovníci opery všech věkových kategorií, ale především skupina stálých hostů, kteří jsou proslulí svým bezprostředním chováním. Neváhají dát hlasitě a nevybíravě najevo svou nelibost, pokud se při představení něco nepodaří, ale o to více aplaudují při úspěšném představení.\n\nÚdajně nejlepší místa z hlediska výhledu na jeviště i akustiky, jsou prý místa ve druhé řadě uprostřed na Galerii (místa 36 a 37).\n\nPles ve Vídeňské státní opeře (\"Wiener Opernball\") je renomovanou mezinárodní událostí, která se koná každoročně ve čtvrtek v posledním masopustním týdnu. Historii plesu je možno vysledovat až k letům 1814/15, do dob Vídeňského kongresu. Na současném místě se ples konal poprvé 11. prosince 1877 jako soaré. Od roku 1935, kdy se ples konal jako charitativní událost pod novým názvem \"Wiener Opernball\", se dodržuje termín masopustního čtvrtku. Po druhé světové válce byla jeho tradice obnovena v roce 1956 a trvá dodnes. Jedinou výjimkou byl rok 1991, kdy se ples kvůli válce v Perském zálivu nekonal. Plesu ze zúčastňují osobnosti světové hospodářské a politické elity i mediální hvězdy a provází jej velký zpravodajský zájem.\n\nJiž od roku 1968 je „Ples v Opeře“ narušován protesty. Protestující jej označují jako „elitářský“ (i kvůli velmi vysokým cenám vstupného), „samolibý“, neboť má být prezentací bohatých a jiných významných lidí (\"Very Important Persons\" – VIP) doprovázenou zájmem médií o ně, a „zpátečnický“ (pro údajné udržování již zastaralého pojetí kultury). Dochází pak i k násilnostem mezi demonstrujícími a policisty.\n\n\n\n\n\n\nŠéfdirigenty orchestru vídeňské opery byli, kromě své funkce jako ředitelé operního domu, tito význační hudebníci:\n\nJohann von Herbeck, Wilhelm Jahn, Gustav Mahler, Felix von Weingartner, Franz Schalk, Richard Strauss, Clemens Krauss, Karl Böhm, Franz Salmhofer, Herbert von Karajan a Lorin Maazel.\n\nHudebními řediteli Vídeňské státní opery bez manažerské funkce byli jmenováni:\n\n\n\n"}
{"id": "643667", "url": "https://cs.wikipedia.org/wiki?curid=643667", "title": "Okres Grudziądz", "text": "Okres Grudziądz\n\nOkres Grudziądz (polsky \"Powiat grudziądzki\") je okres v polském Kujavsko-pomořském vojvodství. Rozlohu má 728,39 km² a v roce 2009 zde žilo 38 708 obyvatel. Sídlem správy okresu je město Grudziądz, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "643673", "url": "https://cs.wikipedia.org/wiki?curid=643673", "title": "Řehoř XI.", "text": "Řehoř XI.\n\nŘehoř XI., vlastním jménem Pierre Roger de Beaufort (1329,\nMaumont, Limousin, Francie – 27. března 1378, Řím) byl papežem od 30. prosince 1370 a zůstal jím až do smrti, jeho pontifikát trval osm let. Byl posledním papežem před velkým schizmatem a rovněž posledním papežem francouzského původu (nepočítáme-li vzdoropapeže).\n\nByl synovcem Klementa VI., který mu otevřel přístup do církevních kruhů a v roce 1348 jej jmenoval kardinálem. Vystudoval universitu v Perugii, získal rozsáhlé znalosti teologie a církevního práva. Ve své době byl údajně velmi oceňován pro svou vzdělanost, pokoru a cudnost.\n\nByl posledním z avignonských papežů, údajně na výzvu sv. Kateřiny Sienské přesunul sídlo papeže zpět do Říma (17. ledna 1377). Snaha o ovládnutí střední Itálie jej ale dostala do vážného konfliktu s Florencií (tzv. válka osmi svatých v letech 1375–1378). Velice přísně postupoval proti počínající reformaci, odsoudil Jana Viklefa. Zemřel v roce 1378.\n\nPři volbě nového papeže vtrhl do konkláve dav Římanů a donutil kardinály, aby byl papežem zvolen Ital, Urban VI., což se také stalo. Nový papež si však brzy po svém zvolení získal nepřátelství kardinálů, kteří se s podporou francouzského krále vrátili do Avignonu a zvolili vzdoropapežem Francouze Klementa VII.\n"}
{"id": "643674", "url": "https://cs.wikipedia.org/wiki?curid=643674", "title": "Sanctus Černý", "text": "Sanctus Černý\n\nSanctus Černý OH (také \"Sanktus\" Černý) (? 1724, ? – 26. listopadu 1775, Praha) byl český řádový hudební skladatel.\n\nMísto ani přesné datum narození není známo. Zdá se být doložené, že to bylo v Čechách a že v roce 1743 vstoupil do Hospitálského řádu svatého Jana z Boha (Řád milosrdných bratří). Hudbu studoval ve Vídni u významného českého skladatele Františka Ignáce Tůmy. Po návratu do Prahy se stal ředitelem kůru a varhaníkem v řádovém kostele sv. Šimona a Judy na Starém Městě. V tomto kostele pak působil až do své smrti.\n\nSanctus Černý byl věrným žákem Františka Ignáce Tůmy. Stejně jako on představuje hudební styl na přechodu od baroka ke klasicismu. Jeho chrámové skladby byly zřejmě značně oblíbeny, neboť se dochovaly nejen na mnoha pražských kůrech, ale i v Roudnice a na Mělníce.\n\n"}
{"id": "643675", "url": "https://cs.wikipedia.org/wiki?curid=643675", "title": "Kalmyčtina", "text": "Kalmyčtina\n\nKalmyčtina (Хальмг келн \"Chaľmg keln\") je západomongolský jazyk, kterým mluví Kalmykové, žijící v Rusku. Až na písmo je prakticky totožný s jazykem Ojratů, žijících v západním Mongolsku a západní Číně. Má asi 500 tisíc rodilých mluvčích (včetně Ojratů).\n\nUNESCO vede kalmyčtinu na seznamu jazyků ohrožených vymizením.\nKalmyčtina patří k mongolské větvi altajské jazykové rodiny. Svými gramatickými funkcemi se kalmyčtina řadí k aglutinačním jazykům; používá především přípony. Vyznačuje se samohláskovou harmonií. Jejími typickými gramatickými jevy jsou:\nKalmyčtina má 18 samohlásek, které se odlišují délkou (krátké a dlouhé a, ä, e, i, o, ö, u, ü, y). Dlouhé samohlásky se zapisují zdvojením symbolu. Hláska y byla zařazena do kalmyckého fonémového systému poměrně nedávno. Samohlásky se na začátku slova vyslovují s hláskou j.\n\nSouhlásek má kalmyčtina 27 (b, c, č, d, ď, dž, f, g, h, ch, j, k, l, ľ, m, n, ņ, p, r, s, š, šč, t, ť, v, z, ž), přičemž 3 jsou nepůvodní a používají se ve slovech přejatých z ruštiny (f, šč, ž). V některých kombinacích jsou souhlásky slabikotvorné.\n\nNa vývoj kalmyčtiny měly určitý vliv turkické, ugrické a tunguzské jazyky. Od mongolštiny se odlišuje především:\n\nPrvní kalmycké písemnosti byly napsány písmem todo bičig (jasné písmo), které vytvořil v 17. století mnich Zaja Pandita na základě staromongolského písma. Písmo se mezi Kalmyky a Ojraty značně rozšířilo. V Kalmycku se používalo do r. 1924, Ojraté ho používají dodnes.\n\nV lednu 1924 byla zavedena kalmycká abeceda na základě azbuky, přičemž byly doplněny některé znaky. Abeceda byla ve dvacátých letech několikrát reformována a používala se do r. 1930. V r. 1930 byla abeceda převedena do latinky, přičemž byly zachovány některé znaky, doplněné předchozími reformami. V r. 1938 byla abeceda znovu převedena na základ azbuky a do současného stavu byla upravena v r. 1941.\n\n"}
{"id": "643679", "url": "https://cs.wikipedia.org/wiki?curid=643679", "title": "Gomperzové", "text": "Gomperzové\n\nGomperzové byli židovská rodina z Brna, která později dosáhla povýšení do šlechtického stavu.\n\nGomperzové původně pocházeli z Německa, odkud se Josua Gomperz (1782-1857) přestěhoval do Brna, kde se zabýval obchodem. Časem se stal ředitelem pobočky Rakouské národní banky v Brně a také předsedou brněnské Židovské náboženské společnosti. Jeho dva synové byli povýšeni do rytířského stavu. Max Gomperz (1822-1913) byl ředitelem České západní dráhy, viceprezidentem obchodní a průmyslové komory v Brně a bankéřem ve Vídni. Krom toho také podnikal v cukrovarnictví a textilním průmyslu a zabýval se koloniální politikou. Povýšení do šlechtického stavu získal v roce 1877. Jeho mladší bratr Julius Gomperz (1824-1909) podnikal v textilním průmyslu a byl předsedou brněnské burzy. Rovněž byl aktivní v různých židovských spolcích. Povýšení do šlechtického stavu získal v roce 1879.\n\nRod získal v druhé polovině 19. století několik statků na Vyškovsku - Hlubočany, Oslavany a Habrovany, které držel až do konce 2. světové války.\n\n \n"}
{"id": "643681", "url": "https://cs.wikipedia.org/wiki?curid=643681", "title": "Sissy Spacek", "text": "Sissy Spacek\n\nSissy Spacek vlastním jménem Mary Elizabeth Spacek (* 25. prosince 1949 Quitman, Texas, USA) je americká herečka a zpěvačka, držitelka Oscara za nejlepší ženský herecký výkon z roku 1981 za film \"První dáma country music\", později uváděný pod názvem \"Havířova dcera\".\n\nNarodila se jako dcera Virginie Frances rozené Spilman (1917-1981) z původem německého rodu, a Edwina Arnolda Spaceka. (1910–2001), zemědělského agenta. Její babička byla Marie Červenková a dědeček Arnold Adolf Špaček (1886-1952), který o háčky nad svým příjmením přišel až v postavení starosty města Granger v Texasu.. Pradědeček František Jan Špaček se narodil v Bordovicích v okrese Nový Jičín.\n\n"}
{"id": "643682", "url": "https://cs.wikipedia.org/wiki?curid=643682", "title": "João de Castro", "text": "João de Castro\n\nJoão de Castro (7. února 1500, Lisabon, Portugalsko – 6. června 1548, Velha Goa, Portugalská Indie) byl v portugalský důstojník, mořeplavec a hydrolog, který mapoval pobřeží Indického oceánu a Rudého moře.\n\nV mládí studoval humanismus a matematiku spolu s Louisem, synem portugalského krále Manuela I.. V 18. letech odešel do Tangeru. V roce 1535 se účastnil obléhání Tunisu. Po návratu do Portugalska byl v roce 1543 jmenován velitelem flotily plující do Indie na pomoc Martimovi de Sousovi. V roce 1545 byl jmenován guvernérem ostrova Diu a od roku 1547 až do své smrti byl místokrálem v Goa. Zemřel v náručí přítele Františka Xaverského 6. června 1548. Pohřben byl ve Velha Goa. Později byly jeho ostatky exhumovány a převezeny do Portugalska a uloženy v klášteře ve farnosti Benfica.\n\n\n\n"}
{"id": "643684", "url": "https://cs.wikipedia.org/wiki?curid=643684", "title": "Liber feudorum Ceritaniae", "text": "Liber feudorum Ceritaniae\n\nLiber feudorum Ceritaniae je pozemková kniha, do níž byly zaznamenávány léna hrabství Cerdanya, které v té době zahrnovalo i hrabství Roussillon a Conflent, spolu s feudálními povinnostmi hraběte a jeho vazalů. Je uchována v Archívu Aragonské koruny a skládá se z 272 listin na 379 stranách a nachází se v ní 32 barevných miniatur na zlatém pozadí. Původně byla pravděpodobně okopírována z části pozemkové knihy \"Liber feudorum maior\", která je o několik desítek let starší, a k původnímu obsahu bylo dodáno dalších šest dokumentů. Většina listin se vztahuje k období let 1172 až 1176. Samotná kniha však byla sestavena až ve 13. století, nejpravděpodobněji mezi lety 1200 a 1209.\n\n"}
{"id": "643693", "url": "https://cs.wikipedia.org/wiki?curid=643693", "title": "Okres Brodnica", "text": "Okres Brodnica\n\nOkres Brodnica (polsky \"Powiat brodnicki\") je okres v polském Kujavsko-pomořském vojvodství. Rozlohu má 1038,79 km² a v roce 2009 zde žilo 75 579 obyvatel. Sídlem správy okresu je město Brodnica.\n\nMěstské:\n\nMěstsko-vesnické:\n\nVesnické:\n\n"}
{"id": "643695", "url": "https://cs.wikipedia.org/wiki?curid=643695", "title": "Libotenická borovice", "text": "Libotenická borovice\n\nLibotenická borovice byl památný strom pozoruhodného tvaru. Rostl 600 metrů severně od Libotenic, asi 250 metrů na západ od kostela svaté Kateřiny. U stromu bývala tabule informující o vesnici Chodžovice, která se na tomto místě rozkládala. Chodžovice byly zničeny za husitských válek a borovice zastávala funkci jakéhosi památníku této události.\n\nV 80. letech 20. století byla ještě živá, v dalším desetiletí již ne. V roce 2008 na místě ještě stálo její torzo (krom drobných větviček dobře zachované), ale nedlouho poté kmen vyhnil a zbytek stromu padl. Borovice svým tvarem připomínala bonsaj. Její kmen byl nejsilnější u země (>300 cm), pak se zužoval a ubíhal výrazně do strany. Až vršek kmene pokračoval opět kolmo k nebi. Koruna borovice měla jen 5-6 kosterních větví, jedna po nalomení směřovala k zemi, jiná zhruba vodorovně, ostatní byly různě pokroucené. Strom byl nízký, dosahoval pouze 8 metrů.\n"}
{"id": "643697", "url": "https://cs.wikipedia.org/wiki?curid=643697", "title": "Turbine", "text": "Turbine\n\nTurbine, Inc. (dříve Turbine Entertainment Software, Second Nature, a původně CyberSpace, Inc.) je americký výrobce počítačových her, který byl mezi prvními, co začali vytvářet 3D počítačové hry na hrdiny o více hráčích (MMORPG). Společnost založili Johnny Monsarrat, Jeremy Gaffney, Kevin Langevin a Timothy Miller. V roce 2005 pak změnili její jméno na Turbine, Inc. V dubnu roku 2007 společnost Turbine vydala jejich nejnovější MMORPG, \"The Lord of the Rings Online\", který je spolupublikován společností Midway Games v USA a společností Codemasters v Evropě.\n\n20. dubna 2010 byla společnost zakoupena společností Warner Bros.\n\n\n"}
{"id": "643700", "url": "https://cs.wikipedia.org/wiki?curid=643700", "title": "Mistrovství světa v pozemním hokeji žen 2010", "text": "Mistrovství světa v pozemním hokeji žen 2010\n\n12. mistrovství světa v pozemním hokeji žen se uskutečnilo ve dnech 29. srpna až 11. září 2010 v Rosariu na stadionu Estadio Mundialista de Hockey.\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. místě hrály zápas o 5. místo, týmy na 4. místě hrály o 7. místo, na 5. místě o 9. místo a na 6. místě o 11. místo.\n\n\n\nOba semifinálové zápasy se odehrály 9. září, finále a zápas o 3. místo se pak odehrály 11. září.\n\n"}
{"id": "643701", "url": "https://cs.wikipedia.org/wiki?curid=643701", "title": "Liber instrumentorum vicecomitalium", "text": "Liber instrumentorum vicecomitalium\n\nLiber instrumentorum vicecomitalium (latinsky \"Kniha listin vikomtů\") je pozemková kniha vytvořená zhruba v rozmezí let 1186 až 1214 rodinou Trencavelů. Listiny v ní zahrnuté obsahují důležité feudální zvyklosti vztahující se k zemím spřízněným s Trencavely. Mezi ně patří Albi, Agde, Béziers, Carcassonne, Nîmes. Všechny zmíněné země vyjma Carcasonne byly vikomtství, název knihy tedy pochází odtud. Rukopis ze 12. století je uchován v Société Archéologique de Montpellier.\n"}
{"id": "643702", "url": "https://cs.wikipedia.org/wiki?curid=643702", "title": "Sulfoxidy", "text": "Sulfoxidy\n\nSulfoxidy jsou sloučeniny obsahující sulfinylovou funkční skupinu navázanou na dva atomy uhlíku. Sulfoxidy lze považovat za oxidované sulfidy. Příkladem sulfoxidu vyskytujícího se v přírodě je alliin.\n\nSulfoxidy jsou obecně reprezentovány vzorcem R-S(=O)-R', kde R a R' jsou funkční skupiny. Vazba mezi atomy síry a kyslíku se liší od běžné dvojné vazby mezi uhlíkem a kyslíkem, vyskytující se například v ketonech. Interakce S-O má elektrostatický aspekt, což vede k dipólovému charakteru se záporným nábojem na kyslíku. Je to podobné jako u vazeb v terciárních fosfanoxidech, RP=O.\n\nVolný elektronový pár zbývající na atomu síry má odpovědnost za čtyřstěnnou geometrii molekul jako u uhlíku sp³. Jsou-li navázané organické skupiny rozdílné, je atom síry chirálním centrem; příkladem je methylfenylsulfoxid.\n\nEnergie potřebná pro inverzi tohoto stereocentra je dostatečně vysoká, aby byly sulfoxidy dostatečně stabilní; proto míra racemizace je při pokojové teplotě nízká. Chirální sulfoxidy se uplatňují v některých léčivech, například esomeprazolu a armodafinilu. Mají význam také jako chirální pomocné látky v organické syntéze. Mnoho chirálních sulfoxidů se připravuje asymetrickou katalytickou oxidací nechirálních sulfidů s přechodným kovem a chirálním ligandem.\n\nVýchozími materiály pro výrobu sulfoxidů organickou oxidací jsou obvykle sulfidy. Například se dimethylsulfid s oxidačním číslem -2 oxiduje na dimethylsulfoxid s oxidačním číslem 0. Další oxidací vzniká dimethylsulfon, kde je síra v oxidačním čísle +2; jedná se o výbornou řídicí skupinu.\n\nSulfoxidy, například DMSO, mají zásaditý charakter a jsou výbornými ligandy; snadno podléhají alkylaci. Alkylsulfoxidy jsou citlivé na deprotonaci silnými zásadami, například hydridem sodným.\n"}
{"id": "643706", "url": "https://cs.wikipedia.org/wiki?curid=643706", "title": "Estadio Mundialista de Hockey", "text": "Estadio Mundialista de Hockey\n\nEstadio Mundialista de Hockey (Česky: Stadion hokejového mistrovství světa) je sportovní stadion nalézající se v Argentinském městě Rosario. Tento stadion, jak už jeho název napovídá, byl vybudován speciálně pro Mistrovství světa v pozemním hokeji žen 2010. Povrch hřiště je tvořen umělým trávníkem o rozměrech 91,4 x 55 m. Ochozy stadionu mají kamacitu 12 000 diváků. Tento stadion je součástí komunitního vzdělávacího a sportovního centra o rozloze 20 000 m².\n"}
{"id": "643707", "url": "https://cs.wikipedia.org/wiki?curid=643707", "title": "Burning in the Skies", "text": "Burning in the Skies\n\n„Burning in the Skies“ je píseň americké rockové skupiny Linkin Park. Píseň pochází z jeho čtvrtého studiového alba \"A Thousand Suns\", stala se jeho třetím singlem. Singl byl vydán 21. března 2011. Produkce se ujali producenti Rick Rubin a Mike Shinoda. \n"}
{"id": "643709", "url": "https://cs.wikipedia.org/wiki?curid=643709", "title": "Okres Rypin", "text": "Okres Rypin\n\nOkres Rypin (polsky \"Powiat rypiński\") je okres v polském Kujavsko-pomořském vojvodství. Rozlohu má 587,08 km² a v roce 2005 zde žilo 44 373 obyvatel. Sídlem správy okresu je město Rypin.\n\nMěstská:\n\nVesnické:\n\n"}
{"id": "643710", "url": "https://cs.wikipedia.org/wiki?curid=643710", "title": "Cetancodonta", "text": "Cetancodonta\n\nCetancodonta (Whippomorpha) je skupina savců, která zahrnuje kytovce (Cetacea) a jejich nejbližší žijící příbuzné – hrochovité (Hippopotamidae). Kytovci tak patří dovnitř do skupiny sudokopytníků (Artiodactyla), celá skupina se pak jmenuje Cetartiodactyla. Jedním ze znaků, které hrochy pojí s kytovci, je např. to, že hroši se rodí pod vodou a tam také matka kojí mládě.\n\nJméno Whippomorpha, někdy také užívané pro tuto skupinu, je zřejmou slovní hříčkou, která spojuje anglická slova whale (velryba) a hippo (hroch).\n\nNejbližším příbuzným skupiny Cetancodonta je vymřelý \"Andrewsarchus\", spolu s ním se skupina nazývá Cetacodontamorpha.\n"}
{"id": "643715", "url": "https://cs.wikipedia.org/wiki?curid=643715", "title": "Třída Esmeraldas", "text": "Třída Esmeraldas\n\nTřída Esmeraldas je třída korvet ekvádorského námořnictva, odvozená od italského modelu Fincantieri Tipo 550. Třída se skládá ze šesti jednotek, které jsou hlavní údernou silou námořnictva. Čtyři korvety jsou stále v aktivní službě, zatímco dvě byly uloženy v rezervě.\n\nStavba šesti jednotek této třídy byla objednána v roce 1978 u italské loděnice CNR v Muggianu a Anconě. Do služby byly zařazeny v letech 1982–1984.\n\nJednotky třídy \"Esmeraldas\":\nTřída \"Esmeraldas\" byla objednána na základě konstrukce libyjské třídy \"Assad al-Tadjier\", měla však výkonnější pohon, silnější výzbroj (včetně protiletadlových řízených střel) a plošinu pro vrtulník. Vzhledem ke svému výtlaku jsou tato plavidla neobyčejně silně vyzbrojena.\n\nNa přídi se nachází dělová věž s jedním dvouúčelovým 76mm kanónem OTO Melara Compact. Ten doplňuje ještě záďová věž se dvěma 40mm kanóny obranného systému DARDO. Protilodní výzbroj tvoří šest francouzských protilodních střel MM.40 Exocet s dosahem 65 km. Protiletadlovou výzbroj tvoří odlehčený čtyřnásobný vypouštěcí kontejner Albatros pro střely Selenia Aspide. V zadní části lodi se nachází přistávací plocha pro jeden lehký vrtulník Bell 206. Na bocích trupu, pod úrovní přistávací plochy, jsou umístěny dva trojhlavňové 324mm protiponorkové torpédomety ILAS 3, užívané pro lehká protiponorková torpéda. Ponorky jsou zaměřovány pomocí trupového sonaru Thompson-CSF Diodon. Pohonný systém tvoří čtyři diesely MTU, roztáčející čtyři lodní šrouby. Nejvyšší rychlost dosahuje 37 uzlů.\n\nRoku 2014 byl zahájen projekt modernizace tří korvet domácí loděnicí ASTINAVE. Hlavní změnou je instalace domácího bojového řídícího systému Orion. Modernizace korvety \"Los Rios\" byla dokončena v červenci a korvet \"Manabi\" a \"Loja\" v listopadu 2018.\n\n"}
{"id": "643719", "url": "https://cs.wikipedia.org/wiki?curid=643719", "title": "Okres Lipno", "text": "Okres Lipno\n\nOkres Lipno (polsky \"Powiat lipnowski\") je okres v polském Kujavsko-pomořském vojvodství. Rozlohu má 1015,6 km² a v roce 2005 zde žilo 66 150 obyvatel. Sídlem správy okresu je město Lipno.\n\nMěstská:\n\nMěstsko-vesnické:\n\nVesnické:\n\n"}
{"id": "643722", "url": "https://cs.wikipedia.org/wiki?curid=643722", "title": "USIA", "text": "USIA\n\nUnited States Information Agency (USIA) byla vládní informační agentura Spojených států amerických. Agentura byla zřízena na návrh prezidenta Eisenhowera v srpnu 1953 a ukončila svou činnost ke konci září 1999.\n\nSpadala do působnosti ministerstva zahraničí (State Department) a sídlila ve Washingtonu, D.C. V letech 1978–1982 byla přejmenována na USICA, ale za prezidenta Reagana se opět vrátila k původnímu názvu.\n\nPosláním USIA byla tzv. veřejná diplomacie. Prezident Dwight D. Eisenhower formuloval jako její poslání „rozumět, informovat a ovlivňovat veřejnost v zahraničí ve smyslu národních zájmů, šířit dialog mezi Američany, americkými institucemi a jejich partnery v zahraničí“.\n\nOd roku 1999 bylo zahraniční nevojenské vysílání přesunuto do nově vytvořeného Bradcasting Board of Governors (BBG). Výměnné studijní a vzdělávací programy (IVP, později IVLP) a informační služby, které nemají charakter rozhlasového vysílání, byly svěřeny vyčleněnému náměstkovi ministra zahraničí.\n\nUSIA měla za úkol:\n\nV období studené války měla USIA vlastně kompenzovat komunistickou antiamerickou propagandu.\n\nKromě rozhlasového vysílání a vydávání publikací USIA provozovala knihovny a pořádala výstavy, vydávala knihy a šířila publikace, filmy, apod. Mezinárodní kulturní a vzdělávací výměnné programy zahrnovaly také Fulbright Scholarship Program.\n"}
{"id": "643724", "url": "https://cs.wikipedia.org/wiki?curid=643724", "title": "Jean-Hervé Nicolas", "text": "Jean-Hervé Nicolas\n\nJean-Hervé Nicolas OP (31. března 1910, Bizerta, Tunisko – 26. července 2001, Toulouse, Francie) byl katolický kněz, dominikán a profesor teologie ve švýcarském Fribourgu. Jde o jednoho z nejvýznamnějších představitelů novotomismu druhé poloviny 20. století.\n\nDo dominikánského řádu vstoupil v roce 1928, roku 1935 byl vysvěcen na kněze, byl pověřen výukou teologie na studiu dominikánské provincie Toulouse (sedm let). Následně více než 25 let vyučoval dogmatickou teologii na Univerzitě Fribourg (1955/56 – 1979/80). Poté vyučoval dogmatickou teologii na studiu trapistického kláštera v Sept Fons.\n\n"}
{"id": "643725", "url": "https://cs.wikipedia.org/wiki?curid=643725", "title": "Denebola brachycephala", "text": "Denebola brachycephala\n\nDenebola brachycephala je vymřelý druh kytovce z čeledi narvalovitých. Jeho nejbližším příbuzným je běluha severní (\"Delphinapterus leucas\"), možná jde o jejího přímého předka. Žil v pozdním miocénu. Fosílie byla nalezena na Kalifornském poloostrově, což ukazuje, že narvalovití kdysi obývali i teplé vody.\n"}
{"id": "643728", "url": "https://cs.wikipedia.org/wiki?curid=643728", "title": "Václav Hübner", "text": "Václav Hübner\n\nVáclav Hübner (18. dubna 1922, Vysoké Mýto – 25. června 2000) byl český amatérský astronom a skautský pracovník. Civilním povoláním byl elektrotechnik.\n\nNarodil se v rodině rotmistra československé armády Václava Hübnera a jeho ženy Marie. Měl mladšího bratra Miloše, který tragicky zahynul. V roce 1940 absolvoval gymnázium ve Vysokém Mýtě. V roce 1942 byl totálně nasazen v německém Erlangenu, kde pracoval v elektrotechnických laboratořích. V roce 1945 odtud uprchl a do konce války se skrýval v Čechách.\n\nPo skončení války začal pracovat v továrně Telegrafia v Pardubicích. Dálkově vystudoval vysokou školu a v roce 1963 se stal inženýrem elektrotechniky. Pracoval jako konstruktér v Tesle Pardubice až do odchodu do důchodu v roce 1982. V roce 1985 se odstěhoval do domku svých rodičů ve Vysokém Mýtě.\n\nV roce 1947 se oženil s Annou Niebauerovou, má syna a dceru.\n\nJeho velikým koníčkem byla astronomie. Sám konstruoval a sestavoval dalekohledy, jejich montáže a další optická zařízení. O své zkušenosti se dělil při různých příležitostech, například na seminářích konstruktérů dalekohledů v Rokycanech (od roku 1986). Byl členem Východočeské pobočky České astronomické společnosti. V šedesátých a sedmdesátých letech vedl kroužek astronomie pro děti a mládež v Pardubicích. Vedle vlastních astronomických pozorování a stavby přístrojů se rovněž zabýval historií astronomie. Podařilo se mu zachránit řadu dokumentů o první české lidové hvězdárně Artura Krause v Pardubicích (hvězdárna byla v provozu v letech 1912-1931) a zabýval se lokalizací Parishovy hvězdárny v Žamberku, kde pracoval Theodor Brorsen. Na všechna výšeuvedená témata proslovil řadu přednášek pro astronomy amatéry i pro širokou veřejnost. Měl významný podíl na zbudování hvězdárny v novém domě dětí a mládeže Delta v Pardubicích.\n\nZa zásluhy o popularizaci astronomie po něm byla pojmenována planetka 18647 Vaclavhubner (1998 FD2).\n\nPrvní junácký tábor absolvoval v roce 1938. Zde získal svou přezdívku \"Hvězdář\" (Gijiged). V letech 1945-1950 byl členem Ligy československých woodcrafterů (=LČSW). V letech 1968-1970 byl jedním z vedoucích 1. skautského oddílu v Pardubicích. Po roce 1989 působil ve skautském středisku \"Lejsek\" ve Vysokém Mýtě.\n\nK jeho dalším zálibám patřila hudba, především tradiční jazz. Sám hrál na tenorové banjo.\n\n\n"}
{"id": "643729", "url": "https://cs.wikipedia.org/wiki?curid=643729", "title": "Ferae", "text": "Ferae\n\nFerae (Ostentoria) je skupina savců, která slučuje šelmy včetně ploutvonožců (Carnivora) a luskouny (Pholidota) a jejich vymřelé příbuzné. Luskouni nejsou podobní šelmám, spíše se považovali za příbuzné chudozubých (Xenarthra), ale současný molekulární výzkum objevil jejich blízkou příbuznost k šelmám. Do skupiny Ferae patří také šelmám podobné vymřelé prašelmy (Creodonta) a skupina Cimolesta, která obsahuje vymřelé příbuzné luskounů (někdy jsou i luskouni řazeni přímo do této skupiny).\n\nNejbližší příbuzní skupiny Ferae jsou lichokopytníci (Perissodactyla), dohromady tvoří skupinu zvanou Zooamata.\n"}
{"id": "643735", "url": "https://cs.wikipedia.org/wiki?curid=643735", "title": "Afrotheria", "text": "Afrotheria\n\nAfrotheria je starobylá skupina placentálních savců, která zahrnuje chobotnatce, damany, sirény, hrabáče a dva řády drobných savců dříve řazených mezi hmyzožravce − bércouny a afrosoricidy. Většina recentních afrotherií žije v Africe, rozšíření damanů však zasahuje až na Blízký východ a rozšíření chobotnatců až do jihovýchodní Asie (slon indický). Sirény žijí v teplých vodách Ameriky, Afriky i Asie. Vedle jihoamerické skupiny Xenarthra a dnes už po celém světě rozšířených boreoeutherií jsou Afrotheria třetí hlavní skupinou placentálů.\n\n"}
{"id": "643737", "url": "https://cs.wikipedia.org/wiki?curid=643737", "title": "P-grupa", "text": "P-grupa\n\nV matematice, v teorii grup, se pro prvočíslo \"p\" rozumí p\"-grupou taková torzní grupa, jejíž všechny prvky mají řád rovný nějaké mocnině \"p\". Tedy pro každý prvek \"g\" této grupy existuje přirozené číslo \"n\" takové, že \"g\" umocněno na formula_1 je rovno neutrálnímu prvku. Tyto grupy se také někdy nazývají primární nebo p\"-primární.\n\nU konečných grup platí, že grupa je \"p\"-grupou tehdy a jen tehdy, pokud je její řád mocninou \"p\".\n"}
{"id": "643738", "url": "https://cs.wikipedia.org/wiki?curid=643738", "title": "Rozhovor", "text": "Rozhovor\n\nRozhovor může být:\n\n\n"}
{"id": "643742", "url": "https://cs.wikipedia.org/wiki?curid=643742", "title": "Rozprechtice", "text": "Rozprechtice\n\nRozprechtice (něm. \"Rosspresse\") jsou zbytkem malé obce v lesích na Kokořínsku u silnice II/259 z Dubé do Mšena.\nJsou na křižovatce turistických tras, na okraji CHKO Kokořínsko a přírodní rezervace, je zde velký rybník a zalesněné okolí.\n\nJe zde Šibeniční mlýn, pila, rybníček. Dříve byla obec součástí Švihova, zaniklých Heřmánek, obce Dražejov.\nObec je na okraji CHKO Kokořínsko. Protéká zde potok Liběchovka, poblíž jsou odbočky k Sviňskému a Pramennému dolu a také dva řopíky. Osada je vedena Českou poštou jako ulice Rozprechtice se směrovacím číslem PSČ 47141, patřící pod Dubou.\n\nZ Dubé přes bývalou obec vede silnice 259, odtud vede na JV do centra Kokořínska. Projíždí tudy autobus 1x denně na lince ČSAD Česká Lípa 500340. V obci má dvě zastávky – \"Dubá, Rozprechtice háj.\", a \"Dubá, Rozprechtice křiž.\"\n\nProchází zde žlutě značená turistická cesta z Dubé na Nedvězí, trasa vede Pramenným dolem a územím přírodní rezervace Mokřady horní Liběchovky. V Pramenném dole, který je na katastru obce Dražejov, jsou zachovalé zděné jímky místních pramenů.\n\nDruhá z turistických tras je zelená od Nových Osinalic, která pokračuje z Rozprechtic na východ do Panské Vsi.\n\nZhruba 100 m od silnice 259 je velký Rozprechtický rybník, který rybáři označují cedulí na břehu jako mimopstruhovou vodu. Na břehu rybníka je páté zastavení Naučné stezky Dubsko - Kokořínsko, což je okružní stezka začínající v Dubé.\n"}
{"id": "643749", "url": "https://cs.wikipedia.org/wiki?curid=643749", "title": "Historie společnosti Jihostroj", "text": "Historie společnosti Jihostroj\n\nHistorie společnosti Jihostroj je historií společnosti s dlouholetou tradicí v oblasti výroby hydraulických čerpadel a leteckého průmyslu. Původně se společnost jmenovala JEVAN. Roku 1938, byla do firmy zásluhou Ing. Antonína Železného zavedena letecká výroba a název byl změněn na JIKOV. Teprve po znárodnění došlo k přejmenování společnosti na současný název Jihostroj.\n\nZápisem do obchodního rejstříku v březnu 1919 byla založena firma s názvem „Jihočeská Elektrotechnická Výroba A Nástrojařství“ – zkráceně JEVAN. Počáteční provozní kapitál byl 130 000,- Kč. Iniciátorem založení firmy byl velešínský rodák Jan Hans. Byl samozřejmě jako mnoho jiných Čechů silně ovlivněn rychlým během událostí po skončení první světové války, rozpadu Rakousko-Uherska a vyhlášení samostatné Československé republiky. Ze svého působení ve Vídni se vrátil do rodného Velešína, aby poskytl spolu se švagrem Janem Crkvou a Dr. Bürgerem své zkušenosti nově se rodící republice.\n\nNová firma prosperovala, rozrůstala se o nové prostory, zvyšoval se počet zaměstnanců. Samozřejmě, že tento růst přinášel nejrůznější úskalí, především ve formě investic. Kromě jiného muselo navyšování produkce řešit i nedostatek elektrické energie. Zpočátklu byla elektřina zajišťována pouze ze soukromé vodní elektrárny pana Pučegla, který byl v té době majitelem tzv. Kozákova mlýna na Malši. Tento zdroj ale přestával stačit, proto byla zakoupena parní lokomobila od Josefa Douchy za 52 000,- korun. Všechny takovéto investice samozřejmě vyžadovaly nový kapitál.\nProto na návrh jednoho ze zakladatelů Dr. Bürgera, který byl v té době ředitelem Hypoteční banky v Praze, došlo v červnu 1920 k fúzi s firmou Telegrafia v Roztokách u Prahy, později v Pardubicích (součást budoucího podniku Tesla). Ta byla velešínskému závodu blízká svým výrobním programem, ale kapitálově mnohem silnější. Firma JEVAN tak získala nový název – Telegrafia – československá továrna na telegrafy a telefony a.s., filiálka Velešín. Původní výroba byla zachována, avšak byla řízena ze sídla ředitelství v Pardubicích. Pro další osud továrny však nebylo toto spojení příliš šťastné. Pardubické ředitelství nemělo dostatečnou kontrolu nad závodem ve Velešíně, a tak se například zjistilo, že výše zmíněnou lokomobilu používají někteří zaměstnanci k vytápění svých bytů. A tak logicky pardubické ředitelství hledalo cesty jak zvýšit nejen tuto kontrolu, ale i efektivitu, a tak se někdy kolem roku 1923 začalo proslýchat, že se plánuje přestěhování velešínského závodu do Pardubic.\nNakonec v červnu 1925 rozhodnutí padlo a velešínský závod byl přestěhován. Všem zaměstnancům byl nabídnut přestup do závodu v Pardubicích včetně poskytnutí bytu, ale pouze jedna třetina tuto nabídku přijala. Ostatní dostali alespoň odškodné za ztrátu práce ve výši 500,- korun.\n\nVe Velešíně zůstaly jen prázdné objekty. Původní zakladatel Jan Hans, dostal od Telegrafie výhodnou pracovní nabídku, ale jeho úzký vztah k rodnému kraji a k bývalým zaměstnancům velešínského závodu, jej vedly k rozhodnutí nabídku odmítnout. Namísto toho se pustil znovu do práce. Bylo ustanoveno výrobní družstvo pro potřeby elektronické, strojnické a kovodělné, s.r.o. se základním kapitálem 180 000,- korun. Spolu s bývalými zaměstnanci vybudoval Jan Hans provozovnu v těsné blízkosti prázdných provozů Telegrafie. Sortimentem byly různé elektro součástky, nebo kovové dílce. Postupem času byla zavedena i výroba složitějších celků, dokonce i obráběcí stroje – revolverové soustruhy, jenž byly ovládány dokonce i pasem pracovníka. Systém byl tenkrát znám pod označením BOLEY. Jedním z velkých zákazníků bylo ministerstvo pošt. Toto ministerstvo přislíbilo velké objednávky, na základě nichž se rozjela výrazná výroba na sklad. Bohužel tyto objednávky nakonec realizovány nebyly a skladová zásoba, která dosáhla hodnoty až 300 000,- korun se v okamžiku nástupu světové hospodářské krize ukázala být pro nové družstvo smrtící. V roce 1935 se družstvo dostalo do veřejné dražby.\n\nDalší iniciativou na využití prázdných budov a volných pracovních sil ve Velešíně, byla iniciativa bratří Štejnarů z Českých Budějovic. Bratři Štejnarové měli firmu v Českých Budějovicích a tuto firmu přestěhovali do Velešína. Vyráběli nábytkové kování, byly to odlitky z mosazi, nebo výlisky z umělých hmot (galalit). V roce 1927 odkoupili za 30 tisíc korun od Telegrafie opuštěné objekty ve Velešíně a pustili se do práce. Ještě v tomtéž roce přistavěli k stávajícím budovám objekt pro slévárnu a blok kanceláří. Oficiální název byl Bratři Štejnarové – továrna na kovové zboží ve Velešíně. Zpočátku měla firma 70 zaměstnanců. Mzdy řemeslníků se pohybovaly od 3 do 5 korun za hodinu. Pomocní dělníci vydělávali od 2,20 do 3,20 korun za hodinu. Technické vybavení bylo jednoduché, pohon strojů byl řešen prostřednictvím řemenových transmisí.\n\nPo období prosperity nastalo období těžkostí. Světová hospodářská krize dorazila i do jihočeského Velešína. Firma bratří Štejnarů se propadla do vážných problémů. Velká část pracovníků byla propuštěna a jejich stav se snížil na pouhých 30 zaměstnanců. V tomto omezeném počtu firma živořila, ale úspěšně. Světovou hospodářskou krizi továrnička bratří Štejnarů ustála.\nA pak přišel dnes už můžeme vidět, že osudový zlom. Dcera Eduarda Štejnara se provdala. Provdala se, a tím výrazně ovlivnila osudy mnoha lidí jihočeského regionu na desítky dalších let. Můžeme říct, že výsledky jejího rozhodnutí působí dosud. Jejím manželem se totiž stal Ing. Antonín Železný, chlapec prostého původu, ale talentovaný technik a podnikatel. Eduard Štejnar jej přesvědčil, aby převzal malou velešínskou továrničku s tehdy asi 50 zaměstnanci. Antonín Železný souhlasil a začaly se dít věci...\n\nIng. Železný vystudoval v Paříži letecký obor, kde v roce 1927 promoval na Vysoké škole aeronautiky. Po návratu do Československa působil na několika pozicích souvisejících s leteckým oborem, především v letecké továrně Walter v Praze Jinonicích. Brzy po nástupu do velešínské firmy, zavedl v provozovně moderní organizaci a racionalizaci výroby. Letecké výrobky samozřejmě vyžadují mnohem větší technologickou i organizační kázeň. Při výrobě se dosahuje mnohem větších výrobních přesností než u nábytkového kování, a také se pracuje s mnohem náročnějšími a rozmanitějšími materiály, ve výsledku je však dosaženo mnohem vyšší přidané hodnoty. Toto vše dokázal Ing. Železný při své reorganizaci továrny prosadit. Leteckých odborníků v tehdejším Československu, jakož i ve světě nebylo mnoho, a ti kteří byli, byli právě absolventy francouzské vysoké školy aeronautiky, tedy Železného spolužáci. V té době zastávali významná místa na postech souvisejících s letectvím a i to pomohlo Ing. Železnému najít odbytiště pro výrobky nově zavedené letecké výroby ve Velešíně, takže se firma stala dodavatelem pro mnohé letecké firmy, ale i dodavatelem ministerstva národní obrany Československé republiky.\nSortiment sestával z palivových ventilů, kohoutů, čističů paliva a dalších leteckých přístrojů. Katalog z té doby ukazuje velmi široký sortiment výrobků na poměrně vysoké technické úrovni.\nV roce 1937 se firma nakrátko rozštěpila na dvě výrobní skupiny. Jedna zůstala pod původním označením Bří Štejnarové, druhá nesla název Pomocný letecký průmysl, Ing. Antonín Železný. Rozdělení ale netrvalo dlouho. 1. února 1938 se pak obě skupiny spojily a vznikla nová firma s názvem Jihočeský kovoprůmysl z. s.r.o. se sídlem ve Velešíně – zkráceně JIKOV.\nZatím v Německu nastupoval nacionální socialismus. Politické napětí v Evropě stoupalo, což se zpočátku projevilo na rozvoji velešínské firmy příznivě, neboť s tím narůstaly i objemy objednávek od Ministerstva národní obrany ČSR, při doplňování zbrojního potenciálu československé armády. Jednalo se nejen o dodávky leteckých dílců, brzdových soustav vlečných vozidel, kovového vybavení vojenských polních dílen, výrobu zvedáků, leteckých karburátorů, ale také o úpravy na vojenských vozidlech a podobně. Ing. Železný našel dokonce prostor i na výrobu spotřebních přístrojů. Ve velkých sériích byly vyráběny například elektrické opékače a vařiče, tzv. grillux. Dále přístroje na vaření kávy tzv. coffeta. Závod měl v té době už 600 zaměstnanců.\n\nVzrůstající politické napětí v Evropě začalo působit problémy. Na konci roku 1938, československá vláda vnímala nebezpečí napadení Německem tak silně, že byl dán ministerstvem obrany příkaz přestěhovat provoz dál od hranic. Stěhování bylo prováděno prostřednictvím vojenských mobilizačních vozidel. Převážnou tíži nákladů, však nesla továrna. Objekty závodu ve Velešíně tedy znovu zely prázdnotou, v celém prostoru zůstal jen jeden těžký lis. Pro jeho váhu bylo rozhodnuto jej nepřevážet. Všechno bylo převezeno do původních prostor bratří Štejnarů. Veškeré zařízení, pracovní nářadí, přípravky, materiál i zásoby vyrobeného zboží. Nad budoucností Jikovu se vznášely těžké otazníky.\nKrátce poté byla v Německu podepsána mnichovská dohoda. Německo zabralo pohraničí a přesně určilo linii záboru. Ing. Železný si mohl oddechnout. Velešín do zabraného území nepatřil. Vše se zase začalo stěhovat zpět. Okupace na sebe nedala dlouho čekat, se všemi důsledky.\n\nNěmecko vypracovalo seznam všech firem, továren a podniků na území okleštěných Čech, jejichž výroba je strategicky významná pro vojenský průmysl. Samozřejmě, že JIKOV, Velešín Němci nepřehlédli, a že firmu, orientující se na výrobu letecké techniky hodlali zapojit do výrobní mašinerie a využít ve prospěch Říše. Bylo rozhodnuto, že letecký obor bude v Jikovu posílen. V letech 1942–1943 byla vystavěna řada nových objektů. Jedním z nich je výrobní hala, která existuje dodnes, je využívána jako nástrojárna a označována jako hala M 01. Tehdy se nazývala hala pro leteckou výrobu. Zpočátku se jednalo jen o vcelku jednodušší dílcovou kooperaci, postupem času to však byly složitější sestavy, až došlo k výrobě poměrně složitých a komplexních celků. Jedním příkladem za mnohé je převodovka letounu Ju-88.\nVelmi zajímavým je přístroj, o jehož výrobě v Jikovu, a přesném účelu funkce v samotném podniku téměř nikdo nevěděl, neboť patřil do kategorie vysoce utajované výroby. Jednalo se o vyrovnávač tlaku pro německou střelu V-2.\nRozšiřování výroby samozřejmě vyžadovalo i zvyšování zaměstnanosti. V roce 1944 vzrostl počet zaměstnanců v Jikovu na 1500. Řada těchto zaměstnanců byla přijata z toho důvodu, aby byli chráněni před nuceným pracovním nasazením do Třetí říše. Ing. Antonín Železný byl totiž tajně zapojen do českého odboje. Další zajímavostí je i změna obchodní formy společnosti, ke které došlo koncem roku 1940. V tomto roce totiž došlo k zestátňování, ale na rozdíl od zestátňování v roce 1945 se týkalo firem se základním jměním nad určitou výši. Protože firma JIKOV jako společnost s ručením omezeným měla jmění nad limitní hodnotu, byla přeměněna na akciovou společnost, pro kterou platila vyšší limitní hodnota. Hlavním akcionářem zůstala rodina Ing. Antonína Železného.\n\nKonec války proběhl ve Velešíně stejně dramaticky jako ve všech příhraničních oblastech Čech. Je zaznamenána řada místních událostí, vztahující se k odboji a osvobození. Po osvobození odešlo veliké množství zaměstnanců ze závodu, počet se zredukoval na cca 650 zaměstnanců. Výrobní program jako už v minulosti několikrát musel být výrazně pozměněn, aby odpovídal reálným potřebám. Znovu bylo započato s předválečnou výrobou autovýzbroje, stavebního a nábytkového kování a Ing Železný započal se zaváděním plánů, které v utajení připravoval už za války. Byla to především výroba skútrů, automobilových karburátorů, stabilních motorů a vstřikovacích soustav pro vznětové motory. Pro tuto výrobu bylo plánováno rozšíření továrny až na 2500 zaměstnanců, v návaznosti na to počítal Ing. Železný také s výstavbou rodinných domků po vzoru Bati ve Zlíně. Výroba skútrů měla být jedním z hlavních výrobních programů firmy. Hned po válce byla zahájena výroba ověřovací série, prototypy byly zkoušeny v okolí Velešína.\n\nNež se však stačila reorganizace dokončit, přišel v historii továrny JIKOV další zlom – Benešovy dekrety. Podle nich bylo vyhlášeno znárodnění všech závodů nad 500 zaměstnanců. Po řadě rušných jednání, na základě hlasování zaměstnanců byl nakonec závod Jikov Velešín počátkem roku 1946 znárodněn, a to tak zvaně „za náhradu“, jak je uvedeno ve znárodňovacím dekretu. Vzhledem k dalšímu politickému vývoji v roce 1948 k vyplacení finanční náhrady už ale nikdy nedošlo.\n\nTypickým výrobkem velešínského závodu byly karburátory. Karburátory se v Jikovu vyráběly i před válkou, po skončení válečného konfliktu se na tuto výrobu navázalo. V roce 1946 byly v závodě zkonstruovány motocyklové karburátory pro motory o objemu 125 at 250 cm³, vyrábělo se jich až 110 tisíc kusů ročně (např. pro motocykl ČZ 150). Nesly značku Jikov a prodávaly se velmi dobře i do zahraničí. Po roce 1948 byla výroba karburátorů a stabilních motorů i spolu se značkou Jikov převedena do Českých Budějovic, kde vytvořila základ podniku Motor. Spolu s výrobou karburátorů bylo předáno i výrobní zařízení, zejména tlakové licí stroje. Výroba vstřikovacích čerpadel pro naftové motory (v roce 1948 se jich vyrobilo 70 tisíc kusů) byla pak předána do podniku Motorpal Jihlava, který v jejich výrobě pokračoval následující desítky let.\n\nPřevádění výroby z jednoho podniku do druhého bylo součástí množství organizačních experimentů, které v té době probíhaly. Takto byl vytvořen pomocný automobilový a letecký průmysl pod zkratkou PAL, národní podnik. Závod JIKOV Velešín byl začleněn do národního podniku PAL v roce 1949 a, po jeho rozdělení na několik podniků, pak jako závod k národnímu podniku Motor Union České Budějovice. Protože však velešínský závod měl jako jediná firma výrobní zařízení, které bylo potřeba pro právě připravovanou výrobu proudových motorů pro MIG 15, byl začátkem roku 1952 závod Jikov Velešín, jak zněl tehdy oficiální název, vyčleněn z podniku Motor Union a začleněn do národního podniku Motorlet, dříve (i později) Walter, Praha – Jinonice. Ten pak z Velešína do Jinonic převezl desítky moderních obráběcích strojů. V rámci centrálního plánování výroby byl současně do velešínského závodu přidělen nový rozsáhlý letecký program, především palivové a drakové přístroje a díly leteckých motorů, včetně výroby palivové regulace pro licenční motor RD-45, který sloužil k pohonu stíhaček Mig-15. Výrobní program se později po mnohých úpravách vrátil zpět k programu letecké výroby pro vojenské účely.\n\nNakonec byl závod vyčleněn z podniku Motorlet Praha – Jinonice a výnosem ministra průmyslu byl k 1. červenci 1953 založen samostatný podnik JIHOčeské STROJírny – JIHOSTROJ n. p. Velešín. Podnik byl následně organizačně začleněn do Sdružení čsl. leteckých podniků Aero v Praze Letňanech. Toto organizační uspořádání se pak už více než 35 let nezměnilo.\nLetecké přístroje, které se staly stabilním výrobním programem Jihostroje byly výrobky relativně vysoké složitosti, dodávané především pro Ministerstvo národní obrany. Tato výroba však nebyla plynulá, byla na úrovni výroby malosériové, požadavky takovéhoto zákazníka vždy byly a jsou kolísavé. Proto se v Jihostroji hledal doplněk výroby, s vyšší sériovostí, který rozšíří podnik jako zaměstnavatele v rámci industrializace pohraničních okresů. Po řadě pokusů, příkazů a změn, týkajících se doplňkového programu byla na konci 50. let v Jihostroji zavedena výroba hydraulických zubových čerpadel a to v jejich složitější modifikaci – s regulací průtoku – pro obvody servořízení těžkých motorových vozidel. Tento požadavek byl vyvolán potřebami výrobců nákladních vozidel v Československu. Kopřivnická Tatra se velmi osvědčila v podmínkách gigantických staveb v rámci zemí RVHP. Těžké vozy T111, vyráběné už za druhé světové války, nebyly vybaveny servořízením, takže vznikla potřeba jejich modernizace a vybavení posilovačem řízení.\nV roce 1954 proto byl Jihostroji uložen úkol zavést výrobu hydraulických zubových čerpadel s regulací, označení ZBC-10R, a také příslušných nádrží kapaliny pro obvody servořízení. Byly určeny především pro nástupce Tatry T111, Tatru T138.\nTakovým způsobem Jihostroj začal získávat zkušenosti s výrobou ozubených kol v poměrně vysokých přesnostech. Výroba ozubených kol byla soustředěna do nové haly (nyní M2).\n\nZajímavou odbočkou ve výrobním programu byl úkol zařadit do výrobního programu promítačku pro velké kinosály a letní kina. Promítací přístroj byl vyráběn pod označením FTP-1 podle dokumentace Filmových ateliérů Barrandov. Jako zdroj světla využíval tento přístroj uhlíkovou obloukovou lampu. Pro zkoušení a další vývoj projektorů byl postaven promítací sál. Ten byl později využíván jako jídelna a dnes je pronajímán městu Velešín jako sportovní hala.\n\nLetecká výroba v Jihostroji byla nadále určována Sdružením československých leteckých podniků Aero v Praze Letňanech. Toto sdružení organizovalo a koordinovalo výrobu jednotlivých leteckých celků a přidělovalo výrobu těchto celků jednotlivým podnikům. Takovýmto způsobem byl Jihostroji zadáván vývoj a následná sériová výroba významných přístrojů palivových a hydraulických systémů pro letadla k účelům sportovním, vojenským i civilním. Typickými představiteli byla již výše zmíněná regulace pro licenční motor RD-45 (Mig-15), to byla převzatá výroba ze Sovětského svazu. V roce 1959 bylo v rámci konstrukční kanceláře letecké divize Jihostroje založeno vývojové oddělení leteckých palivových přístrojů. První vlastní vývoj regulace paliva byl proveden pro motor Motorlet M-701 (Walter), pohánějícího cvičný proudový letoun L-29 Delfín. V roce 1976 byla zahájena sériová výroba vstřikovacích čerpadel Yh-AK pro pístové motory Walter M-332 a Walter M337. A následně v roce 1977 zahájena sériová výroba regulátoru paliva, čerpadla a regulátoru vrtule pro turbovrtulový motor Walter M601. Dva tyto motory jsou pohonnou jednotkou malého dopravního letounu L 410 „TURBOLET“, který byl vyráběn společností Let Kunovice. Zřejmě nejsofistikovanějším přístrojem, úspěšně vyvinutým v Jihostroji je regulátor paliva pro proudový motor DV2, který je pohonnou jednotkou cvičného vojenského letounu L59. Posledním vývojem před rokem 1989 byl vývoj regulace paliva a vrtulové regulace pro turbovrtulový motor Walter M602, pro dopravní letoun Let L-610. Certifikace tohoto letounu už ovšem vzhledem ke změnám po sametové revoluci v roce 1989 nebyla dokončena.\nV roce 1992 proběhla privatizace. Jihostroj se stal akciovou společností. Hlavní reorganizace proběhla v roce 1995. Firma byla výrazně zracionalizována, výrobní program se rozdělil do dvou divizí. Hydraulická divize se zaměřuje na výrobu hydraulických zubových čerpadel, hydraulických motorů, rozdělovačů, ventilů a válců. Výroba Letecké divize se logicky pokračuje v zaměření na přístroje palivového a hydraulického systému letadla a přístrojů ovládání vrtulového listu. Dodávky přístrojů těchto výrobkových skupin orientuje tradičně na tuzemské odběratele, jimiž jsou především GE Aviation Czech, s.r.o. a PBS, a.s., Velká Bíteš, ale samozřejmě od roku 1989 směřují obchodní aktivity letecké divize společnosti Jihostroj k výrobcům severoamerického, západoevropského, ale i asijského leteckého trhu – Parker Hannifin Corporation, Crane Aerospace, Honeywell, Samsung Techwin a další.\n\n"}
{"id": "643750", "url": "https://cs.wikipedia.org/wiki?curid=643750", "title": "Mattencloitové", "text": "Mattencloitové\n\nMattencloitové byli šlechtický rod původem z Kleve. V 17. století jim byl udělen český inkolát a rytířský stav. V roce 1732 pak český stav svobodných pánů. Příslušníci tohoto rodu žili v Čechách, ve Slezsku a v Uhrách. Vlastnili některé menší statky jako např. Pyšely, Slezské Pavlovice, Doubravu, Dolní Žibřidovice či Horní Domaslavice. Člen rodu Richard Mattencloit (1862–1925) převzal navíc příjmení po své matce baronce Gabriele Ubelli von Siegburg (1838–1910), takže nakonec rod používal jména Mattencloit-Ubelli.\n\n"}
{"id": "643758", "url": "https://cs.wikipedia.org/wiki?curid=643758", "title": "Legislativní pravidla vlády", "text": "Legislativní pravidla vlády\n\nLegislativní pravidla vlády jsou vytvořena za účelem sjednocení postupu ministerstev a jiných ústředních orgánů státní správy při přípravě právních předpisů a přispět ke zvýšení úrovně tvorby právního řádu.\n\nLegislativní pravidla vlády ČR, v platném znění, upravují:\n\nLegislativní pravidla vlády, schválená usnesením vlády ze dne 19. března 1998 č. 188, byla změněna usnesením vlády ze dne 21. srpna 1998 č. 534, usnesením vlády ze dne 28. června 1999 č. 660, usnesením vlády ze dne 14. června 2000 č. 596, usnesením vlády ze dne 18. prosince 2000 č. 1298, usnesením vlády ze dne 19. června 2002 č. 640, usnesením vlády ze dne 26. května 2004 č. 506, usnesením vlády ze dne 3. listopadu 2004 č. 1072, usnesením vlády ze dne 12. října 2005 č. 1304, usnesením vlády ze dne 18. července 2007 č. 816 a usnesením vlády ze dne 11. ledna 2010 č. 36, usnesením vlády ze dne 14. prosince 2011 č. 922, usnesením vlády ze dne 14. listopadu 2012 č. 820, usnesením vlády ze dne 15. prosince 2014 č. 1050 a usnesením vlády ze dne 3. února 2016 č. 75.\n\n"}
{"id": "643774", "url": "https://cs.wikipedia.org/wiki?curid=643774", "title": "Závada Blair Witch", "text": "Závada Blair Witch\n\nZávada Blair Witch (orig. \"The Bogus Witch Project\") je americká filmová komedie parodující hororový film \"Záhada Blair Witch\". Ve filmu se objevuje několik rozdílných verzí příběhů Blair Witch jako čarodějnice z Bel Air (The Bel Air Witch Project) nebo The Blair Underwood Project. Snímek byl vlažně přijat u kritiky i u diváků, např. na ČSFD má hodnocení 9%.\n\n"}
{"id": "643779", "url": "https://cs.wikipedia.org/wiki?curid=643779", "title": "Kaple Pána Ježíše v Getsemanech", "text": "Kaple Pána Ježíše v Getsemanech\n\nKaple Pána Ježíše v Getsemanech se nachází ve Veslařské ulici v Brně-Žabovřeskách, nedaleko mostu přes řeku Svratku do Jundrova. Spadá pod římskokatolickou farnost Brno-Komín.\n\nVznikla v roce 1947 přestavbou budovy Tělocvičné jednoty Orla, mše se zde denně sloužily do roku 1950. Kapli měli od počátku na starost Těšitelé Božského srdce Páně, jmenovitě P. Stanislav Šlapák a P. Jiří Eduard Krejčí. Po tzv. Akci K v roce 1950 sloužili mše v Jundrově po jedenáct let komínský farář P. Cyril Růžička a kaplan P. ThDr. Josef Bradáč. Poté kaple sloužila věřícím jen sporadicky. Po roce 1989 však byl provoz obnoven, konají se zde nedělní a sváteční bohoslužby (v 8:30 hodin).\n\nOltář má dvě velké dřevěné plastiky. V presbytáři kaple se nachází základní kámen, který je určen pro stavbu jundrovského kostela nebo nové kaple. Posvětil jej papež Jan Pavel II. při své návštěvě České republiky v roce 1995. Je zde rovněž uložen zachovaný zvon z původní jundrovské kaple sv. Josefa, která byla v roce 1958 zbořena. V době Vánoc je v kapli vystavena plastika Narození Páně a po zbývající část roku výjev Ježíšovy agónie a modlitby v Getsemanské zahradě s nápisem „Bděte a modlete se se mnou“.\n"}
{"id": "643781", "url": "https://cs.wikipedia.org/wiki?curid=643781", "title": "Seznam hvězd v souhvězdí Berana", "text": "Seznam hvězd v souhvězdí Berana\n\nToto je seznam významných hvězd v souhvězdí Berana (\"Aries\"). Hvězdy jsou seřazeny podle zdánlivé hvězdné velikosti.\n\n\n"}
{"id": "643788", "url": "https://cs.wikipedia.org/wiki?curid=643788", "title": "Zlatý glóbus za nejlepší ženský herecký výkon ve vedlejší roli", "text": "Zlatý glóbus za nejlepší ženský herecký výkon ve vedlejší roli\n\nZlatý glóbus za nejlepší herečku ve vedlejší roli udělila poprvé v lednu 1944 Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nV historii kategorie žádná z hereček nezískala cenu víc jak dvakrát. Za rok 1970 byly oceněné dvě herečky Karen Black a Maureen Stapleton .\n\nNásledující seznam obsahuje jména vítězných hereček a filmů, za které byly oceněné. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n\n"}
{"id": "643789", "url": "https://cs.wikipedia.org/wiki?curid=643789", "title": "1966 ve filmu", "text": "1966 ve filmu\n\n\n\n\n\n\n"}
{"id": "643790", "url": "https://cs.wikipedia.org/wiki?curid=643790", "title": "Portrét Církve československé husitské", "text": "Portrét Církve československé husitské\n\nPortrét Církve československé husitské (CČSH) je pojednání o Československé církve husitské, jejíž autorem je prof. ThDr. Milan Salajka a vydalo jej v roce 2007 nakladatelství Blahoslav za přispění náboženské obce Církve československé husitské v Praze 1-Staré Město. Tato publikace s předmluvou patriarchy ThDr. Tomáše Butty seznamuje čtenáře v sedmi kapitolách se všemi důležitými aspekty života církve, která existuje již více než devadesát let. Publikace obsahuje rovněž bohatý obrazový materiál s řadou cenných ilustračních fotografií.\n\n\nV úvodních dvou oddílech autor shrnuje charakteristické atributy církevního života CČSH. K vnějším patří zvláště \"náboženské obce\" jako základní společenství církve, \"bohoslužebná místa\" (chrámy, kostely, sbory, modlitebny) s jejich vnitřním uspořádáním a integrálními složkami (pracovny duchovní správy, kanceláře Rad starších, spisovny, archivy, prostory pro skupinovou duchovní péči, vyučování dětí, setkávání mládeže, nácvik sborového zpěvu a v některých větších stavbách nebo v jejich areálech i vlastní kolumbária, sloužící k ukládání pohřebních uren). Pozornost je věnována rovněž \"duchovenskému sboru\" vykonávajícímu funkce farářskou, jáhenskou, kazatelskou, pastoračně asistentskou (muži či ženami), specifice jejich oblékání při bohoslužbách a svátostech, unikátnímu \"grafickému znaku\" a vývoji současného názvu církve.\n\nVnitřní chod církevního života přibližuje čtenáři především podrobný popis bohoslužeb a dalších obřadů této církve. Jde zejména o vysluhování sedmera svátostí, organizaci příležitostných pobožností, modlitebních setkání, biblických hodin a řady dalších aktivit spojených s křesťanskou výchovou dětí a mládeže, katechetického vzdělávání čekatelů na křest nebo snoubenců před oddavkami, pořádání přednášek, besed, koncertů duchovní hudby a výstav. Významnou roli v životě církve mají interní skupiny zvané \"sbory služby\" a celocírkevní \"diakonické struktury\", které svou charitativní činnost zaměřují na pomoc potřebným v náboženské obci i v rámci společenském. CČSH je členkou \"Ekumenické rady církví v ČR\", \"Konference evropských církví\" (CEC) a \"Světové rady církví\" (WCC).\n\nV návaznosti na obě úvodní části upřesňují další dvě kapitoly v historických souvislostech jednak základy věrouky CČSH od jejího vzniku až do současnosti, dále pak organizační struktury církve podle \"Ústavy\" v novelizovaném znění z let 2005-2006 a \"Organizačního řádu Církve československé husitské\".\n\nVíce než devadesátiletá historie církve je v 5. kapitole přehledně seřazena podle klíčových let a dějinných událostí, které často přesahovaly rámec vnitrocírkevního vývoje. Jestliže počáteční období 1920–1938 bylo především poznamenáno vznikem (1920) a formováním nové církve v demokratických podmínkách meziválečné Československé republiky, pak v dějinných periodách 1939–1945 (nacistická okupace) a 1948–1989 (totalitní režim pod hegemonií KSČ) došlo ke specificky odlišným represivním zásahům nejen proti občanstvu, ale také proti církevním strukturám jako celku. Epocha 1989– současnost přinesla nové možnosti pro další rozvoj vnitrocírkevního i ekumenického života a zapojení CČSH do celospolečenských procesů.\n\nPublikace v 6. kapitole přináší řadu zajímavých dat o měnících se počtech členů CČSH, náboženských obcí i sborů a církevních pracovníků, v jejichž řadách jsou dnes výrazně zastoupeny ženy. Důležitým zdrojem pro sledování zakládání a proměn náboženských obcí i jejich opatřování duchovní správou jsou pro léta 1920 až 1932 \"Schematismus československé církve\" (uspořádal František Pokorný), Praha 1933 a \"Proces ustavování a duchovní správy náboženských obcí Církve československé husitské 1920 – 2000\" (autor Milan Salajka), Praha 2003.\n\nKaždoročně je uveřejňován abecedně seřazený přehled náboženských obcí s adresami a dalšími užitečnými údaji v publikaci \"Blahoslav – Kalendář Církve československé husitské\".\n\n\n\n"}
{"id": "643792", "url": "https://cs.wikipedia.org/wiki?curid=643792", "title": "Seznam proboštů a děkanů brněnské kapituly", "text": "Seznam proboštů a děkanů brněnské kapituly\n\nToto je seznam hlavních představitelů brněnské kapituly, jimiž byli do roku 1777 probošti a od tohoto roku, kdy se kapitula stala katedrální, děkani.\n\nPři zřízení brněnské diecéze v roce 1777 byl úřad probošta kapituly a jeho prebenda sloučen s úřadem brněnského biskupa, takže fakticky zanikl. Prvním hodnostářem kapituly je od té doby kapitulní děkan.\n\n\n"}
{"id": "643793", "url": "https://cs.wikipedia.org/wiki?curid=643793", "title": "Ze'ev Bielski", "text": "Ze'ev Bielski\n\nZe'ev Bielski (: זאב בילסקי) je izraelský politik a bývalý poslanec Knesetu za stranu Kadima.\n\nNarodil se 13. března 1949 v Jeruzalému. Vysokoškolské vzdělání bakalářského typu v oboru ekonomie získal na Hebrejské univerzitě v Jeruzalému. Žije v Ra'ananě, je ženatý, má tři děti. V letech 1967-1970 sloužil v izraelské armádě. Hovoří hebrejsky a anglicky.\n\nV letech 1989–2005 působil jako starosta města Ra'anana. Do knesetu nastoupil po volbách v roce 2009, ve kterých kandidoval za stranu Kadima. Působí v parlamentu jako člen výboru pro zahraniční záležitosti a obranu. Je členem výboru pro etické otázky.\n\nV letech 2005–2009 byl předsedou Židovské agentury a Světové sionistické organizace. Z těchto postů odstoupil před svým vstupem do parlamentu. Je předsedou organizace Israeli Forum.\n\n"}
{"id": "643798", "url": "https://cs.wikipedia.org/wiki?curid=643798", "title": "Ronit Tiroš", "text": "Ronit Tiroš\n\nRonit Tiroš (: רונית תירוש) je izraelská politička a bývalá poslankyně Knesetu za stranu Kadima.\n\nNarodila se 8. prosince 1953 v Tel Avivu. Vysokoškolské vzdělání bakalářského typu v oboru arabská literatura a filozofie získala roku 1977 na Telavivské univerzitě. Následoval magisterský titul ze vzdělávacího managementu na téže škole roku 1986. Od roku 2000 studuje na Telavivské univerzitě v doktorandském studiu.\nŽije v Ramat Ganu, je vdaná, má tři děti. Sloužila v izraelské armádě, kde dosáhla hodnosti seržantky. Hovoří hebrejsky, anglicky, francouzsky a arabsky.\n\nV letech 1988–1996 byla ředitelkou 9. střední školy v Tel Avivu, kde předtím působila jako učitelka arabštiny. Získala tu roku 1992 ocenění za vynikajícího ředitele. V letech 1997–2000 působila na telavivské radnici jako ředitelka vzdělávacího odboru. Roku 2000 se stala Osobností roku ve školství. V letech 2001–2005 pracovala na vysoké úřední pozici na ministerstvu školství.\n\nDo Knesetu nastoupila po volbách v roce 2006, ve kterých kandidovala za stranu Kadima. Ve volebním období 2006–2009 byla členkou výboru pro televizi a rozhlas, a podvýboru pro boj s dopravní nehodovostí, zasedala ve výboru pro drogy, pro otázky práce, sociálních věcí a zdravotnictví nebo pro vzdělávání, kulturu a sport. Silné zastoupení v parlamentních výborech si podržela i po volbách v roce 2009. Opět zasedla ve výborech pro vzdělávání, kulturu a sport a pro televizi a rozhlas, dále ve finančním výboru.\n\n"}
{"id": "643800", "url": "https://cs.wikipedia.org/wiki?curid=643800", "title": "Alfred A. Tomatis", "text": "Alfred A. Tomatis\n\nAlfred A. Tomatis (1. ledna 1920 Nice – 25. prosince 2001) byl francouzský lékař, specialista ORL a vědecký pracovník. Získal doktorát z medicíny na pařížské lékařské fakultě. Je autorem alternativního lékařského postupu založeného na slyšení a poslouchání, kterému se podle jeho tvůrce říká metoda TOMATIS nebo podle vědecké disciplíny, jejíž je součástí, audiopsychofonologie (Audio-Psycho-Phonology).\n\nTomatisovým původním záměrem bylo pomoci profesionálním zpěvákům v jeho rodném městě Nice. Nosnou myšlenkou bylo, že nesprávné slyšení zapříčiňuje mnoho potíží. Poslechový test a později terapie pomocí přístroje zvaného „Elektronické ucho“, které Tomatis navrhl, měly tyto potíže pomáhat řešit.\n\nSvoji techniku upravil i pro řadu dalších různorodých potíží, jako jsou například potíže sluchového zpracovávání, dyslexie, poruchy učení, poruchy pozornosti, autismus, poruchy senzorické integrace a senzomotoriky.\n\nPotvrdilo se, že také pomáhá lidem překonávat deprese, je efektivní při výuce cizích jazyků, usnadňuje rozvoj komunikačních dovedností, podporuje kreativitu a výkonnost v zaměstnání. Metodu vyzkoušelo i mnoho hudebníků, zpěváků a herců, kteří rovněž tvrdí, že přispěla k naplnění jejich profesního potenciálu.\n\nPři \"metodě TOMATIS\" se využívají nahrávky od Mozarta a gregoriánské chorály nebo dokonce hlas klientovy maminky (u dětí).\n\nNapsal čtrnáct knih a přes dvě stovky vědeckých článků. Do češtiny nebyl přeložený ani jeden, existují jen překlady do angličtiny, jedná se o publikace „Ear and Language“ a „The Conscious Ear“.\n\nNarodil se ve Francii. Odmalička byl obklopen hudebníky. Jeho otec byl operním pěvcem a malý Alfred byl často přítomen při jeho vystoupeních, kdy pozoroval výkony svého otce. Ačkoli celé dětství strávil uvnitř pěveckého světa, nestalo se zpívání jeho životní profesní náplní. Tou se stala medicína. Vystudoval pařížskou lékařskou fakultu a stal se odborníkem v oblasti ušního, nosního a krčního lékařství (otorhinolaryngologie).\n\nMezi jeho první pacienty patřili pěvci z okruhu jeho otce, kteří měli potíže s hlasem. Brzy zjistil, že klasická léčba není účinná a vydal se jiným směrem. Přišel na to, že mnohé hlasové potíže jsou ve skutečnosti potíže se slyšením. Formuloval pravidlo, které říká, že „hlas nemůže vytvořit něco, co ucho neslyší“. Na tomto pravidle postavil svůj výzkum a také terapeutickou metodu. Zjistil, že samotný hlas operních pěvců poškozuje jejich středoušní svaly, protože hlasitost zvuku, která je pro ucho nebezpečná a může ho poškodit, je už na 80 nebo 90 dB a hlasy operních pěvců často dosahují až 150 dB. To znamená, že se snažili vytvářet zvuky, které ale nemohli slyšet.\nAby pomohl svým pacientům, vynalezl přístroj, tzv. Elektronické ucho, které na základě elektronického přepínání, tzv. gatingu, kombinace vzduchového s kostním vedením zvuku a filtrování určitých frekvencí zvuku částečně nebo zcela navrací uchu schopnost slyšet a poslouchat i v oblasti vysokých frekvencí. To se děje prostřednictvím cvičení svalů ve středním uchu, které se tak stávají citlivějšími vůči inkriminovaným frekvenčním pásmům.\n\nSvou metodu pak použil i v jiných případech. Pomohl klientům s potížemi se čtením, s dyslexií, depresemi, různými typy schizofrenie, dokonce klientům s autismem. Zjistil, že tyto potíže mají souvislost s narušením komunikace, což zase souvisí se slyšením a s naším uchem.\n\nVědecké výzkumy potvrdily, že lidské ucho se začíná formovat už několik dní po oplození vajíčka v děloze a plně vyvinuté je již ve čtvrtém měsíci těhotenství. Věřil tomu, že lze stimulovat a podporovat rozvoj mozku plodu skrze jeho ucho. Příčinu mnoha komunikačních potíží viděl právě už během těhotenství, kdy plod správně nereagoval na matčin hlas. Podle něj je do procesu mluvení a zpracovávání řeči zapojené celé tělo. Tvrdil, že tiché čtení je aktivitou pouze ucha. Doporučoval hlasité čtení alespoň 30 minut každý den, takto by měli číst nejen děti, ale i dospělí. Hlasité čtení jednak stimuluje mozek, ale také je tím nejlepším způsobem, jak se něco naučit, jak si zapamatovat to, co čteme.\n\nNejkontroverznější část jeho výzkumu se týkala terapií pro autistické děti prostřednictvím filtrovaného matčina hlasu. Elektronické ucho umí nasimulovat zvuk matčina hlasu do podoby, v jaké ho dítě slyšelo, když bylo ještě uvnitř matčina bříška. Přes tento filtrovaný hlas se postupně dítě učí vnímat matčin nefiltrovaný hlas a reagovat na něj. Tomatis vyprávěl, že se často dočkal až překvapivých výsledků, například když dítě začalo plakat štěstím, že poprvé v životě rozpoznalo matčin hlas.\n\nTomatis soudil, že velká část potíží, jako jsou poruchy učení (např. dyslexie), schizofrenie a deprese jsou zapříčiněny nějakým prožitým traumatem způsobeným narušenými rodinnými vztahy nebo nedostatečnou komunikací uvnitř rodiny. Proto je během terapií nutná spolupráce rodičů nebo prarodičů.\n\nV souvislosti s využitím metody TOMATIS jsou spojováni někteří významní herci a zpěváci. Například francouzský charismatický herec Gérard Depardieu říká, že metodě vděčí za své profesní úspěchy. Herečka Romy Schneider také absolvovala tento program a dalšími, kdo využili účinky filtrovaných zvuků k podpoře své kreativity a hudebního sluchu, byl anglický hudebník Sting či operní pěvkyně Maria Callas.\n\n"}
{"id": "643803", "url": "https://cs.wikipedia.org/wiki?curid=643803", "title": "Nachman Šaj", "text": "Nachman Šaj\n\nNachman Šaj, (narozen 28. listopadu 1946 Jeruzalém), je izraelský politik a poslanec Knesetu za Stranu práce.\n\nVysokoškolské vzdělání bakalářského typu v oboru historie a politologie získal na Hebrejské univerzitě. Následoval magisterský titul z komunikačních studií na téže. Titul PhD z komunikačních studií a politologie získal na Bar-Ilanově univerzitě. Kromě toho působí jako člen vědeckého týmu na Harvardově univerzitě. Žije v Mevaseret Cijon, je ženatý, má tři děti. Sloužil v izraelské armádě, kde dosáhl hodnosti brigádního generála a působil jako mluvčí ozbrojených sil. Hovoří hebrejsky a anglicky.\n\nPůsobí ve vedení mnoha odborných a kulturních institucí jako divadlo Gešer, Interdisciplinary Center v Herzliji, asociace Ruach Tova nebo Miškenot Ša'ananim. Byl tiskovým tajemníkem izraelské delegace při OSN a šéfredaktorem izraelského armádního rozhlasu Galej Cahal i předsedou úřadu Israel Broadcasting Authority.\n\nDo Knesetu nastoupil po volbách v roce 2009, ve kterých kandidoval za stranu Kadima. Je členem výboru pro ekonomické záležitosti, pro status žen, pro vzdělávání, kulturu a sport. Angažuje se v meziparlamentní lize izraelsko-britského přátelství.\n\nVe volbách v roce 2013 kandidoval za Stranu práce a obhájil svůj poslanecký mandát. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n"}
{"id": "643807", "url": "https://cs.wikipedia.org/wiki?curid=643807", "title": "Vladislavova lípa", "text": "Vladislavova lípa\n\nVladislavova lípa (neboli Královská lípa) byl památný strom v Druhanicích u Chotusic, v dnešním okresu Kutná Hora.\nKmen stromu s obvodem 7 metrů byl již v 19. století dutý. Toho využily děti, které v ní rozdělaly oheň. Dílo zkázy dokončil blesk. Nedlouho poté zanikla i hospoda, kterou zničil požár. Statek byl obnovený roku 1910, ale hospoda a strom již ne. Do dnešní doby se nezachoval ani pahorek, na kterém stál, byl rozorán a srovnán se zemí. Při tom zde byly vyorány i střepy starodávných nádob.\nJméno lípa získala po králi Vladislavu Jagellonském, který podle listiny z roku 1490 udělil měšťanu Benešovi z Chotěboře povolení ke zřízení hostince v Druhanicích:\n\nPověst říká, že král jednou krčmu navštívil a jako gesto spokojenosti s kvalitou služeb vysadil za hospodou lípu. Události z 18. století už jsou méně pozitivní – podle kroniky pod touto lípou oslavovali v květnu 1742 Prusové vítězství v bitvě u Chotusic. Ještě v 19. století chodili do hospody pod lipou až z Čáslavi.\n\nMladší lípu vysadili až noví majitelé roku 1968 – jako pokračování tradice a k 50. výročí založení Československa.\n"}
{"id": "643808", "url": "https://cs.wikipedia.org/wiki?curid=643808", "title": "Šlomo Mola", "text": "Šlomo Mola\n\nŠlomo Mola též Šlomo Neguse Mola (: שלמה מולה) je izraelský politik a bývalý poslanec Knesetu za strany ha-Tnu'a a Kadima.\n\nNarodil se 21. listopadu 1965 v Etiopii jako člen židovské komunity takzvaných falašů. V 80. letech 20. století imigroval do Izraele. Vysokoškolské vzdělání bakalářského typu v oboru sociální práce získal roku 1991 na Bar-Ilanově univerzitě. Následovalo další studium práva na Ono Academic College zakončené v roce 2005. Žije v Rišon le-Cijon, je ženatý, má tři děti. Sloužil v izraelské armádě, působil jako velitel záložní jednotky v Haifě. Hovoří hebrejsky a amharsky.\n\nUž v letech 1987–1990 byl spolupředsedou organizace etiopských studentů v Izraeli. V letech 1991–1993 řídil v Tiberiasu tamní centrum Židovské agentury pro absorpci imigrantů. Pro tutéž organizaci v letech 1995–1997 pracoval jako inspektor absorpčních center a jazykových center ulpan v severním Izraeli. V letech 1999–2005 v Židovské agentuře vedl její etiopskou divizi. Od roku 2006 je členem sionistické exekutivy ve Světové sionistické organizaci.\n\nKoncem 90. let 20. století neúspěšně kandidoval do parlamentu za stranu Jisra'el ba-alija. Do Knesetu nastoupil jako náhradník až dva roky po volbách roku 2006, v únoru 2008, a to za stranu Kadima. Stal se členem výboru pro otázky vnitra a životního prostředí, pro finance, pro status žen, petičního výboru, výboru práce, sociálních věcí a zsdravotnictví a výboru pro imigraci, absorpci a záležitosti diaspory. Výrazné zastoupení ve výborech si udržel i po volbách roku 2009, v nichž byl nyní již řádně zvolen za Kadimu. Zasedá ve výboru pro ústavu, právo a spravedlnost, výboru pro status žen, petičním výboru, výboru pro zahraniční záležitosti a obranu nebo ve výboru pro vědu a technologie.\n\n"}
{"id": "643814", "url": "https://cs.wikipedia.org/wiki?curid=643814", "title": "Bělá (přítok Třemošné)", "text": "Bělá (přítok Třemošné)\n\nBělá pramení u obce Nečtiny na východním svahu Čertova vrchu ve výšce 605 m n. m. Teče všeobecně k jihovýchodu a pod Horní Břízou ústí zleva do Třemošné na říčním kilometru 13,8 ve výšce 340 m n. m. Průměrný průtok v ústí je 0,15 m³/s. Odvodňuje povodí o rozloze 86 km² a z celkové délky 20,8 km je sjízdných posledních 6 km. Napájí \"Spankovský rybník\" ve Spankově, \"Zámecký rybník\" v Dolní Bělé, \"Krašovický rybník\" v Krašovicích a rybník \"Hamr\" poblíž Trnové.\n\nBělá má charakter lučního potoka, jelikož protéká širokým a mělkým údolím. Koryto je nanejvýše 3–4 m široké a silně meandruje. Není příliš vhodná pro sjezdy jelikož má řadu překážek: nízké lávky, hustý břehový porost a napadané stromy. U Horní Břízy je koryto upraveno a rychlost proudu zmírňuje řada nízkých sjízdných stupňů.\n\n\n"}
{"id": "643815", "url": "https://cs.wikipedia.org/wiki?curid=643815", "title": "Robert Tiviajev", "text": "Robert Tiviajev\n\nRobert Tiviajev (: , : ) je izraelský politik a bývalý poslanec Knesetu za strany ha-Tnu'a a Kadima.\n\nNarodil se 22. června 1961 ve městě Derbent v tehdejším Sovětském svazu, dnes v Rusku. V roce 1994 imigroval do Izraele. Vysokoškolské vzdělání magisterského typu získal v oboru elektroinženýr. Žije ve městě Ofakim, je ženatý, má dvě děti. Hovoří hebrejsky, rusky a anglicky.\n\nPůsobí jako předseda fondu Techija, který je součástí aktivit Židovské agentury v regionu bývalého Sovětského svazu.\n\nPůvodně se angažoval ve straně Jisra'el bejtejnu. Do Knesetu nastoupil po volbách roku 2009, a to za stranu Kadima. Je předsedou parlamentního podvýboru pro boj s dopravní nehodovostí, zasedá ve výboru pro ekonomické záležitosti, ve výboru pro vědu a technologie a výboru pro imigraci, absorpci a záležitosti diaspory. Předsedá meziparlamentní lize izraelsko-tureckého přátelství.\n\n"}
{"id": "643823", "url": "https://cs.wikipedia.org/wiki?curid=643823", "title": "Okres Włocławek", "text": "Okres Włocławek\n\nOkres Włocławek (polsky \"Powiat włocławski\") je okres v polském Kujavsko-pomořském vojvodství. Rozlohu má 1472,34 km² a v roce 2005 zde žilo 85 514 obyvatel. Sídlem správy okresu je město Włocławek, které však není jeho součástí, ale tvoří samostatný městský okres.\n\n"}
{"id": "643826", "url": "https://cs.wikipedia.org/wiki?curid=643826", "title": "Madžali Wahabi", "text": "Madžali Wahabi\n\nMadžali Wahabi ( מגלי והבה, مجلي وهبي) je izraelský politik a bývalý poslanec Knesetu za strany ha-Tnu'a, Kadima a Likud.\n\nNarodil se 12. února 1954 ve městě Bejt Džan v Izraeli. Vysokoškolské vzdělání bakalářského typu v oboru historie islámu získal na Hebrejské univerzitě, magisterský titul v oboru dějiny nového Blízkého východu získal na Haifské univerzitě. Žije ve městě Bejt Džan, je ženatý, má čtyři děti. Sloužil v izraelské armádě, kde dosáhl hodnosti podplukovníka. Hovoří hebrejsky, arabsky, francouzsky a anglicky. Je členem komunity izraelských Drúzů.\n\nDo knesetu nastoupil po volbách roku 2003, tehdy ještě za stranu Likud. Z ní v průběhu funkčního období přestoupil do nové vzniklé formace Kadima. Za ní pak úspěšně kandidoval ve volbách roku 2006 a volbách roku 2009. Ve volebních obdobích 2006–2009 a od roku 2009 zastává funkci místopředsedy parlamentu. V letech 2003–2006 byl členem parlamentního výboru pro ustanovování drúzských soudců, výboru pro zahraniční záležitosti a obranu, výboru pro vzdělávání, kulturu a sport. V letech 2006–2009 působil ve finančním výboru, petičním výboru a ve výboru pro záležitosti vnitra a životního prostředí. Od roku 2009 zastává post člena finančního výboru a parlamentního vyšetřovacího výboru pro integraci arabských zaměstnanců do veřejného sektoru. Předsedal meziparlamentní unii izraelsko-nizozemského přátelství a izraelsko-španělského přátelství.\n\nOd března do června 2005 byl náměstkem v úřadu premiéra, pak v letech 2005–2006 náměstkem ministra školství, kultury a sportu. Od roku 2007 byl náměstkem ministra zahraničních věcí. V únoru 2007 se krátce stal nejvyšším ústavním činitelem, protože prezident Moše Kacav byl mimo úřad a úřadující hlava státu Dalia Icik (předsedkyně parlamentu) na zahraniční cestě. Šlo o první případ, kdy tento post připadl nežidovskému občanovi Izraele.\n\n"}
{"id": "643829", "url": "https://cs.wikipedia.org/wiki?curid=643829", "title": "Kykladská civilizace", "text": "Kykladská civilizace\n\nKykladská civilizace, též kykladská kultura nebo kykladské období, byla civilizace doby bronzové na Kykladách v Egejském moři přibližně v období mezi roky 3 000 př. n. l. a 2 000 př. n. l. Poté splynula s civilizací mínojskou. Na počátku byla v egejské oblasti v popředí vývoje a jako první sem přinesla znalost zpracování bronzu. Těžila z výhodné polohy ostrovů, osídlených nejspíše na konci neolitu, která zajišťovala blízkost pevniny a výhodná přístaviště. Významná byla těžba obsidiánu, především na Mélu, a nejspíše také zlata a stříbra. Vykopávky dobře dochovaného města této kultury se nacházejí u vesnice Akrotiri na ostrově Théra.\n\nVýrazným uměleckým projevem jsou mramorové sošky, zobrazující především ženy. Na rozdíl od paleolitických a neolitických venuší nemají zveličené pohlavní a plodivé znaky, zobrazované jsou většinou štíhlé, se zakloněnou hlavou a ruce jsou složeny vedle sebe či přes sebe na břiše. Ačkoliv nedosahují veliké řemeslné úrovně vykazují jistou snahu o abstrakci. Většinou jsou považovány za náboženské idoly. Existují i sošky mužů, nejčastěji hráčů na dvojitou píšťalu a harfu. Kykladské sošky byly exportovány i do ostatních oblastí u Egejského moře. Keramika byla vyráběna bez hrnčířského kruhu a místní materiál nebyl příliš vhodný. Zdobena je především kruhy a spirálami, které jsou vyryty nebo vytlačeny pomocí kolíků. Byly vyráběny například hliněné pánve, nejspíše sloužící jako toaletní náčiní, jejich výzdoba má často symboliku plodnosti, proto se uvažuje i magickém významu.\n\n"}
{"id": "643830", "url": "https://cs.wikipedia.org/wiki?curid=643830", "title": "ESA (rozcestník)", "text": "ESA (rozcestník)\n\nZkratka ESA může být:\n"}
{"id": "643831", "url": "https://cs.wikipedia.org/wiki?curid=643831", "title": "460mm kanón typu 94", "text": "460mm kanón typu 94\n\n460mm kanón typu 94 japonského císařského námořnictva byl největší lodní kanón, který byl kdy instalován na válečné lodi. Oficiální japonské označení bylo \"45-kókei 94-šiki 40-senči hó\" ( 45kaliberní 40cm kanón typu 94), neboť Japonci se snažili utajit skutečnou mohutnost této zbraně. Kanón byl vyvinut ve třicátých letech 20. století jako výzbroj hlavní baterie bitevních lodí třídy \"Jamato\" a na prvních dvou dokončených jednotkách této třídy se rovněž zúčastnil druhé světové války v Pacifiku, konkrétně dvou bitev v rámci série bitev u Leyte v říjnu 1944 a operace \"Ten-gó\" v dubnu 1945.\n\nNavzdory oficiálnímu označení měl kanón ráži 460 milimetrů, hlaveň délky 45 ráží a používal dělený náboj. Primárně byl určen k ničení nepřátelských plavidel na vzdálenost až 42 kilometrů pomocí 1460kg protipancéřových granátů. Proti nepancéřovaným plavidlům nebo pozemním cílům mohl používat 1360kg trhavé granáty. Proti letadlům, či pozemním cílům bylo možno od roku 1943 použít granáty typu 3 – tzv. \"san-šiki dan\" () – se zápalnou submunicí.\n\nOd první světové války vyvíjelo císařské námořnictvo dva těžké lodní kanóny typu 5. roku (éry Taišó: \"5-nenšiki\" – t.j. roku 1916) v rážích 480 a 460 mm. První z nich jako experimentální a druhý jako předpokládanou hlavní výzbroj plánovaných bitevních křižníků třídy \"č. 13\". S přijetím výsledků washingtonské odzbrojovací konference v roce 1922 byly ale práce na obou typech zastaveny.\n\nV roce 1934 začalo císařské námořnictvo připravovat plány na konstrukci budoucích bitevních lodí třídy \"Jamato\". V rámci doktríny \"Kantai kessen\" ( ~ loďstvo rozhodující bitvy) měly nést těžší děla s větším dostřelem, než jejich předpokládané protějšky – bitevní lodě US Navy. To mělo bitevním lodím třídy \"Jamato\" umožnit rozstřílet nepřítele dřív, než se dostane na dostřel vlastních děl.\n\nPro nové bitevní lodě byla nakonec vybrána ráže 460 mm, která měla být dostatečná k překonání výkonů šestnáctipalcových (406,4 mm) děl amerických bitevních lodí. Čijokiči Hada, který stál za návrhy většiny těžkých děl císařského námořnictva ve 20. století, začal na návrhu závěru nového děla pracovat v roce 1934 – proto bylo dělo označováno jako typ 94 (rok 1934 byl 2594. rokem císařského kalendáře). Podle reportu 0-45(N) měl být projekt dokončen někdy v letech 1939 nebo 1940, kdy měla být i zahájena výroba v námořním arzenálu v Kure. Podle Lacroixe ale mělo být první dělo dokončeno již v březnu 1939 a následně testováno na námořním testovacím polygonu Kamegakubi (; ). Podle M3I mělo být první dělo dokončeno a poprvé otestováno dokonce již v roce 1938. V kurském námořním arzenálu na produkci děl dohlíželi pozdější inženýr M. Ojamada a tehdejší \"zóhei daisa\" ( ~ námořní kapitán zodpovědný za výzbroj) Tadahide Itó.\n\nPůvodní plán počítal s postavením pěti jednotek třídy \"Jamato\", každá s devíti 460mm děly typu 94 ve třech trojhlavňových věžích. To by vyžadovalo minimálně 45 děl. Nakonec ale byly jako bitevní lodě dokončeny pouze první dvě jednotky – \"Jamato\" a \"Musaši\". Třetí jednotka, \"Šinano\" byla ještě během stavby přestavěna na letadlovou loď a zbývající dvě jednotky byly zrušeny. Pro transport děl a dělových věží pro \"Musaši\" z Kure do Nagasaki byla postavena speciální nákladní loď \"Kašino\".\n\nCelkem bylo vyrobeno asi 27 děl. K nim bylo vyrobeno celkem šest kompletních tříhlavňových dělových věží (první byla dokončena roku 1939), které byly osazeny na \"Jamato\" a \"Musaši\". Dále jedna zkušební věž, která ale obsahovala pouze mechanismus potřebný k usazení věže. Jedna věž pro \"Šinano\" byla rozpracována.\n\nOsmnáct z asi 27 vyrobených děl bylo usazeno v dělových věžích \"Jamata\" a \"Musaši\". Tato děla byla ztracena při potopení obou obrněnců 24. října 1944 v případě \"Musaši\", a 7. dubna 1945 u \"Jamata\". Dvě testovací děla byla zničena Američany na testovacím polygonu Kamegakubi v listopadu 1945 v rámci všeobecné likvidace japonských zbraní okupačními silami. Po rozhodnutí dokončit \"Šinano\" jako letadlovou loď bylo dalších sedm děl v různém stádiu sestavení spolu s nástroji k jejich výrobě a dalšími díly převezeno z Kure na pláž zátoky severně od Kamegakubi, kde byly uloženy. Během uložení se jim dostalo pouze minimální údržby a ochrany před korozí. Těchto sedm děl bylo po válce na pláži nalezeno a dvě z nich byla převezena do Států, zatímco zbývající byla určena k demolici. Ve Státech byla dvě děla testována v Dahlgren Proving Grounds ve Virginii. Během 50. let 20. století měla být sešrotována.\nDevět děl \"Musaši\" se do akce dostalo pouze jednou a to když z nich v bitvě v Sibuyanském moři \"Musaši\" střílela \"san-šiki dan\" proti letadlům. Během útoku druhé vlny amerických palubních letadel vystřelila \"Musaši\" celkem 54 \"san-šiki dan\" – převážně z děl druhé a třetí dělové věže. První věž byla na počátku útoku vyřazena explozí nabíjeného \"san-šiki dan\" u prostředního děla, který explodoval po zásahu střepinou z pumy, která dopadla před dělovou věž. Během třetí vlny amerických útoků vystřelilo šest zbývajících děl druhé a třetí dělové věže celkem 35 \"san-šiki dan\".\n\nDevět děl \"Jamato\" se do akce dostalo celkem čtyřikrát. Poprvé v bitvě v Sibuyanském moři, kde z nich rovněž střílela \"san-šiki dan\" proti letadlům. Podruhé v bitvě u ostrova Samar, kdy byly zpočátku pouze dva kanóny předních dělových věží, které zahájily palby na americké letadlové lodě \"Taffy 3\", nabity protipancéřovými granáty. Zbývající děla byla nabita \"san-šiki dan\". Po první letadlové lodi vystřelilo šest předních děl tři salvy, než byla palba přenesena na další cíl… Potřetí se 460mm děla \"Jamato\" zapojila do akce při ústupu z bitvy u Samaru, když byla \"Jamato\" 26. října napadena americkými B-24 Liberator, proti kterým byly opět použity \"san-šiki dan\". Počtvrté a naposledy 460mm děla \"Jamata\" vystřelila 7. dubna 1945 během operace \"Ten-gó\". Při vyplutí vezla \"Jamato\" celkem 1170 granátů do 460mm děl, což bylo o 30 granátů na hlaveň víc, než činil obvyklý palebný průměr. Na své poslední cestě k Okinawě \"Jamato\" nejprve použila \"san-šiki dan\" dopoledne proti americkým průzkumným letounům a poté odpoledne proti americkým útočným vlnám, které nakonec způsobily zkázu \"Jamata\".\n\nSložená zpevněná hlaveň byla vyrobena kombinací fretáže a autofretáže. Plášť tvořil vnitřní prstenec #2A, který zabíral celou délku hlavně. Na prstenec #2A byl plášťován prstenec #3A, který zabíral 3/5 délky od zadku hlavě a který stlačoval #2A (předpětí, fretáž). Obě vrstvy byly dále zpevněny navinutým drátem. Drátěná omotávka #4A zabírala 2/3 délky hlavně (od zadku), což znamená, že začínala již na #2A a pokračovala přes celou #3A. Nakonec přišla omotávka #5A, která kryla závěr a zadní část nábojové komory. Do takto konstruovaného pláště byla vsunuta košile (tenkostěná duše) #1A a autofretována pomocí hydraulického tlaku 110 000 až 120 000 psi (758 423,3 až 827 370,9 kPa).\n\nPo umístění košile bylo provedeno drážkování hlavně o délce 20,48 metrů. Drážkování bylo konstantní a sestávalo ze 72 drážek o hloubce 4,6 milimetrů a šířce 12,14 milimetrů. Pole mezi drážkami mělo šířku 7,93 milimetrů. Jeden závit měl hloubku 28 ráží (12 880 mm), což odpovídá stoupání drážkování 6 ° a 24,1 '. To u granátů typu 91 a 1 udělovalo počáteční rotaci 60,6 otáček za sekundu při úsťové rychlosti 760 m/s, respektive 62,5 otáček za sekundu u granátů typu 0 a 3 při úsťové rychlostí 805 m/s.\n\nNábojová komora měla objem 480 dm a při výstřelu v ní byl vyvinut tlak 3000–3200 kg/cm (300-320 MPa). Závěr byl šroubovací.\n\nŽivotnost hlavně byla odhadována na 200 až 250 výstřelů. Teoreticky bylo možné provést „pouze“ výměnu opotřebované košile #1A, ale celá operace byla považována za natolik náročnou, že se předpokládalo za praktičtější nahradit rovnou celé dělo. Vzhledem k malému nasazení děl však nikdy k této operaci nedošlo.\n\n460mm kanóny typu 94 používaly dělenou munici. Byly vyvinuty čtyři druhy granátů, které tato děla mohla používat a to dva protipancéřové typů 91 a 1, trhavý typu 0 a typ 3 se zápalnou submunicí a pak jejich cvičné varianty. Rovněž granáty pro „40cm kanón typu 94“ byly z důvodu utajení skutečné ráže označovány jako „40cm“.\n\nProtipancéřový granát typu 91 ( \"91 šiki tekkódan\") byl v ráži 460mm původním protipancéřovým granátem pro děla typu 94. Jelikož jeho náhrada v podobě protipancéřového granátu typu 1 byla zavedena do výzbroje již v roce 1941, je pravděpodobné, že \"Jamato\" a \"Musaši\" granáty typu 91 nikdy nenesly (nebo pouze v počátcích kariéry). Oba typy protipancéřových granátů měly dnový zapalovač typu 13. roku model 5 ( \"13-nenšiki 5-gó\") a byly plněny 33,85 kg trinitroanisolu (TNA), císařským námořnictvem označovaným jako výbušnina typu 91 ( \"91-šiki bakujaku\").\n\nZapalovač byl nastaven na zpoždění 0,4 sekundy, což mělo granátu poskytnout dost času pro podvodní ( \"suičú\") zásahy, kdy granát (v případě že nezasáhne loď nepřítele přímo) dopadne těsně před cíl a po průniku do vody zasáhne cíl pod čarou ponoru a ideálně i pod hlavním bočním pancéřovým pásem. Za tímto účelem byly oba typy protipancéřových granátů vybaveny tupou špicí, která po průniku do vody způsobovala změnu trajektorie granátu. Granát pak pod vodou pokračoval v dopředném pohybu (klesání do hloubky bylo relativně malé) a dokázal tak pod vodou urazit vzdálenost 100 až 200 ráží, tedy 46 až 92 metrů, než vlivem ztráty rychlosti klesl do hlubin (respektive explodoval). Podle Lacroix & Wells bylo ale toto chování u ponořených 460mm granátů omezené (relativně vzhledem k chování granátů menších ráží po ponoření). Kvůli lepší aerodynamice během letu byly granáty vybaveny balistickou čepicí, která se šroubovala na granát a zakrývala tupou špici. Po dopadu do vody se balistická čepice odlomila. Granáty typu 1 byly vybaveny o 106,5 mm delší balistickou čepicí, než typ 91. Rovněž u dna se granáty zužovaly. Vedle balistické čepice se typ 1 od typu 91 odlišoval jedním dvojitým vodícím kroužkem místo dvou užších a také možností nést barvivo, které po dopadu obarvilo sloup vody. Každá bitevní loď v \"senkan sentai\" ( ~ divize bitevních lodí) měla určenou vlastní barvu, takže díky různě barevným vodním sloupům bylo možno rozlišit dopady salv jednotlivých bitevních lodí a řídit jejich palbu.\n\nVšechny protipancéřové granáty byly celé bílé (kromě vodících kroužků, které byly ponechány v barvě kovu) s oranžovým (podle reportu 0-19), respektive červeným (podle Lacroix & Wells) pruhem kolem těžiště.\n\nTrhavé granáty typu 0 ( \"rei-šiki cúdžódan\", doslova „běžný granát typu 0“) byly určeny k ničení nepancéřovaných cílů a pro protiletadlovou palbu. Podle reportu 0-19 byly plněny 136 librami (61,7 kg) TNA a pro zničení vzdušného cíle se předpokládalo, že stačí exploze do 74,4 yardů (68,0 m) od cíle.\n\nByly iniciovány hlavovým mechanickým časovým zapalovačem. Bylo možno použít buďto zapalovač typu 91 z roku 1932, který byl v roce 1944 zjednodušen a přeznačen na typ 4 model 1, nebo zapalovač typu 0 z roku 1943, který byl v roce 1944 rovněž zjednodušen a přeznačen na typ 4 model 0. Časované roznětky byly nastavovány v muniční manipulační místnosti pod věží (stejně tak u \"san-šiki dan\").\n\nOstré trhavé granáty měly kaštanově hnědé tělo, většinou se žlutým proužkem uprostřed, a bílou špičku.\n\nV červenci 1938 zahájilo císařské námořnictvo vývoj granátů se zápalnou submunicí pro použití proti vzdušným cílům. Výsledkem byl granát typu 3 ( \"san-šiki dan\"), který byl oficiálně označován jako „běžný granát typu 3“ ( \"san-šiki cúdžódan\") – tedy obdobně jako trhavé granáty typu 0. Někdy se též používalo označení „tříštivý granát“ ( \"sankaidan\").\n\nGranáty typu 3 byly plněny 996 trubičkami o průměru 25 mm a délce 90 mm. Náplň každé trubičky tvořila hořlavá směs složená z 45 % Elektronu, 40 % dusičnanu barnatého (Ba(NO)), 14,3 % kaučuku (respektive 9,3 % vulkanizované gumy a 5 % surového kaučuku), 0,5 % síry a 0,2 % kyseliny stearové. Elektron byla obchodní značka pro směs složenou z 90 % hořčíku, 3 % hliníku, 3 % mědi, 2 % zinku a 2 % křemíku. Každá takováto zápalná tyčinka hořela po dobu pěti sekund teplotou přibližně 3000 °C a plamen měl délku pěti metrů. V předem nastavené vzdálenosti mechanický hlavový časový zapalovač typu 0 (nebo typu 4 model 0) inicioval explozi granátu typu 3, který do okolí rozmetal v sobě obsažené zápalné tyčinky, které půl sekundy poté začaly hořet a vytvořily ohnivý kužel (spolu se střepinami granátu) o délce 242 metrů.\n\nJaponci považovali \"san-šiki dan\" za účinný protiletadlový prostředek. Američtí piloti jejich úsudek nesdíleli a považovali \"san-šiki dan\" spíše jenom za pěknou podívanou.\n\nOstré granáty měly červené tělo a bílou špičku.\n\nPro jeden výstřel bylo potřeba do nábojové komory za granátem vsunout 330kg prachovou náplň ( \"sójaku\") složenou ze šesti prachových náloží, které nabiják nabíjel do komory najednou. Každá prachová nálož byla původně umístěna ve vlněném vaku. V roce 1942 byla vlna vyměněna za hedvábí.\n\nTyp 94 se používal pouze v dělových věžích bitevních lodí třídy \"Jamato\". Dvě věže byly umístěny na přídi a jedna na zádi, všechny v podélné ose plavidla. Každá věž ukrývala tři 460mm kanóny a jejich nabíjecí zařízení. Podélné osy krajních kanónů byly od osy prostředního vzdáleny 350cm a při společném výstřelu salvy byl výstřel prostředního kanónu o 0,08 sekund opožděn. Zákluz děla při výstřelu byl 1,43 metru.\n\nKaždé dělo bylo uloženo v samostatném lůžku, takže mohlo měnit elevaci nezávisle na ostatních. Změnu elevace zajišťoval hydraulický píst. Maximální rychlost změny elevace byla projektována na 6 °/s, ale v reálu byla až 8 °/s. Každé dělo mohlo být nabíjeno při elevaci 3 ° a maximální rozsah elevace byl od -5 do +45 °. Bylo jej ale možno omezit na rozmezí od +3 do +41 stupňů, což urychlilo nabíjecí proces (neboť dolní poloha hlavně byla rovněž nabíjecí polohou) za cenu snížení dostřelu přibližně o jeden kilometr.\n\nOtáčení každé dělové věže zajišťoval motor o výkonu 500 koňských sil (367,75 kW). Každá věž měla tyto motory dva, ale vždy pracoval jenom jeden z nich. Maximální rychlost změny odměru byla 2 °/s.\n\nRozdělení hmotnosti mezi jednotlivé komponenty věže bylo podle reportu 0-45(N) následující:\n\nLacroix ale uvádí celkovou hmotnost věže jako 2565 tun a Digiulian dokonce 2730,2 T (2774,011 t). Podle Skulského je hmotnost 2774 tun hmotností dělově věže včetně granátů v obou manipulačních místnostech pod věží.\n\n790 tun pancéřování věže představoval čelní pancíř o tloušťce 650 mm, boční pancíř 250 mm, zadní pancíř 190 mm a stropní pancíř o tloušťce 270 mm.\n\nPod dělovou věží se nacházela komora s výtahy pro dopravu munice a prachových náplní do věže. Horní dvě patra komory (která se otáčela spolu s věží) zabíraly muniční manipulační místnosti s vertikálně umístěnými granáty. Celkem takto bylo uloženo 180 granátů (60 granátů na hlaveň), zatímco v muničním skladu mělo být dalších 120 granátů (40 na hlavěň, rovněž skladovaných ve svislé poloze). Tato čísla jsou ale založena na uspořádání testovací věže v Kamegakubi a u prakticky použitých věží mohla být jiná – jak dokazuje uložení celkem 1170 granátů při poslední plavbě \"Jamata\". Granáty ve spodní manipulační místnosti mohly být doplněny z muničního skladu, který byl právě na úrovni spodní manipulační místnosti. Doplnění granátů v horní místnosti byla zdlouhavá práce při doplňování munice, neboť bylo třeba napřed granát naložit na zdviž v dolní manipulační místnosti, vyvézt nahoru a zajistit. Během boje měla být děla zásobována granáty z dolní manipulační místnosti. Horní místnost sloužila pouze jako zásobník pro zajištění plynulé dodávky munice pro okamžik, když byla zásoba v dolní manipulační místnosti vyčerpána a bylo jí potřeba doplnit z muničního skladiště. S tím souvisí i to, že všechny tři muniční zdviže vedly až do dolní muniční manipulační místnosti. Granáty byly mezi muničním skladem a muniční manipulační místností převáženy na speciálním vozíku, ze kterého se daly rovnou vložit do muniční zdviže.\n\nPod muničním skladištěm se nacházel dvoupatrový sklad prachových náplní. Dolní sklad zásoboval jedním výtahem prostřední dělo v dělové věži, zatímco horní sklad dvěma výtahy zásoboval obě krajní děla. Prachové náplně byly ve skladu uloženy horizontálně a na přepravník byly nakládány ručně. Poté obsluha dotlačila nálože po přepravníku k otočnému překladači – ten se otáčel kolem horizontální osy a zajišťoval oddělení skladiště od manipulační místnosti, aby v případě zásahu neprošly plameny z věže do skladiště. Do překladače se vešlo šest náloží, což bylo množství potřebné pro jeden výstřel. Původně se překladač otáčel manuálně, ale později byl – pro namáhavost – otáčen hydraulicky při zachování možnosti nouzové manuální obsluhy. Na druhé straně překladače bylo všech šest náloží přeloženo na vozík, který se pohyboval po kolejnicích kolem otočné komory dělové věže. Vozík dopravil nálože k hydraulickému nabijáku, který – po otevření další protipožární záklopky – nálože natlačil do koše výtahu. V dolní prachové manipulační místnosti byl jeden vozík, zatímco v horní byly vozíky dva, neboť tam bylo potřeba obsluhovat dva výtahy. U testovací věže v Kamegakubi byly vozíky obsluhovány lidskou silou, ale na \"Jamato\" a \"Musaši\" byly použity jiné, mechanizované, neboť se ukázalo, že při 10° náklonu lodě by bylo obtížné s vozíky manipulovat.\n\nV případě potřeby bylo možno skladiště prachových náplní zaplavit. K tomu sloužily hydraulicky ovládané ventily, jejichž otevření trvalo 20 sekund a úplné zaplavení skladiště trvalo podle 0-45(N) 15 minut. Podle Skulského ale kompletní zaplavení trvalo 20 minut. Proti požáru v muničním skladišti, manipulačních místnostech, či v prostoru zdviží byly nainstalovány rozprašovače.\n\nK zaměřování 460mm děl na obou jednotkách třídy \"Jamato\" sloužila kombinace dálkoměrů se zaměřovačem typu 98 ( \"98-šiki hóiban\"), \"sokutekiban\" typu 98 a analogových dělostřeleckých počítačů typu 98 ( \"98-šiki šagekiban\").\n\nKaždá loď nesla celkem čtyři patnáctimetrové dálkoměry: po jednom v zadní části každé dělové věže a jeden ve věži zaměřovače typu 98 na vrcholu hlavní nástavby. Navíc bylo každé dělo doplněno 10cm dalekohledem.\n\n460mm dělem typu 94 a jím vyzbrojenými bitevními loděmi třídy \"Jamato\" megalomanské snahy císařského námořnictva neskončily. Další v řadě měl být 510mm kanón typu 98, ale jeho vývoj byl zastaven před začátkem války v Pacifiku.\n\n\n"}
{"id": "643835", "url": "https://cs.wikipedia.org/wiki?curid=643835", "title": "Rachel Adato", "text": "Rachel Adato\n\nRachel Adato (: רחל אדטו nebo Rachel Adato Levi, רחל אדטו-לוי) je izraelská gynekoložka, právnička, politička a bývalá poslankyně Knesetu za strany ha-Tnu'a a Kadima.\n\nNarodila se 21. června 1947 v Haifě. Vysokoškolské vzdělání a titul lékaře získala na lékařské škole Hadasa a Hebrejské univerzitě. Následoval titul M.B.A. na Hebrejské univerzitě. Kromě toto má právnické vzdělání. Žije v Mevaseret Cijon, má dvě děti. Sloužila v izraelské armádě, kde působila jako instruktorka. Hovoří hebrejsky a anglicky.\n\nPůsobila na četných postech v izraelském zdravotnictví, například jako zástupkyně ředitele nemocnice Ša'arej Cedek.\n\nDo Knesetu nastoupila po volbách v roce 2009, ve kterých kandidovala za stranu Kadima. Nastoupila jako členka etického výboru, výboru pro otázky práce, sociálních věcí a zdravotnictví a petičního výboru. Angažuje se v parlamentní lize izraelsko-indického a izraelsko-nepálského přátelství.\n\n"}
{"id": "643838", "url": "https://cs.wikipedia.org/wiki?curid=643838", "title": "Nekmířský potok", "text": "Nekmířský potok\n\nNekmířský potok je potok v okrese Plzeň-sever, pramenící poblíž osady Mostice, která náleží k obci Zahrádka. Potok se vlévá do potoka Třemošná nedaleko obce Nekmíř. Jeho tok je velmi slabý a proto zde nedochází téměř k žádnému rozvodnění.\n\n"}
{"id": "643839", "url": "https://cs.wikipedia.org/wiki?curid=643839", "title": "Žilovský potok", "text": "Žilovský potok\n\nŽilovský potok je dlouhý přibližně 4,8 km. Pramení západně od Stýskal a zprvu teče vjv. směrem. Ve Stýskalech napájí dvojici rybníků. Dále protéká přes Žilov a dále stejným směrem. Přibližně 1 km před svým ústím se směr toku stáčí k jihu. Vtéká zleva do řeky Třemošné na východním okraji Ledců, nedaleko Dubského Mlýnu. V uplynulých 25 letech nebylo zaznamenáno téměř žádné rozvodnění.\n"}
{"id": "643841", "url": "https://cs.wikipedia.org/wiki?curid=643841", "title": "Canyoning", "text": "Canyoning\n\nCanyoning \"(čti: kaňoning)\" je náročný adrenalinový sport vyžadující dobrou duševní i fyzickou kondici a kvalitní výzbroj. Jedná se o zdolávání kaňonů horských potoků a říček ve směru jejich toku za použití různých outdoorových technik, jako je slaňování skalních stěn nebo vodopádů, plavání nebo brodění v prudké a chladné vodě, skoky do tůní a jezírek, přelézání balvanů a napadaných stromů, v případě vhodných podmínek využití vodního koryta jako skluzavky nebo překonávání prohlubní v závěsu pod lanem.\n\nNepřímo se historie canyoningu začala psát již v roce 1893, kdy začal Francouz Armand Jamed provádět první průzkum kaňonu Verdon. V roce 1905 vykonával obdobnou činnost hydrogeolog, další Francouz, Édouard-Alfred Martel, kterému se již podařilo projít celým tímto kaňonem.\n\nJako samostatný outdoorový a adrenalinový sport se canyoning začal prosazovat kolem roku 1980, kdy se začaly objevovat první asociace zaměřené na tento druh sportu. Jednalo se o asociace vzniklé ve Franci (1992), Španělsku (1989), Itálii (1999), Německu a postupně v dalších zemích. Rozvoj zájmu o tento sport si vynutil vznik asociace profesionálních průvodců canyoningu – Evropské komise canyoningu (C. E. C.) v roce 1995. V Česku vešel tento sport do povědomí v 90. letech minulého století, v roce 2004 byla založena Česká asociace canyoningu (C. A. C)\nStejně jako jiné sporty podobného charakteru má canyoning různé stupně obtížnosti určené pro různě zdatné osoby.\n\nDoporučená výzbroj a výbava:\n\n• Neoprénový oblek - ochrana proti chladu, doporučená síla materiálu min. 3 mm, doporučuje se 5 mm • Sedací úvazek - potřebná výzbroj při slaňování • Lano - pro slaňování s malým průtahem (4-6 %), potřebná délka podle stupně obtížnosti • Helma - ochrana hlavy, podle normy UIAA • Boty - pevné, lehké, odolné • Batoh - oděruvzdorný, propustný pro odtok vody, objem cca 45 litrů • Slaňování - osma, karabiny, HMS karabiny, krátké prusíky, plochá smyce, blokant • Vodotěsná nádoba - pro uložení dokladů, lékárničky a pod. • Nouzový materiál - lékárnička, čelovka, izolační fólie, nůž a pod.\n\n\"Poznámka: seznam materiálu nemusí být nutným, postačujícím ani úplným seznamem.\"\n\nLokality navštívené českými canyonisty (k roku 2008): \n\n12 kaňonů: Carléva, Riou de Cuébris, Riou de la Boléne, Le Furon, Le Leoncel, Gorges de Llech, Clue de la Maglia, Le Neyron, Riou de Pierrefeu, Roudoule, Clue du Riolan, Salt Maria Valenta\n\n22 kaňonů: Torrente Albola, Torrente Baes, Val Bares, Rio Barbaira, Torrente Bianca, Bodengo 2, Rio Cadramazzo, Casenda, Torrente Campiglio, Torrente Ciolesan, Torrente Favarinis, Rio Frondisson, Giuf, Rio Lavarie, Torrente Lumiei, Rio Nero (Jurrasic), Rio Patoc, Torrente Palvico, Rio Pissanda, Rio Sbrici, Rio Simon, Val Zemola\n\n11 kaňonů: Dardu, Camera, Baccu sa Figa, Muratellu, Codula ď Orbisi, Polischellu, Purcaraccia, Tignoso, Vacca, Vivaggio, Ziocu\n\n12 kaňonů: Altersbach, Simpl Bach, Eisgraben, Gesöuse, Grabenbach, Hundsbachfall, Hundsgabenbach, Lassingfall, Mirafall, Saihrbach, Taglesbach, Strubklamm\n\n28 kaňonů: Beli potok, Boka, Fratarica, Gačnik, Globoški potok, Kozjak, Kukla Juliana, Laventnik, Malenšček, Mangartski potok, Mlinarica, Mrzli potok, Peršjak, Mala Pišnica, Predelica, Prešnikov graben, Po dolu (Skok), Ročica, Smast, Sopotnica, Suhi potok (Beladovec), Suhi potok (Na Skali), Sušec, Šovlačevec, Šumnik, Učja, Volarja, Vrsnik\n\n23 kaňonů: Aigueta de Eriste superior, Barranco Manatuero, Barranco de Trigas, Barranco de Fornocal, Barranco de Roi, Barranco Foz de la Canal, Barranco Mallarguero, Barranco de Viandico (Rio Aso), Barranco de Cruchiata o Basender, Barranco de la Portiacha, Barranco de Chimiachas, Garganta del Infierno, Gorgas de Viu de Llevata, Garganta de Escuain, Garganta de Miraval, Garganta del Yesa superior, Garganta de Barasil, Garganta de la Peonera inferior, Rio Vero, Oscuros de Balces, Gorgas Negras, Canyon del Rio Formiga, El Gorgonchon\n\n15 kaňonů: Val d´Ambra, Bignasco, Ceuso, Val Combra, Cresciano, Val di Gei, Val Lodrino, Val Malvaglia, Osogna, Riale Mulitt, Santa Petronilla, Progero, Val Ponterone, Chli Schliere, Val Tomé\n\nCanyoning, jako každý sport, s sebou přináší rizika vyplývající z jeho charakteru. K tomu jsou vydány bezpečnostní směrnice upravující provozování canyoningu.\n\nI přes bezpečnostní opatření a doporučení může při provozování tohoto sportu dojít k vážným událostem, jako je tragická událost canyoningu ze dne 27. července 1999, při níž ve Švýcarsku zahynulo 19 turistů, zastižených bleskovou povodní.\n\n"}
{"id": "643846", "url": "https://cs.wikipedia.org/wiki?curid=643846", "title": "Provincie Almería", "text": "Provincie Almería\n\nProvincie Almería je jednou z osmi provincií Andalusie, autonomního společenství na jihu Španělska; zahrnuje hornatá území v západním cípu Andalusie (část pohoří Sierra Nevada s nejvyšší horou \"Chullo\", 2609 m.), široká údolí řek Almanzora a Andarax a území podél 219 km pobřeží Středozemního moře. Sousedí pouze s provincií Granada na severozápadě a s Murcií na severovýchodě.\n\nV provincii panuje velmi suché polopouštní podnebí a zdejší holá a vyprahlá krajina působí i v rámci Španělska exoticky. Proto se zde natáčely různé westerny nebo filmy jako \"Lawrence z Arábie\".\n\nŽije zde přibližně 700 000 obyvatel, většina z nich je koncentrována v aglomeracích okolo Almeríe a El Ejida. Mezi roky 1857 a 1975 počet obyvatel stagnoval mezi 300 a 400 tisíci, poté začal s rozmachem turismu rychle růst, k čemuž se v 90. letech 20. století přidala silná imigrace. Hranice 500 000 obyvatel byla překročena roku 1996 a k roku 2010 byl počet obyvatel dvojnásobný oproti 70. letům. Provincie má ve Španělsku třetí největší podíl cizinců (okolo 20 %; přes 5 % tvoří Maročané, necelá 4 % Rumuni, 3 % občané Británie).\n\nZnak je tvořen seskupením městských znaků provincie se znakem Almeríe v srdečním štítku. Výjimečná je hradební koruna na štítě namísto obvyklejší otevřené nebo zavřené královské koruny.\n\nPopis znaku: Štít o devíti polích: 1) stříbrný hrad v červeném (Berja); 2) v modrém zlatý snop (Canjavar); 3) na třech hůrkách svých barev po jednom keři kopřiv nad stříbrnými a modrými vlnami v zeleném/zlatém (Cuevas de Almanzora); 4) routováno červeně a stříbrně, zlatá kamenná věž (Gergal); 5) v modrém zlatý hrad, nad ním stříbrný klíč (Huércal-Overa); 6) v modrém zlatý hrad, vlevo od něj stříbrný klíč (Purchena); 7) ve stříbře červený lev (Sorbas); 8) v červeném svislý stříbrný klíč, provázený dvěma hrady ze stejného kovu (Vera); 9) tři kopce svých barev s kopřivovými keři nad vlnami ve zlatém poli (Vélez-Rubio, markýzové de los Vélez). Srdeční štítek se znakem města Almería (\"ve stříbrném poli janovský kříž, lem kouskovaný Kastilie, León, Granada, Aragonsko a říšská orlice – starý znak Navarry\" – znak města dle aktuálního znaku z r. 2005). Klenot – zlatá hradební koruna.\n\n"}
{"id": "643847", "url": "https://cs.wikipedia.org/wiki?curid=643847", "title": "Urban VI.", "text": "Urban VI.\n\nUrban VI. (asi 1318, Neapol – 15. října 1389, Řím), vlastním jménem Bartolomeo Prignano, byl papežem od 8. dubna 1378 až do své smrti. Byl prvním papežem období západního schizmatu.\n\nPocházel z Neapole, vzdělání získal v Avignonu, proslul jako učený, asketický a zbožný mnich. Německý církevní historik Ludwig Pastor popsal jeho povahu slovy: „Postrádal křesťanskou lásku a vlídnost, byl přirozeně despotický, krutý a nerozvážný.“\n\nV době nepotismu se dokázal dostat do vysokých církevních postů i bez podpory příbuzných, v roce 1377 se stal arcibiskupem z Bari a po smrti francouzského papeže Řehoře XI. byl jednomyslně zvolen papežem na nátlak římského lidu, který se dožadoval papeže Itala. Byl podporován neapolskou královnou Johanou I.\n\nOkamžitě po svém zvolení začal kritizovat chování kardinálů, vyžadoval, aby odmítali dary od světských hodnostářů, nežili v přílišném přepychu. Rychle si získal jejich nepřátelství. Kardinálové proto s podporou francouzského krále prohlásili jeho zvolení za neplatné a zvolili vzdoropapeže Klementa VII. Urban VI. Klementa a všechny jeho podporovatele v roce 1378 exkomunikoval, čímž potvrdil vznik západního schizmatu.\n\n13. září téhož roku mimo jiné jmenoval pražského arcibiskupa Jana Očka z Vlašimi prvním českým kardinálem.\n\nVe vleklém papežském sporu se na Urbanovu stranu postavilo Německo, České země, Anglie, Flandry, Polsko, Uhry a některé země italské, na stranu vzdoropapeže Klementa se postavilo Skotsko, Španělsko, Francie a Portugalsko, na postupně však ztrácel podporu i svých bývalých příznivců, dokonce i své někdejší podporovatelky Johany I.\n\nV problémech a bojích, způsobených Urbanovou tvrdohlavostí a svárlivostí, se Řím zmítal až do konce jeho života. Zemřel v důsledku zranění při pádu z muly v roce 1389.\n"}
{"id": "643854", "url": "https://cs.wikipedia.org/wiki?curid=643854", "title": "Vilémovický tis", "text": "Vilémovický tis\n\nVilémovický tis, památný strom ve Vilémovicích u Ledče, bývá titulován jako nejstarší tis střední Evropy nebo nejstarší strom České republiky. V odborných kruzích je mu ale věnováno méně pozornosti, než některým jiným tisům, takže je jen těžko prokazatelné, nakolik odhady mluvící o 2000 letech vycházejí z reality a nakolik z pověstí.\n\n\nStrom roste v zadní části zámeckého parku.\n\nTis ve Vilémovicích bývá označován jako nejstarší tis střední Evropy, nejstarší strom České republiky nebo nejstarší strom střední Evropy. Není ale známo, že by byla provedena odborná analýza věku, nebo dochovány záznamy, které by to potvrzovaly. Při odhadech věku starých tisů je třeba brát v potaz, že často pocházejí z 19. století, kdy nebylo známo, že tisy na našem území mohou růst rychleji, než tempem známým ze vzorků z jiných krajů (příkladem může být dendrochronologický rozbor Krompašsého tisu).\n\nVilémovický tis býval považovaný za nejkrásnější z našich památných tisů. Přispěla k tomu hlavně jeho pravidelná koruna (je chráněný okolními stromy a zdí zámeckého parku). V 90. letech 20. století ale některé větve proschly, musely být odstraněny a to se do jisté míry podepsalo na tvaru stromu.\n\nVypráví se, že když kolem roku 1210 přišli zdejší oblast kolonizovat benediktýni, objevili při kácení stromů právě tento tis, který jako jediný nechali stát. Tis byl považován za symbol smrti a pověrčivost jim nedovolila na strom vztáhnout ruku. Poblíž tisu byla založena osada nazvaná Vilémovice.\n\nVilémovický tis měl být zahrnut do televizního pořad Paměť stromů (díl 15. Stromy s NEJ), ale kvůli omezené stopáži musel být vynechán. Památný tis se dostal i do znaku obce (viz obrázek). V kůře stromu je zarostlý starý zelený štítek \"Strom chráněný státem\".\n\n\n\n"}
{"id": "643855", "url": "https://cs.wikipedia.org/wiki?curid=643855", "title": "Staletá Praha", "text": "Staletá Praha\n\nStaletá Praha je recenzovaný časopis pro národní kulturní dědictví, památkovou péči, archeologii a dějiny umění v Praze, zařazený na Seznam recenzovaných neimpaktovaných periodik v ČR.\n\nVydavatelem je Národní památkový ústav, územní odborné pracoviště v Praze, státní příspěvková organizace.\n\nČasopis je víceoborový, zaměřuje se na historii a vývoj Prahy a informace o vydaných pragensiích.\nJe určen jak vědecké obci, tak čtenářům z řad kulturní veřejnosti. Jsou zde uveřejňovány dosud nepublikované vědecké odborné texty související s pražskými památkami. Vychází v češtině s cizojazyčnými souhrny.\n\"Staletá Praha\" navazuje na řadu stejnojmenných sborníků, vydávaných od roku 1965. Počínaje ročníkem XXV/2009 vychází dvakrát ročně.\n\n\nPhDr. Jarmila Čiháková, Mgr. Josef Hájek (alternace dle zaměření čísla)\n\n\n"}
{"id": "643860", "url": "https://cs.wikipedia.org/wiki?curid=643860", "title": "Robert Roy MacGregor", "text": "Robert Roy MacGregor\n\nRobert Roy MacGregor (pokřtěn 7. března 1671 – 28. prosince 1734), obvykle známý jako Rob Roy nebo Red MacGregor, byl slavný skotský lidový hrdina a psanec z počátku 18. století, někdy známý jako skotský Robin Hood. Rob Roy je poangličtěná verze skotsko-gaelského jména Raibeart Ruadh, Rudý Robert. To proto, že Rob Roy měl zrzavé vlasy, i když mu v pozdějším věku ztmavly do kaštanové barvy.\n"}
{"id": "643864", "url": "https://cs.wikipedia.org/wiki?curid=643864", "title": "Rakouské gymnázium v Praze", "text": "Rakouské gymnázium v Praze\n\nRakouské gymnázium v Praze o.p.s. je soukromé šestileté gymnázium založené v rámci kulturní smlouvy mezi Rakouskem a Českou republikou v roce 1991. V roce 1993 bylo zařazeno do sítě českých škol. Vyučování probíhá především v německém jazyce. Roční školné odpovídá jedné průměrné měsíční mzdě.\n\nSídlilo na adrese U Uranie 1576/14 v Holešovicích, později se přemístilo na adresu Na Cikorce 2166/2b v Modřanech.\n\nGymnázium se zaměřuje především na výuku cizích jazyků. Maturitní zkouška má prokázat plynnou němčinu (úroveň C1), angličtinu (úroveň B2) a také ovládání jednoho jazyka z dvojice španělština/francouzština, který si studenti volí na začátku třetího ročníku. Možná je také volba semináře latiny na začátku pátého ročníku. Dostatek prostoru je věnován i češtině. Studenti maturují v souladu s rakouskými i českými předpisy a obdrží tak dvě maturitní vysvědčení, jedno české a jedno rakouské.\n\n"}
{"id": "643868", "url": "https://cs.wikipedia.org/wiki?curid=643868", "title": "Rick Davies", "text": "Rick Davies\n\nRick Davies (* jako Richard Davies, 22. července 1944, Swindon, Wiltshire, Anglie, Spojené království) je britsko-americký hudebník, nejvíce známý jako frontman progresivní rockové skupiny Supertramp, od založení v roce 1969, až do roku 1983.\n"}
{"id": "643876", "url": "https://cs.wikipedia.org/wiki?curid=643876", "title": "Trend (rozcestník)", "text": "Trend (rozcestník)\n\nTrend může být:\n\n"}
{"id": "643881", "url": "https://cs.wikipedia.org/wiki?curid=643881", "title": "B.D. Wong", "text": "B.D. Wong\n\nBradley Darryl \"B.D.\" Wong (* 24. října 1960 v San Franciscu) je americký televizní a filmový herec čínského původu. Je znám ze seriálů jako \"Zákon a pořádek\" nebo z filmů, jako byl Boeing 747 v ohrožení, Sedm let v Tibetu nebo Jurský park. Jako jediný z herců z tohoto filmu se po 22 letech objevil také ve filmu Jurský svět, který měl premiéru v červnu roku 2015. Ve filmové a divadelní branži je Wong aktivní od roku 1983 až doposud.\n\n"}
{"id": "643889", "url": "https://cs.wikipedia.org/wiki?curid=643889", "title": "Vaše věc", "text": "Vaše věc\n\nVaše věc je názorový internetový magazín, k jehož spuštění uspořádal 14. října 2010 bývalý předseda ČSSD Jiří Paroubek slavnostní prezentační akci v kavárně Domu U Černé Matky Boží v Praze. Přitom deklaroval záměr, že magazín by měl být protiváhou pravicových médií a plnit podobnou opoziční a kritickou roli, jakou dosud podle jeho názoru plnily jen komunistické Haló noviny. Podle Paroubka je web otevřený všem autorům, kteří se považují za středo-levicově, středově či levicově orientované, včetně Paroubkových příznivců a odpůrců. Pro případ, že by web uspěl, plánoval Jiří Paroubek spustit i tištěnou verzi. Jako výkonný redaktor neboli šéfredaktor byl prezentován Ondřej Macura, který je i jediným redaktorem. Vydavatelem a sponzorem je Společnost Willyho Brandta a Bruna Kreiského, která vydává i magazín Trend. Web zatím nepřijímá žádnou reklamu ani dary, v budoucnu má být financován z darů a inzerce. Za hospodaření časopisu odpovídá Jiří Paroubek.\n\nZpravodajský portál Vaše věc obsahuje 4 sekce. Články, blogy, VIP blogy a zpravodajství. V rámci zpravodajství tvoří redakce denní zpravodajství podobně jako ostatní zpravodajské servery, jen v menší míře. V části VIP blogů publikují známé osobnosti nejen z politické scény, ale také ekonomové a jiní odborníci. Právě tito odborníci publikují na serveru obsahu, který ho odlišuje od konkurence. Do sekce VIP blogů publikoval své články například Petr Dimun, ve VIP blozích například David Rath, Stanislav Křeček či Jiří Dolejš.\n\nTechnologicky je poměrně jednoduchý. Je laděn do fialové barvy. Webové stránky jsou provozovány na platformě Drupal. K technické zajímavosti tohoto webu patří ilustrační fotografie - ty jsou k článkům tvořeny jako vtipné koláže.\n\nV sekci kontakty je uvedena jen jedna e-mailová adresa, nejsou uvedeny žádné informace o vydavateli, šéfredaktorovi a redakci, profilu webu a ani žádné telefonní spojení. Recenzent na Lupa.cz to považuje za mimořádně nezvyklé a za známku nedůvěryhodnosti. K blogování i diskutování je nutná registrace vlastním jménem, adresou a e-mailovou adresou, avšak chybí jakékoliv prohlášení o ochraně osobních údajů. Registrace není automatická, ale podléhá schválení administrátorů.\n\n14. ledna 2011 Ondřej Macura prohlásil, že web Vaše věc se snaží získat práva k vydání knihy Bohumíra Ďurička Kočkoviny. Práva ke knize předtím za miliony Kč od Ďurička odkoupila skupina lidí blízkých ČSSD (či společnost Gitero Estates s jednatelem Jakubem Kotrbou) a zabránila tak jejímu vydání, aby před volbami ochránila Jiřího Paroubka. 2. února 2011 se úryvek z knihy na webu skutečně objevil.\n\n"}
{"id": "643892", "url": "https://cs.wikipedia.org/wiki?curid=643892", "title": "Prasečí válka", "text": "Prasečí válka\n\nPrasečí válka (v srbské cyrilici Царински рат – doslova „celní válka“) byla celní válka mezi Srbským královstvím a Rakousko-Uherskem; jeden z prvních aktů, po kterých následovalo prudké ochlazení vzájemných vztahů mezi oběma zeměmi, trvající téměř až do první světové války. Odehrála se v letech 1906-1908.\n\nVídeň byla značně nespokojená, když se Srbové rozhodli vojenské střelivo odebírat nikoliv z Rakouska, ale z Francie. Srbská vláda se pomocí smluv s Francií a Bulharskem pokoušela decentralizovat své obchodní toky tak, aby země nebyla závislá na jediném subjektu (Rakousku). Na protest Rakousko-Uhersko vypovědělo roku 1906 smlouvy o vzájemném obchodu se Srbskem, což zprvu těžce poškodilo tamní produkci vepřů, kteří se již po desítky let chovali v Srbsku hlavně pro rakouské odběratele; ale později se Srbsku podařilo najít nové trhy, především v zemích budoucí Dohody a také v Německu. Srbská vláda získala zahraniční kapitál na výstavbu zpracovatelských závodů, takže se již nevyvážel přímo dobytek, ale rovnou poražené maso. Bělehradu se tak podařilo v tomto konfliktu vyhrát a posílit míru nezávislosti země. Kromě toho bylo také uvaleno ze srbské strany embargo na dovoz průmyslových výrobků a strojů z Rakouska. Normální vztahy mezi oběma státy byly obnoveny až v lednu 1911.\n\n"}
{"id": "643895", "url": "https://cs.wikipedia.org/wiki?curid=643895", "title": "Vévoda z Rothesay", "text": "Vévoda z Rothesay\n\nVévoda z Rothesay je šlechtický titul následníka trůnu Spojeného království, který běžně užívá titul kníže z Walesu a vévoda z Cornwallu a titul vévody z Rothesay užívá především pokud pobývá ve Skotsku. \n\nV minulosti byl totiž titul vévody z Rothesay určen pro následníka trůnu Skotského království. Po roce 1707, kdy bylo Skotské království sjednoceno s Anglickým se vévoda z Rothesay stal jedním z titulů následníka trůnu Spojeného království (vedle titulu princ z Walesu a vévoda z Cornwallu).\n\nSoučasným vévodou z Rothesay je princ Charles, syn královny Alžběty II.\n\n"}
{"id": "643896", "url": "https://cs.wikipedia.org/wiki?curid=643896", "title": "Pau Gasol", "text": "Pau Gasol\n\nPau Gasol i Sàez (* 6. července 1980, Barcelona, Španělsko) je profesionální španělský basketbalista, který prošel několika kluby NBA.\n\nV roce 2001 byl draftován týmem Atlanta Hawks, ten jej ale následně poslal do mužstva Memphis Grizzlies. V Memphisu se rychle zabydlel a byl zvolen nejlepším nováčkem v NBA.\n\nNa zahajovacím ceremoniálu Letních olympijských her 2012 v Londýně byl vlajkonošem španělské výpravy.\n\n\n"}
{"id": "643899", "url": "https://cs.wikipedia.org/wiki?curid=643899", "title": "Edinburgh Military Tattoo", "text": "Edinburgh Military Tattoo\n\nRoyal Edinburgh Military Tattoo je série přehlídek vojenských bubeníků a armádních kapel britských a mezinárodních ozbrojených sil, konaná v hlavním městě Skotska Edinburghu. Akce se koná každoročně během srpna jako součást širšího Edinburského Festivalu (kolektivní jméno pro několik na sobě nezávislých srpnových festivalů a akcí).\n\nPůvodní význam Military Tattoo je odvozen od vojenského bubenického vystoupení, ale dnes se tento pojem používá k obecnému označení armádního hudebního vystoupení.\nPojem se datuje od 17. století, kdy britská armáda bojovala v Belgii a Nizozemí. Bubeníci z posádky byli každý večer ve 21:30 hod. rozesláni do okolních měst informovat vojáky, že je čas vrátit se do kasáren. Proces známý jako \"\"doe den tap toe\"\" (staroholandsky \"zavírání pípy\"), byl pokynem hostinským k zastavení čepování piva a k odeslání vojáků domů na noc. Bubnovalo se až do doby zákazu vycházení v 22:00 hod.\n\n"}
{"id": "643902", "url": "https://cs.wikipedia.org/wiki?curid=643902", "title": "Rodvínovský dub", "text": "Rodvínovský dub\n\nRodvínovský dub je památný strom, který roste na kraji obce Rodvínov u Jindřichova Hradce. Dub stojí poblíž statku-penzionu s číslem popisným 12 v severozápadním cípu vesnice. Výška stromu je 34 m, obvod 530 cm a jako památný byl vyhlášený 15.1.2003. Věk bývá uváděn na 700-740 let. Tento údaj ale neodpovídá obvodu ani stavu obdobně starých památných dubů, takže nelze vyloučit, že jde o chybný opis z původního zdroje.\n\nRodvínovský dub se dostal do názvu a loga přilehlého penzionu.\n"}
{"id": "643907", "url": "https://cs.wikipedia.org/wiki?curid=643907", "title": "Radek Duda", "text": "Radek Duda\n\nRadek Duda (* 28. ledna 1979 Chodov) je český profesionální hokejista, který po odchodu z Chomutova hostoval v Plzni. Zde mu však smlouva po sezoně 2011–2012 skončila a Duda se domluvil na angažmá v Ženevě, kam odešel hostovat. Kvůli přetlaku cizinců v týmu byla hráči předčasně ukončena smlouva a ten se vrátil zpět do Chomutova. Radek dělal v týmu HC Energie Karlovy Vary v sezóně 2014/2015 a na začátku sezóny 2015/2016 kapitána, ale po několika prohřešcích byl nejdříve zbaven kapitánského céčka a poté vyměněn do Litvínova. V sezoně 2016/2017 se stal členem týmu německého Freiburgu. V současné době působí jako trenér mládeže v týmu HC Benátky nad Jizerou a zároveň jako hráč. \n\nMěří 183 cm a váží 98 kg.\n\nStatistiky reprezentace:\n\nV play-off v roce 2002 poznamenal o Aloisi Hadamczikovi že je \"šišlavý Polák\" od té doby si pod tímto trenérem nikdy nezahrál v národním týmu.\n\nV roce 2002 po výměně z HC Keramika Plzeň do HC Slavia Praha obvinil kapitána Plzně Josefa Řezníčka, že prodává zápasy. Josef Řezníček zase obvinil Radka Dudu, že dopuje.\n\nNa konci ledna 2003 byl vyloučen do konce zápasu, po vyloučení šel do šatny soupeře, kde dal pěstí Martinu Čakajíkovi. Duda toto popíral, ale usvědčil ho videozáznam.\n\nNa konci roku 2005 po zápase se Vsetínem údajně uhodil šestnáctiletého fanouška domácích, který byl podle slov Radka opilý a chtěl ničit autobus.\n\nPři letní přípravě v týmu Českých Budějovicích vytáhl a několikrát udeřil řidiče kamiónu, který hráče úmyslně vybržďoval při přípravě na kole.\n\nPři angažmá v Českých Budějovicích měl při tréninku potyčku s Milanem Gulašem.\n\nPři utkání HC Škoda Plzeň a HC Slavia Praha dal facku při podáváních rukou Vladimíru Růžičkovi. Poté poznamenal že byla výchovná, jelikož to táta neudělal.\n\nPři utkání Karlových Varů s Zlínem udeřil hlavičkou Oldřicha Kotvana. Kromě trestu do konce utkání dostal i trest na několik zápasů.\n\nPři přípravném utkání HC Energie Karlovy Vary a HC Slavia Praha se popral na trestné lavici.\n\nRadek Duda byl v roce 2012 odsouzen za napadení důchodce na přechodu pro chodce k trestu tříměsíčního odnětí svobody s podmíněným odkladem na jeden rok. Duda tvrdí, že důchodce pouze štípnul do tváře.\n\nDuda měl už dříve dva podobné incidenty, ve Vsetíně a v Českých Budějovicích. Za ty dostal pokutu za přestupek.\n\n"}
{"id": "643909", "url": "https://cs.wikipedia.org/wiki?curid=643909", "title": "John Barry (skladatel)", "text": "John Barry (skladatel)\n\nJohn Barry Prendergast (3. listopadu 1933, York, Spojené království — 30. ledna 2011, New York, USA) byl anglický hudební skladatel a dirigent, který napsal hudbu k jedenácti filmům s Jamesem Bondem včetně známého úvodního motivu. Během svého života získal pět Oscarů - za píseň a hudbu k \"Volání divočiny\" (1966) a za hudbu k filmům \"Lev v zimě\" (1968), \"Vzpomínky na Afriku\" (1985) a \"Tanec s vlky\" (1990). Získal též Zlatý glóbus za nejlepší hudbu k filmu \"Vzpomínky na Afriku a\" čtyři ceny Grammy, mj. za hudbu k filmům \"Půlnoční kovboj\" a \"The Cotton Club.\" V roce 1998 byl uveden do Songwriters Hall of Fame\".\"\n\nZemřel na infarkt předposledního dne ledna roku 2011.\n\n"}
{"id": "643911", "url": "https://cs.wikipedia.org/wiki?curid=643911", "title": "Vévoda z Albany", "text": "Vévoda z Albany\n\nVévoda z Albany (angl. \"Duke of Albany\") je šlechtický titul udělovaný mladším synům skotských a později britských králů (po sjednocení Skotska a Anglie v roce 1707). \n\n"}
{"id": "643913", "url": "https://cs.wikipedia.org/wiki?curid=643913", "title": "Ante Trumbić", "text": "Ante Trumbić\n\nAnte Trumbić (17. května 1864 Split – 17. listopadu 1938 Záhřeb) byl chorvatský politik v dobách Rakouska-Uherska i Království Srbů, Chorvatů a Slovinců. Aktivně podporoval vznik jihoslovanského státu; byl ministrem zahraničí ve vládě Stojana Protiće.\n\nVe volbách roku 1897 byl zvolen poslancem Říšské rady (celostátní zákonodárný sbor) za všeobecnou kurii v Dalmácii, obvod Zadar, Pag. Setrval zde do konce funkčního období sněmovny, tedy do roku 1901.\n\nTrumbić byl jedním z chorvatských politiků, kteří se víceméně ztotožnili s názorem, že budoucnost Chorvatů je možná jedině ve svazku jihoslovanských národů a tedy společném státě. Během první světové války byl politickým emigrantem. Jako předseda Jihoslovanského výboru spolupracoval s vojsky Dohody a srbskou vládou a pokoušel se prosadit myšlenku, že nejlepším řešením je jednotný stát všech Jihoslovanů a že za všechny jižní Slovany z území Habsburské monarchie hovoří právě Jihoslovanský výbor.\n\nPo dlouhých debatách o první vládě nového království byl vybrán na post Ministra zahraničních věcí Království SHS nakonec Trumbić jako osobnost schopná v případě vyjednávání s Itálií dobře čelit případným územním nárokům, které by na jugoslávském území mohli Italové v oblasti dnešního chorvatského přímoří mít. Trumbić totiž z tohoto regionu pocházel. Tyto obavy byly oprávněné, neboť víceméně provizorní jugoslávské hranice bylo nezbytné ještě konkretizovat a hlavně se očekávala těžká vyjednávání se zeměmi z táboru vítězů (Itálie, Rumunsko). Územní spory se podařilo v roce 1920 Rapallskou smlouvou sice urovnat, téma bylo otevřeno až při rozbíjení Jugoslávie na začátku druhé světové války.\n\nNázorově byl Trumbić proti centralizaci Jugoslávie, jeho záměrem bylo vybudovat stát spíše na federativních základech, než se silnou ústřední vládou. V meziválečném období kandidoval několikrát ve volbách do parlamentu pod hlavičkou chorvatského uskupení (Hrvatsko narodno zastupstvo). V roce 1932 podepsal dokument Zagrebačke punktacije odsuzující diktaturu z 6. ledna a uchopení moci králem.\n"}
{"id": "643915", "url": "https://cs.wikipedia.org/wiki?curid=643915", "title": "Nemoci holubů", "text": "Nemoci holubů\n\nTento článek obsahuje stručný seznam nemocí holubů.\n\nJedná se o 2–6 cm dlouhé oblé červy. Samičky červů Ascaridia culumbae kladou až několik milionů vajíček, která mají silné obaly, a jsou odolná vůči vysokým i nízkým teplotám, i mnohým desinfekčním prostředkům. Trusem vyloučená vajíčka se mění v larvy. Pokud holub vajíčko pozře, dostávají se larvičky přes trávící trakt do krevního oběhu. Poté se larva usadí v plicích, po šestnácti dnech přechází do tenkého střeva, kde dospívá. Při velké invazi mohou škrkavky napadnout i svalnatý žaludek, nebo i perforovat, proděravět střevo, poté dochází k úhynu napadeného holuba.\n\nDrobní vlasovití červi, pouhým okem skoro neviditelní, dlouzí asi 1 cm. Červi nejsou vylučováni jako jejich vajíčka, zůstávají pevně přichyceni ve střevě, kde se zavrtávají, a způsobují krvácení.\n\nLéčba: léčí se preparáty s širší účinností od albendazolu. Helmigal, Levamizol.\n\nStřevní onemocnění způsobené jednobuněčnými cizopasníky (bičíkovci), nejčastěji Eimeria columbarum, Eimeria labbeana. Dochází k zánětu střev, provázeným průjmem.\n\nLéčba: úplná není možná, i zdraví holubi mají tyto cizopasníky. K velkému napadení holubů dochází, zejména pokud je nečištěný a vlhký holubník. Pokud je holubník denně čištěný, a suchý, je narušeno vývojové stadium v trusu holuba, a oocysty kokcidií se nedokáží vyvíjet. Při silné invazi se provádí léčba preparáty Solfadimidin, Sulfacox T, ESB3, Klozanit. Nepodávat současně Grit a Kolumbin. Vyšší účinek léků se dosáhne současným podáváním vitamínu K, který zabraňuje krvácení.\n\nDělí se na slizniční, orgánovou a pupeční. Šíří se při oslabení organizmu, při invazi parazitů, onemocnění dýchacího traktu. Trichonas columbae je jednobuněčný bičíkovec schopný samostatného pohybu ve vlhkém prostředí. K vypuknutí choroby dochází při velkých požadavcích na odchov.\n\nLéčba: úplná není možná, pouze se snižuje invaze preparátem Entizol – humánní – 1 tableta se rozdělí na čtvrtinu až osminu do zobáčků holoubatům. Metrozol, Avimetronid aj.\n\nVýskyt vnitřních parazitů jako jsou tasemnice, plicní červi a filárie je pouze sporadický a nepřikládáme mu většího významu.\n\nPo odčervení podat holubům probiotika – Avibion, nebo bílý jogurt a vitamíny A, B-komplex\n\nNejčastějším parazitem je čmelík, původem parazit některých divoce žijících ptáků. Ve volné přírodě se vyskytují zejména v hnízdech vrabců domácích (\"Passer domesticus\"), špačků obecných (\"Sturnus vulgaris\") nebo holubů skalních (\"Columba livia\"). Z volně žijících ptáků se pak šíří i do domácích chovů okrasného ptactva a drůbeže a hojně napadá slepice, krůty, kachny i domácí holuby. Zejména čmelík kuří, který patří mezi tzv. obligatorní (nucené) vnější parazity, se živí sice převážně krví ptáků, ale v případě přemnožení nebo při nedostatku vhodnějších hostitelů napadá savce, tedy i psa a dokonce i člověka.\n\nChová-li někdo ať užitkové, nebo okrasné ptactvo, měl by věnovat náležitou péči hygieně chovu. Klece a kurníky, holubníky, je třeba pravidelně čistit, dlážky asanovat. Obecně proti vnějším parazitům jako jsou blecha, veš, všenka, zákožka, klíště, roztoč nebo klíšták existuje celá řada preventivních opatření. Dvakrát do roka generální úklid holubníku, jednou do roka vybílení stěn vápnem, na zem lze sypat dřevěný popel, do hnízd stlát suché listí ořešáku. Při těchto úklidech je třeba důkladně vystříkat hnízda, hřady a prostě veškerý „nábytek“ vhodnými přípravky (Arpalit, Biolit, Bio Kill, horká voda s louhem). Kromě těchto hlavních úklidů je třeba provádět častější malé úklidy, při kterých se mění podestýlka v hnízdech a odstraňuje trus a přitom přestříknout přípravky alespoň hnízda. Stejně jako na všechny tyto vnější parazity je i na čmelíky účinný sprej Diffusil V-MR. Důkladnou očistu je vhodné provádět tehdy, když jsou „domácí“ mimo svůj příbytek, protože výše zmíněné přípravky jsou při vyšší koncentraci škodlivé nejen pro hmyz, ale i ptáky a savce. Pokud se budou tato základní hygienická opatření dodržovat, není třeba se bát přemnožení těchto parazitů.\n\nSalmonelóza má formy střevní, kloubní, orgánové a nervové. Vyskytují se až v 2000 kmenech, různě silných. Slabší kmeny lze tlumit, nebo i léčit.\n\nLéčba: antibiotiky tetraciklinové řady, Doxygal, CTC 50, účinnější je Gentamicin. Zabírají i novější léky na kokcidiózu – Sulfacox T, Klozanit. Léčba profylakticky – Bakteriofág.\nStafylokoková nákaza bývá zaměňována se salmonelózou. Projevuje se kulháním, abscesy, hnisavými klouby.\n\nLéčba: méně účinná – antibiotiky.\n\nRýmové příznaky, jednostranný zánět oka. Běžné onemocnění v chovech holubů, kde je nedostatečné větrání. I zdravý holub má v sobě bakterie typu heamophillus, chlamydie, herpesviry, mykoplasmata. K propuknutí nemoci dochází při oslabení obranyschopnosti houba.\n\nLéčba: možná spíše individuálně dlouhodobým podáváním antibiotik tetracyklinové řady, zejména přípravky Ornicure, Ronaxan, Doxygal. Při silné invazi může být přenosná i na člověka.\n\nRůzné virózy, bakteriózy, plísně jako třeba aspergilóza. Pro různé příčiny těžko léčitelná.\n\nPrevence: podávání vitamínu A\n\nLéčba: doxycykliny, třeba Doxygal. Po ukončení léčby antibiotiky je nutné podávat probiotika stabilizující a regenerující střevní mikrofloru, například Avibion \n\nAspergilóza je nemoc řazená i mezi infekční rýmu. Onemocnění způsobené houbou rodu aspergillus, výhradně u oslabených jedinců. Postiženy jsou plíce, srdce i další orgány. Tato nemoc končí úhynem napadeného jedince\n\nPři adenoviróze – cirkoviróze dochází ke značnému úhynu holoubat, která měla průjem a zvracení. Je to nová nemoc, poprvé prokázaná roku 1993 v USA, nyní rozšířená po celém světě. Jsou to viry způsobující oslabení imunitního systému, nemoc označovaná jako „AIDS holubů“. Přenos zejména kontaminovaným trusem.\n\nLéčba: Ronidazol\n\nPůvodcem viru je poxvirus rodu avipoxvirus, zahrnovaný do podčeledě chordopoxivirinae, čeledě poxviridae. Neštovice mají formy kožní, při nich se objevují zpočátku vlhké ložiska, které rychle vysychají, povrch nepravidelný, žlutohnědé, nebo tmavohnědé barvy. Po zaschnutí strupy opadávají a zůstává jizva. Dále mají formu slizniční, kdy v dutině zobáku a horních dýchacích cestách se objevuje pablána, která při odstraňování krvácí. Dochází k poruchám přijímání potravy a dýchání, dochází k úhynům. Forma kožní i slizniční se může objevit společně. \n\nPrevence: očkování\n\nParamyxoviróza (pseudomor) je velmi závažné onemocnění. Nejprve jsou holubi snadno unavitelní, pospávají. Později se obejví průjem vodnatého charakteru. Nervové příznaky: zkroucení krku, obrna, ztráta rovnováhy. Holubi po vyplašení naletí na stěnu, nebo se převrátí. Při zobání zrní holub zvrátí hlavu na stranu a zobne vedle zrna. Při pokročilém stadiu nemoci holub nedokáže sám přijímat potravu. \n\nPrevence: povinné očkování injekční, vakcína Novibac – Paramyxo, nebo méně účinný Avipest.\n\nRotaviróza se přenáší přímým stykem, i přenesenými vejci. Většinou způsobuje nádorové onemocnění.\n\nViry rodu Reovirus (orthoreoviry) jsou v živočišné říši všeobecně rozšířené. Byly izolovány u ptáků postižených respiračními i střevními příznaky, ale i u ptáků bez klinických projevů onemocnění (subklinické infekce). Některé kmeny způsobují stav snížené imunity. Ptáci přežívající infekci získávají aktivní imunitu. Existuje možnost přetrvávajícího (perzistentního) vylučování viru i u imunních zvířat.\n\nPři herpesvirová infekcie – inkluzní hepatitidě se projevuje průjem, nezájem o krmivo, zvracení, vyšší žíznivost, velmi těžké onemocnění. Nozdry zalepené hlenem, dýchací potíže, neschopnost letu.\n\nLéčba: není známá\n\nPrevence: společné očkování s vakcínou proti paramyxoviroze: Colinax NH, Pharmavac – Columbi 2.\n\nNedostatek vitamínu A (retinolu) se projevuje snížením citlivosti zraku, vysycháním oční rohovky. Vitamín A podporuje růst a zvyšuje odolnost proti infekčním nemocem. Při předávkování vitamínem A podrážděnost, poruchy vývoje. Přírodní zdroj: žloutky, máslo, mrkev, nať petržele, jeřabina, paprika, špenát. (Combinal A)\n\nDo skupiny vitaminu B se řadí:\n\n\n\n\nNedostatek vitamínů skupiny B se projevuje zvýšenou embryonální úmrtností a zpomaleným růstem mláďat, nervová soustava bývá vážně poškozena. Přírodní zdroj: pivovarské droždí, kefír, acidofilní mléko (B-komplex, pangamin)\n\nVitamín C (kyselina askorbová) zvyšuje energetickou produkci látkového metabolismu, a tím pomáhá dostatečné tvorbě protilátek (lepší překonávání stresových situací a nízkých nebo vysokých teplot). Při nedostatku vitamínu C je malátnost, únava, snížený příjem potravy. Při podání vysokých dávek vitaminu C dochází k průjmům. Přírodní zdroj: šípky, nať petržele, černý rybíz, jahody, křen, zelí, paprika. \n\nNedostatek vitamínu D (kalciferolu) způsobuje rachitidu mláďat, svalovou slabost, snížený příjem potravy. Při předávkování může dojít k odvápnění měkkých tkání, narušení růstu, poškození ledvin. Vitamín D se v těle vytváří působením slunečního záření z provitamínů. Přírodní zdroj: žloutek, máslo, mléko. (Infadolan, Combinal D3) \n\nVitamín E (tokoferol) podporuje pohlavní činnost, nedostatek způsobuje degeneraci svalstva a nervové poruchy. Při předávkování vitamínem E dochází k průjmům. Přírodní zdroj: kukuřice, hrách, kukuřičný olej, olej z obilných klíčků, sójový olej, vajíčka, špenát. (Combinal E)\n\nNedostatek vitamínu K (filokikonu) se projevuje zvýšeným krvácením a zhoršenou srážlivostí krve. Přirozený zdroj: soja, oves, pšenice, sojový olej, špenát, žloutek, zelený čaj. (Combinal K1) \n\nVitamín H (biotin) má přímý vliv na kvalitu peří, jeho nedostatek způsobuje poruchy ve vývoji peří, které je řídké, matné, nedostatečně přiléhá k tělu. Přírodní zdroj: droždí, vaječný žloutek, soja, ořechy. (Roboran H) \n\nDna je způsobena nedostatkem minerálních látek, dochází k poruše látkového metabolismu a poškození činnosti ledvin, jde o nedostatečný přísun vitamínu A. Soli kyseliny močové se ukládají v kloubech a v okolí šlach, příznaky: pohybové poruchy, ptáci namáhavě létají, mají opuchlé klouby a později jsou apatičtí a leží na zemi.\n\nOtravy mohou vzniknout krmením plesnivým krmivem, mořeným zrním, návnadovými jedy, nebo předávkováním léků či vitamínů. Jako první pomoc lze podat holubům mléko, to je dobrý protijed při otrávení minerálními jedy, lze použít i bílek, nebo vyvolat průjem, nejlépe lněným olejem, a vyhledat pomoc veterináře. Obyčejně však přichází pomoc pozdě, zejména, požil-li holub mnoho jedu.\n"}
{"id": "643919", "url": "https://cs.wikipedia.org/wiki?curid=643919", "title": "Jochanan Plesner", "text": "Jochanan Plesner\n\nJochanan Plesner (: יוחנן פלסנר) je izraelský politik a bývalý poslanec Knesetu za stranu Kadima.\n\nNarodil se 17. ledna 1972 ve Velké Británii, pak přesídlil do Izraele. Vysokoškolské vzdělání bakalářského typu získal v oboru ekonomie na Hebrejské univerzitě. Magisterský titul z ekonomie a bezpečnostních studií obdržel na Kennedy School of Government při Harvardově univerzitě. Žije ve městě Hod ha-Šaron, je svobodný, má dvě děti. Hovoří hebrejsky a anglicky. Sloužil v  izraelské armádě v letech 1989–1994, kde působil v elitní jednotce Sajeret Matkal.\n\nStrávil několik let prací pro soukromý sektor, zejména ve finančních ústavech ve Velké Británii. Spoluzakládal softwarovou firmu.\n\nDo Knesetu nastoupil po volbách roku 2006, a to za stranu Kadima. Do parlamentu nastoupil v září 2007 jako náhradník. Mandát za Kadimu obhájil i ve volbách roku 2009. Ve funkčním období 2007–2009 působil jako člen parlamentního výboru pro kontrolu státu, podvýboru pro vnitřní bezpečnost, výboru pro vnitřní záležitosti a životní prostředí, výboru pro vědu a technologie, výboru pro otázky zahraničních dělníků, petičního výboru a výboru pro práva dětí. Od roku 2009 v Knesetu zastává posty ve výboru pro ústavu, právo a spravedlnost a ve výboru pro zahraniční záležitosti a obranu.\n\nJe generálním tajemníkem strany Kadima. Za vlády premiéra Ariela Šarona působil jako předseda oddělení speciálních projektů. Působí jako osobní poradce prezidenta organizace Israeli Institute for Democracy.\n\n"}
{"id": "643922", "url": "https://cs.wikipedia.org/wiki?curid=643922", "title": "Oxid ytterbitý", "text": "Oxid ytterbitý\n\nOxid ytterbitý (YbO) je oxidem ytterbia, které je v něm přítomné v oxidačním stavu III.\n\nOxid ytterbitý se používá na výrobu optických vláken\n"}
{"id": "643930", "url": "https://cs.wikipedia.org/wiki?curid=643930", "title": "Peche", "text": "Peche\n\nPeche byl šlechtický rod původem z Prahy.\n\nRod byl tvořen dvěma liniemi počínajícími patrně od pražského měšťana Johanna Jakoba Pecheho (asi 1683–1731), jenž byl pražským měšťanem a majitelem vinného šenku. Starší větev byla do šlechtického stavu povýšena v roce 1750, avšak ještě v tomtéž století vymřela. Mladší větev získala šlechtický stav v roce 1816 a následně povýšení do stavu rytířského v roce 1829. Rod se nadále rozdělil do dvou větví. Mladší vymřela v 19. století po meči. Ze starší větve pocházel důstojník rakouské armády Josef von Peche (1782–1854), který získal po Napoleonově porážce pověření ke zpětnému získání uměleckých děl z Benátek, Vídně, Drážďan a Berlína uloupených Napoleonovou armádou. Vlastnil rovněž statek Petrovice u Mladé Vožice, kde také zemřel. Jeho syn Josef Karel von Peche (1821–1886) byl ředitelem České spořitelny a v roce 1873 získal povýšení do stavu svobodných pánů.\n\n"}
{"id": "643934", "url": "https://cs.wikipedia.org/wiki?curid=643934", "title": "Sewell", "text": "Sewell\n\nSewell je bývalé hornické město v Chile. Nachází v centrální části státu v regionu O'Higgins přibližně 150 km jižně od Santiaga.\n\nV roce 2006 bylo zapsáno na seznam světového dědictví UNESCO.\n\nNachází se v Andách v nadmořské výšce mezi 2 000 a 2 250 m n. m., panuje zde horské klima. V roce 1905 zde byl otevřen v té době největší podpovrchový důl na měď. Jedná se o hornickou osadu, která v době nejvyšší aktivity dolu byla obývána až 15 000 lidmi – horníky s rodinami. V 70. letech 20. století byl ale důl téměř vytěžen a lidé městečko opustili.\n\n"}
{"id": "643935", "url": "https://cs.wikipedia.org/wiki?curid=643935", "title": "Prokletý ostrov", "text": "Prokletý ostrov\n\nProkletý ostrov (orig. \"Shutter Island\") je knižní bestseller spisovatele Dennise Lehanea vydaný nakladatelstvím HarperCollins v dubnu 2003. Lehane prohlásil, že chtěl napsat knihu, která bude poctou gotickým románům, béčkovým filmům a pulp. Knihu popsal jako hybrid prací sester Brontëových a filmu \"Invaze lupičů těl\" z roku 1956. Jeho záměrem bylo postavit hlavní postavy do situace, ve které budou postrádat vynálezy 20. století jako radiová komunikace. Knihu rovněž strukturoval tak, aby byla napínavější, než jeho předchozí kniha \"Tajemná řeka\".\n\nPodle knihy natočil v roce 2010 režisér Martin Scorsese stejnojmenný film s Leonardem DiCapriem v roli Teddyho Danielse, Markem Ruffalem v roli Chucka Auleho, Benem Kingsleyem jako Dr. Crawleyem a Maxem von Sydowem jako Dr. Naehringem.\n"}
{"id": "643937", "url": "https://cs.wikipedia.org/wiki?curid=643937", "title": "Šaj Chermeš", "text": "Šaj Chermeš\n\nŠaj Chermeš (: שי חרמש) je izraelský politik a bývalý poslanec Knesetu za stranu Kadima.\n\nNarodil se 23. března 1944 v Tel Avivu v tehdejší mandátní Palestině. Vysokoškolské vzdělání bakalářského typu získal v oboru ekonomie a sociologie na Hebrejské univerzitě v roce 1969. Magisterský titul z obdržel na téže škole v roce 1972. V současnosti studuje v doktorandském cyklu na Telavivské univerzitě. Žije ve vesnici Kfar Aza, je ženatý, má pět děti. Hovoří hebrejsky a jidiš. Sloužil v izraelské armádě, kde působil ve výsadkových jednotkách a dosáhl hodnosti seržanta.\n\nPředsedá izraelskému odboru Světového židovského kongresu, je členem správní rady Muzea diaspory (Bejt ha-Tfucot). Roku 2002 byl zvolen pokladníkem Židovské agentury. Po patnáct let působil jako starosta Oblastní rada Oblastní rady Ša'ar ha-Negev. Spoluzakládal školu Sapir Academic College a institut Ibim. Zasedá ve správních radách organizací Negev Development Authority, Úřad pro přírodu a parky, Kibucové hnutí, Nový Histadrut. Byl dlouholetým členem Strany práce.\n\nDo Knesetu nastoupil krátce po volbách roku 2006 jako náhradník za stranu Kadima. Mandát za Kadimu obhájil i ve volbách roku 2009. Ve funkčním období 2006-2009 působil jako člen parlamentního výboru finančního, pro imigraci, absorpci a záležitosti diaspory, výboru pro ústavu, právo a spravedlnost, výboru pro vnitřní záležitosti a životní prostředí, výboru pro otázky zahraničních dělníků. Od roku 2009 v knesetu zastává posty ve výboru finančním, výboru pro otázky zahraničních dělníků, výboru pro rozpočet společnosti pro restituci bankovních účtů obětí holokaustu. Během obou funkčních období předsedal parlamentní lize izraelsko-japonského přátelství.\n\n"}
{"id": "643946", "url": "https://cs.wikipedia.org/wiki?curid=643946", "title": "Jisra'el Chason", "text": "Jisra'el Chason\n\nJisra'el Chason (: ישראל חסון, ‎* 27. dubna 1955, Damašek) je bývalý izraelský politik a poslanec Knesetu za stranu Kadima, který v letech 1997 až 1999 zastával post zástupce ředitele zpravodajské služby Šin Bet. Od roku 2014 je ředitelem Izraelského památkového úřadu.\n\nNarodil se v Damašku v Sýrii. Ve věku 17 let přesídlil do Izraele. Vysokoškolské vzdělání bakalářského typu získal v oboru mezinárodních vztahů a politologie na Haifské univerzitě v roce 1992. Žije ve městě Kirjat Tiv'on, je ženatý, má čtyři děti. Hovoří hebrejsky a arabsky. Sloužil v izraelské armádě, kde dosáhl hodnosti poručíka.\n\nV letech 1997–1999 byl zástupcem ředitele zpravodajské organizace Šin Bet.\n\nDo Knesetu nastoupil po volbách roku 2006 za stranu Jisra'el bejtejnu. Mandát obhájil i ve volbách roku 2009, ve kterých již ale kandidoval za stranu Kadima. Ve funkčním období 2006–2009 působil jako člen parlamentního výboru pro zahraniční záležitosti a publicitu, podvýboru pro boj s dopravní nehodovostí, výboru práce, sociálních věcí a zdravotníctví a předsedal výboru ekonomických záležitostí. Od roku 2009 v knesetu zastává posty ve výboru ekonomických záležitostí, výboru pro televizi a rozhlas, výboru pro obranu a výboru pro zahraniční záležitosti. Ve volbách v roce 2013 svůj poslanecký mandát obhájil. V prosinci 2014 rezignoval na svůj poslanecký mandát poté, co byl jmenován ředitelem Izraelského památkového úřadu.\n\n"}
{"id": "643955", "url": "https://cs.wikipedia.org/wiki?curid=643955", "title": "Privátní síť", "text": "Privátní síť\n\nPrivátní síť je v informatice označení pro počítačovou síť, která využívá speciální privátní IP adresy podle standardů daných RFC 1918 a RFC 4193. Privátní adresy jsou běžně používány pro domácí, kancelářské a podnikové lokální sítě (LAN), kde veřejné adresy (tj. globálně směrovatelné v Internetu) nejsou žádoucí nebo nejsou dostupné. Privátní rozsahy IP adres byly definovány jako nástroj pro zpomalení vyčerpání IPv4 adres. Nyní jsou též součástí nastupující generace pro Internet Protocol verze 6 (IPv6).\n\nPrivátní adresy jsou označovány jako soukromé, protože nejsou globálně delegované, což znamená, že nejsou přiděleny žádné konkrétní organizaci a jimi adresované IP pakety nemohou být přenášeny přes veřejný Internet. Kdokoliv může používat tyto adresy bez schválení od regionálního internetového registru (RIR). Pokud takováto privátní síť potřebuje připojení k Internetu, musí používat buď překlad síťových adres (NAT), nebo proxy server.\n\nPrivátní adresy jsou často nesprávně považovány za bezpečnostní opatření, je však nutné si uvědomit, že NAT a použití privátních adres samo o sobě žádnou bezpečnost nepřináší. \n\nInternet Engineering Task Force (IETF) přikázala IANA zachování následujících rozsahů IPv4 adres pro soukromé sítě (publikováno v RFC 1918):\n\nKoncept soukromých sítí a rezervací určitých adres je přenesen i do další generace IP, IPv6. IANA rezervovala adresový blok codice_1 (RFC 4193). Tyto adresy se nazývají unikátní lokální adresy (ULA). Jsou definované jako unicastové a obsahují 40bitové náhodné číslo ve směrovacím prefixu (předchází kolizím, když jsou dvě soukromé sítě propojené).\n\nDalší typ soukromých sítí používá \"lokální linkový adresní rozsah\" popsaný v RFC 5735 a RFC 3927. Užitečnost těchto adres je v autokonfiguraci pomocí síťových zařízení, když není dostupné DHCP a manuální konfigurace není potřebná.\n\nV IPv4 je k tomuto účelu vyhrazen blok 169.254.0.0/16. Pokud síťové rozhraní na síti Ethernet nemůže obdržet síťovou adresu pomocí DHCP, může mu být náhodně přidělena adresa od 169.254.1.0 do 169.254.254.255. Prvních 256 a posledních 256 adres z bloku 169.254/16 je vyhrazeno pro budoucí použití a nesmějí být použity.\n\nV IPv6 je vyhrazen blok codice_2. Síťová část lokální adresy se skládá z prefixu o délce 10 bitů následovaného identifikátorem podsítě o délce 54 bitů, který je nulový. Zbylých 64 bitů reprezentuje identifikátor rozhraní.\n\nObčas se stává, že pakety pocházející ze soukromého adresního prostoru projdou do Internetu. Soukromé sítě často nemají řádně nakonfigurované DNS pro vnitřní adresy, proto pokusy o určení jejich doménového jména způsobuje zbytečný síťový provoz.\n"}
{"id": "643962", "url": "https://cs.wikipedia.org/wiki?curid=643962", "title": "Prokletý ostrov (film)", "text": "Prokletý ostrov (film)\n\nProkletý ostrov (v anglickém originále Shutter Island) je americký filmový psychologický thriller režiséra Martina Scorseseho z roku 2010 natočený podle stejnojmenné knihy Dennise Lehanea. Leonardo DiCaprio ve filmu coby šerif Edward \"Teddy\" Daniels vyšetřuje zmizení pacientky psychiatrické léčebny na Prokletém ostrově.\n\nAmerický šerif Edward \"Teddy\" Daniels přichází se svým novým partnerem Chuckem Aulem v roce 1954 do léčebny pro šílené kriminálníky Ashecliffe na Prokletém ostrově v Boston Harbor. Vyšetřují zmizení Rachel Solandové, pacientky, která zřejmě zmizela ze zamčené místnosti a zanechala poznámku se slovy:\n\nDr. John Cawley, hlavní psychiatr, vysvětluje, že se Rachel do léčebny dostala poté, co utopila své tři děti. Od té doby ale odmítá přijmout realitu, že je v psychiatrické léčebně.\n\nBěhem pátrání po Rachel si Teddy všimne majáku, ale je mu řečeno, že ten již byl prohledán. Požádá o nahlédnutí do osobních spisů, což Cawley odmítne, ale nabídne šerifům výslech zaměstnanců. Vyšetřovatelé jsou zaskočeni tím, že Rachelin psychiatr Dr. Sheehan po jejím zmizení odjel na dovolenou. V noci má Teddy sen, ve kterém vidí svou manželku Dolores Chanalovou, která zemřela při požáru před pěti lety. Dolores Teddymu řekne, že Rachel je stále na ostrově, stejně jako Andrew Laeddis, žhář odpovědný za její vlastní smrt. Teddy potom usuzuje, že 67 z Racheliny poznámky je Laeddis, který má být údajně neexistujícím šedesátým sedmým pacientem léčebny.\n\nRáno vyšetřovatelé vyslýchají ostatní pacienty z Racheliny skupinové terapie. Jedna z nich rozptýlí Chucka a poradí Teddymu, aby utekl. Teddy později Chuckovi odhalí motiv, proč se rozhodl ujmout tohoto vyšetřování. Andrew Laeddis byl poslán za svůj zločin do Ashcliffeu a pak zmizel, což přivedlo Teddyho, aby instituci prověřil. Setkal se s bývalým pacientem Georgem Noycem, který tvrdil, že v Ashcliffeu provádějí experimenty na pacientech. Teddy je odhodlán instituci zničit.\n\nCawley informuje Teddyho, že Rachel byla objevena a představí mu ji. Pomatená Rachel si Teddyho splete se svým manželem, který zemřel ve druhé světové válce a začne být velmi rozrušená. Teddy potom začne mít velmi intenzivní migrénu a zároveň je přehnaně citlivý na světlo. Ve spánku má další podivné sny, které jsou následovány halucinacemi po probuzení. Teddy se nyní rozhodne pátrat po Laeddisovi v bloku C, kde jsou uvězněni nejnebezpečnější pacienti. Tam nalezne Noyce, který se bojí toho, že bude odveden do majáku, kde lékaři provádějí lobotomie, a prozradí Teddymu, že celé vyšetřování je na něj nastražená hra.\n\nTeddy se vrátí k Chuckovi a společně se vydají k útesům, které obklopují ostrov, a chtějí se dostat do majáku. Chuck prohlásí, že pokračování je příliš nebezpečné, a tak jde Teddy do majáku sám. Nemůže se tam ale dostat a když se vrátí, Chuck je pryč. Teddy ho hledá na úpatí útesu a při tom najde ženu, která se skrývá v jeskyni. Ta potvrdí Teddyho podezření, když řekne, že je skutečná Rachel Solandová. Tvrdí, že pracovala jako psychiatrička v Ashcliffeu, dokud nepřišla na experimenty, které tam provádějí. Byla přinucena k mlčení. Solandová mu řekla, že léčebna používá psychotropní léky, aby tak mohla ovládat mysl a vytvořila tak \"spící špióny\". Řekne, že Teddymu jsou od jeho příjezdu na ostrov rovněž podsouvány drogy.\n\nTeddy se pak vrátí do Ashcliffeu, kde mu Cawley řekne, že přijel na ostrov bez partnera - zdá se, že nikdo Chucka nezná. Teddy se pak vydá do majáku. Po cestě po schodech nenajde nic neobvyklého. Na vrchu majáku potká doktora Cawleyho, který mu prozradí, že Teddy není Edward Daniels, ale bývalý šerif Andrew Laeddis. Tvrdí, že je uvězněn v Ashcliffeu již dva roky od doby, co zavraždil v záchvatu vzteku svou maniodepresivní manželku poté, co utopila jejich děti. Cawley mu vysvětlí, že Rachel Solandová nikdy neexistovala, ani jako pacientka, ani jako psychiatrička. Potom přijde \"Chuck\" a představí se jako Dr. Sheehan, Andrewův psychiatr. Ukáže se, že žena, která byla pacientkou Solandovou, byla ve skutečnosti zdravotní sestra. Sheehan a Cawley prohlásí, že Andrew žije ve fantazii, kde je stále aktivním šerifem, který pátrá po Andrewu Laeddisovi, což je znakem toho, že se chce oddělit od toho, co spáchal. Lékaři mu ukážou, že \"Edward Daniels\" a \"Andrew Laeddis\" jsou anagramy, stejně jako \"Dolores Chanalová\" a \"Rachel Solandová\", což je \"Pravidlo 4\" (jmen). Andrew Laeddis je tedy pacientem 67.\n\nCawley vysvětluje, že Andrew prošel opakovaně cykly, po kterých si uvědomil pravdu, pak se ale vždy vrátil do své fantazie a zranil mnoho sanitářů a dalších pacientů, což vedlo správní radu k tomu, že požadovala provedení lobotomie, což mělo na trvalo vyřešit Andrewův problém. Sheehan a Cawley se ale rozhodli provést experimentální terapii, která spočívala ve hře na Rachelino zmizení, založené na Andrewově fantazii. Doufali v to, že tak padne celá Andrewova konspirace, Andrew uvidí realitu a trvale se do ní vrátí, bude tedy vyléčen. Andrew vypadá na to, že přijal Sheehanovo a Cawleyho vysvětlení a obviňuje se z toho, že ignoroval Doloresino mentální onemocnění, což vedlo až k tomu, že utopila jejich děti. Poté, co Andrew prožije další migrénu, během které si vzpomene na traumatickou událost, kdy zemřely jeho děti a žena, omdlí.\n\nDalší ráno Andrew znovu nazve Sheehana Chuckem a mluví o odhalení toho, co se na ostrově děje, veřejnosti na pevnině. Sheehan pak dá Cawleymu znamení, že terapie selhala. Přicházejí sanitáři, kteří mají odvést Andrewa k lobotomickému zákroku. Andrew řekne Sheehanovi, že přemýšlí o tom, „co může bejt horší – umřít jako dobrej člověk, nebo žít jako zrůda“. Andrew pak vstane a v klidu se zřízenci odejde.\nŘada diváků nepochopila konec filmu a co vlastně znamená závěrečná fráze \"co může bejt horší - umřít jako dobrej člověk, nebo žít jako zrůda\". Andrew tím vyjádřil, že ve skutečnosti neprošel regresí a stále ví, že je Andrew Laeddis, vrah své ženy, kterou zabil protože měla psychické problémy a utopila jejich děti. Jelikož o jejích problémech však věděl a nic s tím nedělal, viní sám sebe nejen z vraždy své ženy, ale i ze smrti svých dětí. S tím nedokáže žít. Ví, že kdyby se choval, jako že regresí neprošel, lobotomii by mu neprovedli. Proto, tentokrát záměrně vystupuje opět jako vyšetřovatel Teddy a na lobotomii jde dobrovolně.\n\nCitát \"co může bejt horší - umřít jako dobrej člověk, nebo žít jako zrůda\" tedy v parafrázi znamená zda je lepší umřít (podstoupit dobrovolně lobotomii) jako dobrý člověk (vyšetřovatel Teddy) nebo dál žít jako zrůda (Andrew, vrah své ženy).\n\nFilmová práva na celovečerní film podle Lehaneovy knihy koupila již v roce 2003 Columbia Pictures, ale práva pak propadla znovu autorovi. Lehaneovi zástupci potom práva prodali společnosti Phoenix Pictures, která najala scenáristku Laetu Kalogridis, aby převedla knihu do filmového scénáře. Projekt byl vyvíjen rok. Do října 2007 se projekt dostal do koprodukce studií Columbia Pictures a Paramount Pictures. Jak režisér Martin Scorsese, tak herec Leonardo DiCaprio, kteří spolupracovali již na třech filmech, chtěli, aby se \"Prokletý ostrov\" stal jejich dalším společným snímkem. Kvůli natáčení byly prozkoumány lokace v Massachusetts, Connecticutu a Novém Skotsku a natáčení začalo 6. března 2008.\n\nNatáčení scén s DiCapriovou postavou, bývalým vojákem, odehrávajících se během druhé světové války probíhalo v Tauntonu v Massachusetts. Scorsese použil pro nahrazení koncentračního tábora Dachau staré průmyslové budovy v Tauntonu. Další scény byly natočeny v nemocnici v Medfieldu v Massachusetts. Ostrovem, který reprezentoval filmový ostrov, se stal Peddocks Island a scény s majákem byly natočeny v Nahantu v Massachusetts. Natáčení skončilo 2. července 2008.\n\nNa základě 37 hodnocení kritiků získal snímek na serveru Metacritic skóre 63%. O něco lepšího hodnocení dosáhl snímek na serveru Rotten Tomatoes - 68% na základě 234 recenzí. Průměrné hodnocení filmu \"Prokletý ostrov\" uživateli ČSFD je 88%.\n\nPo prvním víkendu po uvedení ve Spojených státech byl \"Prokletý ostrov\" nejúspěšnějším filmem se 41 miliony dolarů na tržbách. Stal se tak nejúspěšnějším Scorseseho filmem po prvním víkendu. Celkově film utržil přes 128 milionů dolarů v Severní Americe a více než 166 milionů na zahraničních trzích, což celkově dělá více než 294 milionů dolarů a stal se tak z pohledu tržeb nejúspěšnějším filmem Martina Scorseseho.\n\n"}
{"id": "643964", "url": "https://cs.wikipedia.org/wiki?curid=643964", "title": "Edentata", "text": "Edentata\n\nEdentata je nepřirozená a dnes již neužívaná skupina placentálních savců, která sdružuje několik malých (na počet recentních druhů) skupin, které se vyznačují velmi primitivními zuby nebo jejich úplnou absencí. Živí se hlavně hmyzem (mravenci apod.), pouze lenochodi jsou převážně býložraví.\n\nDnes je zřejmé, že zatímco jihoameričtí pásovci, lenochodi a mravenečníci patří k sobě do skupiny chuzozubých (Xenarthra), afričtí a asijští luskouni jsou příbuzní šelmám a patří tedy do velké skupiny Boreoeutheria a africký hrabáč je příbuzný slonů a spolu s nimi patří do skupiny Afrotheria.\n"}
{"id": "643969", "url": "https://cs.wikipedia.org/wiki?curid=643969", "title": "Jugoslávská muslimská organizace", "text": "Jugoslávská muslimská organizace\n\nJugoslávská (možno přeložit i jako Jihoslovanská) muslimská organizace (srbochorvatsky/bosensky \"Jugoslavenska muslimanska organizacija\", v srbském prostředí známá jako \"Jugoslovenska muslimanska organizacija/Југословенска муслиманска организација\", JMO, kolokviálně též \"spahinovci\") byla politickou stranou bosenskohercegovských muslimů v období Království Srbů, Chorvatů a Slovinců (od roku 1929 Jugoslávie), která byla založena na zakládacím sjezdu mezi 14. a 17. únorem 1919 a definitivně zanikla po německé agresi na Jugoslávii v dubnu 1941.\n\nStrana vznikla na začátku roku 1919 v reakci na sociální a etnické nepokoje v Bosně a Hercegovině, které byly namířeny proti muslimským velkostatkářům a slovanským muslimům jako celku. Přestože se hnutí rétoricky vyslovovalo pro decentralizaci jihoslovanského státu a samosprávu Bosny a Hercegoviny a jejích muslimů, často spolupracovalo i s centralistickými politickými silami v Jugoslávii (konkrétně v letech 1924, 1927–1929 a 1935–1941).\n\nV prvních parlamentních volbách do ústavodárného shromáždění Království Srbů, Chorvatů a Slovinců 28. listopadu 1920 JMO získala 6,9 % hlasů a 24 mandátů. Následně 18. března 1923 v řádných parlamentních volbách, kdy došlo k významnému rozkolu v muslimském táboře, její podpora klesla na 5,2 % a 18 mandátů (při účasti 77,8 % voličů v Bosně a Hercegovině). Nato ve volbách 8. února 1925 mírně posílila na 5,4 %, ale mandátů získala jen 15 (při účasti 82,7 % voličů v Bosně a Hercegovině). Do posledních voleb před zavedením královské diktatury 11. září 1927 šla částečně v koalici s Demokratickou stranou, a to pod názvem Demokratické společenství (\"Demokratska zajednica\"). Tato spolupráce nebyla příliš úspěšná, zejména pro Demokratickou stranu, byť JMO obdržela 18 mandátů (9 na samostatných kandidátkách a 9 na kandidátce Demokratického společenství v Bosně a Hercegovině a nadto 1 mandát ve zvečansko-rašském okruhu).\n\nPo zavedení královské diktatury roku 1929 byla strana úředně rozpuštěna, neformálně ale fungovala i nadále. Po volbách 5. května 1935 se stala jednou ze tří komponent hnutí zvaného Jugoslávské radikální společenství (\"Jugoslovenska radikalna zajednica\", JRZ).\n\nPrvním předsedou strany byl zvolen duchovní Ibrahim-efendija Maglajlić. Po rozkolu uvnitř hnutí roku 1922, kdy se diskutovalo o podpoře další centralizace státu, se do jejího čela dostal právník a zastánce autonomie Bosny a Hercegoviny dr. Mehmed Spaho, který ji vedl až do své smrti roku 1939. Posledním předsedou byl právník dr. Džafer Kulenović, jenž se po několikaměsíčním váhání na podzim 1941 zapojil do struktur fašistického Nezávislého státu Chorvatsko.\n\n\"Muslimanska težačka stranka\" (\"Muslimská malorolnická strana\") byla založena v březnu 1920 Šefkijou Gluhićem a Šukrijou Kurtovićem. Její exponenti se nacionálně deklarovali jako Srbové, politicky měli blízko k Demokratické straně Ljubomira Davidoviće. * \"Nezavisna lista\" (\"Nezávislá kandidátka\") Šerifa Arnautoviće, jinak také \"Muslimanski radikali\" (\"Muslimští radikálové\"), vyznávala srbskou nacionální ideologii a měla blízko k Národní radikální straně Nikoly Pašiće. * \"Muslimanska narodna stranka\" (\"Muslimská národní strana\") vznikla v březnu 1920 na podnět Safvet-bega Bašagiće a chtěla hájit zájmu muslimských velkostatkářů při probíhající pozemkové reformě. * \"Jugoslavenska muslimanska narodna organizacija\" (\"Jugoslávská muslimská národní organizace\") vznikla odštěpením od JMO v červnu 1922. V jejím čle stáli Ibrahim Maglajlić, Hamdija Karamehmedović a Sakib Korkut, kteří měli blízko k pozicím bělehradské vlády. * \"Nezavisna muslimanska stranka\" (\"Samostatná muslimská strana\") je souborný název pro kandidátky tvořrné odpadlíky z JMO, např. Suljagy Salihagiće a Hamdiji Afgana v Banja Luce. * \"Narodna muslimanska stranka\" (\"Národní muslimská strana\") vznikla krátce před volbami 1925 a měla spojit osobní nepřátele Mehmeda Spaha a národním radikálům nakloněné muslimy, mj. Suljagu Salihagiće, Mustafu Halilbašiće, Sulejmana Hafizoviće, Muhameda Biščeviće, ale i Šerifa Arnautoviće a Šemsu Salihbegoviće.\n\nProzatímní národní zastupitelstvo (\"Privremeno narodno predstavništvo\") 1. 3. 1919 — 28. 11. 1920 – 11 muslimských poslanců\n\n\npo volbách 1920 do konstituanty (\"Ustavotvorna skupština Kraljevine SHS\") – 24 muslimských poslanců JMO\n\n\n\n\npo volbách 1923 – 18 muslimských poslanců JMO\n\n\npo volbách 1925 – 15 muslimských poslanců JMO\n\n\npo volbách 1927 – 18 muslimských poslanců JMO\n\n\npo volbách 1931 (strana oficiálně neexistuje, jednotná vládní kandidátka generála Petra Živkoviće) – 10 muslimských poslanců\n\n\npo volbách 1935 (součást Jugoslávské národní strany nebo Mačkovy kandidátka) – 18 muslimských poslanců\n\n\npo volbách 1938 (součást Jugoslávského radikální společenství, JRZ, nebo Bloku národní svornosti) – 21 muslimských poslanců\n\n\nDne 23. ledna 1927 se v Království Srbů, Chorvatů a Slovinců uskutečnily volby do oblastních zastupitelstev, jejichž relativním vítězem s 27,4 % byla Jugoslávská muslimská organizace.\n\n\nDne 9. prosince 1928 se v Království Srbů, Chorvatů a Slovinců uskutečnily volby do obecních zastupitelstev, jejichž relativním vítězem s 32,8 % byla Jugoslávská muslimská organizace. Oficiální přepočet mandátů není zřejmě přesný.\n\n\n3. ledna 1932\n\n\n3. února 1935\n\n\n6. února 1938\n\n\n12. listopadu 1939\n\n\n\n\nVláda Nezávislého státu Chorvatsko (12 ministerstev)\n\n\nChorvatský státní sněm (jmenováni a kooptováni, celkem 160 členů), první zasedání 23. ledna 1942 v Záhřebu\n\n\nTiskovým orgánem strany byl list \"Pravda\" (Spravedlnost), nejčastěji týdeník, který vycházel pod různými jmény v Sarajevu v letech 1919–1929 a 1936–1941 (roč. 1, č. 1, 22. února 1919–roč. 11, č. 1, 4. ledna 1929; roč. 12, č. 1, 2. února 1936–roč. 17, 1941).\n\nJistý čas, konkrétně od 28. května 1925 do 26. ledna 1926, kvůli úřednímu zákazu \"Pravdy\" tiskový orgán vycházel pod názvem \"Glasnik Jugoslavenske muslimanske organizacije\" (červenec 1925), a nato \"Novi glasnik Jugoslavenske muslimanske organizacije\" (oba, roč. 1, č. 1, 14. července 1925–roč. 2, č. 3, 19. ledna 1926). Další úřední zákaz přišel po zavedení královské diktatury v Jugoslávii v lednu 1929 a trval až do roku 1936, kdy JMO už jistý čas působila ve vládě a vládní režim se mírně liberalizoval.\n\nšéfredaktoři listu \"Pravda\"\n"}
{"id": "643972", "url": "https://cs.wikipedia.org/wiki?curid=643972", "title": "Eddie Lang", "text": "Eddie Lang\n\nEddie Lang (* jako Salvatore Massaro, 25. října 1902, Filadelfie, Pensylvánie – 26. března 1933, New York City, New York, Spojené státy) byl americký jazzový kytarista, považovaný za otce jazzové kytary, hrál na kytary Gibson L-4 a L-5.\n"}
{"id": "643975", "url": "https://cs.wikipedia.org/wiki?curid=643975", "title": "Čéres", "text": "Čéres\n\nČéres je velmi široký (až 35 cm) opasek z přeložené kůže, který byl oblíbený u Huculů - horalů obývajících východní Slovensko a západní Ukrajinu. Čéres se zapínal na přezky a po obvodu měl řadu kapes. Často se čéresy pošívaly kroužky a háčky, na které bylo možné pověsit váčky, nože, lžíce, křesací ocílky, klíče k palným zbraním s kolečkovým zámkem apod. Čéres je často mylně spojován se záporožskými kozáky, ale k jejich tradičnímu odění nikdy nepatřil. \n\n"}
{"id": "643976", "url": "https://cs.wikipedia.org/wiki?curid=643976", "title": "Pásovci", "text": "Pásovci\n\nPásovci jsou američtí savci ze skupiny chudozubých (Xenarthra). Pod českým jménem obvykle rozumíme:\n\n"}
{"id": "643978", "url": "https://cs.wikipedia.org/wiki?curid=643978", "title": "Krab palmový", "text": "Krab palmový\n\nKrab palmový (\"Birgus latro\") je největší suchozemský poustevnický krab a korýš vůbec. Patří do řádu desetinohých korýšů (Decapoda) a infrařádu Anomura a je jediným zástupcem rodu \"Birgus\".\n\nObývá ostrovy v jihovýchodní Asii a je loven na jídlo. Běžně dorůstá 40 cm, rozpětí noh až 2 metry, samci obecně bývají větší než samice. Největší nalezený jedinec ale měřil 1 m a vážil 17 kg. Tyto hodnoty se blíží limitním hodnotám pro suchozemské členovce. Zadeček (\"abdomen\") ukrývá tento stromový poustevnický krab do ulity plžů pouze při juvenilním vývoji, a proto si jej zpevňuje ukládáním vápníku. Po stromech šplhá překvapivě obratně až do výšky 6 m. Je omnivorní (všežravý) a dokáže ulovit i menší obratlovce. Svými mohutnými klepety dokáže bez problému rozlousknout i kokosový ořech.\n\n"}
{"id": "643980", "url": "https://cs.wikipedia.org/wiki?curid=643980", "title": "Bratři Karamazovi", "text": "Bratři Karamazovi\n\nBratři Karamazovi (někdy také Bratři Karamazovovi, : ) je sociálně filozofický román ruského spisovatele F. M. Dostojevského, vydán roku 1880. Z ruského originálu přeložili Břetislav Hůla a Prokop Voskovec. Literárním eposem chtěl Dostojevský přehodnotit své dřívější životní postoje a pohled na člověka, tak jako na celou společnost včetně církve. Dílo bylo zamýšleno jako dílo o pěti částech, jež bylo zprvu nazýváno jako \"Atheismus\", nebo \"Život velikého hříšníka\". Svůj záměr později pozměnil na dva díly, oddělené od sebe třinácti lety. Dokončil ale jen díl první, nicméně obsahově i významově uzavřený, tedy právě \"Bratry Karamazovy\". Příběh se odehrává v 60. letech 19. století v Rusku. Bratři Dmitrij, Aljoša, Ivan tvoří víceméně základní lidské archetypy.\n\nRomán je psán v er-formě z pohledu nezaujatého pozorovatele, dílo obsahuje filozofické úvahy, detailní psychologické sondy a rozsáhlé popisné pasáže. Typické je bohaté vyjadřování. Jazykové prostředky jsou u jednotlivých postav měněny, což přispívá realističnosti. Realistické vystižení života v ruském maloměstě je utvářeno především pomocí osob pocházejících z rozdílných společenských vrstev. Postavy jednají většinou v afektu a jsou velmi unášeny emocemi.\n\n\nMezi Dmitrijem a jeho otcem Fjodorem vrcholí spor o dědictví po Dmitrijově matce, a tak Fjodor Pavlovič navrhuje, aby jim stařec Zosima byl za soudce. Setkání však vyvrcholí skandálem, jehož původcem je starý Karamazov. Téhož večera se Aljoša na příkaz svého otce stěhuje z kláštera domů, i když se chce navrátit brzy zpět k Zosimovi, jehož život se pomalu spěje ke konci.\n\nDoma se Aljoša dozvídá, že chvíli před ním vtrhl do otcovského domu Dmitrij, surově svého otce zbil a vyhrožoval mu, že ho zabije. Aljoša se tedy rozhodne bratra Dmitrije najít a promluvit si s ním. Později se Dmitrij Aljošovi svěřuje se vším, co ho trápí, zejména o soupeření s otcem o Grušeňku, či o zasnoubení s Kateřinou Ivanovnou. Den poté se Alexej zastavuje u starého Karamazova, později, cestou k paní Chochlakovové (statkářce, jejíž dcera je zamilovaná do Aljoši), shledá několik školáků, kteří házejí kamení po malém chlapci. Aljoša se ho zastane, ale chlapec začne házet kamení po svém zachránci, a dokonce jej kousne. Aljoša se později dozvídá, že onen chlapec se mstil za to, že Dmitrij zmlátil a zneuctil jeho otce. U Chochlakovů hovoří s Kateřinou Ivanovnou o Dmitrijovi a o penězích, které má dát štábnímu generálovi, což tak učiní a zjišťuje, že chlapec, jenž ho pokousal, je právě jeho syn, Iljuša.\n\nJeště téhož dne Aljoša se zasnoubí s nezletilou Lisou, později se setkává s bratrem Ivanem a společně jdou do hostince. Alexej se pak navrací do kláštera a Ivan odchází, aby se před svou cestou do Moskvy rozloučil s otcem. Tentýž večer umírá stařec Zosima.\n\nAljoša navštěvuje Grušenku, která má strach o Dmitrije, který je schopen ze žárlivosti zabít svého otce. Gruša později odjíždí do Mokrého za svým milencem, Polákem, který ji před pěti lety opustil, ale ona doufá, že ji i přesto stále miluje. Právě proto si s Dmitrijem a jeho otcem pouze zahrává.\n\nDmitrij své poslední dva dny strávil ve zmatku, neúspěšně sháněl tři tisíce rublů, které dlužil Kateřině Ivanovně. Když Grušeňka odjížděla, Dmitrij ji marně hledal, vydal se tedy za otcem, jenž Grušence nabízel tři tisíce rublů, pokud by ho navštívila. Karamazův sluha Směrďakov zrovna prodělával záchvat padoucnice. Dmitrij tedy na otcovo okno zaklepal přesné znamení Grušenky, jež mu vyzradil dříve Směrďakov. Fjodor Karamazov otevřel okno, byl tedy sám, Dmitrij uprchl. Při zdolávání plotu nechtěně poranil Grigorije. Zanedlouho Dmitrij zjistil, kde je Grušeňka a vydal se za ní na flám do Mokrého. Sužovaly ho myšlenky, že zabil Grigorije, a chtěl spáchat sebevraždu, nicméně získal Grušeňčino srdce, a tak sebevražedné myšlenky z mysli zapudil. K ránu do hostince přijíždí prokurátor, Dmitrij je obviněn z vraždy svého otce Fjodora Pavloviče Karamazova a vzat do vazby.\n\nZhruba po měsíci se Ivan od Směrďakova dozvídá, co se přihodilo onoho osudného večera. Směrďakov tedy záchvat předstíral a zavraždil starého Karamazova a vše přichystal tak, aby byl obviněn právě Dmitrij. Směrďakov za svolení k vraždě Fjodora Pavloviče Karamazova považoval Ivanův odjezd do Moskvy. Již toho večera se Smerďakov oběsí a Ivan z tíhy událostí duševně ochoří.\nU soudu vše svědčí proti Dmitrijovi, jeho poslední nadějí je jeho bratr Ivan, který jako jediný zná pravdu. Kvůli jeho duševnímu onemocnění ale jeho výpověď není brána vážně, a tak je Dmitrij Karamazov odsouzen k dvaceti rokům práce na Sibiři.\n\nV epilogu se usmíří Kateřina Ivanovna s Grušeňkou a společně plánují Dmitrijův útěk. Dílo končí pohřbem Ijuši, na kterém má proslov Aljoša, v němž nabádá ostatní chlapce, aby nikdy na Iljušu nezapomněli.\n\n\nČinoherní dramatizace nejsou časté pro značný rozsah románu. Opera je frekventovanější a její česká verze je jediná na světě.\n\n\n"}
{"id": "643981", "url": "https://cs.wikipedia.org/wiki?curid=643981", "title": "Žižkův dub (Náměšť nad Oslavou)", "text": "Žižkův dub (Náměšť nad Oslavou)\n\nŽižkův dub v Náměšti nad Oslavou je považován za největší a pravděpodobně i nejstarší žijící dub Moravy. Na rozdíl od většiny ostatních nebyl vysazen, ale je pozůstatkem původních dubin, které zdejší krajinu pokrývaly. Ke stromu se vztahuje pověst o Janu Žižkovi.\n\nV roce 2019 se památný strom dostal do finále soutěž Strom roku. Nakonec se umístil jako druhý po Chudobínské borovici. Spolek, který přihlásil Chudobínskou borovici do soutěže se domluvil s pořadateli soutěže a výhru (ošetření a kontrolu stavu stromu) přenechal Žižkovu dubu.\n\n\nStrom stojí v ostré zatáčce nedaleko zámku. Není veřejně přístupný, ale je dobře viditelný od silnice (vzdálenost jen 8 metrů)\n\nMohutný kmen o obvodu deset metrů je dutý, dutina otevřená na mnoha místech. Korunu tvoří už jen dvě kosterní větve. S ohledem na stáří je strom v dobrém stavu, plodí a koruna je hustě olistěná.\n\nV polovině 20. století bylo provedeno zakrytí dutiny. V polovině 80. let nahradila šindelovou stříšku nová konstrukce, která dub chrání dodnes. Je poměrně neobvyklá, připomíná starou chaloupku nebo obří úl. Doktorka Hrušková uvádí, že když byla konstrukce na dubu nově instalovaná, vypadal strom jako ve šněrovačce. Další sanace proběhla v 90. letech. Zahrnovala zdravotní řez, konzervaci dutiny, opravu zastřešení, instalaci bezpečnostní vazby a podpůrné konstrukce koruny.\n\nDub nebyl vysazen člověkem, ale je součástí původního porostu, jehož pozůstatky jsou chráněné jako přírodní památka Náměšťská obora. Obora je veřejně přístupná a můžeme v ní najít řadu velmi starých listnatých stromů.\n\nPověsti vyprávějí, že při husitském tažení na Moravu a dobývání hradu pod dubem Jan Žižka přespal, nebo že si k němu přivázal koně. Konkrétní rok uváděn není – podle historických záznamů ale hrad husité dobyli už roku 1408 pod vedením Lacka z Kravař.\n\nŽižkově dubu v Náměšti byl věnován prostor v televizním pořadu Paměť stromů, konkrétně v dílu č. 10: Stromy u hradů a zámků.\n\n\n\n"}
{"id": "643982", "url": "https://cs.wikipedia.org/wiki?curid=643982", "title": "Arje Bibi", "text": "Arje Bibi\n\nArje Bibi (: אריה ביבי) je izraelský politik a bývalý poslanec Knesetu za stranu Kadima.\n\nNarodil se 28. dubna 1943 v Bagdádu v Iráku. V roce 1950 přesídlil do Izraele. Získal vysokoškolské vzdělání bakalářského typu v oboru dějin Izraele. Žije ve městě Petach Tikva, je ženatý, má čtyři děti. Hovoří hebrejsky, anglicky a arabsky. Sloužil v izraelské armádě u výsadkových jednotek.\n\nPracoval jako policejní velitel v regionu Jarkon, v Jeruzalému a na dalších řídících postech izraelské policie. Pracoval také jako starosta provizorní místní rady ve městě Lod.\n\nDo Knesetu nastoupil po volbách roku 2009, ve kterých kandidoval za stranu Kadima. Ve funkčním období od roku 2009 působil jako člen parlamentního výboru pro vnitřní záležitosti a životní prostředí a ve výboru práce, sociálních věcí a zdravotnictví.\n\n"}
{"id": "643987", "url": "https://cs.wikipedia.org/wiki?curid=643987", "title": "Mick Taylor", "text": "Mick Taylor\n\nMichael Kevin \"Mick\" Taylor (* 17. ledna 1949, Welwyn Garden City, Hertfordshire, Anglie, Spojené království) je anglický hudebník, nejznámější jako bývalý člen skupin John Mayall and the Bluesbreakers (1966-1969) a The Rolling Stones (1969-1974). V roce 1989 byl společně s Rolling Stones uveden do Rock and Roll Hall of Fame.\n\n"}
{"id": "643996", "url": "https://cs.wikipedia.org/wiki?curid=643996", "title": "Albert Ammons", "text": "Albert Ammons\n\nAlbert Clifton Ammons (23. září 1907, Chicago, Illinois, Spojené státy — 2. prosince 1949, tamtéž) byl americký pianista. Žánrově hrál boogie-woogie, blues a jazz. Byl populární ve 30. a 40. letech 20. století.\n"}
{"id": "644000", "url": "https://cs.wikipedia.org/wiki?curid=644000", "title": "Pinetop Smith", "text": "Pinetop Smith\n\nClarence Smith, více známý jako Pinetop Smith nebo Pine Top Smith (11. června 1904, Troy, Alabama, Spojené státy - 15. března 1929, Chicago, Illinois, Spojené státy) byl vlivný americký bluesový a boogie-woogie pianista, který byl v roce 1991 uveden do Alabama Jazz Hall of Fame.\n"}
{"id": "644001", "url": "https://cs.wikipedia.org/wiki?curid=644001", "title": "Clarence Smith", "text": "Clarence Smith\n\nClarence Smith může být:\n"}
{"id": "644003", "url": "https://cs.wikipedia.org/wiki?curid=644003", "title": "Joseph Mazzello", "text": "Joseph Mazzello\n\nJoseph Mazzello III. (* 21. září 1983) je americký herec.\n\nNarodil se v obci Rhinebeck ve státě New York. Jeho rodiče Ginnie a Joseph vlastní uměleckou školu a vedli první herecké kroky svého syna. Herectví se ostatně věnuje i sestra Mary Mazzello a mladší bratr John Mazzelo, kteří se také objevili ve filmech a reklamách.\n\nMazzello účinkuje ve filmu již od svých 5 let. Nejvíce na sebe upozornil rolemi ve filmech \"Jurský park\" (jako Tim Murphy, 1993) i \"\" (1997) a nověji ve filmu \"The Social Network\" (2010). Účinkoval také ve válečné minisérii HBO \"The Pacific\" ze stejného roku. V roce 2018 ztvárnil baskytaristu Johna Deacona z kapely Queen v životopisném filmu \"Bohemian Rhapsody\".\n\n"}
{"id": "644004", "url": "https://cs.wikipedia.org/wiki?curid=644004", "title": "Orit Zu'arec", "text": "Orit Zu'arec\n\nOrit Zu'arec (: אורית זוארץ, : Орит Зуарец, narozena jako Светлана Моисеевна Черняк, Světlana Mojsejevna Černjak) je izraelská politička a bývalá poslankyně Knesetu za strany ha-Tnu'a a Kadima.\n\nNarodila se 21. února 1967 v Krasnojarsku v Sovětském svazu, v dnešním Rusku. V roce 1971 přesídlila do Izraele. Získala vysokoškolské vzdělání bakalářského typu v oboru sociálních věd a magisterské v oboru novověké dějiny Blízkého východu. Žije ve městě Kadima-Coran, je vdaná, má tři děti. Hovoří hebrejsky, anglicky, rusky a arabsky. V letech 1985–1988 sloužila v izraelské armádě u zpravodajských jednotek.\n\nV letech 2003–2006 působila jako místostarostka města Kadima-Coran, v letech 2003–2008 byla v této obci členkou městské rady. Pracovala v ruskojazyčném odboru Židovské agentury. Zasedá ve správní radě organizace Israel Women`s Network.\n\nDo Knesetu nastoupila po volbách roku 2009, ve kterých kandidovala za stranu Kadima. Ve funkčním období od roku 2009 působí jako členka parlamentního výboru pro status žen a výboru pro zahraniční záležitosti a obranu. Předsedala podvýboru pro obchod s ženami.\n\n"}
{"id": "644008", "url": "https://cs.wikipedia.org/wiki?curid=644008", "title": "Las Vegas Wranglers", "text": "Las Vegas Wranglers\n\nLas Vegas Wranglers byl profesionální americký klub ledního hokeje, který sídlil v nevadské metropolitní oblasti Las Vegas. V letech 2003–2014 působil v profesionální soutěži East Coast Hockey League. Wranglers ve své poslední sezóně v ECHL skončily v osmifinále play-off. Své domácí zápasy odehrával v hale Orleans Arena s kapacitou 7 773 diváků. Klubové barvy byly červená, černá, bílá a stříbrná.\n\nWranglers se během své jedenáctileté existence dočkali mnoha poct. Mají nejvyšší procento vítězných zápasů historie ECHL a drží dalších 6 rekordů ECHL. Wranglers hráli jednou ve finále Kelly Cupu a jednou vyhráli v Brabham Cupu. Dvakrát také zvítězili v Pacifické divizi. Mezi hráče Wranglers, kteří hráli taktéž v NHL patří Brent Krahn, Adam Pardy, Dany Sabourin, Tyson Strachan a Tyler Sloan. Wranglers hrají své zápasy na západě města v Orleans Areně, která byla otevřena v roce 2003.\n\nWranglers byli farmou týmu NHL Calgary Flames mezi lety 2003 a 2009, ale od sezóny 2009-10 spolupracují s Phoenixem Coyotes.\n\nWranglers také získali mnohá místní ocenění, například byli novinami Las Vegas Review-Journal vyhlášeni nejlepším místním týmem v letech 2005, 2006 a 2009 a trenér Wranglers – Glen Gulutzan nejlepším místním trenérem.\n\nV Las Vegas působil tým Las Vegas Thunder, který hrál ligu International Hockey League, ovšem svá práva na ligu prodali před sezónou 1998/99. Liga West Coast Hockey League zveřejnila svůj záměr, poskytnout práva při rozšíření v roce 1999 právě do Las Vegas. Plán byl, že tým začne fungovat od sezóny 2000/01. Název Wranglers a logo bylo představeno krátce před tím, než měl v roce 2000 začít tým fungovat. Poté, ale musel být vstup týmu do soutěže pozastaven o 3 roky, protože neměli vhodnou arénu. V říjnu 2002 klub oznámil, že plánují hrát v Las Vegas Events Center a sdílet tak stadion s Community College of Southern Nevada s basketbalovými týmy mužů a žen. Events Center byla provozována neziskovými organizacemi a byla podporována starostou Oscarem Goodmanem.\n\nKdyž nedosáhli žádného pokroku v jednáních týkajících se Events Center rozhodlo vedení o hraní domácích zápasů v Orleans Areně, která byla ve výstavbě poblíž Orleans Hotelu a Casina. Wranglers by tak mohli začít hrát ve WCHL od sezóny 2003/04. Když se v roce 2002 uskutečnilo spojení lig WCHL a ECHL (nově pojmenovaná liga měla název ECHL), bylo mezi přijatými týmy i Las Vegas Wranglers a mohli se tak od sezóny 2003/04 připojit k ECHL.\n\n29. května 2003 představil v sídle majitele týmu Karla Davenporta IV., herec Ricky Schroder bývalého hráče a trenéra týmu Fresno Falcons Glena Gulutzana jako prvního trenéra a hlavního manažera týmu Wranglers. Během 4 měsíců se Guluthan dohodl na spolupráci s generálním manažerem týmu Calgary Flames Darrylem Sutterem. Wranglers se tak stali farmářským týmem Calgary Flames a Lowelu Lock Monsters. První 2 hráči, kteří s Guluthanem podepsali smlouvu byli bývalí hráči NHL a bratři Jason a Mike McBain a další, kdo podepsal byl veterán ECHL brankář Marc Magliarditi. Gulutzan jmenoval Jasona McBaina prvním kapitánem týmu. Wranglers ukončili svojí první sezónu s následujícími výsledky: 43 vítězství, 7 remíz a 22 porážek za což získali 93 bodů a vyhráli Pacifickou divizi. V playoff byli poraženi v prvním kole týmem Idaho Steelheads v pěti-zápasové sérii.\n\nNásledující sezóna 2004/05 byla pro Wranglers nejhorší v prozatímní historii, přestože média očekávala vzhledem ke stávce NHL posílení týmu o hráče z Calgary Flames. Tým nakonec posílil pouze nadějný brankář Sébastien Centomo. Wranglers trpěli nedisciplinovaností a jejich útočník Adam Huxley byl lídrem mezi nejtrestanějšími hráči ligy a Centomo se projevoval spíše bitkami než zastavováním puků. Fanoušci při zápasech pobízeli trenéra Gulutzana k rezignaci. Wranglers dokončili sezónu se zklamáním a výsledky: 31 vítězství, 8 remíz a 33 porážek (70 bodů).\n\nPřed sezónou 2005/06 oznámil kapitán Jason McBain svůj odchod do důchodu a kapitánská funkce byla předána jeho bratrovi Miku McBainovi. Wranglers tuto sezónu začali v raketovém tempu a v prvních třech měsících sezóny byli poraženi pouze ve 4 zápasech. To znamenalo rekordní šňůru vítězných domácích zápasů, když nebyli doma poraženi až do 3. ledna 2006, kdy je porazil tým Reading Royals, což znamenalo 14 zápasovou domácí neporazitelnost. Se šňůrou 10 neprohraných zápasů venku vytvořili ligový rekord. Několik hráčů vytvořilo týmové rekordy včetně brankáře Marca Magliarditiho, který odchytal nejvíce zápasů (51) a připsal si nejvíce vítězných zápasů (34). Střední útočník Matt Dzieduszycki vytvořil rekord v produktivitě se 78 kanadskými body a Dan Tudin vytvořil rekord v nejvyšším +/- bodování s +38 body, také ve střelbě s 256 pokusy a se 7 góly v oslabení.\n\nV celkovém součtu základní části skončili druzí o jeden bod za Aljaškou Aces. Získali Brabham Cup. 53 vítězství bylo nejvíce v historii týmu a trenér Glen Gulutzan vyhrál John Brobhy Award pro nejlepšího trenéra ligy. V playoff zvítězili v prvním kole nad týmem Idaho Stealheads, ale ve finále Západní konference prohráli s Aljaškou Aces.\n\nPo přeskupení ligy byli opět umístěni do Pacifické divize, kde už ovšem neměli těžké soupeře jako Aljašku Aces a nebo Idaho Stealheads a tak měli větší šance na lepší umístění. Wranglers začali sezónu bez opor brankáře Marca Magliarditiho a Mika McBaina. Přesto dokázali bodovat v každém z jejich prvních 8 utkání (3 vítězství a 5 remíz). Wranglers se v době, kdy postrádali většinu veteránů, spoléhali na brankáře Mika McKennu a vrátivší se hvězdy Shawna Limprighta a Marca Pelusa. Marc Magliarditi ukončil kariéru v polovině sezóny. V té sezóně vyhráli opět Brabham Cup.\n\nWranglers ukončili sezónu 2006/07 s těmito výsledky: 46 vítězství, 14 remíz a 12 porážek (106 bodů) a vytvořili ligový rekord s nejméně porážkami \"venku\" s 5 porážkami. Nováček Mike McKenna skončil druhý při vyhlašování ceny Reebok Goeltender of the Year za Adamem Berkhoelem z Daytonu Bombers a stanovil rekordy s 5 vychytanými nulami a s nejnižším průměrem inkasovaných gólů (2,21). Do playoff vstoupili dobře, když porazili Phoenix RoadRunners, ale poté byli poraženi týmem Idaho Stealheads.\n\nV týmu Wranglers se před jejich pátou sezónou událo mnoho změn. Po odchodu brankáře Marca Migliarditiho odešel i brankář Mike Mckenna, který podepsal smlouvu s klubem Portland Pirates v AHL a Mike McBain ukončil kariéru. Gulutzan podepsal smlouvy s brankáři-nováčky Danielem Manzatem a Kevinem LaLandem. Poté podepsal i s bývalými hráči NHL, dvojčaty Chrisem a Peterem Ferrarem. Peter Ferraro byl jmenován nástupcem Mika McBaina ve funkci kapitána týmu. Přesto, že měl tým dva nezkušené brankáře a ani jednoho hokejistu z počáteční sezóny, tak se na začátku sezóny Wranglerům velmi dařilo, když měli v prvních 17 zápasech bilanci 15 vítězství a 2 porážky. V polovině sezóny Wranglers vedli pohodlně Pacifickou divizi a trenér Gulutzan byl nominován k vedení Národní konference ve třetím ECHL All-Star Game v řadě a je tak mezi trenéry v tomto ohledu rekordmanem. Wranglers si zajistili druhé vítězství v Pacifické divizi v řadě a současně byli prvním týmem ECHL, který ve třech sezónách po sobě dosáhl minimálně 100 bodů.\n\nWranglers dokončili základní část s tímto stavem: 46 vítězství, 12 remíz a 13 porážek (106 bodů) a byli tak do playoff nasazeni na prvním místě v Národní konferenci. Pravé křídlo Peter Ferraro vytvořil střelecký rekord týmu, když vstřelil 36 gólů. Wranglers ve čtvrtfinále Národní konference vyhráli v šesti-zápasové sérii nad Stocktonem Thunder, kteří byli posíleni o hráče Springfieldu Falcons a Edmontonu Oilers. V semifinále Národní konference porazili Aljašku Aces a ve finále konference zvítězili nad Utahem Grizzlies a po vítězství v konferenci získali svoji první Bruce Taylor Trophy. Ve finále o Kelly Cup ovšem podlehli týmu Cincinnati Cyclones.\n\nPo úspěšné sezóně 2007/08 byli Wranglers nuceni opět přebudovat tým, když přišli o 9 hráčů ze sestavy. Bývalý hráč Las Vegas Mike McBain byl jmenován asistentem trenéra a vystřídal tak na tomto postu Brenta Bilodeaua, který opustil tým po třech letech, aby se mohl stát hlavním trenérem týmu Wichita Thunder v Central Hockey League. V sezóně 2008/09 byl tým ochromen zraněními a nezkušeností hráčů. I přes toto a přes sloučení divize s konkurenčním týmem Fresno Falcons měli Wranglers konkurenceschopný tým, který skončil druhý v divizi za Ontariem Reign. Na konci sezóny se stal incident: poté co narazil Aljašský hráč Matt Stefanishion Chrise Ferrara a zlomil mu nohu, tak se rozzuřený Peter Ferraro (dvojče postiženého) rozhodl napadnout Tima Spencera. Za tento incident byl vedením ligy potrestán na zbytek sezóny a nakonec byl vyhozen i z týmu. Funkci kapitána za něj převzal Shawn Limpright.\n\nWranglers vstoupili do playoff jako druzí nasazení v konferenci a nastoupili proti Bakersfieldu Condors, které porazili a dále nastoupili proti Stocktonu Thunder, které také porazili. Ve finále konference ovšem prohráli s Aljaškou Aces.\n\nPo nepovedeném finále konference se Gulutzan rozhodl odejít do Texasu Stars hrajícím v AHL, kde se stal hlavním trenérem. Majitel Charles Davenport byl poprvé po sedmi letech nucen hledat nového trenéra. Gulutzan dal Davenportovi několik návrhů na nového trenéra. Davenport jmenoval nového trenéra 25. června 2009, kterým byl Ryan Mougenel do té doby asistent trenéra ve Stocktonu Thunder.\n\n15. července 2009 byl jmenován ředitelem hráčského rozvoje a asistentem generálního manažera bývalý hráč NHL Keith Primeau.\n\nSezóna 2009/10 byla pro Wranglers jako horská dráha. Většina zkušených hráčů opustilo tým v reakci na snížení mezd, které bylo uskutečněno jako reakce na finanční krizi. Meugenel vedl mladý tým plný hráčů, kteří měli jen málo a nebo vůbec žádné zkušenosti. Tým měl nejnižší platový rozpočet v lize, když hráčům platil 10 300 dolarů týdně (asi 200 000 kč), přičemž platový strop byl 11 800 dolarů (asi 230 000 kč).\n\nNa konci roku 2009 prodal Davenport většinu akcií Jonathanu Fleisigovi, který tak získal moc nad klubem. Po špatném začátku, kdy se tým držel na dně Pacifické divize se postupně dostal až na 2. místo v této divizi. Hned ve čtvrtfinále konference ovšem tým prohrál s Utahem Grizzlies. Tým vypadl už v prvním kole poprvé od své první sezóny.\n\nV polovině dubna 2010 prodal Felisig Wranglers neznámým kupujícím, kteří se zavázali, že tým ponechají v Las Vegas. V polovině června 2010 dala rada ECHL jednomyslný souhlas k převodu práv na Wranglers Hockey LLC, který vede Gary Jacobs, realitní developer ze San Diega.\n\nZdroj: \n\n\n\n\n"}
{"id": "644011", "url": "https://cs.wikipedia.org/wiki?curid=644011", "title": "Gerald R. Molen", "text": "Gerald R. Molen\n\nGerald R. Molen (* 6. ledna 1935) je americký filmový producent. Velmi úzce spolupracuje s úspěšným režisérem Stevenem Spielbergem, kterému produkoval celkem pět filmů (včetně oskarového Schindlerova seznamu).\n\nMolen se narodil ve městě Great Falls ve státě Montana. Začínal jako technik, měnící pneumatiky v hollywoodských studiích, brzy se však vypracoval. V některých filmech, které produkoval nebo spoluprodukoval, se sám objevuje v epizodické roli - např. jako veterinář Harding v Jurském parku, v Rain Manovi ad.\n\n"}
{"id": "644015", "url": "https://cs.wikipedia.org/wiki?curid=644015", "title": "Pilosa", "text": "Pilosa\n\nPilosa je skupina chudozubých savců, která obsahuje lenochody (Folivora) a mravenečníky (Vermilingua). Žijí ve Střední a Jižní Americe.\n\nVe starší literatuře je možno najít jméno Pilosa jako synonymum pro lenochody.\n\nNejbližší příbuzní skupiny Pilosa jsou pásovci (Cingulata).\n"}
{"id": "644016", "url": "https://cs.wikipedia.org/wiki?curid=644016", "title": "Cameron Thor", "text": "Cameron Thor\n\nGregory Cameron Thor (* 17. března 1960, Los Angeles) je americký filmový herec, známý svojí rolí Lewise Dodgsona ve filmu \"Jurský park\" (1993) a rolí ve filmu \"Hook\" (Kapitán Hák, 1991).\n\n"}
{"id": "644020", "url": "https://cs.wikipedia.org/wiki?curid=644020", "title": "Paul Butterfield", "text": "Paul Butterfield\n\nPaul Butterfield (17. prosinec 1942 Chicago, Illinois, Spojené státy – 4. května 1987 North Hollywood, Kalifornie, Spojené státy) byl americký bluesový zpěvák a hráč na foukací harmoniku, který na začátku 60. let 20. století založil skupinu The Paul Butterfield Blues Band, se kterou hrál na festivalu Woodstock v roce 1969. Zemřel na selhání srdce související s požíváním drog. V dubnu 2015 byla jeho hudební skupina uvedena do Rock and Roll Hall of Fame.\n\n\n\n\n"}
{"id": "644024", "url": "https://cs.wikipedia.org/wiki?curid=644024", "title": "Národní radikální strana", "text": "Národní radikální strana\n\nNárodní radikální strana (srbsky Narodna radikalna stranka, v srbské cyrilici Народна радикална странка) byla jedním z vůdčích politických proudů v Srbsku konce 19. a začátku 20. století. Vznikla roku 1881 a existovala i během existence Království SHS až do převratu v lednu 1929. Jejím zakladatelem byl Adam Bogosavljević, ideologem Pera Todorović.\n\nStrana byla poměrně úspěšná, neboť byla schopná již v časech konce 19. století oslovit ohromně početnou skupinu potenciálních voličů srbského venkova. Ostře napadala městský způsob života, chtěla více moci venkovu a nebyla příliš loajální ke králi Milanovi Obrenovićovi. Mezi ním a částí vedení a členstva strany docházelo k neshodám. Národní radikální stranu je však těžké označit za selskou, neboť její členstvo bylo především z právě nenáviděného městského prostředí.\n\nTimockou vzpouru v roce 1883, podněcovanou radikály, král využil k tvrdým represím, které na určitý čas znemožnily činnost strany. K dalším represím došlo v roce 1899 pod záminkou nezdařeného atentátu na v té době už bývalého krále Milana, se kterým však členové strany neměli nic společného. Radikální strana byla postižena méně než v roce 1883, přesto měly represe za následek oddělení její části pod názvem Nezávislá radikální strana.\n\nPo vzniku Království SHS se strana pokoušela oslovit i voliče mimo bývalé srbské území, například v Bosně a Hercegovině. Hlavní osobností strany v tomto období byl Nikola Pašić, srbský a potom jugoslávský premiér. Strana však v politické oblasti držela pozice striktně centralistické a jakoukoliv diskuzi o tom, kdo jiný kromě Srbska by měl vytvářet podobu státu odmítali.\n"}
{"id": "644025", "url": "https://cs.wikipedia.org/wiki?curid=644025", "title": "Austen Chamberlain", "text": "Austen Chamberlain\n\nSir Joseph Austen Chamberlain, KG (16. října 1863 Birmingham, Anglie – 17. března 1937 Londýn, Anglie) byl britský státník a nositel Nobelovy ceny za mír, syn úspěšného průmyslníka a politika Josepha Chamberlaina. Jako konzervativní politik byl ministrem několika konzervativních a koaličních vlád, ve funkci britského ministra zahraničí (1924–1929) se stal laureátem Nobelovy ceny míru. Jeho mladší bratr Neville Chamberlain byl později britským premiérem a signatářem Mnichovské dohody. \n\nNarodil se v Birminghamu, kde se v té době jeho otec prosazoval jako úspěšný průmyslník. Vystudoval Trinity College v Cambridge, poté pokračoval ve studiích v Paříži a Berlíně, do Anglie se vrátil v roce 1888. Od roku 1892 až do smrti byl poslancem Dolní sněmovny, po boku otce patřil k liberálním unionistům, později přešel ke konzervativcům. V Salisburyho vládě zastával nižší funkce civilního lorda admirality (\"Civil Lord of the Admiralty\", 1895–1900) a státního podtajemníka na ministerstvu financí (\"Financial Secretary to the Treasury\", 1901–1902). V roce 1902 se stal členem Tajné rady a v letech 1902–1903 byl generálním poštmistrem. Po odchodu několika členů vlády (včetně Austenova otce Josepha) v říjnu 1903 se stal namísto Ch. Ritchie ministrem financí (lord kancléř pokladu, 1903–1905). Jako konzervativec byl v letech 1905–1915 v opozici, v roce 1911 byl kandidátem na předsednictví Konzervativní strany, ale přednost dostal umírněnější Andrew Bonar Law. V koaliční vládě za první světové války byl státním sekretářem pro Indii (1915–1917) a státním sekretářem bez portfeje (1918–1919), pak byl znovu ministrem financí (1919–1921). Ve funkci lorda strážce tajné pečeti byl zároveň mluvčím vlády v Dolní sněmovně (1921–1923). \n\nVe funkci ministra zahraničí (1924–1929) zorganizoval mezinárodní konferenci v Locarnu (1925), poté získal Nobelovu cenu za mír (1925), stal se rytířem Podvazkového řádu (1925) a byl povýšen do šlechtického stavu. Jako ministr zahraničí připojil Británii k Briand-Kelloggovu paktu (1928). Členem vlády byl naposledy v rámci MacDonaldova koaličního kabinetu jako ministr námořnictva (1931). Z vlády sice brzy odešel, ale jako vlivný poslanec ji podporoval v Dolní sněmovně. Kritizoval však zahraniční politiku, což částečně pramenilo z jeho sympatií k fašistické Itálii. V roce 1935 byl znovu kandidátem na post ministra zahraničí, v závěru své poslanecké kariéry kritizoval politiku svého mladšího bratra Nevilla. \n\nV letech 1925–1928 byl lord–rektorem univerzity v Glasgow, v letech 1935–1937 kancléřem univerzity v Readingu, čestné doktoráty získal v Oxfordu, Torontu, Sheffieldu, Glasgow, Birminghamu, Readingu a Lyonu. \n\nV roce 1906 se oženil s Ivy Dundas (1878–1941), z jejich manželství se narodili dva synové a jedna dcera. \n\n\n"}
{"id": "644032", "url": "https://cs.wikipedia.org/wiki?curid=644032", "title": "Pampatheriidae", "text": "Pampatheriidae\n\nPampatheriidae je skupina vymřelých savců z řádu pásovců. Vyvinuli se v Jižní Americe v oligocénu, rod \"Holmesina\" se rozšířil do Severní Ameriky během velké americké výměny. Vyhynuli v pleistocénu.\n"}
{"id": "644040", "url": "https://cs.wikipedia.org/wiki?curid=644040", "title": "Štefan Fernyák", "text": "Štefan Fernyák\n\nŠtefan Fernyák (* 2. června 1973 Dunajská Streda, Československo) je bývalý československý, později slovenský reprezentant v zápase, volnostylař. Dvakrát reprezentoval Slovensko na letních olympijských hrách, v roce 2000 na hrách v Sydney vybojoval 8. a v roce 2004 na hrách v Athénách 16. místo. V roce 1993 vybojoval bronzovou medaili na mistrovství Evropy. V roce 1991 se stal mistrem Československa.\n\n"}
{"id": "644044", "url": "https://cs.wikipedia.org/wiki?curid=644044", "title": "Peter Banks", "text": "Peter Banks\n\nPeter Banks (* jako Peter William Brockbanks, 15. července 1947, Barnet, Londýn − 7. března 2013, Londýn, Anglie) byl anglický kytarista a zakládající člen progresivní rockové skupiny Yes, ve které byl od roku 1968 do 1970. Později hrál se skupinou Flash a vydal též několik sólových alb.\n\nBanks zemřel na srdeční selhání 7. března 2013 ve svém domě v londýnské čtvrti Barnet. Byl nalezen poté, co se několikrát neobjevil na plánovaných nahrávacích seancích. Bylo mu 65 let.\n\n\n\n\n\n\n\n"}
{"id": "644050", "url": "https://cs.wikipedia.org/wiki?curid=644050", "title": "Arthur Henderson", "text": "Arthur Henderson\n\nArthur Henderson (13. září 1863 Glasgow – 20. října 1935 Londýn) byl britský politik a nositel Nobelovy ceny za mír za rok 1934. Ve třech krátkých obdobích v letech 1908–10, 1914–17 a 1931-32 byl vůdcem Labouristické strany. Mezi lety 1929–1931 působil jako ministr zahraničí Spojeného království.\n"}
{"id": "644056", "url": "https://cs.wikipedia.org/wiki?curid=644056", "title": "Bolton", "text": "Bolton\n\nBolton je město a metropolitní distrikt v metropolitním hrabství Velký Manchester na severozápadě Anglie.\n\nBolton se nachází 16 km severozápadně od centra Manchesteru. Je obklopený několika městy a vesnicemi, které dohromady tvoří stejnojmennný metropolitní distrikt. Město Bolton má dohromady 140 tisíc obyvatel.\n\nDříve spadalo pod hrabství Lancashire, ovšem po průmyslové revoluci se připojilo k Velkému Manchesteru, který je považován za největší průmyslovou oblast v Británii. Bolton je známý také velkou výrobou textilních výrobků, jejíž počátky sahají až do 15. století. Ve městě je také divadlo \"Octagon Theatre\" a \"Bolton Museum\" s galerií. Sídlí zde také jedna z nejstarších veřejných knihoven ve Spojeném království, která byla založena v roce 1850.\n\nPrvní osídlení oblasti je doloženo již v době bronzové. Byly nalezeny pohřební mohyly a kamenný kruh ve vřesovištích v okolí. V období římského osídlení byly vybudovány první silnice. Existují též důkazy o saském osídlení ve formě zbytků náboženských objektů, objevenách při stavbě kostela.\n\nKrál Jindřich III. Planatagenet vydal roku 1251 listinu, kterou přiznává městu právo zřídit tržiště. V roce 1337 přišli do Boltonu tkalci z Flander a založili výrobu vlněných látek. Druhá vlna vlámských tkalců, pronásledovaných Hugenoty, se v městě usídlila v 17. století.\n\nBěhem Anglické občanské války byli obyvatelé Boltonu na straně parlamentaristů. Royalisté pod vedením hraběte z Derby se dvakrát pokusili zaútočit na posádku ve městě, ale bez úspěchu. Při útocích však došlo ke krveprolití, kterému se začalo říkat Boltonský masakr. Zemřelo při něm 1500 lidí, 700 bylo uvězněno a město bylo zplundrováno.\n\nPodobně jako v okolních městech a vesnicích v dnešní oblasti Velkého Manchesteru, nastal v 19. století mohutný rozmach textilního průmyslu. Ten byl ještě podpořen přítomností uhelných dolů v nedalekých vesnicích Little Lever a Great Lever. Ve 20. století však význam těchto dolů postupně upadal.\n\nV roce 1911 už textilní průmysl zaměstnával asi 36 000 lidí a Bolton se stal po Manchesteru a Oldhamu třetím největším průmyslovým centrem v oblasti. Poslední závod byl postaven v roce 1927, ale poté již toto odvětví postupně upadalo, zvláště v období po druhé světové válce. Koncem 20. století textilní průmysl v Boltonu zmizel nadobro.\n\nMěsto je dobře obsluhováno vlaky a autobusy městské dopravy. Centrem města prochází páteřní \"komunikace A666\", v jeho blízkosti též \"dálnice M61\".\n\nV městě sídlí fotbalový klub Bolton Wanderers FC. Klub byl založen v roce 1874, v té době hrál na stadionu Burnden Park, ale v roce 1997 se přestěhoval na Reebok Stadium v Horwichi. V současnosti hraje Football League Championship, která je druhou nejvyšší fotbalovou soutěží v Anglii.\n\n\n\n"}
{"id": "644057", "url": "https://cs.wikipedia.org/wiki?curid=644057", "title": "Džemijet", "text": "Džemijet\n\nDžemijet (albánsky Xhemijeti, srbsky Џемијет) byla regionální politická strana v dobách existence Království Srbů, Chorvatů a Slovinců se sídlem na území dnešní Severní Makedonie. Založena byla dne 17. prosince 1919 ve Skopji. Oslovovala hlavně místní početné muslimské obyvatelstvo, a to nejen v Makedonii, ale např. i Kosovu a Sandžaku. Jejím cílem bylo chránit zájmy muslimů, zejména pak jejich nemalé pozemkové vlastnictví, které měli ještě z dob Osmanské říše. Mezi politické požadavky, které si Džemijet kladl, bylo například duchovní podřízení Islámského společenství v Srbsku a Černé Hoře pod chalífát v Istanbulu, jak tomu bylo v případě Islámského společenství v Bosně a Hercegovině, zřízení autonomního muslimského školství (kde by se vyučovalo v albánštině nebo turečtině), nebo odstranění povinné pravoslavné modlitby a přesťanských svátků (např. sv. Sávy) ve veřejných školách.\n\nDžemijet prosazoval rovněž i restituci pozemků, které zabavil jugoslávský stát muslimům na začátku 20. let v souladu s pozemkovou reformou, a které přidělil křesťanským kolonistům. \n\nDžemijet se účastnil parlamentních voleb v letech 1920 i 1923. Víceméně podporoval tehdejší politickou linii jugoslávského království, na což bělehradská vláda reagovala určitými ústupky. Stát ovšem s nelibostí hleděl na skutečnost, že strana působila jako uzavřená náboženská organizace bez nacionálních aspirací, v jejím čele přitom stáli zejména islámští duchovní albánského a tureckého původu. Sám Džemijet roku 1921 ve spolupráci s Jugoslávskou muslimskou stranou pomohl schválit tzv. Vidovdanskou ústavu. V roce 1925 byl Džemijet zakázán a jeho předseda a prominentní představitel, Ferhat Draga, zatčen.\n"}
{"id": "644060", "url": "https://cs.wikipedia.org/wiki?curid=644060", "title": "Cingulata", "text": "Cingulata\n\nPásovci (Cingulata) je řád placentálních savců ze skupiny chudozubých. Jejich tělo je kryto pancířem z kostěných desek. Vyvinuli se v Jižní Americe, po spojení Jižní a Severní Ameriky pronikli přes Panamskou šíji i na sever, kde dodnes přežil druh pásovec devítipásý (\"Dasypus novemcinctus\").\n\nDo řádu patří dvě vymřelé čeledi a čeleď pásovcovití (Dasypodidae), která obsahuje 21 recentních druhů.\n"}
{"id": "644061", "url": "https://cs.wikipedia.org/wiki?curid=644061", "title": "Úřad OSN pro palestinské uprchlíky na Blízkém východě", "text": "Úřad OSN pro palestinské uprchlíky na Blízkém východě\n\nÚřad OSN pro palestinské uprchlíky na Blízkém východě (: \"United Nations Relief and Works Agency for Palestine Refugees in the Near East\", zkráceně UNRWA) je organizace OSN. Byla založena v roce 1949 Valným shromážděním OSN. Organizace vznikla kvůli palestinském exodu během izraelské Války za nezávislost a po ní. Poskytuje vzdělání, zdravotní péči, sociální služby a pomoc při mimořádných událostech více než 4 milionů palestinským uprchlíkům žijící v Jordánu, Libanonu a Sýrii, rovněž poskytuje pomoc na Západním břehu Jordánu a v Pásmu Gazy.\n\n"}
{"id": "644063", "url": "https://cs.wikipedia.org/wiki?curid=644063", "title": "Okres Koło", "text": "Okres Koło\n\nOkres Koło (polsky \"Powiat kolski\") je okres v polském Velkopolském vojvodství. Rozlohu má 1011,03 km² a v roce 2006 zde žilo 88 759 obyvatel. Sídlem správy okresu je město Koło.\n\nMěstské:\n\nMěstsko-vesnické:\n\nVesnické:\n\n"}
{"id": "644067", "url": "https://cs.wikipedia.org/wiki?curid=644067", "title": "Lípa na Babí", "text": "Lípa na Babí\n\nLípa na Babí je starý památný strom, který roste v zaniklé osadě Babí u Jenína. Přestože jde o jeden z nejmohutnějších (a zřejmě i nejstarších) stromů jižních Čech, není příliš známý. Na rozdíl od většiny památných stromů neroste tato lípa v žádném velkém městě, u hradu, zámku, nebo jiného turistického cíle, nevedou k ní ani cyklostezky nebo turistické trasy, takže po zániku malé obce zůstala prakticky zapomenutá.\n\n\nStrom byl poškozený bleskem, z dutého kmene zůstala živá zhruba třetina, zbytek odumřel a postupně se rozpadá. Sanace zřejmě nikdy nebyla provedena.\n\nPokud se ke stromu vztahovaly nějaké pověsti, došlo pravděpodobně k jejich zapomenutí. Osada Babí, kde strom roste, totiž zanikla před více než 50 lety.\n\nOsada byla prvně uváděna v roce 1262, místní obyvatelé prováděli robotu ve formě strážné služby (zajišťovalo ji sedm místních mužů). Roku 1459 si na Babí podle historických pramenů postavil Georgi Vinš statek (ty byly tehdy na Babí čtyři). Je možné, že lípa byla vysazena při založení statku, jak bylo tehdy běžné. Na přelomu 17./18. století bylo již statků šest a v roce 1930 bylo ve vesnici 91 obyvatel ve 14 domech.\n\nPo válce a odsunu Němců v roce 1946 nebylo Babí pro \"vzdálenost od civilizace\" znovu osídlené, statky byly počínaje rokem 1952 postupně sbourány. Lípa se tak stala živoucím památníkem dávné obce.\n\nObec (a po ní i lípa) je často nesprávně označovaná jako \"Babín\" (resp. \"lípa u Babína\"). Jde ale o novodobou zkomoleninu. Správný název je Babí, po staru Babie, Bamberg nebo Villa Pabemberg. Na historické mapě serveru mapy.cz je prohozena poloha obce Babí s obcí Kropfetschlag.\n\n\n\n"}
{"id": "644069", "url": "https://cs.wikipedia.org/wiki?curid=644069", "title": "Corey Locke", "text": "Corey Locke\n\nCorey Locke (* 8. května 1984, Newmarket, Ontario, Kanada) je kanadský hokejový útočník hrající střídavě v týmech Binghamton Senators a Ottawa Senators v severoamerické lize AHL respektive NHL.\n\nLocke byl vybrán na 113. místě Vstupního draftu NHL 2003 týmem Montreal Canadiens. S juniorskou kariérou začal v Ottawě 67's v lize Ontario Hockey League. Když hrál v OHL, tak získal Red Tilson Trophy pro nejlepšího hráče ligy dvakrát po sobě. V sezóně 2002–03 bylo jeho 151 kanadských bodů nejvíce v celé CHL. Locke má sídlo v Newmarketu, v Ontariu. Jeho mladší bratr Kyle Locke hraje za Newmarket Hurricanes v OPJHL. V sezóně 2002–03 vytvořil Locke a Matt Foy nejnebezpečnější tandem v lize OHL.\n\nLocke podepsal 15. září 2004 nováčkovský kontrakt s Montrealem Canadiens. Odtamtud byl poslán do farmářského týmu Hamilton Bulldogs, kde se měl dále rozvíjet. V sezóně 2006–07 vyhrál s Hamiltonem Calder Cup.\nV sezóně 2007–08, která byla čtvrtá v řadě v dresu Hamiltonu, si připisoval v průměru bod na zápas a také debutoval v NHL, když dostal šanci v jednom zápase týmu Montreal Canadiens, který se hrál 8. ledna 2008. 11. července 2008 byl Locke vyměněn do Minnesoty Wild za Shawna Belleho. V Minnesotě neodehrál ani jeden zápas, když byl hned odeslán na farmu do Houstnu Aeros (AHL).\n\nJako volný agent podepsal 3. července 2009 jednoletý kontrakt s New Yorkem Rangers z NHL. Tím byl ovšem opět přeřazen do AHL do týmu Hartford Wolf Pack, kde začal sezónu 2009–10. 28. března 2010 byl povolán do týmu Rangers a v jejich dresu hrál 30. března 2010 při vítězství 4-3 nad New Yorkem Islanders. Za Rangers nastoupil v sezóně ještě dvakrát, aniž by si připsal jediný bod. V AHL byl úspěšnější a po sezóně byl jmenován do 2. All-Star Teamu AHL.\n\n7. července 2010 podepsal jako volný hráč dvouletý kontrakt s týmem Ottawa Senators. Ottawou byl taktéž odeslán na farmu do AHL, kde nastupoval za Binghamton Senators. 13. ledna 2011 zaznamenal svůj první bod v NHL, když v Ottawském dresu asistoval na gól Nicku Folignovi proti New Yorku Islanders.\n\nCHL\n\nOHL\n\nAHL\n\n\n"}
{"id": "644071", "url": "https://cs.wikipedia.org/wiki?curid=644071", "title": "Somerset County", "text": "Somerset County\n\nSomerset County je název čtyř okresů ve Spojených státech amerických:\n"}
{"id": "644072", "url": "https://cs.wikipedia.org/wiki?curid=644072", "title": "Sussex County", "text": "Sussex County\n\nSussex County je název tří okresů ve Spojených státech amerických:\n"}
{"id": "644074", "url": "https://cs.wikipedia.org/wiki?curid=644074", "title": "Čajka (loď)", "text": "Čajka (loď)\n\nČajka je lehká loď, kterou používali ukrajinští kozáci, především pak kozáci záporožští. Byla poháněná vesly a jednoduchou plachtou na stěžni. V případě potřeby se dal stěžeň položit na dno lodi. Po obvodu byla čajka obložena snopy slámy. Kormidla měla na zádi i na přídi, což výrazně zvyšovalo manévrovací schopnosti. Loď neměla palubu, veslaři seděli na lavičkách. Čajky byly s oblibou využívané při pirátských přepadech a kozáci se s nimi pouštěli i na Černé moře.\n"}
{"id": "644076", "url": "https://cs.wikipedia.org/wiki?curid=644076", "title": "Talbot County", "text": "Talbot County\n\nShelby County je název dvou okresů ve Spojených státech amerických:\n"}
{"id": "644078", "url": "https://cs.wikipedia.org/wiki?curid=644078", "title": "Taylor County", "text": "Taylor County\n\nTaylor County je název devíti okresů ve Spojených státech amerických:\n"}
{"id": "644085", "url": "https://cs.wikipedia.org/wiki?curid=644085", "title": "Union County", "text": "Union County\n\nUnion County je název sedmnácti okresů ve Spojených státech amerických:\n"}
{"id": "644089", "url": "https://cs.wikipedia.org/wiki?curid=644089", "title": "Sloup Nejsvětější Trojice (Brno)", "text": "Sloup Nejsvětější Trojice (Brno)\n\nSloup Nejsvětější Trojice na Zelném trhu v Brně byl postaven v roce 1729 v horní části náměstí. \n\nAutorem vrcholně barokního sloupu Nejsvětější Trojice je Antonín Schweigl, otec významného architekta Ondřeje Schweigla. Sloup se skládá z podstavce a pilíře, který z podstavce vystupuje. Na vrcholu pilíře se nachází sousoší Nejsvětější Trojice, po stranách se pak nachází sochy Immaculaty a sv. Jana Nepomuckého a kompozici doplňují dva andílci. V blízkosti sloupu se nachází ještě sochy sv. Primitiva a sv. Konstantina, které jsou postaveny na vlastních podstavcích.\n\nSloup je chráněn jako kulturní památka České republiky.\n\n"}
{"id": "644090", "url": "https://cs.wikipedia.org/wiki?curid=644090", "title": "Anagalida", "text": "Anagalida\n\nAnagalida je nepřirozená a dnes již nepoužívaná skupina placentálních savců, která sdružuje hlodavce (Rodentia) a zajícovce (Lagomorpha) spolu s bércouny (Macroscelidea). Zatímco hlodavci a zajícovci podle posledních výzkumů opravdu patří k sobě a tvoří spolu skupinu Glires, bércouni jsou spíše příbuzní slonům a patří do vzdálené skupiny Afrotheria.\n"}
{"id": "644097", "url": "https://cs.wikipedia.org/wiki?curid=644097", "title": "Julius Shulman", "text": "Julius Shulman\n\nJulius Shulman (10. října 1910 New York - 15. července 2009 Los Angeles) byl americký fotograf. Je známý jako fotograf architektury, zejména pracoval s některými z nejproslulejších architektů Kalifornie jako byli například Gregory Ain, John Lautner, Richard Neutra, Pierre Koenig nebo Rudolf Schindler. Oslavoval svými díly americký architektonický modernismus.\n\nJeho nejznámějším snímkem se stal \"Case Study House #22, Los Angeles, 1960. Pierre Koenig, Architect\".\n\nI přes mnoho vydaných knih, zorganizovaných výstav a osobních vystoupení, začala být jeho práce všeobecně uznávána teprve na začátku 90. let. Rozsáhlou sbírku jeho obrazů vlastní Getty Center v Los Angeles.\n\n\n\n"}
{"id": "644099", "url": "https://cs.wikipedia.org/wiki?curid=644099", "title": "Seznam představitelů Etiopie", "text": "Seznam představitelů Etiopie\n\nV čele Etiopie za dobu její historie stáli:\n\n"}
{"id": "644100", "url": "https://cs.wikipedia.org/wiki?curid=644100", "title": "Seznam prezidentů Etiopie", "text": "Seznam prezidentů Etiopie\n\nToto je seznam prezidentů Etiopie od zrušení monarchie v roce 1974. \n\nDo roku 1974 byli hlavami etiopského státu buď císaři, nebo jejich regenti. Převrat Dergu v září 1974 vedl k pádu císařství. Předsedové vojenské správy Derg jsou považování za faktické hlavy státu nikoliv prezidenty. To platí do ustanovení Etiopské lidově demokratické republiky. Po pádu Dergu a ustanovení prozatímní vlády byl dočasným prezidentem jmenován Meles Zenawi.\n\nOd formálního ustanovení prezidentského úřadu v roce 1987 se zde vystřídalo celkem 6 prezidentů. Současnou prezidentkou země je Sahle-Work Zewde zvolená federálním shromážděním 25. října 2018.\n\n"}
{"id": "644101", "url": "https://cs.wikipedia.org/wiki?curid=644101", "title": "Seznam etiopských císařů", "text": "Seznam etiopských císařů\n\nToto je seznam etiopských (habešských) císařů a ostatní hlavy Etiopského státu v období císařství.\n\n\n"}
{"id": "644105", "url": "https://cs.wikipedia.org/wiki?curid=644105", "title": "Joseph Albert", "text": "Joseph Albert\n\nJoseph Albert (5. března 1825 Mnichov – 5. května 1886 tamtéž) byl německý fotograf a vynálezce. Byl dvorním fotografem bavorského královského domu, pracoval na vylepšení metody světlotisku a vynalezl světlotisk barevný.\n\nPo studiu fyziky a chemie si otevřel v roce 1850 vlastní fotografický ateliér v Augsburgu. Vylepšil proces světlotisku, prvního foto-mechanického procesu tisku. Umění fotografie studoval u mnichovského fotografa Aloise Löcherera.\n\nAlbert byl v roce 1857 jmenován dvorním fotografem bavorské královské rodiny a vrátil se do Mnichova. Portrétoval členy královské rodiny, zvláště krále Ludvíka II. Bavorského a dokumentoval řadu jejich stavebních projektů. Zabýval se také reprodukcí obrazů a grafik.\n\nJeho dům s ateliérem byl vybaven solární kamerou dvorního fotografa Jacoba Wothlyho. Jacob Wothly a Joseph Albert inspirovali Friedricha Wilhelma Hackländera k vytvoření smyšlené románové postavě Wilbert.\n\nNa fotografické výstavě v Hamburku v roce 1868 představil své fotografie pořízené jeho vlastním vylepšeným světlotiskem pod názvem albertotypie. Proces byl určen převážně k vytváření fotografických kopií. V roce 1876 následovalo další vylepšení: barevný světlotisk.\n\nZemřel 5. května 1886 v Mnichově. Jeho hrob se nachází na Starém jižním mnichovském hřbitově.\n\nJeho syn Eugen (1856–1929) šel ve stopách svého otce a založil fotografickou unii \"Photographische Union\". Kromě toho také dále rozvíjel reprodukční techniky vedoucí až k ofsetovému tisku.\n\nÚstup daguerrotypie v 60. letech 19. století a zavedení tzv. mokrého procesu ve fotografii sledoval velmi pozorně také Čech Jakub Husník. Při nesčetných pokusech našel pomocníka v táborském lékaři Schwarzovi. V roce 1863 přišel s prvním vynálezem – dvoutónovými fotografiemi.\n\nHusník opakoval všechny pokusy prováděné předtím Pontonem, Talbotem (talbotypie), Poitevinem (uhlotisk) a dalšími s dvojchromanem draselným za působením světla. Zdokonalil způsob reprodukování fotografických obrazů – fotolitografii. Husník postupně vylepšil svůj vynález, takže byl schopen docílit i 1000 otisků. Ve stejné době se stejným problémem, a to úspěšně, zabýval i mnichovský dvorní fotograf Joseph Albert. Po uveřejnění informace o Husníkovi v příloze časopisu Photographische Mitteilungen nedala odezva na sebe dlouho čekat.\n\nV lednu 1869 podepsal Husník s Josephem Albertem smlouvu o přenechání želatinofotolitografie k libovolnému užití za pětiprocentní zisk získaný prodejem podle Husníkova způsobu nad 20 000 zlatých rakouské měny. Husník se rozhodl velmi správně – vybavené tiskárně Josepha Alberta nebyl počtem ani kvalitou reprodukcí schopen konkurovat. Smlouva však na delší čas zabránila poznat pravého vynálezce, jelikož se Husník zavázal zachovat o vynálezu mlčení. Ve světě se proto mluvilo o albertotypii. Husníkova metoda se nicméně prosadila především pod názvem světlotisk.\n\n"}
{"id": "644107", "url": "https://cs.wikipedia.org/wiki?curid=644107", "title": "Creodonta", "text": "Creodonta\n\nCreodonta je vyhynulá skupina placentálních savců příbuzná šelmám. Nejstarší záznamy jsou známé od středního paleocénu, skupina vymřela v pozdním miocénu. Od šelem se liší stavbou svého chrupu: podobně jako u šelem se jim zadní zuby přeměnily na trháky, ty ale vznikly z první nebo druhé stoličky nahoře a druhé nebo třetí stoličky dole (u šelem vznikly ze čtvrtého horního třenového zubu a první spodní stoličky). Jisté podobnosti ve stavbě chrupu mají někteří primitivnější zástupci prašelem také s vačnatci.\n\nCreodonti se dělí na dvě čeledi – Hyaenodontidae a Oxyaenidae. Od sebe se odlišují opět chrupem. Hyaenodontidae měli 44 zubů, trháky tvořily první horní a druhá spodní stolička. Jsou známí ze Severní Ameriky a Evropy, během pozdního eocénu a oligocénu se rozšířili také do Afriky. Oxyaenidae měli trháky z druhé horní a třetí spodní stoličky a měli některé primitivnější znaky na kostře.\n\n"}
{"id": "644114", "url": "https://cs.wikipedia.org/wiki?curid=644114", "title": "Alois Velich", "text": "Alois Velich\n\nAlois Velich (10. srpen 1869 Boží Dar – 13. květen 1952 Praha) byl český lékař – fyziolog a patolog. Počátkem 20. století byl též aktivní v politice. Byl mimořádným profesorem všeobecné a pokusné patologie na lékařské fakultě Univerzity Karlovy. Od roku 1908 působil jako profesor anatomie a fyziologie domácích zvířat a zemědělské bakteriologie na zemědělském odboru Císařské a královské české vysoké školy technické v Praze. V roce 1930 se vrátil na lékařskou fakultu Univerzity Karlovy jako řádný profesor farmakologie a farmakognozie.\n\nV roce 1888 maturoval na gymnáziu v Praze, Truhlářské ulici. Vystudoval lékařství na Univerzitě Karlově, promoval v únoru 1894. Již za studií pracoval v histologické a fyziologické laboratoři u profesora Arnolda Spiny (1850–1918). Po studiích nastoupil na ústavu experimentální patologie jako demonstrátor. V roce 1897 se zde stal asistentem. V roce 1898 se habilitoval jako docent všeobecné a pokusné patologie. V letech 1899–1900 pracoval v Berlíně ve fyziologické laboratoři významného německého fyziologa, profesora Nathana Zuntze (1847–1920). V roce 1903 byl jmenován nehonorovaným mimořádným profesorem. Současně byl zástupcem přednosty ústavu pro všeobecnou a experimentální patologii lékařské fakulty. V roce 1906 se stal honorovaným mimořádným profesorem a působil na fakultě do roku 1909.\n\nOd roku 1899 působil současně jako docent fyziologie a patologie zvířat na České vysoké škole technické v Praze. Jedním z důvodů byla i jeho hmotná situace, protože jako mimořádný profesor neměl dostačující příjmy. V roce 1908 byl jmenován řádným profesorem anatomie a fyziologie domácích zvířat a zemědělské bakteriologie a současně se stal přednostou obou těchto ústavů. V té době budoval spolu se svými kolegy (např. Theodor Kašpárek) základy zemědělského odboru na této škole. Bylo třeba zřídit posluchárny, laboratoře, knihovnu, zajistit přístroje a pomůcky. V obdobích 1909–1910 a 1914–1915 byl děkanem tohoto odboru. Pro akademický rok 1918–1919 byl zvolen rektorem České vysoké školy technické v Praze. Během působení na technice neztratil kontakt se svým původním pracovištěm a například pomohl řešit svízelnou situaci biologického ústavu LF UK tím, že mu propůjčil prostory na technice.\n\nPo smrti prof. Emanuela Formánka (1869–1929) byl v roce 1930 povolán na lékařskou fakultu Univerzity Karlovy, kde byl jmenován profesorem farmakologie a farmakognozie a přednostou farmakologického ústavu. Několik let před tím se pokusil získat profesorské místo na svém původním působišti – na ústavu všeobecné a experimentální patologie. Byl ale odmítnut, což nesl jako osobní křivdu. V roce 1932–1933 byl děkanem lékařské fakulty. V únoru 1939 pak odešel na odpočinek.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament) za Českou agrární stranu, kam byl zvolen za okrsek Čechy 056. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV letech 1918–1920 byl poslancem československého Revolučního národního shromáždění za agrárníky.\n\nZemřel 13. května 1952 a byl pohřben na vinohradském hřbitově 19. května 1952.\n\nJeho první práce jsou spojeny s počátky endokrinologie v Čechách. Zabýval se sekrecí nadledvin a slinivky břišní, účinky adrenalinu na tkáně a orgány (oživující injekce adrenalinu do srdce, vliv adrenalinu na cévy nádorů). V oblasti bakteriologie se zabýval termofilními mikroby. V operační praxi zavedl řadu nových pokusných postupů.\n\nExperimentoval s plísní penicilinum thermophylum polymorphum a zkoušel její účinky na bakterie tuberkulózy. Na základě neúspěchu při pokusech na zvířatech ale tuto cestu opustil.\n\n\nPublikoval kolem sedmdesáti vědeckých prací.\n\n\n\n\n\n"}
{"id": "644120", "url": "https://cs.wikipedia.org/wiki?curid=644120", "title": "Naučná stezka Dubsko – Kokořínsko", "text": "Naučná stezka Dubsko – Kokořínsko\n\nNaučná stezka Dubsko – Kokořínsko je okruh vytvořený roku 2007, vedoucí na jih z městečka Dubá na Kokořínsku, dlouhý 10 km s osmi zastaveními. Vyznačení je provedeno dle standardů Klubu českých turistů pro naučné stezky. V seznamu tras KČT má číslo 9685.\n\nStezku včetně naučných tabulí a úpravy stanovišť na trase zajistily Správa CHKO Kokořínsko, Město Dubá, Poradenské centrum pro venkov Dubá a Evropský sociální fond. Okruh byl vybudován v roce 2007 a otevřen byl slavnostně 22. dubna 2007 u příležitosti Dne Země. \nOkruh lze zvládnout za 3 hodiny, není však určen v části vedené lesním terénem se stoupáním pro maminky s kočárkem a invalidy. Na každé z informativních tabulí je mapka s vyznačením místa. Trasa je vyznačen bílým čtvercem s příčným zeleným pruhem a směrovými šipkami ve stejných barvách. \nSoučástí očíslovaných jednotlivých zastavení naučné stezky (stanovišť) jsou dětské koutky.\n\nVýchozím místem je okraj autobusového nádraží nedaleko středu města. Odtud trasa vede na jih směrem k Rozprechticím podél chráněného území přírodní rezervace Mokřady horní Liběchovky, přes Panskou ves a zpět do města.\n\nDo Dubé nejezdí vlaky, je zde dobré spojení zejména z České Lípy a Mělníka autobusy řady dopravců. Část okruhu vede při silnicích III.třídy z Dubé na Rozprechtice či Panskou ves. Trasa je vedena zčásti po vyznačených turistických trasách (zelené a žluté), cyklotrasa zde vyznačena není. \n\n"}
{"id": "644138", "url": "https://cs.wikipedia.org/wiki?curid=644138", "title": "Leden 2011", "text": "Leden 2011\n\n\n"}
{"id": "644139", "url": "https://cs.wikipedia.org/wiki?curid=644139", "title": "Akbaš", "text": "Akbaš\n\nAkbaš je varianta anatolského pasteveckého psa pocházející ze západního Turecka.\n\nJe to bílý, huňatý pes. Srst je obvykle dvojího typu: krátká nebo dlouhá s hustou jemnou podsadou, vždy bílá a často mírně zvlněná nebo zplstěná. Jeho výška se pohybuje mezi 71 a 86 cm a váha od 40 kg do 65 kg. Barva očí je od zlatohnědé do tmavě hnědé. Uši psa jsou převislé do tvaru V, na konci lehce zaoblené. U importovaných jedinců se připouští kupírované uši, jinak se akbaš nekupíruje.\n\nPlemeno pochází z Turecka. Předci Akbaše se dostali do Malé Asie s pocestnými z východu ve středověku. V Malé Asii žije už přes tisíc let. V 70. letech se rozšířil do USA, kde sloužil k ochraně stád dobytka před kojoty.\n\nAkbaš je velmi dominantní plemeno, proto se nedoporučuje do rodiny. Také je aktivní a nejvíce jej baví nahánění dobytka, nejčastěji právě ovcí. Je vhodný jako hlídací či služební pes. Celkově je velmi opatrný a předvídavý, rychle se orientuje v situaci. Je to pastýřské plemeno, využívá se k ochraně stád ovcí. Průměrná délka života je 10–11 let. Styk s jinými psy může vyvolat konflikty. Plemeno bylo uznáno v roce 1998 v United Kennel Clubu. Dodnes není uznán FCI.\n\n"}
{"id": "644140", "url": "https://cs.wikipedia.org/wiki?curid=644140", "title": "Alois Martin David", "text": "Alois Martin David\n\nAlois Martin David (8. prosince 1757 Dřevohryzy u Toužimi – 22. února 1836 Klášter Teplá) byl německo-český kněz, astronom a kartograf, průkopník aplikované vědy.\n\nVystudoval klášterní gymnázium v Teplé a od roku 1776 studoval filosofii, fyziku, matematiku a teologii na Karlově univerzitě v Praze. 1777 se stal magistrem filosofie a pokračoval ve studiu teologie. Přitom navštěvoval přednášky Jana Tesánka a Stanislava Vydry o matematice, mechanice a astronomii. 1780 vstoupil do řádu premonstrátů v Teplé, od roku 1783 pokračoval ve studiu v Praze a 1787 byl vysvěcen na kněze. Roku 1789 byl jmenován profesorem a pracoval na hvězdárně v Klementinu, od roku 1799 po A. Strnadovi jako její ředitel. Roku 1790 obhájil doktorát filosofie, od roku 1795 byl členem Královské české společnosti nauk, v letech 1806–1831 byl jejím tajemníkem a od roku 1832 ředitelem.\n\nNavázal četné styky s hvězdárnami v Německu (Gotha, Mnichov, Benediktbeuern). Roku 1805 byl děkanem Filosofické fakulty, roku 1815 jej císař František I. vyznamenal Velkým zlatým řádem a 1816 jmenoval rektorem pražské univerzity. Byl členem řady učených a vědeckých společností v Čechách, na Moravě, v Lipsku a v Mnichově. Byl jmenován královským astronomem a roku 1830 císařským radou. Roku 1833 se vrátil do Teplé, kde o tři roky později zemřel.\n\nJako ředitel pražské hvězdárny se věnoval zejména geodézii a v letech 1801–1820 zpracoval se svými spolupracovníky novou přesnější mapu Čech. Novou metodou určil přesné polohy hvězdáren v Praze, Drážďanech a Vratislavi, když časové rozdíly mezi nimi korigoval pomocí světelných signálů z pražského Petřína. Napsal životopis Isaaca Newtona (1783) a publikoval mnoho odborných článků o astronomii a topografii.\n\nVěnoval se také meteorologii a fenologii. Jako první na světě popsal způsob předpovídání počasí podle změn atmosférického tlaku.\n\nŘada přístrojů, které opatřil v Mnichově nebo sám zkonstruoval, je dnes vystavena v Klementinu a v Teplé si zřídil hvězdárnu v klášterním parku a na Branišovském vrchu.\n\nDavidovu osobnost od roku 2007 připomíná v rodných Dřevohryzech pamětní deska. Jeho jméno nese také naučná stezka spojující od roku 2011 v jeho rodném kraji Tepelska a Toužimska místa, spjatá s jeho životem a působením. V Nežichově, pod jeho bývalou observatoří na Branišovském vrchu, se každoročně (od roku 2010) v srpnu koná astronomická Davidova noc.\n\n\n\n"}
{"id": "644147", "url": "https://cs.wikipedia.org/wiki?curid=644147", "title": "Dancefloor Attack", "text": "Dancefloor Attack\n\nDancefloor Attack je soutěž pouličního tance street dance pořádaná v Česku skupinou T-Bass. Nominované skupiny z celé ČR soutěží o titul Nejlepší street dance crew roku. Vítěz postoupí na evropský Street Dance Kemp Battle. Výstupy jednotlivých skupin hodnotí porota.\n\nKaždý rok se soutěž pořádá v Kongresovém centru Aldis, s kapacitou 5000 diváků. První ročník se uskutečnil v roce 2006.\n\n"}
{"id": "644148", "url": "https://cs.wikipedia.org/wiki?curid=644148", "title": "Český svaz aerobiku", "text": "Český svaz aerobiku\n\nČeský svaz aerobiku (ČSAE, oficiálním názvem: \"Český svaz aerobiku, fitness a tance FISAF.CZ\"), je organizace zabývající se zdravým stylem života, která zároveň vysílá i české reprezentanty a členy tohoto svazu na mezinárodní soutěže, jako je např. mistrovství Evropy či světa. Český svaz aerobiku vznikl roku 1992 a pomohl aerobiku se rozšířit v České republice.\n\nČeský svaz aerobiku vznikl v roce 1992. První prezidentkou svazu se stala Jitka Polášková. Svou funkci ve svazu opustila v září 2010 a nahradila ji Jana Havrdová. Ta vyhrála roku 1992 Miss cvičitelku československého sportu. Za svou aerobikovou kariéru několikrát dosáhla na nejvyšší příčky mistrovství ČR, Evropy i světa.\n\n\nČeský svaz aerobiku je součástí organizace FISAF (tj. Mezinárodní federace sportu, aerobiku a fitness), a proto i v Česku funguje Mezinárodní škola FISAF. Ta je akreditovaná českým ministerstvem školství, mládeže a tělovýchovy.\nSvaz každoročně pořádá rozličné kurzy pro budoucí trenéry. Aby se trenér dostal na nejvyšší vrchol, musí projít několika úrovněmi kurzů. Kurzy jsou otevřeny i široké veřejnosti. Po absolvování kurzu a úspěšnému složení zkoušek obdrží trenér certifikát trenéra příslušné třídy a typu cvičení, platný ve všech zemích registrovaných pod hlavičkou FISAF.\nTrenéři mají možnost obdržet přes Mezinárodní školu FISAF i osvědčení o rekvalifikaci.\n\nMezi další typy vzdělávání patří workshopy, kurzy rozhodčích, semináře, mezinárodní fitness convention a jiné další akce.\n\nNa soutěže ČSAE smí pouze závodníci patřící pod tento svaz (s výjimkou aerobic master classů, kam mohou i neregistrovaní závodníci, ale musí platit vyšší startovné).\n\nVěkové minimum členů master classů je 5 let. Kategorie jsou rozděleny podle věku do kategorií mini, kadet, junior a senior. Každým rokem jsou pořádané v několika městech ČR postupové aerobic master classy, které jsou kvalifikací pro Mistrovství České republiky v aerobic master classu. Na aerobic master classech musí vždy předcvičovat pouze kvalifikovaní instruktoři aerobiku.\n\nIndividual trophy je obdobou aerobic master classu. Věkové minimum je 17 let a mezi závodníky mohou být jak profesionálové, tak amatéři. Individual trophy je na úrovni „mistrovství ČR“, na které se závodníci přihlašují sami a bez předešlé kvalifikace Závodníci od 17 let mohou závodit i na postupových aerobic master classech, nesoutěží o postupová místa ale pouze o první příčky a poté se znovu musí registrovat na celorepublikové individual trophy.\nAerobic team show i basic team show jsou soutěže pódiových skladeb. U aerobic team show je využíváno různých pomůcek a sestavy mají svá témata. Musí vynikat a být originální, přesto přesné a čisté. Jsou předváděny různé formy aerobiku. Basic team show jsou pak soutěže obdobného typu jako aerobic team show, ale pro začátečníky.\n\nSoutěže fitness týmů jsou vrcholové soutěže, ve kterých se pořádají mistrovství republiky, Evropy i světa. Dělí se dále na tři následující složky.\n\nSoutěže ve fitness aerobiku jsou vrcholné soutěže aerobikových skupin. Počet závodnic je většinou osm, ale obecně jich může být 6–8. Sestavy obsahují četné prvky sportovního aerobiku. Sestava musí být přesná, rychlá, sehraná a čistě provedená. Důraz se klade na mrštnost, flexibilitu a spolupráci s týmem.\n\nSoutěže step aerobiku jsou obdobné jako u fitness aerobiku, s důrazem na využití stepů, na němž jsou prováděny cvičební prvky. Step aerobic také obsahuje prvky sportovního aerobiku, které však nejsou tak četné.\n\nHip hop v kategorii fitness nefiguruje dlouho. Jedná o úplně jinou formu cvičení, spíš o tanec. Hip hopové sestavy ale podléhají všem pravidlům fitness soutěží ČSAE a FISAFu.\n\nWelness jsou soutěže v pohybových skladbách a dovednostních disciplínách. Dělí se na klasický welness aerobic a welness step aerobic. Jsou to soutěže pořádané pro začátečníky a dělí se na věkové kategorie (mladší školní věk, starší školní věk, dorost, senior). Počet závodníků může být 6–10.\nSportovní aerobik je, stejně jako u fitness týmů, vrcholová disciplína, ve které se pořádají mistrovství. Závodit mohou jednotlivci, páry a trojice. Sportovní aerobic je více zaměřený na sílu, důležitou roli však hraje i flexibilita.\n\nČeský svaz utváří reprezentaci ČR, která pak závodí na mezinárodních soutěžích. Reprezentace ČR každoročně sklízí ve světě obrovské úspěchy, dosahuje na nejvyšší stupně mistrovství světa – jako například Denisa Barešová , Fitness Center Báry a Hanky Šulcové,Aerobic club dream. dále pořádá soustředění pro závodníky ČSAE nebo třeba mezinárodní závody open, cup a grand prix.\n\n\n"}
{"id": "644151", "url": "https://cs.wikipedia.org/wiki?curid=644151", "title": "Davídek", "text": "Davídek\n\nPříjmení Davídek je zdrobnělina mužského křestního jména David, nosí jej více osobností:\n\n\n\n"}
{"id": "644155", "url": "https://cs.wikipedia.org/wiki?curid=644155", "title": "Le'a Nas", "text": "Le'a Nas\n\nLe'a Nas (: לאה נס, též Le'a Nas Arden, * 27. prosince 1961) je izraelská politička a poslankyně Knesetu za stranu Likud.\n\nZískala vysokoškolské vzdělání (doktorát) v oboru biochemie na Bar-Ilanově univerzitě. V letech 1982–1991 přednášela na Bar-Ilanově univerzitě. V letech 1993–2003 byla členkou městské rady ve městě Giv'at Šmu'el, přičemž v roce 1998 a pak znovu v období 2002–2003 zastávala i post místostarostky tohoto města. Zároveň v roce 1996 pracovala v sekci zdravotnictví a životního prostředí při Svazu místních samospráv. V letech 1997–2003 byla členkou výboru Izraelské poštovní společnosti.\n\nDo Knesetu nastoupila poprvé po volbách roku 2003, ve kterých kandidovala za stranu Likud. Ve funkčním období 2003–2006 působila jako předsedkyně parlamentního výboru pro vědu a technologie a jako členka výboru pro práva dětí a výboru pro vnitřní záležitosti a životní prostředí. Ve volebním období 2006-2009 nebyla zastoupena v parlamentu. Do Knesetu se vrátila po volbách roku 2009. V tomto funkčním období zaujala vládní post náměstkyně ministra pro záležitosti penzistů.\n\nŽije ve městě Giv'at Šmu'el, je vdaná, má pět dětí. Hovoří hebrejsky a anglicky.\n\n"}
{"id": "644160", "url": "https://cs.wikipedia.org/wiki?curid=644160", "title": "Simmel", "text": "Simmel\n\nSimmel je německé příjmení:\n\n\n"}
{"id": "644163", "url": "https://cs.wikipedia.org/wiki?curid=644163", "title": "Melicharovo vlastivědné muzeum", "text": "Melicharovo vlastivědné muzeum\n\nMelicharovo vlastivědné muzeum v Unhošti se nachází v budově bývalé radnice (čp. 1) v centru města.\n\nMuzeum nese název po zdejším učiteli Františku Melicharovi (1842–1925), který ve škole uložil část sbírky, kterou v okolí Unhoště posbíral pro Národopisnou výstavu českoslovanskou v Praze v roce 1895. V roce 1912 město vyčlenilo v budově radnice čp. 1 jednu místnost pro jejich vystavení.\n\nSbírkové fondy jsou tvořeny převážně archeologickými nálezy z Unhoště a přilehlého regionu, cechovními památkami a předměty k dějinám řemesel, dějinám literatury a divadla, sbírkou obrazů regionálních umělců nebo dokumenty k dějinám města. V rámci jeho činnosti se také zaměřuje na regionální výzkum bývalého okresu Unhošť.\n\nV přízemí se konají příležitostné výstavy a v sále v prvním patře je umístěná malá vlastivědná expozice, kde rovněž probíhají besedy a přednášky. V infocentru, které je taktéž umístěno v budově muzea je možné si např. zakoupit vlastivědný časopis \"Listy z Unhošťska\", který muzeum vydává od roku 1990.\n\n"}
{"id": "644173", "url": "https://cs.wikipedia.org/wiki?curid=644173", "title": "František Černý (1830–1900)", "text": "František Černý (1830–1900)\n\nFrantišek Černý, také Franz Czerny (29. března 1830 Chvalkovice – 18. dubna 1900 Petrohrad) byl český hudební skladatel.\n\nByl synem učitele v Chvalkovicích. V dětství zpíval v chlapeckém sboru kostela sv. Františka (U křižovníků) v Praze na Starém Městě. Po absolvování gymnázia studoval na varhanické škole, kterou ukončil v roce 1851.\n\nOdešel nejprve na Ukrajinu a vyučoval soukromě hudbu v Umano a v Kremenčuku. V roce 1856 přesídlil do Petrohradu, kde nejprve pokračoval v soukromém vyučování hudby, ale v roce 1862 se stal profesorem obligátního klavíru na petrohradské carské konzervatoři. Vedle toho byl sbormistrem \"Singakademie\" a \"Ruské hudební společnosti\". V Ruské hudební společnosti působil i jako dirigent. Získal si značnou oblibu a stal se vyhledávaným učitelem hudby v nejvyšších šlechtických kruzích.\n\nBěhem svého pobytu v Rusku neztratil kontakt s vlastí. Psal o hudebním životě v Rusku do časopisu \"Dalibor\". Jeho klavírní etudy vyšly v Praze tiskem a pražský Hlahol uváděl na svých koncertech jeho \"Osm maloruských písní pro mužský sbor\".\n\nKomponoval především drobnější klavírní skladby a instruktivní literaturu. Sestavil a vydal sbírku klavírních skladeb různých autorů, Класная библиотека, která se stala základní učebnicí na konzervatořích v Petrohradu i v Moskvě. Kromě toho upravoval ruské lidové písně pro mužské a smíšené sbory.\n\n\n"}
{"id": "644182", "url": "https://cs.wikipedia.org/wiki?curid=644182", "title": "František Černý (1861–1940)", "text": "František Černý (1861–1940)\n\nFrantišek Černý (23. ledna 1861 Pardubice – 3. září 1940 Praha) byl český kontrabasista a hudební skladatel.\n\nVystudoval Pražskou konzervatoř v roce 1982. Ve studiích pokračoval v Paříži na Conservatoire de Paris. Po absolutoriu byl kontrabasistou v orchestru \"Colonne-Lamoureux\". V roce 1890 se vrátil do Prahy a působil jako první kontrabasista orchestru Národního divadla v Praze. O deset let později byl jmenován profesorem na Pražské konzervatoři, kde setrval až do odchodu do důchodu v roce 1931.\n\nFrantišek Černý byl především vynikající kontrabasista a hudební pedagog. Pro svůj nástroj zkomponoval čtyři koncerty s orchestrem. Kromě toho napsal \"Suitu pro orchestr\" a řadu klavírních skladeb.\n\nNejvýznamnější je jeho instruktivní literatura. Zpracoval třídílnou školu hry na kontrabas, která byla vydána již v roce 1906 a technická cvičení:\n\n"}
{"id": "644183", "url": "https://cs.wikipedia.org/wiki?curid=644183", "title": "Okres Turek", "text": "Okres Turek\n\nOkres Turek (polsky \"Powiat turecki\") je okres v polském Velkopolském vojvodství. Rozlohu má 929,4 km² a v roce 2008 zde žilo 85 087 obyvatel. Sídlem správy okresu je město Turek.\n\nMěstské:\n\nMěstsko-vesnické:\n\nVesnické:\n\n"}
{"id": "644186", "url": "https://cs.wikipedia.org/wiki?curid=644186", "title": "Třída Assad al-Tadjier", "text": "Třída Assad al-Tadjier\n\nTřída Assad al-Tadjier (či třída Wadi Mŕagh) byla třída korvet libyjského námořnictva, odvozená od italského modelu Fincantieri Tipo 550. Dle stejného konceptu byla postavena ještě ekvádorská třída \"Esmeraldas\", irácká třída \"Abdullah ibn Abi Serk\". Třída se skládá ze čtyř jednotek. Všechny byly vyřazeny v 90. letech.\n\nStavba čtyř jednotek této třídy byla Libyí objednána v italské loděnici Fincantieri. Na vodu byly spuštěny v letech 1977–1979. Jejich původní jména byla \"Wadi Mŕagh\", \"Wadi Majer\", \"Wadi Marseat\" a \"Wadi Magrawa\", od roku 1981 ale byly přejmenovány na \"Assad al-Tadjier\", \"Assad Al Tougour\", \"Assad Al Kalij\" a \"Assad Al Hudud\".\n\nNa přídi se nachází dělová věž s jedním dvouúčelovým 76mm kanónem OTO Melara Compact. Za hlavní nástavbou jsou dále umístěny dva trojhlavňové 324mm protiponorkové torpédomety, užívané pro lehká protiponorková torpéda a čtyři kontejnery italských protilodních střel Otomat Mk 1. Na zádi je umístěna dělová věž s dvojicí 35mm kanónů Oerlikon.\n\nPohonný systém tvoří čtyři diesely MTU. Nejvyšší rychlost lodí dosahuje 31,5 uzlu.\n"}
{"id": "644187", "url": "https://cs.wikipedia.org/wiki?curid=644187", "title": "Zářijová ústava", "text": "Zářijová ústava\n\nZářijová ústava (též oktrojovaná ústava; srbsky септембарски устав, chorvatsky rujanski ustav) byla oktrojovaná ústava přijatá v září 1931 poté, co se jugoslávský král Alexandr I. Karađorđević rozhodl ukončit platnost předchozí, Vidovdanské ústavy z roku 1921.\n\nÚstavu vyhlásil sám panovník bez rozhodnutí parlamentu (skupštiny). Na základě tohoto dokumentu získala Jugoslávie dvoukomorové národní shromáždění (byl zřízen ještě senát), práva krále však nebyla oproti stavu po 6. lednu 1929 nijak výrazněji omezena - vláda zůstala i nadále odpovědna právě jemu, nikoliv parlamentu. V ústavě již chybělo, že Jugoslávie je parlamentní monarchií (ve srovnání s předchozím dokumentem). Byly také posvěceny vnitřní změny administrativního členění, provedené po roce 1929 (tj. rozdělení státu na 9 bánovin).\n\nKrátce po vyhlášení ústavy byly oznámeny volby do Národní skupštiny, avšak protože kandidátka byla nyní jedna pro celé království, bylo jasné, že předchozí politické formace, vybudované především na základě národnostního rozdělení země, nebudou mít úspěch. Původní systém více stran tak vystřídala jediná - Jugoslávská radikální selská demokracie, později přejmenovaná na Jugoslávskou národní stranu. \n"}
{"id": "644198", "url": "https://cs.wikipedia.org/wiki?curid=644198", "title": "Chajim Kac", "text": "Chajim Kac\n\nChajim Kac (: , narozen 21. prosince 1947) je izraelský politik, poslanec Knesetu za stranu Likud a od května 2015 ministr sociální péče a sociálních služeb v izraelské vládě.\n\nNarodil se v Německu. V roce 1949 přesídlil do Izraele. Vzdělání získal v oboru elektrotechnik na odborné škole začleněné do organizace World ORT. Žije ve městě Šoham, je ženatý, má tři děti. Hovoří hebrejsky a anglicky. Sloužil v izraelské armádě, kde získal hodnost Master Sergeant.\n\nOd roku 1983 působil jako člen rady zaměstnanců podniku Israel Aerospace Industries. Od roku 1993 byl tajemníkem této odborové organizace. V roce 1996 se stal vedení izraelské odborové centrály Histadrut. V roce 1998 založil v rámci Histadrutu frakci nazvanou Oz.\n\nDo Knesetu nastoupil po volbách roku 1999, ve kterých kandidoval za levicovou stranu Am echad. Ve funkčním období 1999–2003 Kac působil jako člen parlamentního výboru pro vědu a technologie a výboru práce, sociálních věcí a zdravotnictví. Mandát obhájil i ve volbách roku 2003, před nimiž ale přestoupil do strany Likud. V letech 2003–2006 pak zasedal ve výboru práce, sociálních věcí a zdravotnictví, jemuž i předsedal. Byl zároveň členem výboru finančního. Opět se do Knesetu dostal po volbách roku 2006, ale s jistým zpožděním, když nastoupil do parlamentu až v listopadu 2006 jako náhradník. Byl pak v letech 2006–2009 předsedou parlamentního podvýboru pro problémy výplaty penzí a podvýboru pro penze. Zasedal také ve finančním výboru. Opětovně byl do Knesetu zvolen ve volbách roku 2009. Od roku 2009 předsedá výboru práce, sociálních věcí a zdravotnictví, je členem finančního výboru a předsedou podvýboru pro rovná práva vdovců a vdov.\n\nMandát obhájil rovněž ve volbách v roce 2013 a volbách v roce 2015. Od května 2015 zastává ve čtvrté Netanjahuově vládě post ministra sociální péče a sociálních služeb.\n\n"}
{"id": "644204", "url": "https://cs.wikipedia.org/wiki?curid=644204", "title": "Aeroméxico", "text": "Aeroméxico\n\nAeroméxico (IATA: AM, ICAO: AMX) je národní letecká společnost a vlajkový dopravce Mexika se sídlem na mezinárodním letiště Beníta Juáreze v Ciudad de México. Je jednou ze zakládajících společností aliance SkyTeam, jejíž členem jsou i České aerolinie.\n\nSpolečnost vznikla v roce 1934 jako Aeronaves de México a v současnosti společně s Aeroméxico Connect a Aeroméxico Travel denně provozují 553 letů do 65 destinací na 4 kontinentech.\n\nLetovou flotilu společnosti tvoří následujících 93 letadel.\n"}
{"id": "644208", "url": "https://cs.wikipedia.org/wiki?curid=644208", "title": "Manták", "text": "Manták\n\nManták může být:\n"}
{"id": "644211", "url": "https://cs.wikipedia.org/wiki?curid=644211", "title": "Dohoda Cvetković-Maček", "text": "Dohoda Cvetković-Maček\n\nDohoda Cvetković-Maček (srbochorvatsky Споразум Цветковић-Мачек/Sporazum Cvetković-Maček) mezi jugoslávským premiérem Dragišou Cvetkovićem a předsedou Chorvatské selské strany Vladkem Mačkem) podepsaná 26. srpna 1939 řešila problematiku vnitřních vztahů mezi Srby a Chorvaty v Jugoslávii v předvečer druhé světové války. Chorvaté získali vlastní bánovinu, s autonomním statusem (spojením sávské, přímořské a několika dalších území s chorvatskou etnickou většinou). V nově vzniklém celku měli Chorvati 74% převahu, byť zahrnoval i početné oblasti obydlené hlavně Srby (tzv. Vojenská hranice) a Bosňáky.\n\nProtože Drávská bánovina se rozkládala víceméně na území dnešního Slovinska a zbylé ostatní (Vrbaská, Zetská, Dunajská a Vardarská) byly osídleny víceméně Srby (problém makedonského obyvatelstva v této době nebyl řešen přiznáním této národnosti a Makedonci byli považováni za srbské obyvatelstvo), došlo tak de facto k likvidaci původního systému mnohonárodních nehistorických celků, které byly zavedeny po královském převratu v roce 1929.\n\nPo uzavření dohody Chorvati požadovali větší samosprávné pravomoce a rozšíření Chorvatské bánoviny. U Srbů posílila nacionalismus a požadavek na vytvoření vlastní autonomie, jejíž plán s hlavním městem Skopje byl sice připraven, ale vzhledem k mezinárodní situaci nestačil být realizován.\n"}
{"id": "644218", "url": "https://cs.wikipedia.org/wiki?curid=644218", "title": "Gila Gamli'el", "text": "Gila Gamli'el\n\nGila Gamli'el ( גילה גמליאל, v přechýlené podobě Gila Gamli'elová; * 24. února 1974 Gedera), je izraelská politička, poslankyně Knesetu za stranu Likud a od května 2015 ministryně pro seniory.\n\nZískala vysokoškolské vzdělání právního směru na Bar-Ilanově univerzitě a na škole Ono Academic College a bakalářský a magisterský titul z dějin Blízkého východu a filozofie na Ben Gurionově univerzitě. Žije v Tel Avivu, je vdaná. Hovoří hebrejsky, arabsky a anglicky.\n\nPředsedala jako první žena Národní studentské unii a po tři funkční období byla předsedkyní studentské unie na Ben Gurionově univerzitě. Je členkou organizace New Israel Philosophy Association a Negev Forum.\n\nDo Knesetu nastoupila poprvé po volbách roku 2003, ve kterých kandidovala za stranu Likud. Ve funkčním období 2003-2006 působila jako předsedkyně parlamentního výboru pro status žen, byla členkou výboru pro ekonomické záležitosti, výboru pro vzdělávání, kulturu a sport, výboru pro vědu a technologie a petičního výboru. Ve volebním období 2006-2009 nebyla zastoupena v parlamentu. Do Knesetu se vrátila po volbách roku 2009. V tomto funkčním období zaujala vládní post náměstkyně při úřadu premiéra pro otázky mladých lidí, studentů a žen. V letech 2005-2006 byla náměstkyní ministra zemědělství. V rámci Knesetu se zabývá aktivitami na rozvoj styků mezi Židy a křesťany.\n\nMandát obhájila rovněž ve volbách v roce 2013 a volbách v roce 2015. Od května 2015 zastává ve čtvrté Netanjahuově vládě post ministryně pro seniory.\n\n"}
{"id": "644226", "url": "https://cs.wikipedia.org/wiki?curid=644226", "title": "Jariv Levin", "text": "Jariv Levin\n\nJariv Levin ( יריב לוין, narozen 22. června 1969) je izraelský politik, poslanec Knesetu za stranu Likud a od května 2015 ministr vnitřní bezpečnosti a ministr turismu.\n\nNarodil se 22. června 1969 v Izraeli. Vysokoškolské vzdělání právnického směru získal na Hebrejské univerzitě. Žije ve městě Modi'in-Makabim-Re'ut, je ženatý, má tři děti. Hovoří hebrejsky a arabsky. Sloužil v izraelské armádě, kde působil ve zpravodajských jednotkách jako tlumočník do arabštiny a velel tlumočnickému armádnímu kurzu. Jeho tchánem je bývalý poslanec Knesetu Ja'akov Šamaj.\n\nPůsobil jako právník. Zasedal v představenstvu společnosti Company for the Development of East Jerusalem, byl místopředsedou izraelské asociace právníků (Israel Bar Association). Ve městě Modi'in-Makabim-Re'ut předsedal místní organizaci strany Likud. Kromě toho byl členem ústředního výboru strany. Už na vysoké škole působil coby vicepředseda studentské organizace Likudu na Hebrejské univerzitě.\n\nDo Knesetu nastoupil po volbách roku 2009, ve kterých kandidoval za stranu Likud. Od roku 2009 v Knesetu předsedá výboru House Committee, je členem výboru pro překlady a výboru pro ústavu, právo a spravedlnost.\n\nPoslanecký mandát obhájil rovněž ve volbách v roce 2013 a volbách v roce 2015. Od května 2015 zastává ve čtvrté Netanjahuově vládě post ministra vnitřní bezpečnosti a ministra turismu.\n"}
{"id": "644228", "url": "https://cs.wikipedia.org/wiki?curid=644228", "title": "Okazionalismus", "text": "Okazionalismus\n\nOkazionalismus je filosofická doktrína 17. století, která se pokusila vyřešit karteziánský problém vztahu dvou entit: mentální (všechny duševní procesy včetně racionálních, volních a citových) a fyzické (tělesné pohyby). Za předpokladu, že jsou obě podstaty nezávislé, není možné vysvětlit jejich vzájemné působení. Okazionalismus tento vztah vysvětluje pomocí třetí substance, Boha.\n\nOznačení okazionalismus pochází z lat. \"occasio\" – příležitost, neboť Bůh „u příležitosti“ aktu vědomí vyvolává tělesný pohyb a obráceně.\n\nNejde o označení směru, ale jen jedné stránky pokarteziánské filosofie.\n\nVztah mezi tělem a duší je často diskutovaným filosofickým problémem. Výrazněji se o jeho vyřešení pokoušely islámské teologické školy (Abú al-Hasan al-Ash'ari, Abu Hamid Mohamed ibn Muhammad al-Ghazali) i ranní islámští filosofové (Al-Farabi, Avicenna). Ve scholastice byl Bůh chápán jako jediná prvotní příčina veškerého dění ve světě. Mezi jinými David Hume tvrdil, že v případě přírodního dění nemůžeme zjišťovat kauzalitu ve vlastním smyslu, nýbrž jen jistou následnost (svým tvrzením ovlivnil Immanuela Kanta). Mezi dalšími se tímto problémem zabývali např. Baruch Spinoza či Gottfried Wilhelm Leibniz.\n\nOkazionalisté vycházeli z descartovského problému dualismu. René Descartes pojímal mysl jako nezávislou, netělesnou substanci. Slavné „myslím, tedy jsem“ \"(Ego cogito, ergo sum)\", není jen výchozím bodem descartesovy filosofie, ale poukazuje i na ryze autonomní postavení mysli ve vztahu ke světu. Mysl se vykazuje sama ze sebe, tudíž je jediná nezpochybnitelně skutečná – nemůže nebýt. Vnější objekty (tedy i vlastní tělo) nás však vždy mohou klamat, jelikož nepocházejí přímo z mysli, tudíž je jejich samotná existence zpochybnitelná.\n\nPřesto mezi myslí a tělem dochází k interakci, Descartes ji však nebyl schopen uspokojivě vysvětlit. Tento problém se pokoušeli vyřešit mnozí další stoupenci karteziánské filosofie a to tak, že nejčastěji Boha prohlásili za jedinou skutečnou příčinu způsobující shodu tělesného a duchovního dění.\n\nKarteziánský filosof Johannes Clauberg tvrdil, že vzájemnému působení těla a duše můžeme porozumět jen jako zázraku božské vůle (ne jako působení přírodního zákona). Duše působí na tělo pouze ve smyslu morálním (není příčinou tělesných pohybů), stejně jako vozka pouze řídí vůz, ale není příčinou pohybu kočáru. Clauberga však nelze považovat za stoupence okazionalismu, jelikož tvrdí, že duše působí na tělo a tělo na duši a že jsou vzájemně propojené.\n\nLouis de la Forge, kartezián, jako první mluvil o \"causes occasionelles\" (příležitostných příčinách).\n\nGérauld de Cordemoy byl okazionalista v pravém slova smyslu, neboť jakékoli vzájemné působení dvou těles považoval za nepochopitelné. Vztah mezi našimi pohyby a myšlenkami nejsou příčiny, ale jen příležitosti. Bůh pohybuje duchy k jejich cíli, avšak směr určují oni samotní.\n\nJiž Descartes spatřoval problém v tom, že určité fyziologické procesy nevysvětlitelným způsobem vyvolávají určité pocity (např. hlad). Arnold Geulincx vycházel z tohoto problému. Říkal, že k zapříčiňování dochází pouze tehdy, jsme-li si vědomi nejenom cíle, nýbrž i prostředků jeho provedení: „Není možné, aby někdo něco učinil a nevěděl, jak to učinil.“ Vzhledem k tomu, že nevíme, jakým způsobem (fyziologicky) k pohybu našeho těla dochází, když tento pohyb chceme, nejsme ani jeho pravou příčinou, kterou je Bůh. Člověk je pouhým divákem ve vesmíru, jeho konání nepůsobí navenek. Myšlení a vůle zůstávají uvnitř mysli, nemůže tedy působit na jiná tělesa. Tělo je nástroj, nikoli příčina, Bůh nám pomocí něj poskytuje určité vjemy.\n\nNicolas Malebranche vycházel z descartovského pojetí idejí, které se nacházejí pouze v Bohu. Poznání určitého předmětu se rovná zřením jeho ideje v Bohu. „Všechny věci zříme v Bohu,“ Bůh je místem jednotlivých myslí, stejně jako prostor je místem těles. Přístup ke světu těles si člověk zjednává výlučně na základě svého bezprostředního sjednocení s božským slovem. Spolu s Descartesem Malebranche tvrdil, že smysly nám neposkytují žádné jasné poznání, nemůžeme mít jistotu o existenci materiálních věcí, třebaže jejich esenci nazřít lze.\nTělesa na sebe navzájem nemohou působit. Bůh je jedinou příčinou všeho, jedná přitom podle určitého řádu a drží se principu jednoduchosti.\n\n\n\n"}
{"id": "644230", "url": "https://cs.wikipedia.org/wiki?curid=644230", "title": "Okres Kalisz", "text": "Okres Kalisz\n\nOkres Kalisz (polsky \"Powiat kaliski\") je okres v polském Velkopolském vojvodství. Rozlohu má 1160,02 km² a v roce 2009 zde žilo 81 166 obyvatel. Sídlem správy okresu je město Kalisz, které však není jeho součástí, ale tvoří samostatný městský okres.\n\nMěstsko-vesnická:\n\nVesnické:\n\n"}
{"id": "644235", "url": "https://cs.wikipedia.org/wiki?curid=644235", "title": "Cion Pinjan", "text": "Cion Pinjan\n\nCion Pinjan (: ציון פיניאן) je izraelský politik a poslanec Knesetu za stranu Likud.\n\nNarodil se roku 1951 v Maroku. Do Izraele přesídlil roku 1956. Absolvoval kurz pro učitele matematiky a hebrejštiny. Žije ve městě Tiberias, je ženatý, má šest děti. Hovoří hebrejsky a arabsky. Nesloužil v izraelské armádě, protože jako člověk postižený dětskou obrnou získal výjimku z vojenské povinnosti.\n\nPo dvacet let zasedal ve vedení města Tiberias, z toho 15 let jako místostarosta nebo úřadující starosta. Má za sebou dráhu ředitele střední školy v Tiberiasu.\n\nDo Knesetu nastoupil po volbách roku 2009, ve kterých kandidoval za stranu Likud. Od roku 2009 je v Knesetu členem výboru House Committee, finančního výboru, výboru pro vnitřní záležitosti a životní prostředí, výboru pro vzdělávání, kulturu a sport, výboru pro drogy a výboru pro televizi a rozhlas.\n\n"}
{"id": "644245", "url": "https://cs.wikipedia.org/wiki?curid=644245", "title": "Nick Petersen", "text": "Nick Petersen\n\nNick Petersen (* 27. května 1989, Wakefield, Québec, Kanada) je kanadský hokejový útočník střídající týmy Wilkes-Barre/Scranton Penguins (AHL) a Wheeling Nailers (ECHL).\n\nNick Petersen začínal v americké juniorské lize Atlantic Junior Hockey League v týmu Washington Jr. Nationals. Před sezónou 2007-08 odešel hrát do kanadské juniorské ligy Québec Major Junior Hockey League za tým Shawinigan Cataractes. V první sezóně v tomto týmu nijak nevynikal, ale v sezóně 2008-09 dosáhl 90 bodů v 68 zápasech a byl jmenován do 2. All-Star Týmu QMJHL.\n\nVe Vstupním draftu NHL 2009 byl vybrán týmem Pittsburgh Penguins ve 4. kole na 121. místě celkově.\n\nPřed sezónou 2009-10 přestoupil do týmu Saint John Sea Dogs ve stejné lize. Po sezóně byl opět jmenován do 2. All-Star Týmu QMJHL a mimoto si v playoff QMJHL připsal nejvíce asistencí v lize (21). 27. května 2010 podepsal tříletý nováčkovský kontrakt s Pittsburghem Penguins. Než ovšem nastoupil za Pittsburgh byl poslán do nižší ligy American Hockey League do týmu Wilkes-Barre/Scranton Penguins a ten jej následně poslal do ještě nižší ligy ECHL do týmu Wheeling Nailers. Občas je povolán do Wilkes-Barre/Scrantonu a opakovaně odesílán zpět do Wheelingu. V ECHL patří k nejproduktivnějším hokejistům soutěže.\n\n\n"}
{"id": "644246", "url": "https://cs.wikipedia.org/wiki?curid=644246", "title": "Ajúb Qará", "text": "Ajúb Qará\n\nAjúb Qará nebo Ajúb Kará ( , , narozen 12. března 1955 Dalijat al-Karmel) je izraelský politik, poslanec Knesetu za stranu Likud a od května 2015 náměstek ministra regionálního rozvoje. V letech 2009 až 2013 zastával post náměstka ministra rozvoje Negevu a Galileje.\n\nStudoval školu ekonomického zaměření. Žije v Dalijat al-Karmel, je ženatý, má pět dětí. Sloužil v izraelské armádě, kde dosáhl hodnosti majora. Hovoří hebrejsky, arabsky a anglicky. Je členem komunity izraelských Drúzů.\n\nDo Knesetu nastoupil po volbách roku 1999, kdy kandidoval za stranu Likud. Ve funkčním období 1999–2003 působil jako místopředseda parlamentu, dále jako předseda výboru pro zahraniční dělníky a člen výboru práce, sociálních věcí a zdravotnictví, výboru pro záležitosti vnitra a životního prostředí a výboru pro ustanovování drúzských soudců. Po volbách roku 2003, kdy mandát obhájil, byl předsedou výboru pro drogy, členem výboru pro ustanovování drúzských soudců, finančního výboru, výboru pro ekonomické záležitosti a výboru pro vzdělávání, kulturu a sport.\n\nVe volbách roku 2006 nebyl zvolen. Do Knesetu se vrátil až po volbách roku 2009. Po těch až do února 2013 zastával funkci náměstka ministra pro rozvoj Negevu a Galileje. Do Knesetu se vrátil ve volbách v roce 2015. Od května 2015 je náměstkem ministra regionálního rozvoje.\n\n"}
{"id": "644251", "url": "https://cs.wikipedia.org/wiki?curid=644251", "title": "Maškovická lípa", "text": "Maškovická lípa\n\nMaškovická lípa roste na návsi zaniklé osady Maškovice severovýchodně od Ústí nad Labem. Ačkoli tento památný strom přišel už před léty o svoji původní korunu a valnou část kmene, omladil a žije dál.\n\n\nStrom nemá původní korunu, zůstalo jen torzo. Současné koruně daly vzniknout dva nové kmeny (původně výmladky). Krom nich vyrůstají z původního kmene ještě dva menší. Torzo dutého kmene je vysoké asi 2-3 metry (záleží, ze které strany - lípa roste na kraji svahu). Celkovým habitem může tato lípa připomenout Cisterciáckou lípu ve Zlaté Koruně (samozřejmě až na vyzdívku).\n\nLípa roste v jedné z osad, které byly vysídleny a pobořeny po roce 1945. Po původních Maškovicích ale pár roztroušených staveb zůstalo, takže zcela neosiřely (většinou jde o zrenovované rekreační chalupy). Původně v těchto místech stával hostinec, kolem kterého rostlo šest lip. Tato zůstala poslední a jako živoucí pomník připomíná osudy vesnice.\n\n\n\n"}
{"id": "644252", "url": "https://cs.wikipedia.org/wiki?curid=644252", "title": "Maškovický tis", "text": "Maškovický tis\n\nMaškovický tis je památný strom, který roste v zaniklé osadě Maškovice, podobně jako známější památná lípa. Na rozdíl od ní nestojí na návsi, ale je o něco hůř přístupný v zarostlém sadu.\n\n\nTis roste v zarostlém sadu u bývalé cesty na Dobkovice. Nejsnáze se k němu dostaneme, pokud půjdeme po cestě nad chatou, která je nejblíže lípě. Když mineme druhou chatu, sejdeme doprava dolů podél kamenné zídky. Ještě o dalších 20 metrů níž (poblíž maringotky a chátrající dřevěné chatky) tis roste.\n\nMaškovice byly vysídleny a pobořeny po roce 1945, dnes na jejich území zůstalo jen pár roztroušených domů a pozůstatky starých staveb a sadů. Býval zde i hostinec a kaple. V době, kdy byl tis vysazen, žilo v Maškovicích asi 36 obyvatel.\n\n\n\n"}
{"id": "644256", "url": "https://cs.wikipedia.org/wiki?curid=644256", "title": "Dean Cundey", "text": "Dean Cundey\n\nDean Raymond Cundey, A.S.C. (nar. 12. března 1946 v Alhambře, stát Kalifornie) je americký filmař a kameraman. Podílel se na tvorbě mnoha desítek hollywoodských filmů, například hororů z řady \"Halloween\", dále filmů \"Jurský park\", \"Psycho II\", \"Apollo 13\", \"Garfield\" a mnoho dalších.\n\n"}
{"id": "644261", "url": "https://cs.wikipedia.org/wiki?curid=644261", "title": "Jeřábovití", "text": "Jeřábovití\n\nJeřábovití (Gruidae) jsou velcí ptáci z řádu krátkokřídlých. V současné době je rozlišováno 15 druhů; na území ČR se vyskytuje pouze jeřáb popelavý (\"Grus grus\").\nFosilní nálezy jeřábů z podčeledi Balearicinae jsou známy ze spodního eocénu a pozdějších období Eurasie, jeřábi z podčeledi Gruinae pak od svrchního miocénu.\n\nAnalýzy DNA ukazují, že nejsamostatnější skupinou jsou jeřábi rodu \"Balearica\". Ostatní jeřábi se pak dělí do těchto výrazně vymezených skupin:\n\n\nFylogenetický strom podle analýzy DNA:\n\n\nZ 15 druhů jeřábů bylo ke konci roku 2018 v českých zoo chováno 12 druhů (chybí jeřáb kápový, americký a australský). Nejvýznamnějším chovatelem je Zoo Praha s šesti druhy. Pět druhů pak chová Zoo Plzeň a Zoo Zlín. Jeřáby chová celkem 15 z 16 českých zoo z Unie českých a slovenských zoologických zahrad.\n\nNa konci roku 2018 bylo v Zoo Praha chováno šest druhů jeřábů, což bylo nejvíce ze všech českých a slovenských zoo. Jednalo se o tyto druhy:\n\n\nJiž ve 30. letech 20: století byli v zoo jeřábi Antigonini či jeřábi popelaví. V zoo se podařilo odchovat řadu vzácných druhů, již v roce 1965 byl odchován jeřáb rajský.\n\n"}
{"id": "644262", "url": "https://cs.wikipedia.org/wiki?curid=644262", "title": "Karmel Šama", "text": "Karmel Šama\n\nKarmel Šama (: כרמל שאמה) je izraelský politik a bývalý poslanec Knesetu za stranu Likud.\n\nNarodil se 16. srpna 1973 ve městě Ramat Gan. Vysokoškolské vzdělání právnického směru získal na Interdisciplinary Center v Herzliji. Studuje v současnosti bakalářský stupeň ekonomické školy. Žije ve městě Ramat Gan, je ženatý, má tři děti. Hovoří hebrejsky, anglicky a arabsky. Sloužil v izraelské armádě, kde působil u zpravodajských, kontrašpionážních a vyšetřovacích jednotek.\n\nV letech 2003-2009 zasedal ve vedení města Ramat Gan. Byl předsedou mládežnické organizace Likudu.\n\nDo Knesetu nastoupil po volbách roku 2009, ve kterých kandidoval za stranu Likud. Od roku 2009 je místopředsedou Knesetu, předsedou výboru pro ekonomické záležitosti a členem výboru pro vnitřní záležitosti a životní prostředí, výboru pro ústavu, právo a spravedlnost, výboru pro státní kontrolu, výboru pro televizi a rozhlas, výboru pro zahraniční dělníky a výboru pro zahraniční záležitosti a obranu. Mezi červnem a srpem 2014 zastával na krátkou dobu poslanecký mandát za stranu Likud.\n\n"}
{"id": "644269", "url": "https://cs.wikipedia.org/wiki?curid=644269", "title": "Ofir Akunis", "text": "Ofir Akunis\n\nOfir Akunis (: , narozen 28. května 1973 Tel Aviv) je izraelský politik a poslanec Knesetu za stranu Likud. V letech 2014 až 2015 zastával post náměstka ministra ochrany životního prostředí.\n\nZískal vysokoškolské vzdělání balakářského typu v oboru sociálních a humanitních věd, mezinárodních vztahů a politologie. Žije v Tel Avivu, je ženatý, má dvě děti. Hovoří hebrejsky a anglicky. Sloužil v izraelské armádě, kde působil jako vojenský novinář ve vzdělávacím oddělení.\n\nV minulosti byl mluvčím Likudu, zástupcem generálního ředitele Likudu pro otázku Public Relation, mediálním poradcem premiéra Benjamina Netanjahu a poradcem ministra financí a ministra spravedlnosti.\n\nDo Knesetu nastoupil po volbách roku 2009, ve kterých kandidoval za stranu Likud. Od roku 2009 byl místopředsedou Knesetu, předsedou výboru pro televizi a rozhlas, členem výboru House Committee, výboru pro ekonomické záležitosti (tomu dočasně i předsedal), výboru pro zahraniční záležitosti a obranu, výboru pro státní kontrolu a výboru pro práva dětí.\n\nMandát obhájil rovněž ve volbách v roce 2013 a volbách v roce 2015.\n\n"}
{"id": "644270", "url": "https://cs.wikipedia.org/wiki?curid=644270", "title": "Jakub Slach", "text": "Jakub Slach\n\nJakub Slach (* 25. července 1979, Vlašim) je český herec.\n\nV roce 2003 absolvoval krajinné inženýrství – aplikovaná ekologie na Lesnické fakultě České zemědělské univerzity v Praze a následně v roce 2006 dostudoval herectví alternativního a loutkového divadla na Katedře alternativního a loutkového divadla na DAMU. Po absolutoriu na DAMU hostoval v Klicperově divadle v Hradci Králové ve hře \"Zdravý nemocný\" a \"Já, don Quijote de la Mancha.\" Hrál také v Divadle Na prádle v představení \"Změna\".\n\nVe Studiu Ypsilon hrál ve hře \"Franz K. je z Prahy\", \"Mýty, které nás spojují\", \"Divotvorný Jiří aneb Narozen 1910\". Zde působí i nyní v představeních \"Nadsamec Jarry\", \"Faust a Markétka\", \"V sedmém pádu, Babička se vrací, T. G. M. aneb Masaryk mezi minulostí a dneškem\". Občas hraje také v Divadle U Hasičů a Palace.\n\n\n\n"}
{"id": "644271", "url": "https://cs.wikipedia.org/wiki?curid=644271", "title": "Náměstí Osvobození", "text": "Náměstí Osvobození\n\nNáměstí Osvobození (nebo také náměstí \"Tahrír\", , \"Mídán Tahrír\") je jedno z hlavních náměstí egyptské Káhiry. Do egyptské revoluce v roce 1952, kdy se v Egyptě změnilo státní zřízení z konstituční monarchie na republiku, se jmenovalo náměstí Ismaíla po Ismaílu Pašovi, egyptském chedivovi v letech 1863–1879.\n\nNejbližší stanice káhirského metra je Sádát a v blízkosti se nalézají některé z významných káhirských institucí, například Egyptské muzeum v Káhiře.\n\nNáměstí bylo jedním z hlavních míst, kde se v roce 2011 odehrávaly demonstrace. Podle televize Al-Džazíra se zde 31. ledna sešlo přibližně čtvrt miliónu demonstrantů.\n"}
{"id": "644274", "url": "https://cs.wikipedia.org/wiki?curid=644274", "title": "Lançarote de Freitas", "text": "Lançarote de Freitas\n\nLançarote de Freitas také Lançarote de Lagos nebo Lançarote da Ilha byl v portugalský mořeplavec a obchodník s otroky. Původem byl Janovan. V 15. století se plavil ve službách Jindřicha Mořeplavce, ve kterých vykonal dvě cesty podél západního pobřeží Afriky. \n\nV roce 1443 udělil princ Petr z Coimbry svému bratru Jindřichovi Mořeplavci monopol na veškerý obchod na jih od mysu Búdždúr. Téhož roku byl Lançarote jmenován velitelem flotily o 6 karavelách, které vypluly z Lagosu a měly prozkoumat možnosti obchodu a zároveň přivést otroky na trh do Lagosu. Cestou na jih objevil při pobřeží dnešní Mauretánie ostrovy v zálivu Arguin. V těchto místech před ním mořeplavec Nuňo Tristão ulovil otroky. Také oni přepadli rybářské osady na ostrovech Nair a Tidra, kde pochytali 235 berberských domorodců, ostatní prchli do vnitrozemí. Po návratu na trh do Lagosu sklidil úspěch. \n\nPro úspěch první výpravy byla vypravena v roce 1445 nebo 1446 druhá početnější flotila čítající 14 lodí. Po vyplutí se 3 lodi staly nezvěstnými, přesto se zbývajícími doplul do zálivu Arguin. Tentokrát nebyl tak úspěšný jako v první výpravě. Narazil na odpor Berberů a musel bojovat. Několik lodí poslal s otroky zpět do Portugalska. Sám plul dál s 5 loděmi na jih, kde objevil ústí řeky Senegal, po které plul do vnitrozemí. Při zpáteční cestě byl bouří zahnán ke Kapverdským ostrovům, za jejichž spoluobjevitele je pokládán spolu s Alvisem Cadamostem. Výpravy dalších mořeplavců za obchodem s otroky byly neúspěšné, protože osady na pobřeží byly opuštěné. Berbeři odešli do vnitrozemí.\n"}
{"id": "644276", "url": "https://cs.wikipedia.org/wiki?curid=644276", "title": "Pogost", "text": "Pogost\n\nPogost (rusky \"погост\", ze staroruského: погостъ) je historický výraz, který má v ruštině několik rozličných významů. Výraz byl také přejat několika dalšími jazyky (lotyštinou – pagasts a finštinou – pogosta), se specifickým významem.\n\nPůvodní význam označuje zájezdní hostinec pro vrchnost a duchovní slovem příbuzným k modernímu ruskému výrazu \"gosť\"' (гость), „host“. Předpokládá se, že původní \"pogosty\" byly venkovské komunity na okraji starého ruského státu, nebo také obchodní centra (starorusky: \"gosťba\", гостьба).\n\nNa konci 10. století se \"pogosty\" transformovaly do administrativních a územních správních oblastí. \"Pogosty\" se lišily ve velikosti, od desítek do stovek vesnic mezi 11. až 14. stoletím. Jak se křesťanství šířilo po Rusi, byly v \"pogostech\" stavěny kostely. Poslední \"pogosty\" sloužící jako administrativní obvody byly zrušeny v roce 1775. Poté se staly městy \"pogosta\" (погосто – место), fungující jako farní centra.\n\nVe střediskových \"ujezdech\" 15.–16. století byly \"pogosty\" malé osady s kostelem a hřbitovem, jako například pogost Kiži nebo pogost Kadnikov. V současné ruštině \"pogosty\" obvykle označují kombinaci „venkovský kostel a pohřebiště“, položené na odlehlém místě.\n\nStřediskové obce finských \"kunt\" (okresů) v oblasti Ilomantsi se obvykle nazývají pogosta Ilomantsi (\"Ilomantsin pogosta\"), přičemž tento výraz je přejatý z ruštiny. Místní dialekt finštiny vykazuje prvky silného ruského vlivu, a v obci je také silné zastoupení Pravoslaví. Dokonce název místního deníku je \"Pogostan Sanomat\" (\"Pogostské noviny\").\n\nV moderní finštině výraz \"pogosta\" slouží také jako popis historických území, jako historické synonymum pro \"farnost\" nebo \"obec\" v Karélii a Rusku.\n\nPagasts je název pro základní jednotku místní samosprávy v Lotyšsku. Výraz \"pagasts\" je obecně užívaný lotyšský ekvivalent pro okrsky, obce nebo menší okresy, původem v ruském \"pogost\". V Lotyšsku existuje na 432 obcí neboli \"pagasti\".\n"}
{"id": "644281", "url": "https://cs.wikipedia.org/wiki?curid=644281", "title": "Orly Levy", "text": "Orly Levy\n\nOrly Levy, אורלי לוי, též Orly Levy Abekasis, אורלי לוי-אבקסיס (narozena 11. listopadu 1973), je izraelská politička a poslankyně Knesetu za stranu Jisra'el bejtenu.\n\nNarodila se 11. listopadu 1973 v Izraeli. Získala vysokoškolské vzdělání právního směru na Interdisciplinary Center v Herzliji. Žije ve vesnici Mesilot, je vdaná, má tři děti. Hovoří hebrejsky a anglicky. Je dcerou Davida Levyho, bývalého ministra zahraničních věcí, a sestrou poslance strany Likud Jackie Levyho.\n\nDo Knesetu nastoupila po volbách roku 2009, ve kterých kandidovala za stranu Jisra'el bejtenu. Po roce 2009 zastává post místopředsedkyně parlamentu. Je členkou parlamentního výboru pro práva dětí, výboru práce a sociálních věcí a zdravotnictví. Poslanecký mandát obhájila ve volbách roku 2013 a volbách roku 2015.\n\nKdyž se poprvé stala poslankyní, patřila spíše k mediálním celebritám, ale brzy si získala respekt jako jedna z nejaktivnějších členů Knesetu.\n\n"}
{"id": "644289", "url": "https://cs.wikipedia.org/wiki?curid=644289", "title": "Vojenský puč v Jugoslávii 27. března 1941", "text": "Vojenský puč v Jugoslávii 27. března 1941\n\nVojenský puč v Jugoslávii 27. března 1941 svrhl regentskou radu v čele s knížetem Pavlem Karađorđevićem a dále vládu Dragišy Cvetkoviće a Vladka Mačeka, kteří za Jugoslávii podepsali dva dny předtím ve Vídni přistoupení země k silám Osy. \n\nÚčastnila se jej skupina vysokých důstojníků jugoslávské armády, v čele s bratry Radojem a Živanem Knezevićovými, generálem Borem Mirkovićem a generálem Dušanem Simovićem. Vojáci obsadili všechna ministerstva a strategické objekty, zatkli celou vládu a prohlásili nástupce trůnu, Petra II. Karađorđeviće za plnoletého. Předsedou nové vlády se stal generál Dušan Simović. \n\nTo vše se odehrálo v napjaté atmosféře, kdy v Bělehradě probíhaly masové demonstrace proti přistoupení Jugoslávie k silám osy (účastnili se jich jak komunisté, tak i řada jiných organizací z celého politického spektra). Davy lidí skandovaly hesla, jako \"bolje grob, nego rob\" (lepší mrtvý, než otrok), či \"bolje rat, nego pakt\" (lepší válka než pakt). Demonstranti napadli několik německých úřadů; vyvěsili vlajky Spojenců a zpívali vlastenecké písně.\n\nNová vláda sice informovala Hitlera, že se na situaci v zahraniční politice nic nemění, ten však byl značně rozhořčen celou událostí a rozhodl se Jugoslávii vojensky napadnout. Ta tak vstoupila do války zcela nepřipravena, bez jakéhokoliv ultimáta nebo varování 6. dubna 1941.\n"}
{"id": "644293", "url": "https://cs.wikipedia.org/wiki?curid=644293", "title": "František Černý (1875–1958)", "text": "František Černý (1875–1958)\n\nFrantišek Černý (1. března 1875 Horní Bobrová – 6. května 1958 Brno) byl český varhaník a hudební skladatel.\n\nPo absolvování nižšího gymnázia v Litomyšli studoval na Pražské konzervatoři hru na varhany a na klavír. Byl varhaníkem v řadě pražských kostelů (u křižovníků, u sv. Haštala, sv. Antonína, v Podskalí u Nejsvětějšího srdce a v Holešovicích). Kromě toho byl kapelníkem Izraelské obce v Karlíně a na Novém městě. Od roku 1953 žil v Brně. Komponoval zejména klavírní skladby.\n\nTiskem byly vydány:\n\n"}
{"id": "644295", "url": "https://cs.wikipedia.org/wiki?curid=644295", "title": "Mistrovství světa juniorů v ledním hokeji 1996", "text": "Mistrovství světa juniorů v ledním hokeji 1996\n\nMistrovství světa juniorů v ledním hokeji 1996 se konalo 26. prosince 1995 až 4. ledna 1996 v amerických městech Amherst, Boston, Chestnut Hill, Marlborough, Springfield, Worcester.\n\n\"Poznámka:\" Zápasy Švýcarsko 5:3 Ukrajina \"a\" Slovensko 4:4 Německo \"se započítávaly ze základní skupiny.\"\n\n Kanada\n\nBrankáři: Marc Denis, José Théodore\nObránci: Chad Allan, Nolan Baumgartner, Curtis Brown, Denis Gauthier, Chris Phillips, Wade Redden, Rhett Warrener\nÚtočníci: Jason Botterill, Hnat Domenichelli, Christian Dubé, Hnat Domenichelli, Robb Gordon, Jarome Iginla, Daymond Langkow, Brad Larsen, Alyn McCauley, Craig Mills, Jason Podollan, Mike Watt, Jamie Wright\n\nBrankáři: Per-Ragnar Bergkvist, Magnus Wennström\nObránci: Johan Finnström, David Halvardsson, Kim Johnsson, Fredrik Lovén, Per-Anton Lundström, David Petrasek, Daniel Tjärnqvist, Mattias Öhlund\nÚtočníci: Niklas Anger, Anders Burström, Johan Davidsson, Nils Ekman, Peter Högardh, Johan Molin, Fredrik Möller, Marcus Nilson, Peter Nylander, Kristofer Ottosson,Samuel Påhlsson,Patrik Wallenberg\n\nBrankáři: Alexej Jegorov, Anton Zelenov\nObránci: Ilja Gorochov, Michail Ochotnikov, Jevgenij Petročinin, Dmitrij Rjabykin, Alexej Vasiljev, Sergej Zimakov, Andrej Zjuzin\nÚtočníci: Vadim Jepančincev, Dmitrij Klevakin, Alexej Kolkunov, Alexander Koroljuk, Sergej Lučinkin, Igor Meljakov, Alexej Morozov, Dmitrij Nabokov, Andrej Petrakov, Andrej Petrunin, Sergej Samsonov, Ruslan Šafikov, Sergej Šalamaj\n\nBrankáři: Tomáš Vokoun, Ladislav Kudrna\nObránci: Jan Němeček, Miloslav Gureň, Robert Jindřich, Pavel Kubina, Marek Posmyk, Jiří Polák, Aleš Píša\nÚtočníci: Václav Varaďa, Ondřej Kratěna, Michal Broš, Jan Žurek, Martin Koudelka, Josef Straka, Marek Melenovský, Jan Tomajko, Zdeněk Skořepa, Pavel Rosa, Jan Hlaváč, Marek Vorel, Milan Hejduk.\n\nBrankáři: Brian Boucher, Marc Magliarditi\nObránci: Bryan Berard, Chris Bogas, Ben Clymer, Jeff Kealty, Michael McBain, Jeremiah McCarthy, Tom Poti\nÚtočníci: Reg Berg, Matt Cullen, Chris Drury, Jeff Farkas, Casey Hankinson, Matt Herr, Mark Parrish, Erik Rasmussen, Marty Reasoner, Wyatt Smith, Brian Swanson, Mike Sylvia, Mike York.\n\nBrankáři: Miikka Kiprusoff, Vesa Toskala\nObránci: Martti Järventie, Jukka Laamanen, Kimmo Lotvonen, Toni Lydman, Antti-Jussi Niemi, Pasi Petriläinen, Lauri Puolanne, Tommi Rajamäki\nÚtočníci: Miika Elomo, Tomi Hirvonen, Juho Jokinen, Tomi Kallio, Arto Kuki, Marko Mäkinen, Mika Puhakka, Teemu Riihijärvi, Timo Salonen, Janne Salpa, Jussi Tarvainen, Juha Vuorivirta.\n\nBrankáři: Stanislav Petrík, Marcel Kuriš\nObránci: Miroslav Droppa, Jozef Držík, Juraj Ďurčo, Róbert Jurčák, Richard Lintner, Daniel Socha, Radoslav Suchý, Ľubomír Višňovský\nÚtočníci: Jiří Bicek, Ivan Čiernik, Michal Handzuš, Mário Kazda, Vladimír Országh, Andrej Podkonický, Radovan Somík, Juraj Štefanka, Róbert Tomík, Ľubomír Vaic, Rudolf Verčík, Richard Zedník.\n\nBrankáři: David Berge, Kai Fischer\nObránci: Frank Appel, Oliver Bernhardt, Lars Brüggemann, Torsten Fendt, Erich Goldmann, Sebastian Klenner, Markus Pöttinger, Andreas Renz\nÚtočníci: Markus Draxler, Jochen Hecht, Klaus Kathan, Florian Keller, Martin Kropf, Boris Lingemann, Nikolaus Mondt, Andreas Morczietz, Stephen Retzer, Daniel Schury, Marco Sturm, Thomas Vogl.\n\nBrankáři: Paolo Della Bella, Stéphane Rosset\nObránci: Daniel Aegerter, Fabian Guignard, Michael Kress, Philippe Marquis, Dominic Meier, Arne Ramholt, Mathias Seger, Nicolas Steiger, Mark Streit\nÚtočníci: Mattia Baldi, André Baumann, Sandy Jeannin, Laurent Müller, Martin Plüss, Michel Riesen, Sandro Rizzi, Frédéric Rothen, Ivo Rüthemann, Reto von Arx, Christian Wohlwend.\n\nBrankáři: Igor Karpenko, Valerij Seredenko\nObránci: Sergej Deševij, Oleksandr Muchanov, Vasilij Polonitskyj, Sergej Revenko, Sergej Sady, Vladislav Ševčenko, Dmytro Tolkunov\nÚtočníci: Andrej Bakunenko, Sergej Chudobenko, Danilo Dydkovskyj, Ruslan Fedotěnko, Jurij Gorulko, Oleg Krikurenko, Olexej Lazarenko, Dmitri Možejko, Roman Salnikov, Andrej Vojuš, Oleksandr Jakovenko, Nikolaj Japrincev, Oleksandr Zinevyč.\n\n\" Ukrajina sestoupila do B-skupiny na Mistrovství světa juniorů v ledním hokeji 1997.\"\n\nŠampionát B skupiny se odehrál v Sosnowieci v Polsku, postup na MSJ 1997 si vybojovali domácí, naopak sestoupili Rakušané.\n\n1. Polsko\n2. Lotyšsko\n3. Norsko\n4. Maďarsko\n5. Itálie\n6. Japonsko\n7. Francie\n8. Rakousko\n\nŠampionát C skupiny se odehrál ve Slovinsku ve městech Jesenice, Bled a Kranj, postup do B skupiny MSJ 1997 si vybojovali Kazaši, naopak sestoupili Španělé.\n\n1. Kazachstán\n2. Slovinsko\n3. Dánsko\n4. Bělorusko\n5. Velká Británie\n6. Rumunsko\n7. Nizozemsko\n8. Španělsko\n\nŠampionát D skupiny se odehrál v Tallinnu v Estonsku, postup do C skupiny MSJ 1997 si vybojovali Chorvati.\n\n1. Chorvatsko\n2. Estonsko\n3. Jugoslávie\n4. Litva\n5. Bulharsko\n6. JAR\n"}
{"id": "644298", "url": "https://cs.wikipedia.org/wiki?curid=644298", "title": "Tasmánský poloostrov", "text": "Tasmánský poloostrov\n\nTasmánský poloostrov ( ) je poloostrov na jihovýchodním okraji Tasmánie. Leží v Tasmanově moři, po silnicích přibližně ve vzdálenosti 75 kilometrů na jihovýchod od Hobartu. Má rozlohu 660 km². Nejstarším evropským osídlením je Port Arthur založený v roce 1830 původně jako trestanecká kolonie, dnes se jedná o kulturní památku a významný turistický cíl. Před příchodem Evropanů zde žili stejně jako ve zbytku Tasmánie Tasmánci.\n\nOdděleně od hlavní pevniny Tasmánie zde probíhá snaha zachránit populaci ďábla medvědovitého před vyhynutím.\n"}
{"id": "644314", "url": "https://cs.wikipedia.org/wiki?curid=644314", "title": "Letiště Tallinn", "text": "Letiště Tallinn\n\nMezinárodní letiště Lennarta Meriho (IATA: TLL, ICAO: EETN), známé také jako letiště Tallinn-Ülemiste, je mezinárodní veřejné civilní letiště ležící 4 km od centra Tallinnu, estonského hlavního města na východním pobřeží jezera Ülemiste. Je to největší letiště v zemi. Sídlí zde estonská národní letecká společnost Estonian Air.\n\nLetiště bylo otevřeno 20. září 1936. Před druhou světovou válkou zde většinu letů provozovaly především společnosti Lufthansa, LOT a Finnair. V letech 1945 – 1989 byl jedinou společností, jež do Tallinnu létala, ruský Aeroflot. V sedmdesátých letech byl postaven nový terminál a prodloužena vzletová a přistávací dráha. Na podzim 1989 začala do Tallinnu létat Scandinavian Airlines.\n\nV období leden 2006 – září 2008 prošlo letiště rozsáhlou celkovou rekonstrukcí:\n\nV roce 2009 bylo letiště pojmenováno po estonském prezidentovi Lennartu Merim.\n\n"}
{"id": "644335", "url": "https://cs.wikipedia.org/wiki?curid=644335", "title": "Breguet", "text": "Breguet\n\nBreguet je francouzské příjmení:\n\n"}
{"id": "644343", "url": "https://cs.wikipedia.org/wiki?curid=644343", "title": "Mungo Jerry", "text": "Mungo Jerry\n\nMungo Jerry je anglická rocková skupina založená na začátku 70. let 20. století. Sestava se poměrně často měnila a jediný, kdo v kapele je pořád, je Ray Dorset. Jejich první a největší hit byla píseň \"In the Summertime\" z roku 1970.\n\n\nOficiální web\n"}
{"id": "644355", "url": "https://cs.wikipedia.org/wiki?curid=644355", "title": "Mats Trygg", "text": "Mats Trygg\n\nMats Trygg (* 1. června 1976) je norský hokejový obránce, reprezentant své země se zkušenostmi ze švédské a německé hokejové ligy. Jeho dvojče Marius Trygg je rovněž norským hokejovým reprezentantem.\n\nSvou hokejovou kariéru začal v norské nejvyšší soutěži, hrával za týmy Spektrum Flyers a Manglerud Star Ishockey. V roce 1999 odešel do Švédska, kde odehrál šest sezón v Elitserien v dresu\nFärjestads BK. S týmem vybojoval v roce 2002 švédský titul a kromě toho čtyřikrát druhé místo. Od roku 2005 hraje v Německu. Nejdéle působil v týmu Kölner Haie, se kterým se v sezóně 2007/2008 dostal až do finále DEL, tým však podlehl Eisbären Berlín. V sezóně 2010/2011 působil v jiném německém celku – Hamburg Freezers. Na následující ročník se vrátil zpět do švédské nejvyšší ligy Elitserien, do klubu HV71.\n\nV reprezentačním dresu Norska se v letech 1999 až 2009 pravidelně účastnil mistrovství světa, sedmkrát v elitní kategorii, čtyřikrát v divizi 1. Nejvýše se s týmem umístil na osmé příčce v roce 2008.\n\nTýmové\nIndividuální\n\n"}
{"id": "644358", "url": "https://cs.wikipedia.org/wiki?curid=644358", "title": "Nicolas-Toussaint Charlet", "text": "Nicolas-Toussaint Charlet\n\nNicolas-Toussaint Charlet (20. prosince 1792 – 30. prosince 1845) byl francouzský malíř, představitel romantismu. Syn bývalého dragouna revoluční Sambro-máské armády, hájil v březnu 1814 barikádu u brány v Clichy proti vpádu koalice do Paříže. Přátelil se s Théodorem Géricaultem, s nímž podnikl cestu do Anglie, i s Eugènem Delacroixem, kterým byl ovlivněn, stejně jako od r. 1817 svým učitelem Antoinem-Jeanem Grosem. U Grose se stal jeho přítelem malíř Gilles-François Closson , mezi Charletovy žáky později patřil bývalý Grosův žák Denis-Auguste-Marie Raffet . Měl v oblibě techniku litografie, která mu umožnila jemné detaily a celkové malířské vyznění celé kompozice. Věnoval se jí od 20. let 19. století a jeho styl později za svých tvůrčích počátků napodoboval i Honoré Đaumier. Charletův otec býval vojákem a umělec se proto věnoval námětům vojáků, zejména z napoleonské doby, s velkou oblibou. Delacroix jej silně obdivoval a napsal o něm článek (1862).\n"}
{"id": "644360", "url": "https://cs.wikipedia.org/wiki?curid=644360", "title": "Al Kooper", "text": "Al Kooper\n\nAl Kooper (* jako Alan Peter Kuperschmidt; 5. února 1944, Brooklyn, New York, Spojené státy; občas používal i pseudonym \"Roosevelt Gook\") je americký skladatel, hudební producent a hudebník, pravděpodobně nejvíce známý jako člen skupiny Blood, Sweat & Tears, kterou založil na konci 60. let 20. století.\n\nNarodil se v Brooklynu a vyrostl v židovské rodině v Hollis Hills v Queens v New Yorku. \n\n\n"}
{"id": "644361", "url": "https://cs.wikipedia.org/wiki?curid=644361", "title": "Abraham Louis Breguet", "text": "Abraham Louis Breguet\n\nAbraham Louis Breguet ([\"abraham lui brege\"] 10. ledna 1747 Neuchâtel – 17. září 1823 Paříž) byl francouzský hodinář a vynálezce švýcarského původu, zakladatel hodinářské firmy Breguet.\n\nVyučil se hodinářem ve švýcarském Neuchatelu a ve Versailles, v Paříži pak studoval matematiku a roku 1775 si otevřel samostatnou dílnu – základ budoucí společnosti Breguet. 1783 vyrobil složité hodinky pro královnu Marii Antoinettu, vyráběl hodinky pro cara Mikuláše I., pro anglického krále a pro Napoleona. Za revoluce o všechno přišel, ale po tříletém pobytu ve Švýcarsku se 1792 vrátil, stal se hodinářem námořnictva a členem Francouzské akademie věd. Roku 1810 vyrobil pro Naopleonovu sestru, neapolskou královnu Caroline, první náramkové hodinky na světě. Je jedním ze 72 Francouzů, jejichž jména zdobí Eiffelovu věž.\n\nBréguet zavedl rubínová ložiska a nové tvarování vlásku v hodinkách s posledním závitem vyhnutým nad rovinu spirály, čímž dosáhl stejnoměrnější chod. Vynalezl tourbillon, otáčivou klec, v níž je stervačka; tourbillon se dodnes používá v luxusních kapesních a náramkových hodinkách. Vyrobil také první samonatahovací hodinky (1780) a pružné (nárazuvzdorné) uložení čepů setrvačky. Mezi kuriozity patří „sympatetické hodinky“, kapesní hodinky, které se automaticky srovnávaly s velmi přesnými kyvadlovými hodinami. Vyráběl také první hodinky pro nevidomé, teploměry s kovovou spirálou a sestrojil mechanismus Chappeova telegrafu.\n\nBreguetovy výrobky jsou dnes mimořádně ceněné mezi sběrateli i v muzeích. Firmu po něm převzal jeho vnuk, Louis Breguet (1808–1883).\n\n\n\n"}
{"id": "644362", "url": "https://cs.wikipedia.org/wiki?curid=644362", "title": "Rybovití obratlovci", "text": "Rybovití obratlovci\n\nRybovití obratlovci (často též \"ryby a rybovití obratlovci\") nebo ploutvovci (Pisces) jsou parafyletickou skupinou zahrnující všechny obratlovce s výjimkou čtyřnožců, tedy všechny bezčelistnatce (Agnatha), paryby (Chondrichthyes), pravé ryby (Osteichthyes) (mezi které patří svaloploutví (Sarcopterygii) a paprskoploutví (Actinopterygii)) a některé další fosilní skupiny. V biologickém kontextu odpovídá pojem \"rybovitý obratlovec\" anglickému termínu \"\" a podobným slovům v dalších jazycích. Rybovitými obratlovci se zaobírá vědní obor ichthyologie.\n"}
{"id": "644365", "url": "https://cs.wikipedia.org/wiki?curid=644365", "title": "Asašimo", "text": "Asašimo\n\nAsašimo (: ) byl šestnáctý torpédoborec druhé série třídy \"Júgumo\" japonského císařského námořnictva. Byl dokončen v listopadu 1943 jako čtrnáctý z devatenácti torpédoborců třídy \"Júgumo\". Zúčastnil se druhé světové války v Tichomoří, během které se věnoval převážně eskortním povinnostem.\n\nNa své první misi při doprovodu konvoje z Japonska na Mariany se 29. února podílel na potopení ponorky USS \"Trout\". Poté doprovázel tři další konvoje a v červnu 1944 se zúčastnil bitvy ve Filipínském moři. V říjnu se zúčastnil operace \"Šó-iči-gó\", ale do hlavních bitev u Leyte nezasáhl, neboť doprovázel poškozený těžký křižník \"Takao\" zpět do Bruneje. Poté doprovázel dva konvoje k Leyte v rámci protivyloďovací operace \"TA\", přičemž se stal jediným torpédoborcem, který přežil zkázu konvoje TA č. 3 dne 11. listopadu 1943. V prosinci se zúčastnil operace \"Rei-gó\" – útoku proti americkému předmostí u San José. V únoru 1945 se zúčastnil operace \"Kita-gó\" – transportu strategických surovin ze Singapuru do Japonska. V rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na jejím sebevražedné cestě k Okinawě. Opozdil se za svazem a byl následně potopen palubními letouny z TF 58. V době svého potopení byl poslední zbývající jednotkou ze své třídy.\n\n\"Asašimo\" patřil do II. série třídy \"Júgumo\" a byl objednán na základě programu z roku 1941. Jeho výzbroj tvořilo šest 127mm kanónů typu 3. roku ve třech dvouhlavňových věžích typu D (jedné na přídi a dvou na zádi) a dva čtyřhlavňové 610mm torpédomety typu 92 modelu 4, pro které bylo k dispozici až šestnáct torpéd typu 93. \n\nLehkou protiletadlovou výzbroj po dokončení tvořilo pravděpodobně 14 25mm kanónů typu 96 lafetovaných 4xIII a 1xII (jednohlavňové instalace nejsou na fotografii patrné). Dvouhlavňový komplet se nacházel na plošině před můstkem a trojhlavňové komplety byly na plošinách za předním a před zadním komínem jak ukazuje . Tatáž fotografie dokládá instalaci pouze centimetrového přehledového radaru 22 Gó pro sledování vzdušných i hladinových cílů s anténou na předním stožáru.\n\nDo svého potopení v dubnu 1945 obdržel \"Asašimo\" další 25mm kanóny v jednohlavňové lafetaci, takže celkový počet 28mm kanónů stoupl na 28 hlavní (4xIII, 1xII a 14xI). Pravděpodobně byl instalován i metrový přehledový radar pro sledování vzdušných cílů 13 Gó s anténou na zadním stěžni.\n\n\"Asašimo\" byl přijat do služby 27. listopadu 1943 v Ósace. Jeho prvním kapitánem se stal \"čúsa\" ( ~ fregatní kapitán) Nisaburó Maekawa, který předtím vykonával funkci dozorčího dokončovacích prací ( \"gisó inčó\"). Po přijetí do služby byl \"Asašimo\" přidělen k výcvikové 11. \"suirai sentai\" ( ~ eskadra torpédoborců) 1. \"kantai\" ( ~ loďstvo) \"Rengó kantai\". Již 27. ledna 1944 se druhým a posledním kapitánem \"Asašimo\" stal \"šósa\" ( ~ korvetní kapitán) Joširó Sugihara.\n\nPo ukončení výcviku byl 10. února 1944 \"Asašimo\" přiřazen k 31. \"kučikutai\" ( ~ divize torpédoborců) 2. \"suirai sentai\" 2. \"kantai\" \"Rengó kantai\", ve které sloužil spolu se sesterskými torpédoborci \"Naganami\", \"Kišinami\" a \"Okinami\".\n\nDne 26. února 1944 vypluly \"Asašimo\", \"Kišinami\" a \"Okinami\" z Hirošimy, aby doprovodily konvoj \"Macu č. 1\" složený ze tří až pěti transportních lodí přepravující 29. pěší divizi kuantungské armády na Saipan, Tinian a Guam. Během cesty navázal \"Asašimo\" 29. února na pozici kontakt s vynořenou ponorkou USS \"Rock\", která se snažila pod pláštěm noci přiblížit ke konvoji. Ponorka vystřelila čtyři torpéda ze zadních torpédometů, ale ani jedno z nich \"Asašimo\" nezasáhlo. Torpédoborec ponorku osvětlil světlometem a zahájil palbu ze svých 127mm děl. Ponorka se ponořila a další čtyři hodiny musela unikat hlubinným pumám. Nakonec unikla, ale kvůli poškození se musela vrátit na základnu.\n\nJeště téže noci na konvoj zaútočila ponorka USS \"Trout\" a podařilo se jí poškodit transportér \"Aki Maru\" a potopit transportér \"Sakito Maru\". Následně se ale \"Trout\" stal obětí útoku doprovodných torpédoborců a byl pravděpodobně potopen na pozici . \"Asašimo\" svrhl 19 hlubinných náloží, po kterých na hladinu vyplavaly trosky a objevila se olejová skvrna, na což \"Asašimo\" reagoval svržením ještě jedné hlubinné nálože mezi trosky. Poté se torpédoborce vrátily zpět ke konvoji a \"Asašimo\" spolu s \"Okinami\" vzaly na palubu celkem 1720 přeživších ze \"Sakito Maru\". 2300 mužů 18. pluku, osm tanků a další vybavení bylo ztraceno. Dne 4. března doplul zbytek konvoje na Guam. Do Japonska se měl \"Asašimo\" vrátit 15. března, zatímco zbývající dva torpédoborce 31. \"kučikutai\" dorazily až o den později.\n\nVe dnech 20. až 28. března 1944 doprovázely \"Asašimo\", \"Kišinami\" a \"Okinami\" další konvoj, tentokrát z Jokosuky na Truk. Na rozdíl od svých dvou sester se \"Asašimo\" na Truku zdržel až do 1. dubna, kdy se jako eskorta konvoje vydal z Truku na Saipan, Balikpapan a nakonec na Lingga u Singapuru, kam dorazil 14. dubna. Ve dnech 11. až 19. května eskortoval konvoj tankerů z Lingga přes Balikpapan na Tawi-Tawi.\n\nBěhem bitvy ve Filipínském moři ve dnech 19. až 20. června 1944 byl \"Asašimo\", spolu s \"Kišinami\" a \"Okinami\", součástí doprovodu Kuritova předsunutého svazu.\n\nDne 8. července 1944 vyplul z Kure, aby doprovodil těžké jednotky loďstva dopravující vojska na Okinawu. Poté zamířil do Lingga, kam dorazil 16. července.\n\nVe dnech 18. až 20. října doprovázel bitevní lodě \"Jamato\", \"Musaši\" a \"Nagato\" z Lingga do Bruneje, kam se přemístily před připravovanou operací \"Šó-iči-gó\" k dotankování. Dne 22. října loďstvo vyplulo z Bruneje. \"Asašimo\" byl (spolu se zbytkem 31. \"kučikutai\": \"Kišinami\", \"Okinami\" a \"Naganami\") součástí Kuritovy 1. \"butai\" ( ~ sekce) 1. \"júgeki butai\" ( ~ 1. útočný svaz, někdy též Střední svaz). Cestou byl ráno 23. října Kuritův svaz u ostrova Palawan napaden ponorkami USS \"Darter\" a USS \"Dace\", které potopily těžké křižníky \"Atago\" a \"Maja\" a těžce poškodily těžký křižník \"Takao\". \"Asašimo\" se podílel na záchraně přeživších z \"Atago\" a poté se spolu s \"Naganami\" odpojil od zbytku Kuritova svazu, aby doprovodil poškozený \"Takao\" zpět do Bruneje.\n\nZ Bruneje zamířil \"Asašimo\" do Manily, kam dorazil spolu s \"Naganami\" a \"Šimakaze\", 31. října. V Manile se tou dobou soustřeďovaly lodě určené k provedení a krytí operací TA – zásobování bojujících japonských jednotek na Leyte.\n\nRáno 8. listopadu vyplul \"Asašimo\" z Manily jako součást eskorty konvoje TA č. 4 a večer 9. listopadu dorazil konvoj do Ormocké zátoky. V cíli musel konvoj odrazit několik leteckých útoků, které ale nezpůsobily žádné velké škody. Během noci se \"Asašimo\" podílel na odražení útoků čtyř amerických PT. Dopoledne následujícího dne se většina lodí konvoje vydala na zpáteční cestu, ale \"Asašimo\", \"Naganami\" a kaibókan \"Šimušu\" ještě zůstaly v zátoce, aby chránily 9306t transportér \"Kinka Maru\", který ještě neukončil vykládku. Kolem 10:00 byly lodě v zátoce i odplouvající zbytek konvoje napadeny 30 bombardéry B-25 Mitchell. Po útoku \"Asašimo\" a \"Naganami\" posbíraly trosečníky z potopených lodí a poté se přidaly ke konvoji. Na zpáteční cestě byl ještě téhož dne severně od ostrova Cebu konvoj napaden deseti pumami vyzbrojenými P-38 Lightningy. I tento útok \"Asašimo\" přečkal bez vážnějších ztrát (pokud vůbec nějaké utrpěl) a u ostrova Ticao předal trosečníky, které přepravoval, na \"Kasumi\". Stejně učinil i \"Naganami\" a oba torpédoborce 31. \"kučikutai\" spolu s torpédoborcem \"Wakacuki\" pak zamířily zpět, aby se před půlnocí na 11. listopadu připojily k eskortě konvoje TA č. 3, který měl rovněž namířeno do Ormocké zátoky.\n\nZa úsvitu 11. listopadu byl konvoj severozápadně od Leyte napaden americkými torpédovými čluny \"PT-321\" a \"PT-324\", které ale byly zahnány dvěma torpédoborci (jeden z nich byl \"Hamanami\"). Ráno 11. listopadu vyslaly letadlové lodě z TG 38.1 (USS \"Hornet\", USS \"Monterey\" a USS \"Cowpens\"), 38.3 (USS \"Essex\", USS \"Ticonderoga\" a USS \"Langley\") a 38.4 (USS \"Enterprise\" a USS \"San Jacinto\") přibližně 350 letadel proti konvoji TA č. 3. Americká letadla zastihla Japonce u cíle jejich cesty v Ormocké zátoce a přibližně v 10:45 zahájila útok. Japonské torpédoborce se pokusily uniknout z pasti Ormocké zátoky úžinou severně od ostrova Ponson, přičemž \"Asašimo\" plul jako poslední v pětičlenné linii.\n\nAmerické letouny postupně vyřadily a potopily všechny torpédoborce plující před \"Asašimo\". Ten se napřed pokusil nabídnout pomoc se záchranou posádky torpédoborci \"Šimakaze\", ale byl odmítnut. Poté se věnoval záchraně přeživších z \"Hamanami\". \"Asašimo\" dokázal jako jediný torpédoborec přežít americký nálet (jediným dalším přeživším byl stíhačem ponorek \"č. 46\") a to navíc bez jakéhokoliv vážného poškození. Manévrování během boje ale nesvědčilo parním turbínám, což mělo mít bez patřičné údržby osudné následky později…\n\nOdpoledne 12. listopadu se \"Asašimo\" vrátil do Manily. Kolem půlnoci z 13. na 14. listopadu vyplul \"Asašimo\" spolu s torpédoborci \"Kasumi\", \"Hacušimo\", \"Ušio\" a \"Take\" z Manily a zamířil přes Spratlyovy ostrovy a Brunej do Lingga, kam doplul 22. listopadu. Během cesty byl 15. listopadu převelen k 2. \"kučikutai\" 2. \"suirai sentai\" 2. \"kantai\".\n\nRáno 24. prosince vyplul \"Asašimo\" z Cam Ranh Bay jako součást doprovodu křižníků \"Ašigara\" a \"Ójodo\", které měly v rámci operace \"Rei-gó\" napadnout americké předmostí u San José na Mindoru. Večer 26. prosince byl svaz napaden americkými armádními bombardéry B-24 Liberator, přičemž ve 20:45 dopadla jedna ze svržených pum 200 metrů na levobok od \"Asašimo\". Mezi 23:45 a 0:04 se \"Asašimo\" zapojil do ostřelování skladiště u ústí řeky Kasuang a poté se věnoval záchraně přeživších z potopeného torpédoborce \"Kijóšimo\". K ránu byl \"Asašimo\" dvakrát neúspěšně bombardován a při návratu do Cam Ranh Bay se ve 22:07 dne 27. prosince stal terčem útoku ponorky USS \"Baya\". Všech šest torpéd ale minulo.\n\nDne 10. února 1945 byl \"Asašimo\" přeřazen k 21. \"kučikutai\" 2. \"suirai sentai\" 2. \"kantai\", která se stala posledním zařazením \"Asašimo\". 21. \"kučikutai\" se tou dobou skládala již jenom z torpédoborce \"Hacušimo\". Oba torpédoborce pak spolu s \"Kasumi\" vypluly ještě téhož dne ze Singapuru, aby v rámci operace \"Kita-gó\" doprovodily do Japonska hybridní bitevní lodě \"Ise\" a \"Hjúga\", spolu s lehkým křižníkem \"Ójodo\". Ačkoliv se je cestou pokusilo zachytit minimálně 22 ponorek, 22. února všechny jednotky zakotvily v pořádku v Kure.\n\nOd 23. do 27. února 1945 prodělal \"Asašimo\" krátkou údržbu v docích. Dne 10. dubna byl k 21. \"kučikutai\" přidělen \"Kasumi\" a 21. \"kučikutai\" tak dosáhla svého definitivního složení, kdy se skládala ze tří torpédoborců, z nichž každý byl posledním přežívajícím ze své třídy. Dne 25. března se novým velitelem 21. \"kučikutai\" stal \"daisa\" (大佐 ~ námořní kapitán) Hisao Kotaki.\n\nS vyloděním Spojenců na Okinawě schválilo počátkem dubna 1945 císařské námořnictvo zoufalý pokus o likvidaci spojeneckých sil v okolí ostrova – operaci \"Ten-gó\". Jako doprovod bitevní lodě \"Jamato\" na její sebevražedné misi se podílela i 21. \"kučikutai\", které velel \"daisa\" Kotaki z paluby \"Asašimo\".\n\nSvaz \"čúdžó\" ( ~ viceadmirál) Seiiči Itóa vyplul z Tokujamy odpoledne 6. dubna. Po zaujetí kruhové formace ráno 7. dubna plul \"Asašimo\" na levoboku před přídí \"Jamato\". V 6:57 signalizoval \"Asašimo\" problémy ve strojovně a že může plout maximální rychlostí 12 uzlů (22,2 km/h). To znamenalo, že torpédoborec se opozdil za svazem a když na svaz po poledni zaútočily palubní letouny z amerických letadlových lodí TF 58, stal se i osaměle plující torpédoborec cílem útoků. Nejprve byl ve 12:45 napaden letouny z USS \"Bunker Hill\" a ve 13:05 jej přiletěly dorazit torpédonosné TBM-3 Avenger od VT-45 z USS \"San Jacinto\". \"Asašimo\" byl zasažen torpédem na pravoboku a během pěti minut se převrátil a potopil zádí napřed i s celou posádkou a velitelem 21. \"kučikutai\".\n\nDne 10. května 1945 byl \"Asašimo\" vyškrtnut ze seznamu lodí japonského císařského námořnictva.\n\n\n"}
{"id": "644366", "url": "https://cs.wikipedia.org/wiki?curid=644366", "title": "Randy Brecker", "text": "Randy Brecker\n\nRandal „Randy“ Brecker (* 27. listopadu 1945, Cheltenham, Pensylvánie, Spojené státy) je americký trumpetista, je velmi vyhledávaný umělec v žánrech jazz, rock a R&B. Hrál s umělci jako Stanley Turrentine, Billy Cobham, Bruce Springsteen, Lou Reed, Sandip Burman, Charles Mingus, Blood, Sweat & Tears, Horace Silver, Frank Zappa, Parliament-Funkadelic, Chris Parker, Jaco Pastorius, Dire Straits, Todd Rundgren, Blue Öyster Cult, Richard Barone, Spyro Gyra a mnoho dalších.\n\n"}
{"id": "644376", "url": "https://cs.wikipedia.org/wiki?curid=644376", "title": "Okres Unhošť", "text": "Okres Unhošť\n\nOkres Unhošť je bývalý politický a soudní okres. V roce 1900 měl rozlohu cca 240 km a žilo v něm 29 000 obyvatel. V rámci reorganizace soudnictví došlo v roce 1949 ke sloučení s okresem Kladno. Sídlo okresního soudu bylo do té doby ve městě Unhošť, druhý okresní soud v rámci většího politického okresu Unhošť sídlil právě v Kladně. \n\n"}
{"id": "644385", "url": "https://cs.wikipedia.org/wiki?curid=644385", "title": "Červenkův topol", "text": "Červenkův topol\n\nČervenkův topol (též Červinkův nebo Pardubický topol) popisoval Jan Evangelista Chadt-Ševětínský v roce 1908 jako strom s největším obvodem na našem území. Roku 1902 bylo naměřeno 16 metrů, věk znalci odhadovali na 200 let. V roce 1913 již Chadt cituje obvod „pouze“ 860 centimetrů (Stráž 1910, VIII. 172, Háj 1910, XXXIX. 245). Topol rostl v Polabinách u Pardubic blízko břehu Labe, bližší poloha nebyla upřesněna. 28. října 1903 strom chytil (příčina nebyla objasněna), ale městští hasiči požár zvládli. Roku 1910 byl požár založen znovu, ale topol jej přežil bez výraznější újmy. Strom již neexistuje, datum zániku není známé, letopisy z roku 1929 o něm mluví již v minulém čase.\n\nV první polovině 20. století byly topoly oblíbenější a rozšířenější dřevinou než v dnešní době a na stanovišti často byly ponechány, dokud nedožily. Dnes jsou využívány méně a pro takové účely, kde se uplatní jejich rychlý růst (dočasné větrolamy, výroba biomasy apod.). Z těchto důvodů se dříve topoly dostávaly svojí mohutností na mnohem vyšší příčky, než dnes. Mezi deseti stromy s nejvyšším obvodem kmene uváděl Chadt roku 1908 ještě 3 topoly. Mezi aktuálními 30 čelními se dnes nevyskytuje topol jediný.\n\n"}
{"id": "644387", "url": "https://cs.wikipedia.org/wiki?curid=644387", "title": "Mistrovství světa v pozemním hokeji mužů 2010", "text": "Mistrovství světa v pozemním hokeji mužů 2010\n\n12. mistrovství světa v pozemním hokeji mužů se uskutečnilo ve dnech 28. února až 13. března 2010 v Novém Dillí na Národním stadionu Dhyana Chanda (Dhyan Chand National Stadium).\nTurnaje se zúčastnilo 12 týmů, které byly rozděleny do 2 šestičlenných skupin, ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. místě hrály zápas o 5. místo, týmy na 4. místě hrály o 7. místo, na 5. místě o 9. místo a na 6. místě o 11. místo.\n\n\n\nOba semifinálové zápasy se odehrály 11. března, finále a zápas o 3. místo se pak odehrály 13. března.\n\n"}
{"id": "644394", "url": "https://cs.wikipedia.org/wiki?curid=644394", "title": "Louis Breguet", "text": "Louis Breguet\n\nLouis Clément François Breguet ([\"lui kléman fransoa brege\"] 22. prosince 1804 Paříž – 27. října 1883 tamt.) byl francouzský hodinář, fyzik a vynálezce, který se podílel na vynálezu a zavedení telegrafie. \n\nJako vnuk slavného hodináře A. L. Bregueta, který měl převzít rodinnou firmu, se vyučil hodinářem ve Švýcarsku, a 1833 firmu převzal. Vyráběl hlavně námořní i astronomické chronometry a komplikované kapesní hodinky, ale zajímal se především o elektrotechniku. Roku 1844 byl pověřen výstavbou experimentální telegrafní linky na železniční trati Paříž – Rouen a roku 1856 postavil centrální síť veřejných hodin v Lyonu. Roku 1866 si dal patentovat hodiny, řízené velkou ladičkou místo kyvadla. Roku 1870 svěřil řízení firmy Edwardu Brownovi, jehož rodina ji pak sto let vedla, a sám se věnoval svým pokusům a telegrafii. Zkonstruoval rotující zrcadlo, kterým Fizzeau a Foucault měřili rychlost světla.\n\nRoku 1846 byl vyznamenán Řádem čestné legie a roku 1874 byl zvolen čestným členem francouzské akademie věd. Je také jedním ze 72 významných mužů, jejichž jméno je zapsáno na Eiffelově věži v Paříži.\n\n\n"}
{"id": "644396", "url": "https://cs.wikipedia.org/wiki?curid=644396", "title": "David Rotem", "text": "David Rotem\n\nDavid Rotem ( דוד רותם) byl izraelský politik a poslanec Knesetu za stranu Jisra'el Bejtejnu (ze strany vystoupil v lednu 2015).\n\nNarodil se 11. ledna 1949 v Izraeli. Získal vysokoškolské vzdělání právního směru na Hebrejské univerzitě. Studoval na ješivě \"Chorev\" v Jeruzalému. Žije ve městě Efrat na Západním břehu Jordánu, je ženatý, má pět dětí. Hovoří hebrejsky, anglicky a jidiš.\n\nV letech 1970–1972 působil jako odborný asistent v oboru náboženského práva na Hebrejské univerzitě, v letech 1972–1977 pak byl asistentem na Bar-Ilanově univerzitě, na tamní právnické fakultě, později zde přednášel. Je členem organizace American-Jewish Committee, zasedal ve výboru nemocnice Ša'arej Cedek, vzdělávacího ústavu Jerusalem College of Technology a Patir Technological Hothouse.\n\nDo Knesetu nastoupil po volbách roku 2006, ve kterých kandidoval za stranu Jisra'el Bejtejnu. Poslancem se ale stal až jako náhradník v lednu 2007. V letech 2007–2009 byl místopředsedou Knesetu. Zastával funkci člena výboru pro ústavu, právo a spravedlnost, výboru pro kontrolu státu a parlamentní vyšetřovací komise pro absorpci etiopských imigrantů do Izraele. Ve volbách roku 2009 byl znovu zvolen. Od roku 2009 působil jako předseda výboru pro ústavu, právo a spravedlnost, člen výboru House Committee, výboru pro jmenování soudců a výboru překladatelského. V lednu 2012 byl pokárán etickým výborem Knesetu za svůj výrok na adresu poslankyně levicového Merecu Zahavy Gal-On, o které řekl, že \"není ani zvířetem\".\n\nMandát obhájil ve volbách roku 2013. V březnu 2014 v Knesetu prošel zákon Governance Law iniciovaný Rotemem, který zvýšil práh pro vstup politických stran do budoucího Knesetu na 3,25 %. V lednu 2015 Rotem oznámil, že kvůli korupčnímu skandálu ve straně Jisra'el Bejtejnu opouští tuto stranu.\n\n"}
{"id": "644398", "url": "https://cs.wikipedia.org/wiki?curid=644398", "title": "Pegasoferae", "text": "Pegasoferae\n\nPegasoferae je skupina placentálních savců, která slučuje letouny (Chiroptera), lichokopytníky (Perissodactyla), luskouny (Pholidota) a šelmy (Carnivora). Molekulární důkazy, že skupina patří k sobě, byly publikovány v roce 2006, vědci zároveň i navrhli její jméno. To vzniklo jako složenina jména mytologického okřídleného koně Pegas (což je reakce na příbuznost lichokopytníků a letounů) a Ferae (jméno skupiny slučující šelmy a luskouny).\n"}
{"id": "644400", "url": "https://cs.wikipedia.org/wiki?curid=644400", "title": "Šinmoedake", "text": "Šinmoedake\n\nŠinmoedake (: 新燃岳) je aktivní vulkán, který se nachází v jižní části japonského ostrova Kjúšú ve skupině vulkánů Kirišima.\n\nAktivita sopky byla v minulosti zaznamenána v letech 1716, 1717, 1771, 1822, 1959, 1991, 2008 a 2009. Poslední erupce začala 19. ledna 2011 a byla příčinou uzavření leteckého prostoru v jihozápadní části Japonska. Současně s tím místní úřady nařídily evakuaci více než jednoho tisíce obyvatel z ohrožené zóny v blízkosti vulkánu.\n\n"}
{"id": "644405", "url": "https://cs.wikipedia.org/wiki?curid=644405", "title": "Francis Lemieux", "text": "Francis Lemieux\n\nFrancis Lemieux (* 22. února 1984, Sherbrooke, Québec, Kanada) je kanadský hokejový útočník hrající v týmu Heilbronner Falken.\n\nFrancis Lemieux začal svojí juniorskou kariéru v týmu Chicoutimi Saguenées v kanadské juniorské lize QMJHL a v nováčkovské sezóně si vedl dobře. V následujících dvou sezónách patřil k hlavním pilířům týmu, když v obou dosáhl přes šedesát bodů a pokaždé se zařadil mezi 2 nejproduktivnější hráče týmu. Ve své čtvrté sezóně QMJHL si vytvořil osobní rekord, když si připsal 82 bodů za 32 gólů a 50 asistencí.\n\nV NHL nebyl nikdy draftován. V létě 2005 se přestěhoval do týmu Hamilton Bulldogs, ve kterém hrál ligu AHL. V prvních dvou měsících sezóny 2005-06 byl jeho výkon tak přesvědčivý, že s ním podepsal smlouvu tým NHL Montreal Canadiens, který jej nechal pokračovat v Hamiltonu. Ve své nováčkovské sezóně v AHL si připsal 40 bodů za 18 gólů a 22 asistencí. Ve své druhé sezóně, ale nebyl moc často využíván a dost zápasů proseděl mezi náhradníky. Na konci sezóny, ale vyhrál s Hamiltonem Calder Cup pro nejlepší tým AHL.\n\nV sezóně 2007-08 se malý, ale fyzicky zdatný a robustní Lemieux v prvních 33 zápasech ani jednou střelecky neprosadil. Poté byl 8. února 2008 vyměněn Montrealem Canadiens do Detroitu Red Wings za Bretta Engelhardta, čímž změnil i farmářský tým v AHL a odešel hrát do Grand Rapids Griffins, kde se stabilizoval a ve zbylých 26 zápasech dal 6 gólů. Poté s ním Griffins prodloužili smlouvu. Sezónu 2008-09 nezačal dobře a v prvních 24 zápasech odehrál pouze 10 zápasů svého týmu a v nich nebyl moc přesvědčivý. Po třetině soutěže získal zpět pravidelné místo v sestavě a začal hrát v řadě s Evanem McGrathem a Francisem Parém. V prosinci 2008, tak vznikl nejsilnější útok týmu Griffins. Lemieux následně vstřelil svůj první a druhý hattrick v AHL v rozmezí jednoho měsíce.\n\nV sezóně 2009-10 se přesunul z Grand Rapids do nižší ligy ECHL do týmu Las Vegas Wranglers, což umožňovala jeho smlouva, kterou ke konci prosince 2009 ukončil a od 1. února odešel hrát do Evropy, konkrétně do Rakouska za tým Vídeň Capitals, který hrál Erste Bank Eishockey Ligu. V tomto týmu ovšem odehrál pouze 4 zápasy, ve kterých dal 1 gól.\n\n9. září 2010 podepsal smlouvu s týmem Florida Everblades hrajícím v ECHL.\n\n\n"}
{"id": "644408", "url": "https://cs.wikipedia.org/wiki?curid=644408", "title": "Steve Katz", "text": "Steve Katz\n\nSteve Katz (* 9. května 1945) je kytarista a hudební producent nejvíce známý jako člen rockové skupiny Blood, Sweat & Tears. Byl také členem skupin Blues Project a American Flyer.\n\n"}
{"id": "644417", "url": "https://cs.wikipedia.org/wiki?curid=644417", "title": "Seznam přítoků Nerisu", "text": "Seznam přítoků Nerisu\n\nToto je seznam přítoků Nerisu. Další informace o této řece viz článek Neris.\nNeris se v Bělorusku jmenuje Вілія, v Litvě až do soutoku s řekou Žeimenou Vilija a teprve od tohoto soutoku se nazývá Neris.\n\n\nStátní hranice: 234,5 řkm\n\n\n"}
{"id": "644418", "url": "https://cs.wikipedia.org/wiki?curid=644418", "title": "Anastasija Micha'eli", "text": "Anastasija Micha'eli\n\nAnastasija Micha'eli (: אנסטסיה מיכאלי, : Анастасия Владимировна Михалевская, \"Anastasija Vladimirovna Michalevskaja\") je izraelská politička a poslankyně Knesetu za stranu Jisra'el bejtejnu.\n\nNarodila se 12. července 1975 v Leningradu, v tehdejším Sovětském svazu. V 90. letech 20. století přesídlila do Izraele. Získala vysokoškolské vzdělání inženýrského směru na Sanktpetěrburské ekonomické univerzitě telekomunikací, pak studovala ekonomický obor na Bar-Ilanově univerzitě. Žije ve městě Rišon le-Cijon, je vdaná, má osm dětí. Hovoří hebrejsky, anglicky a rusky.\n\nJe členkou izraelského odboru Světové sionistické organizace. Angažuje se ve výboru Židovské agentury.\n\nDo Knesetu nastoupila po volbách roku 2009, ve kterých kandidovala za stranu Jisra'el Bejtejnu. Po roce 2009 zastává post členky parlamentního výboru pro vzdělávání, kulturu a sport, výboru pro kontrolu státu, výboru pro status žen a výboru pro televizi a rozhlas. Angažuje se v parlamentních ligách pro izraelsko-estonské, izraelsko-rakouské a izraelsko-švýcarské přátelství.\n\nPo izraelském zásahu proti konvoji plujícímu do Pásma Gazy v roce 2010 a v lednu 2012 se dostala do potyčky s poslanci z opozičních stran.\n\n"}
{"id": "644425", "url": "https://cs.wikipedia.org/wiki?curid=644425", "title": "Pavel Čotek", "text": "Pavel Čotek\n\nPavel Čotek (12. března 1922 Fryšava pod Žákovou horou – 20. července 2005 Olomouc) byl český hudební skladatel, kritik a pedagog.\n\nOd dětství se učil hře na housle. V době studia na gymnáziu hrál v různých amatérských orchestrech. Po maturitě studoval na Pražské konzervatoři pedagogiku u Vojtěcha Bořivoje Aima, Bohumila Liebicha a Antonína Modra. Skladbu studoval nejprve soukromě Otakara Šína a Jaroslava Řídkého, později na Janáčkově akademii múzických umění v Brně, kde byl žákem Ctirada Kohoutka.\n\nByl učitelem hudby ve Slaném, v Poličce, Litomyšli a v Chocni. V té době byla jeho skladatelská činnost silně ovlivněna tehdejší politickou realitou. Jako dirigent a sbormistr různých mládežnických souborů získal i dobová ocenění jako \"Kulturní pionýr I. stupně\" nebo \"Odznak práce Československého svazu mládeže v oboru hudební skladby\".\n\nOd roku 1960 působil na katedře hudební vědy a výchovy Univerzity Palackého v Olomouci. Nejprve vyučoval hře na klavír a později i hudební teorii. V roce 1991 byl jmenován docentem na katedře hudební vědy, kde setrval až do odchodu do důchodu v roce 2002. Externě vyučoval také na konzervatoři v Ostravě. Významně se podílel na organizaci hudebního života v Olomouci. Byl spolutvůrcem \"Podzimního festivalu duchovní hudby\", předsedou programové rady festivalu dětských pěveckých sborů \"Svátky písní Olomouc\", psal odborné i popularizační články a hudební kritiky. Byl členem a funkcionářem Svazu českých skladatelů a koncertních umělců, pracoval jako člen komisí ústředních orgánů Svazu skladatelů v Ostravě i v Praze a po dvě období byl členem celostátního výboru Českého hudebního fondu v Praze;\n\nSkladatelsky prošel vývojem od budovatelských začátků ve stylu socialistického realismu k hlavnímu proudu světové hudby 20. století. Vždy si však zachoval dostatečnou míru srozumitelnosti.\n\nNejvětších úspěchů dosáhl svou tvorbou v 70. a 80. letech. Tehdy zkomponoval okolo osmdesáti skladeb, které byly úspěšně uváděny i nás i v zahraničí. Získal řadu ocenění, mimo jiné Cenu Svazu českých skladatelů a koncertních umělců za sborový cyklus \"Všemi hlasy\" (1975) a výroční cenu za rok 1977 za sborovou tvorbu. Byl nositelem státního vyznamenání \"Za vynikající práci\" (1982), \"Zlaté medaile Univerzity Palackého\" (1987) a \"Ceny města Olomouc\". \n\n\n\n\n"}
{"id": "644428", "url": "https://cs.wikipedia.org/wiki?curid=644428", "title": "Lom Osmóza", "text": "Lom Osmóza\n\nLom Osmoza je největší těžební lokalitou kaolinu na Sokolovsku. Leží v severovýchodním křídle Sokolovské pánve, v centrální části tzv. božičanské kaolinové oblasti, na katastru Chodova (okres Sokolov) a Božičan (okres Karlovy Vary) v Karlovarském kraji. V lokalitě těží společnost Sedlecký kaolin. Těží se zde převážně kaolin a doprovodně bentonit.\n\nOtvírka lomu byla provedena na konci 40. let 20. století. Lom se nachází u jižní paty Smolnické výsypky na jejíž úpatí je založena vnější výsypka lomu Osmosa. Západně od lomu vzniklo v rámci rekultivačních prací koupaliště Bílá Voda, které si prosadilo město Chodov jakožto nápravné opatření ke zlepšení životního prostředí. Východně od lokality leží obec Božičany a také plavírna kaolinu, kam se surovina transportuje a následně upravuje.\n\n"}
{"id": "644429", "url": "https://cs.wikipedia.org/wiki?curid=644429", "title": "Oxid gadolinitý", "text": "Oxid gadolinitý\n\nOxid gadolinitý (GdO) je oxidem gadolinia, které je v něm přítomno v oxidačním stavu III.\n"}
{"id": "644431", "url": "https://cs.wikipedia.org/wiki?curid=644431", "title": "David Clayton-Thomas", "text": "David Clayton-Thomas\n\nDavid Clayton-Thomas (* jako David Henry Thomsett; 13. září 1941) je kanadský hudebník a zpěvák, nejvíce známý jako člen skupiny Blood, Sweat & Tears v letech 1968–1972, 1974–1981 a 1984–2004. 8. června 2010 dostal hvězdu na Canada's Walk of Fame.\n\n"}
{"id": "644435", "url": "https://cs.wikipedia.org/wiki?curid=644435", "title": "Robert Ilatov", "text": "Robert Ilatov\n\nRobert Ilatov, רוברט אילטוב, Роберт Илатов (narozen 12. listopadu 1971 Andižan) je izraelský politik a poslanec Knesetu za stranu Jisra'el Bejtejnu.\n\nNarodil se 12. listopadu 1971 v Andižanu, v tehdejším Sovětském svazu, dnes Uzbekistán. V roce 1985 přesídlil do Izraele. Absolvoval střední školu Tchernokhovsky. Žije ve městě Netanja, je ženatý, má jedno dítě. Hovoří hebrejsky, anglicky a rusky.\n\nV letech 2002–2006 působil jako mluvčí nemocnice Laniado. Zastával post místostarosty města Netanja.\n\nDo Knesetu nastoupil po volbách roku 2006, ve kterých kandidoval za stranu Jisra'el Bejtejnu. Ve funkčním období 2006–2009 zastával post člena parlamentního výboru pro vnitřní záležitosti a životní prostředí, výboru pro ústavu, právo a spravedlnost, výboru pro imigraci, absorpci a záležitosti diaspory, petičního výboru, výboru House Committee a výboru pro vědu a technologie. A předsedal výboru pro ekonomické záležitosti. Mandát obhájil i po volbách roku 2009, kdy se stal členem výboru House Committee, výboru pro ekonomické záležitosti a výboru pro zahraniční záležitosti a obranu.\n\nPoslancem se stal i ve volbách roku 2013. Ve volbách roku 2015 zvolen nebyl, ale poslancem se stal již několik dní po volbách, když 24. března 2015 oznámil Ilan Šochat, že nepřevezme mandát.\n\n"}
{"id": "644439", "url": "https://cs.wikipedia.org/wiki?curid=644439", "title": "Chamad Amar", "text": "Chamad Amar\n\nChamad Amar, חמד עמאר, حمد عمار ‎(* 5. listopadu 1964) je izraelský politik a poslanec Knesetu za stranu Jisra'el Bejtejnu.\n\nNarodil se 5. listopadu 1964 v Izraeli. Studoval školu Safed College, kde získal vysokoškolský titul bakalářského typu v oboru sociálních věd a práva. Žije ve městě Šfar'am, je ženatý, má tři děti. V letech 1982–1986 sloužil v izraelské armádě. Hovoří hebrejsky a arabsky. Je členem komunity izraelských Drúzů.\n\nZasedal v samosprávě města Šfar'am. Je zakladatelem a předsedou drúzského mládežnického hnutí a předsedou Asociace bojových sportů v Izraeli.\n\nDo knesetu nastoupil po volbách roku 2009, kdy kandidoval za stranu Jisra'el Bejtejnu. Působí jako předseda výboru pro ekonomické záležitosti, výboru pro záležitosti vnitra a životního prostředí a výboru pro drogy. Je členem parlamentní vyšetřovací komise pro integraci arabských zaměstnanců veřejného sektoru.\n\nMandát znovu získal ve volbách v roce 2013 a volbách v roce 2015.\n\n"}
{"id": "644441", "url": "https://cs.wikipedia.org/wiki?curid=644441", "title": "Eva Rolečková", "text": "Eva Rolečková\n\nEva Rolečková, rozená Leitnerová (* 29. ledna 1951, Praha) je česká spisovatelka, autorka převážně historických románů.\n\nVystudovala latinu a filosofii na Univerzitě Karlově, jako třetí obor studovala divadelní vědu, tu však nedokončila.\n\nV 80. letech 20. století se věnovala autorskému divadlu jako autorka scénářů a režisérka,\npříležitostně i vystupovala v souboru Lucerna a v souboru Iris. Pro tento soubor vytvořila\ntexty \"Majoránková pohádka\", \"Proč musí Kulihrášek chodit světem\", \"Pohádka za pět prstů\".\n\nPro divadlo adaptovala pohádku Jana Drdy \"Jak princezna hádala až prohádala\", dále\nknihu Prospera Merimée \"Kronika vlády Karla IX.\" pod názvem \"Hry něžně krvavé\", \"Týden v tichém domě\" Jana Nerudy pod názvem \"Táčky s múzou na pavlači\", Kaplického \"Kladivo na čarodějnice\" a anonymní středověký text \"Historie o kralevici Vasiliji z České země a o princezně Polimestře z Francouzské země\". Při všech autorských inscenacích úzce spolupracovala s manželem Václavem Rolečkem, který se na inscenacích podílel jako autor hudby i jako houslista.\n\nPo roce 1989 působila jako šéfredaktorka časopisu \"Amatérská scéna\", pak kulturní redaktorka\na divadelní recenzentka deníku \"Lidová demokracie\", posléze zástupkyně šéfredaktora.\n\nV dalších letech pracovala jako poradkyně a tisková mluvčí ministrů kultury Jindřicha Kabáta a Pavla Tigrida, posléze poradkyně místopředsedy vlády Josefa Luxe, dále jako tisková mluvčí KDU – ČSL.\n\nV letech 2000–2006 byla tiskovou mluvčí České inspekce životního prostředí, od roku 2006 do roku 2009 mluvčí Strany zelených. Nyní pracuje v sekci vodního hospodářství Ministerstva zemědělství.\n\nJe členskou Správní rady Nadačního fondu Josefa Luxe.\n\n\n"}
{"id": "644442", "url": "https://cs.wikipedia.org/wiki?curid=644442", "title": "Hráči", "text": "Hráči\n\nHráči mohou být:\n\n"}
{"id": "644445", "url": "https://cs.wikipedia.org/wiki?curid=644445", "title": "Moše Matalon", "text": "Moše Matalon\n\nMoše Matalon (: משה מטלון, též Moše Muc Matalon, משה מוץ מטלון, narozen 12. května 1953) je izraelský politik a poslanec Knesetu za stranu Jisra'el bejtejnu.\n\nNarodil se v Izraeli, studuje bakalářský stupeň vysoké školy v oboru sociálních věd, správy a veřejné politiky a žije ve městě Herzlija. Je ženatý, má čtyři děti. Hovoří hebrejsky, anglicky a francouzsky. Sloužil v izraelské armádě ve výsadkové brigádě. V roce 1973 byl raněn v boji během jomkipurské války a od té doby je válečným veteránem upoutaným na invalidní vozík. V roce 1976 reprezentoval Izrael na paralympijských hrách.\n\nV letech 2000–2008 byl předsedou organizace zdravotně postižených veteránů izraelské armády. V letech 1994–2000 působil v městské radě města Herzlija. V letech 2004 a 2008 byl předsedou izraelské delegace na paralympijských hrách.\n\nDo Knesetu nastoupil po volbách roku 2009, ve kterých kandidoval za stranu Jisra'el Bejtejnu. V parlamentu je členem výboru pro zahraniční záležitosti a obranu, výboru pro zahraniční dělníky, výboru pro práci, sociální věci a zdravotnictví a výboru pro ústavu, právo a spravedlnost. V listopadu 2011 se dopisem obrátil na Spojené státy a Evropskou unii, aby jim sdělil, že byli z jejich příspěvků Palestinské samosprávě odměněni palestinští vězni, propuštění výměnou za Gilada Šalita, jejichž řady zahrnují vrahy a teroristy.\n\n"}
{"id": "644448", "url": "https://cs.wikipedia.org/wiki?curid=644448", "title": "Gáshólmur", "text": "Gáshólmur\n\nGáshólmur je malý ostrov, který se nachází na jih od fjordu Sørvágsfjørður na Faerských ostrovech. Ostrůvek je neobydlený, žijí na něm pouze mořští ptáci a berani, kteří jsou zde každý rok umisťováni místními ze Sørváguru. Má rozlohu 10 ha a nejvyšší bod je ve výšce 65m. Na východ od ostrova se nachází ostrov Tindhólmur.\n"}
{"id": "644449", "url": "https://cs.wikipedia.org/wiki?curid=644449", "title": "Neznámý bůh", "text": "Neznámý bůh\n\nNeznámý bůh (Agnostos Theos, Άγνωστος Θεός) byl ve starověkém Řecku spolu s panteonem uctívané mytologické božstvo. V Athénách byl tomuto božstvu zasvěcen chrám. Nemělo jít o žádného konkrétního boha, ale o oltář, jímž měla být vzdána patřičná úcta všem božstvům, jejichž jméno a podstata nebyly v řeckém světě známy. \n\nO oltáři neznámého boha se hovoří ve Skutcích apoštolů (Sk 17,23-32). Pavel z Tarsu v této pasáži ztotožňuje v kázání Athéňanům tohoto uctívaného boha s křesťanským Bohem a popisuje křesťanského Boha v pojmech řeckého pohanství - není však vyslyšen, protože Řekové nejsou ochotni uvěřit vzkříšení Krista, někteří se však k němu přidají. Zprávy o uctívání \"neznámého boha\" v podobném duchu jsou doloženy i ze starověkého Říma (v tomto smyslu se užívalo označení \"\"si deus si dea\"\" - \"ať bůh či bohyně\"). \n"}
{"id": "644450", "url": "https://cs.wikipedia.org/wiki?curid=644450", "title": "Sedlecký kaolin", "text": "Sedlecký kaolin\n\nSedlecký kaolin a. s. je česká těžební společnost zaměřená na těžbu kaolinů a distribuci výrobků na bázi kaolinu určených především pro keramický, papírenský a chemický průmysl. Společnost byla založena roku 1892. Vlastní dvanáct provozoven v rámci celé ČR a nejvýznamnější lomové lokality a provozy má na Karlovarsku.\n\nKaolinové lomy jsou zde v hojném množství. Je zde mnoho ložisek těžených i plánovaných. Karlovarsko je proslavené kvalitními kaoliny a bentonity. Karlovarský kaolin určuje mezinárodní normu pro kvalitu této horniny v průmyslovém využití (výroba porcelánu).\n\nNa Karlovarsku společnost provozuje osm lomů:\n\n\nLomy na, které byly vydány souhlasné stanoviska EIA a stanoveny dobývací prostory:\n\n"}
{"id": "644451", "url": "https://cs.wikipedia.org/wiki?curid=644451", "title": "Mateřská dovolená", "text": "Mateřská dovolená\n\nMateřská dovolená je období dovolené, kterou poskytuje rodiči zaměstnavatel a která se začíná počítat nejdříve osm týdnů, nejpozději však šest týdnů před plánovaným termínem porodu. Její celková délka je 28 týdnů při narození jednoho dítěte a 37 týdnu v případě dvou a více dětí. V období mateřské dovolené vyplácí stát rodiči peněžitou pomoc v mateřství. Nárok na ni nevzniká automaticky. \n\nNárok na peněžitou pomoc v mateřství mají ženy v zaměstnaneckém poměru, za které zaměstnavatel odváděl nemocenské pojištění. Tyto ženy musí dále splňovat tyto podmínky:\n\n\nNárok na peněžitou pomoc v mateřství mají také ženy pracující jako OSVČ. Tyto ženy musí dále splňovat tyto podmínky: \n\n\nAni žena, která tyto podmínky nesplní, nezůstane zcela bez podpory. V takovém případě má ihned po narození dítěte nárok na rodičovský příspěvek, který činí 300 tisíc a lze ho rozložit mezi 6 měsíců až 4 roky.\n\nPeněžitou pomoc v mateřství může čerpat také otec dítěte. Ale i on musí splnit výše popsané podmínky. Čerpat ji může například v situaci, kdy matka podmínky nesplní, ale on ano. U otce se liší pouze doba pobírání peněžité pomoci. Otec dítěte čerpá peněžní pomoc v mateřství nejdříve od 7 týdne po narození dítěte a maximálně 22 týdnů, popřípadě 31 týdnů při narození vícerčat. \n\nV některých zvláštních případech zákoník práce stanoví kratší dobu mateřské dovolené (např. pokud by se dítě narodilo mrtvé, mateřské dovolená trvá jen 14 týdnů). Mateřská dovolená nesmí být nikdy kratší než 14 týdnů a nemůže v žádném případě skončit ani být přerušena před uplynutím 6 týdnů ode dne porodu. Zaměstnavatel je povinen poskytnout zaměstnankyni mateřskou dovolenou i bez její žádosti. Zaměstnankyně nemusí o poskytnutí mateřské dovolené zaměstnavatele žádat. Postačí, když zaměstnavateli nástup na mateřskou dovolenou oznámí.\n\nDoba čerpání mateřské dovolené se pro účely dovolené na zotavenou posuzuje jako výkon práce, tj. tato doba se započítává do dnů podmiňujících vznik nároku na dovolenou. Požádá-li zaměstnankyně zaměstnavatele o poskytnutí dovolené tak, aby navazovala bezprostředně na skončení mateřské dovolené, je zaměstnavatel povinen její žádosti vyhovět.\n\nPro výpočet peněžité pomoci v mateřství jsou u zaměstnané ženy důležité předchozí výdělky. Počítá se s průměrným hrubým příjmem za posledních odpracovaných 12 měsíců. Do rozhodného období pro výpočet mateřské dovolené se nepočítají dny na nemocenské nebo ošetřovaní člena rodiny. Mateřská je 70 % z denního vyměřovacího základu, který se ještě snižuje prostřednictvím redukčních hranic. Tyto hranice vypadají pro rok 2018 následovně: \n\n\nU žen, které pracují jako OSVČ, hraje roli při určování peněžité pomoci v mateřství výše nemocenského pojištění. Při minimálních platbách za nemocenskou, které činí 115 Kč, vychází peněžitá pomoc v mateřství celkem na 22736 Kč.\n\nHistorie redukčních hranic pro výpočet mateřské dovolené.\nPokud má žena v práci před vstupem na mateřskou dovolenou podepsanou smlouvu na dobu neurčitou, o zaměstnání nepřijde. Zaměstnavatel tehdy nesmí ženu v průběhu mateřské propustit a zároveň jí musí podržet stejné místo, jaké měla před nástupem na dovolenou. Jestliže navazuje matka na mateřskou dovolenou rodičovskou dovolenou a vrací se až po dvou či třech letech, má nárok jen na pozici, která odpovídá náplni práce ve smlouvě. Při návratu po čtyřech letech není již zaměstnavatel povinen místo držet. Jestliže však žena odchází na mateřskou nebo rodičovskou dovolenou s pracovní smlouvou podepsanou na dobu určitou, zaměstnavatel ji po jejím vypršení nemusí prodloužit. \n\nBěhem mateřské dovolené, při které ženám obvykle náleží peněžitá pomoc v mateřství, si mohou za jistých podmínek také přivydělávat. Například pracovat z domova jako virtuální asistentka. \n\n\n\n"}
{"id": "644452", "url": "https://cs.wikipedia.org/wiki?curid=644452", "title": "Hroznatova lípa", "text": "Hroznatova lípa\n\nHroznatova lípa je památný strom, který roste v klášteře Teplá u stejnojmenné obce na Karlovarsku. Strom byl pojmenovaný po šlechtici Hroznatovi, který klášter založil.\n\n\nV klášterní zahradě u budovy konventu.\n\nPodle registru památných stromů AOPK ČR patří Hroznatova lípa mezi tři nejvyšší památné lípy. Mohutný kmen (původně dvojkmen, z druhého kmene zbylo pouze duté torzo se větví poměrně vysoko, u země je výrazně širší a vymlazuje. Dutina je rozšířena i do druhého kmene a vystupuje zhruba do poloviny výšky stromu. Uvnitř jsou patrné náznaky tvorby adventivních kořenů. Koruna je asymetricky větvena. Strom je ve velmi dobrém stavu. \n\nV roce 2004 bylo společností PROSTROM provedeno vyčištění dutiny, začištění okraje v závislosti na vytvořeném kalusu, zastřešení centrální dutiny epoxidovou mřížkou, instalace bezpečnostní vazby Florapas s nosností 2 t, symetrizační a zdravotní řez.\n\nKlášter založil roku 1193 šlechtic Hroznata jako projev vděku za osvobození od účasti ve 3. křížové výpravě. Na přelomu století se stal členem řádu a správcem majetku kláštera. Na jedné z cest byl zajat loupeživými rytíři, kteří požadovali výkupné. Hroznata ale nedovolil opatovi, aby výkupné zaplatil, a tak ve vězení 14. července 1217 zemřel hladem. Hroznata byl blahořečen 16. září 1897, jeho svátek je slaven 14. července. V září 2004 byl zahájen oficiální kanonizační proces. A mimo to po něm byla nazvána i nejmohutnější lípa kláštera.\n\n\n\n"}
{"id": "644453", "url": "https://cs.wikipedia.org/wiki?curid=644453", "title": "Phantom reference", "text": "Phantom reference\n\nPhantom reference je označení odkazu v jazyce Java, která je vytvořena pomocí třídy java.lang.ref.PhantomReference a dovoluje zabalit objekt, na který ukazuje. Na rozdíl od normálmí silné (strong) reference dovoluje, aby objekt, na který ukazuje referent mohl být, uvolněn garbage collectorem a poté smazán z paměti. Phantom reference je vhodná ke sledovnání odkazovaného objektu, jestli se stal nedostupný a neoživitelný, k provedení různých operací jako jsou nahrátí dalších velkých souborů, aby nedošlo k chybě OutOfMemoryError nebo k provedení závěrečných operací po životě objektu (uvolňování neuvolněných zdrojů) mnohem efektivněji a lépe než je tomu u funkce finalize(). Třída java.ref.PhantomReference je rozšíření jeho předka java.ref.Reference a tak z ní dědí i funkci get(), která by měla vrátit odkaz na odkazovaný objekt PhantomReference (referenta), ale jelikož je tento objekt už nedostupný a neoživitelný vrací null. Phantom reference je tedy použitelná jen s Reference Queue (Odkazovací frontou). Díky této frontě poznáme, že se referent dostal do Phantom dostupného stavu (není oživitelný a je určen k smazání z paměti), tím že bude do této fronty přidána pomocí garbage collectoru na referenta odkazující Phantom reference. K Phantom referenci je možné přiřadit vždy jen jeden odkaz a vždy jen jednu frontu a to vždy při jeho vytvoření přidáním odkazů na referenta a na frontu do jeho konstruktoru. Phantom reference se automaticky nečistí. Třída java.lang.ref.PhantomReference není finální, takže jí lze libovolně rozšiřovat.\n\nNásledují příklad ukazuje použití s Phantom referencí.\n\nZnáme také jiné druhy referencí z balíku java.lang.ref než je Phantom reference a to Soft reference a Weak reference, každá určená k jiné práci.\n\n"}
{"id": "644456", "url": "https://cs.wikipedia.org/wiki?curid=644456", "title": "Lia Šemtov", "text": "Lia Šemtov\n\nLia Šemtov (: ליה שמטוב, : Лия Шемтов, \"Lija Šemtov\") je izraelská politička a poslankyně Knesetu za stranu Jisra'el Bejtejnu.\n\nNarodila se 25. května 1958 v Černovicích, v tehdejším Sovětském svazu, dnes na Ukrajině. V 80. letech 20. století přesídlila do Izraele. Získala vysokoškolské vzdělání elektroinženýrského směru na univerzitě Černovice. Žije ve městě Nazaret Ilit, je vdaná, má dvě děti. Hovoří hebrejsky, ukrajinsky, jidiš a rusky.\n\nV letech 1990–2003 působila ve stavební společnosti Amidar, v letech 1998–2003 zasedala v městské radě v Nazaret Ilit, v letech 2003–2006 v tomto městě zastávala post místostarostky.\n\nDo Knesetu nastoupila po volbách roku 2006, ve kterých kandidovala za stranu Jisra'el Bejtejnu. Ve funkčním období 2006–2009 byla členkou výboru House Committee, výboru pro imigraci, absorpci a pro záležitosti diaspory, výboru pro status žen (tomu i předsedala), výboru pro vědu a technologie a výboru pro práci, sociální věci a zdravotnictví. Mandát obhájila ve volbách roku 2009. Po roce 2009 byla členkou finančního výboru Knesetu, výboru pro vědu a technologie a výboru pro imigraci, absorpci a pro záležitosti diaspory.\n\n"}
{"id": "644461", "url": "https://cs.wikipedia.org/wiki?curid=644461", "title": "Jackson Quiñónez", "text": "Jackson Quiñónez\n\nJackson Quiñónez Vernaza (* 12. června 1980, Esmeraldas, Ekvádor) je bývalý ekvádorský atlet, který od roku 2005 reprezentuje Španělsko.\n\nJeho specializací jsou krátké překážkové běhy. V roce 2007 vybojoval na halovém ME v Birminghamu v čase 7,65 s bronzovou medaili v běhu na 60 metrů překážek. Na světovém šampionátu v japonské Ósace postoupil do finále běhu na 110 metrů překážek, kde obsadil 7. místo (13,33 s). Na halovém MS 2008 ve Valencii doběhl na 7. místě. Do finále se probojoval také na letních olympijských hrách 2008 v Pekingu, kde skončil na 8. místě.\n\nV roce 2009 se zúčastnil halového ME v Turíně i světového šampionátu v Berlíně, kde shodně skončil v semifinále. Před branami finále zůstal také na Mistrovství Evropy v atletice 2010 v Barceloně.\n\nMezi jeho úspěchy patří také zlatá medaile, kterou získal v roce 2009 na Středomořských hrách v italské Pescaře.\n\n"}
{"id": "644464", "url": "https://cs.wikipedia.org/wiki?curid=644464", "title": "Lom Mírová", "text": "Lom Mírová\n\nLom Mírová je povrchový lom na území obce Mírová v Karlovarském kraji, kde se těží kaolin. Těží zde společnost Sedlecký kaolin a.s.\n\nOtvírka lomu byla provedena v 80. letech 20. století.\n\nTěží se zde kaoliny převážně pro keramickou výrobu. Poblíž se nachází obec Mírová a jihovýchodně je město Chodov.\n"}
{"id": "644465", "url": "https://cs.wikipedia.org/wiki?curid=644465", "title": "Javier Moracho", "text": "Javier Moracho\n\nJavier Moracho Torrente (* 18. srpna 1957, Monzón) je bývalý španělský atlet, jehož specializací byly krátké překážkové běhy.\n\nV roce 1975 získal stříbrnou medaili (110 m př.) na juniorském mistrovství Evropy v Athénách. V roce 1979 vybojoval bronz na Středomořských hrách ve Splitu a na následujících hrách v Casablance v roce 1983 bral zlato. Na Mistrovství Evropy v atletice 1982 v Athénách a na prvním ročníku MS v atletice 1983 v Helsinkách skončil v semifinále.\n\nNejvětší úspěchy své kariéry zaznamenal na halovém ME. V roce 1980 na šampionátu v západoněmeckém Sindelfingenu vybojoval bronz v běhu na 60 metrů překážek a o rok později v Grenoblu získal stříbro (50 m překážek).\n\nNa halovém ME 1984 v Göteborgu doběhl ve finále těsně pod stupni vítězů, v čase 7,78 s na 4. místě. O jednu setinu sekundy byl rychlejší československý překážkář Jiří Hudec, který tak vybojoval bronz. V roce 1986 se stal v Madridu halovým mistrem Evropy. Na halovém ME 1979 ve Vídni a na halovém ME 1988 v Budapešti obsadil ve finále šestá místa.\n\nTřikrát reprezentoval na letních olympijských hrách (Moskva 1980, Los Angeles 1984, Soul 1988). Nejlepšího výsledku dosáhl na své první olympiádě v Moskvě v roce 1980, kde se probojoval do finále běhu na 110 metrů překážek, a obsadil v něm časem 13,78 s 7. místo.\n\n"}
{"id": "644488", "url": "https://cs.wikipedia.org/wiki?curid=644488", "title": "Darin Olver", "text": "Darin Olver\n\nDarin Olver (* 2. května 1985, Burnaby, Britská Kolumbie, Kanada) je německý hokejový útočník narozený v Kanadě, hrající v týmu Eisbären Berlín v německé Deutsche Eishockey Lize.\n\nS juniorským hokejem začínal v lize BCHL, v týmu Chilliwack Chiefs. V roce 2003 šel hrát do americké univerzitní ligy CCHA, která spadá pod celoamerickou univerzitní sportovní asociaci NCAA. V té lize hrál za Michiganskou univerzitu. V roce 2004 byl vybrán v druhém kole na celově 36. místě týmem New York Rangers ve Vstupním draftu NHL. Od sezóny 2006/07 začal hrát na farmě Rangers v týmu Hartford Wolf Pack, který hrál ligu AHL. Před sezónou 2007/08 se, ale stěhoval do Evropy, kde nastupoval za Fischtown Pinguins v 2. německé lize. Po dobrých výkonech v tomto týmu přestoupil v roce 2008 do Deutsche Eishockey Ligy do týmu Straubing Tigers. V roce 2009 opět přestoupil do týmu Augsburger Panther, který taktéž hrál v DEL. V listopadu 2010 nastoupil poprvé v dresu národního týmu Německa.\n\n\n"}
{"id": "644489", "url": "https://cs.wikipedia.org/wiki?curid=644489", "title": "Hugo Schmölz", "text": "Hugo Schmölz\n\nHugo Schmölz (21. ledna 1879 Sonthofen - 27. dubna 1938 Kolín nad Rýnem) byl německý fotograf.\n\nPo studiu fotografie v Kemptenu - po mnoha „mezistanicích“ (například Curych, Mnichov, Berlín, Mannheim) si v roce 1911 otevřel portrétní studio s Eugenem Bayerem v Köln-Nippes. Soustředil se na fotografii architektury, zejména v Kolíně.\n\nV roce 1903 se oženil s Julií Rödlovou, spolu měli dvě dcery a jednoho syna - Karla Huga Schmölze.\n\nHugo Schmölz byl schopen fotografovat velmi náročné architektonické záběry.\n\nMezi jeho klienty patřili, mimo jiné, následující architekti: Dominikus Böhm, Hans Heinz Lüttgen, Joseph Op gen Oorth, Edmund Bolten, Martin Kießling, Jacob Koerfer, architekti společnosti Karl Wach & Heinrich Rosskotten, Dickerhoff, (Markthalle Bonntor), Fritz August Breuhaus de Groot a Wilhelm Riphahn.\n\nPořídil navíc reklamní záběry mimo jiné pro následující firmy: Worringer, Bauer und Schaurte, Gerling, Soennecken, Stüssgen, Norton, Glaswerke.\n\n\n\n"}
{"id": "644491", "url": "https://cs.wikipedia.org/wiki?curid=644491", "title": "Lew Soloff", "text": "Lew Soloff\n\nLew Soloff (* 20. února 1944, New York City, New York, Spojené státy – 8. března 2015) byl americký jazzový trumpetista, skladatel a herec. Jeho nejznámější skupina je pravděpodobně Blood, Sweat and Tears (1968-1973). Také spolupracoval s Machito, Gil Evans, Tony Scott nebo Tito Puente.\n\n"}
{"id": "644492", "url": "https://cs.wikipedia.org/wiki?curid=644492", "title": "Alek Popov", "text": "Alek Popov\n\nAlek Popov, bulharsky Алек Попов (1966, Sofie) je současný bulharský spisovatel a publicista.\n\nPo absolvování elitního klasického gymnázia v Sofii vystudoval filologii na Sofijské univerzitě. Poté pracoval v Národním muzeu literatury a působil také jako diplomat (byl kulturním atašé na bulharském velvyslanectví v Londýně). V současné době je ředitelem Domu dětské knihy a hlavním redaktorem časopisu \"Родна реч\" (Rodný jazyk).\n\nPopov je jedním z nejznámějších současných bulharských spisovatelů. Ve svých povídkách, novelách i románech s velkým sarkasmem popisuje problémy raného postkomunistického období, kdy nelítostná realita bouřlivých společenských změn ničila ideály a vše bylo nasáklé trapností, absurditou a nedůstojností. Ve své vlasti získal celou řadu ocenění (například za nejlepší prózu roku) a jeho texty byly přeloženy do celé řady jazyků.\n\n\n\n\n"}
{"id": "644494", "url": "https://cs.wikipedia.org/wiki?curid=644494", "title": "Indický běžec", "text": "Indický běžec\n\nIndický běžec (anglicky: Indian Runner Duck, německy: Indische Laufente, rusky: индийский бегун) je plemeno kachny, které se chová především pro produkci vajec. Využívají se také k predaci slimáků na zahradách. Ve Vzorníku plemen se řadí do skupiny lehkých, nosných kachen. \nSamec je vyší než Samice. \nŽijí ve skupinách. \nTéměř vůbec nelétají. \nSamec žije déle než Samice.\n\nIndický běžec je domestikovaná forma kachny divoké (\"Anas platyrhynchos\") z jihovýchodní Asie. Jedná se o poměrně staré plemeno a první zmínky o podobných kachnách je možné najít na ostrově Jáva v době před tisícem let. Indický běžec nebyl vyšlechtěn úmyslně chovateli, jedná se jen o přirozené křížení, ze kterého vzniklo zvláště stavěné kachní plemeno. V \"Knize o drůbeži\" z roku 1956 se uvádí, že v Malajsii se vzpřímené kachny chovají již přes 2 000 let.\n\nDo Evropy se pravděpodobně dostali indičtí běžci poprvé v 16. století a to na lodi z Jávy do Holandska, kdy tyto kachny a jejich vejce sloužily jako potrava námořníkům. Několik jedinců plemene se dostalo až do Holandska, zde se ale neuchytili a přirozeně vymizeli. Další příležitost dostat se do Evropy, konkrétně do Anglie, získali indičtí běžci až v roce 1830. Další dovozy probíhaly i nadále a plemeno se pomalu dostávalo do povědomí veřejnosti. Poprvé se indičtí běžci na výstavě ukázali v roce 1876 a jednalo se o výstavu drůbeže v Dumfries. Tehdy ale tyto kachny vypadaly jinak, současného vzhledu dosáhly až v Anglii v první polovině 19. století, kdy byly dále kříženy.\nIndický běžec je nosné plemeno kachny (ročně snáší 180 až 200 vajec). Vyznačuje se vzpřímeným držením trupu a posunutím běháků do zadní části těla, které umožňuje snadný a poměrně rychlý pohyb na souši. Jedná se o plemeno menšího tělesného rámce, která je štíhlé, vysoké a rovně nesené. Hmotnost dospělých jedinců se pohybuje okolo 2 kg, kachny jsou o něco menší než samci. Dlouhá, suchá a úzká hlava je doplněna dlouhým čelem. Zbarvení může být různé, od toho přírodního až po bílé nebo modré mutace. Barva nohou a zobáku se odvíjí právě od zbarvení peří. Nejčastější je přírodní nebo srnčí zbarvení.\n\nKačer se dá od kachny rozpoznat několika způsoby v závislosti na jeho věku a barevném rázu. Jednoznačně identifikovatelný je na základě hlasu, neboť typickým kvákáním se projevuje pouze kachna. Kačerův hlas je tišší a spíše podobný \"rrr\", \"rárá\" či \"vššvšš\". Kačeři bývají také ostražitější, jejich úkolem je hejno varovat. Při nebezpečí (a to i \"nebezpečí\" v podobě blížícího se chovatele) se začnou kačeři ozývat, zatímco kachny naopak ztichnou. Druhým jednoznačným vzhledovým znakem jsou kačírky na ocasu – zahnutá pírka. U některých barevných rázů je kačer rozpoznatelný snadno, u jiných je pro kačera typický žluto-zelený zobák, zatímco kachna má žluto-hnědý.\n\nIndičtí běžci jsou skupinová zvířata a při jejich koupi je vhodné koupit více kusů, nejlépe v poměru 1 samec na 3 samice. Vymezený prostor by měl být dostatečně velký a ohrazení vysoké. Nutný je i úkryt před predátory, sluncem nebo naopak zimou. Přístup k vodní ploše není nutností, ale jako každá kachna mají i indičtí běžci vodu rádi, ve vodě se s oblibou páří a možnost vykoupání přispívá k lepší péči o peří (promaštění). Na rozdíl od jiných plemen kachen ale ve vodě netráví tolik času. Obecně se nejedná o příliš dobré rodiče, jen málokdy se stává, že by kachna sama vyseděla a později i vodila mláďata.\n\nV Česku se nejedná o příliš rozšířené plemeno, ale vyhlášené chovy má Německo, které má i vlastní chovatelský klub. Vlastní klub má i Anglie.\n\nPro své skupinové chování se indický běžec využívá i pro výcvik psů v pasení (jako náhrada za chovatelsky i prostorově náročnější ovce).\n\n"}
{"id": "644496", "url": "https://cs.wikipedia.org/wiki?curid=644496", "title": "Sumbiarhólmur", "text": "Sumbiarhólmur\n\nSumbiarhólmur je ostrov na Faerských ostrovech, nacházející se kousek od vesnice Sumba, která je nejjižnější vesnicí na ostrově Suðuroy. Sumbiarhólmur je šestý největší ostrůvek Faerských ostrovů. Má rozlohu 7 hektarů. Poblíž Sumbiarhólmuru a okolo útesu Flesjarnar dále na jih je severní Atlantik často bouřlivý. V této oblasti se stávají lodní neštěstí.\n\nLidé ze Sumby nechávají na ostrůvku v létě berany. Záleží na počasí, zda jsou na ostrov transportováni, nebo ne. V roce 2008 byli na ostrov vypuštěni 15. července a opět sesbíráni 22. září. Všichni berani byli zváženi těsně před odchodem na ostrov a po návratu zpět do Sumby. Nabrali od 10 do 13,5 kg váhy. Běžně se na ostrůvku nechává 8 beranů, ale v letech 2008 a 2007 jich bylo jen sedm a s dobrými výsledky, váha byla dokonce lepší, než v předchozích letech.\n\n"}
{"id": "644499", "url": "https://cs.wikipedia.org/wiki?curid=644499", "title": "Bělehradská deklarace", "text": "Bělehradská deklarace\n\nBělehradská deklarace (srbochorvatsky Beogradska deklaracija) byla podepsána mezi SSSR a Jugoslávií během návštěvy N. S. Chruščova v Bělehradě v květnu a červnu 1955. V dokumentu se obě země zavázaly ctít svoji suverenitu, nezávislost a integritu a umožnit rozvoj vzájemné hospodářské spolupráce.\n\nDohodou se formalizovalo uklidnění vztahů mezi oběma zeměmi po roztržce mezi Titem a Stalinem z roku 1948. A právě Tito podepsal podobnou deklaraci i v Sovětském svazu během své zahraniční návštěvy nedlouho později.\n"}
{"id": "644501", "url": "https://cs.wikipedia.org/wiki?curid=644501", "title": "Administrativní dělení Chile", "text": "Administrativní dělení Chile\n\nChile je unitární stát, který je rozdělen do 16 územně-správních jednotek – regionů. Ty se dále dělí na 56 provincií a 346 komun ( \"comuna\", český obdobný výraz může být kraj nebo okres). Rozmístění chilského obyvatelstva je značně nerovnoměrné. Více jak 50 % populace žije pouze ve 2 regionech, které zaujímají méně jak 5 % rozlohy státu. Naopak regiony na jihu a severu země jsou osídleny jen řídce. Chile si formálně nárokuje i část Antarktidy (tzv. Chilské antarktické území), kvůli platnosti Antarktické smlouvy tento nárok však prakticky neuskutečňuje a nevymáhá.\n"}
{"id": "644504", "url": "https://cs.wikipedia.org/wiki?curid=644504", "title": "Fine Gael", "text": "Fine Gael\n\nFine Gael (irská výslovnost , doslova přibližně \"Klan (rodina) Keltů\" je jednou z hlavních politických stran v Irsku, několikrát vládla v rámci koalice, nejčastěji s Irskou labouristickou stranou. Předsedou strany byl od roku 2002 do roku 2017 Enda Kenny, dnes je hlavní vládní irskou stranou. Od 2. června 2017 je jejím předsedou Leo Varadkar.\n\nV politickém systému Irska jako britského dominia v roce 1922 převládaly dva hlavní proudy, a to prosmluvní (více či méně souhlasící se stávajícím zřízením) a protismluvní republikánský proud. Prosmluvní politická strana Cumann na nGaedheal se po prvních volbách z roku 1923 stala stranou vládní, opozicí jí byla protismluvní republikánská Sinn Féin, respektive od roku 1926 Fianna Fáil. Roku 1932 a 1933 se uskutečnily parlamentní volby, které ukončily období vlády strany Cumann na nGaedheal, což vyvolalo její přeměnu.\n\nZ Cumann na nGaedheal (CG) v tomto roce spojením s několika dalšími stranami vznikla strana Fine Gael. Kromě CG se ve Fine Gael přetvořila Strana Národního Středu (NCP – National Centre Party) a Národní garda (NG – National guard), která byla také známa jako Modré košile (Blueshirts). Nově vzniklá Fine Gael pak za svého ideologického otce považuje Michaela Collinse.\n\nPo celé 20. a 21. století končila v parlamentních volbách Fine Gael na druhém místě za Fianna Fáil se ziskem 20–40 %. Skutečný volební průlom se odehrál v parlamentních volbách v roce 2011, Fine Gael zvítězila v Dáil Éireann (irské dolní komoře parlamentu), obsadila 76 křesel a vytvořila koalici s Labouristickou stranou, která získala 37 mandátů. Největší politický konkurent, strana Fianna Fáil, hodně ztratila kvůli ekonomické krizi. Nově vzniklá vládní koalice získala pohodlnou většinu 113 mandátů ze 166 a premiérem se stal předseda Enda Kenny. Nejdůležitějším úkolem této vlády bude snížit rozpočtový deficit a vyvést Irsko z krize. \n\nIdeologicky se jedná o stranu křesťansko-demokratickou, v rámci Evropy je členem Evropské lidové strany a v Evropském parlamentu je členem skupiny Evropská lidová strana. Její barvou je modrá. Obyčejně je označována za stranu pravicovou, ovšem sama se označuje za stranu středovou, říkává si „Strana pořádku“.\n\n"}
{"id": "644513", "url": "https://cs.wikipedia.org/wiki?curid=644513", "title": "Seznam starostů Miami", "text": "Seznam starostů Miami\n\nZde je seznam starostů města Miami od roku 1896:\n\n"}
{"id": "644514", "url": "https://cs.wikipedia.org/wiki?curid=644514", "title": "Breathe Carolina", "text": "Breathe Carolina\n\nBreathe Carolina je americké elektro-rockové hudební duo z Denveru ve složení David Schitt a Kyle Even založené roku 2007. Breathe Carolina dosud vydali 3 alba, 2 EP a 5 videoklipy.\n\n\n\n"}
{"id": "644515", "url": "https://cs.wikipedia.org/wiki?curid=644515", "title": "Alex Miller (politik)", "text": "Alex Miller (politik)\n\nAlex Miller (: אלכס מילר, : Алекс Миллер, \"Aleks Miller\") je izraelský politik a poslanec Knesetu za stranu Jisra'el Bejtejnu.\n\nNarodil se 4. dubna 1977 v Moskvě, v tehdejším Sovětském svazu, dnes Rusko. V roce 1992 přesídlil do Izraele. Získal bakalářský titul z pedagogiky a magisterský z veřejné politiky. Žije ve městě Ariel na Západním břehu Jordánu. Je ženatý, má jedno dítě. Hovoří hebrejsky, anglicky a rusky.\n\nPůsobil jako předseda studentského svazu na škole Ort Academic College v Tel Avivu, byl místopředsedou celostátního studentského svazu a předsedá mládežnické organizaci strany Jisra'el Bejtejnu.\n\nDo Knesetu nastoupil po volbách roku 2006, ve kterých kandidoval za stranu Jisra'el Bejtejnu. Ve funkčním období 2006-2009 zastával post člena parlamentního výboru pro televizi a rozhlas, výboru pro ekonomické záležitosti, výboru pro ústavu, právo a spravedlnost, výboru pro vzdělávání, kulturu a sport, výboru pro vědu a technologie, výboru pro práva dětí a člena parlamentní vyšetřovací komise pro odposlechy. Mandát obhájil ve volbách roku 2009. Od roku 2009 působí jako místopředseda Knesetu. Dále je členem parlamentního finančního výboru a předsedou výboru pro vzdělávání, kulturu a sport.\n\n"}
{"id": "644516", "url": "https://cs.wikipedia.org/wiki?curid=644516", "title": "Katedrála svatého Štěpána (Agde)", "text": "Katedrála svatého Štěpána (Agde)\n\nKatedrála svatého Štěpána v Agde (\"fr. Cathédrale Saint-Étienne d'Agde\") je románská katedrála v jihofrancouzském městě Agde v departementu Hérault.\n\nDnešní podoba katedrály pochází z 12. století, kdy byla na základech staršího kostela z doby karolínské postavena nová budova. Jako stavební materiál byl použit černý čedič ze sopečného lomu v Mont St Loup a budova má pevnostní charakter, proto zde jsou až třímetrové zdi. Až do francouzské revoluce zde bylo sídlo biskupství.\n"}
{"id": "644523", "url": "https://cs.wikipedia.org/wiki?curid=644523", "title": "Alex Miller", "text": "Alex Miller\n\nJméno a příjmení Alexander Miller nebo Alex Miller má více nositelů:\n\n"}
{"id": "644526", "url": "https://cs.wikipedia.org/wiki?curid=644526", "title": "Seznam biskupů z Agde", "text": "Seznam biskupů z Agde\n\nToto je seznam biskupů z Agde:\n\n"}
{"id": "644530", "url": "https://cs.wikipedia.org/wiki?curid=644530", "title": "PFK Křídla Sovětů Samara", "text": "PFK Křídla Sovětů Samara\n\nProfessionalnyj futbolnyj klub Křídla Samara (rusky: \"Профессинальный футбольный клуб «Крылья Советов» Самара\") je ruský fotbalový klub sídlící ve městě Samara. Založen byl v roce 1942. Od sezóny 2015/16 hraje ruskou Premier Ligu.\n\nSvé domácí zápasy odehrává na stadionu Metallurg s kapacitou 30 251 diváků.\n\nKřídla Sovětů byla založena 12. dubna 1942 jako reprezentace vojenského letectva, jehož velitelství bylo za války evakuováno do Kujbyševa (tehdejší název Samary). Za klub hráli nejlepší fotbalisté, kterým se podařilo uprchnout z území okupovaných Německem. V roce 1944 Křídla Sovětů debutovala v Poháru SSSR a od roku 1946 byla účastníkem celosvazové nejvyšší soutěže. Nejlepším umístěním bylo 4. místo v roce 1951, ale většinou tým bojoval o záchranu. V roce 1969, kdy se počet účastníků první ligy snižoval z 20 na 16, z ní byla Křídla Sovětů vyřazena a s výjimkou ročníků 1976, 1977 a 1979 hrála nižší soutěže.\n\nV roce 1992 byla Křídla Sovětů Samara po zániku SSSR zařazena do nově vzniklé ruské první ligy. V ní dosáhla nejvyššího umístění v roce 2004, kdy skončila na třetím místě a získala právo na účast v Poháru UEFA, ale v prvním kole vypadla s holandským AZ Alkmaar po výsledcích 5:3 doma a 1:3 venku. Na začátku roku 2010 se samarský fotbal dostal do finančních problémů a hrozil mu zánik, ale po prodeji několika hráčů a sbírce mezi fanoušky se podařilo situaci stabilizovat.\n\nZdroj: \n\n\nZdroj: \n\n\nKřídla Sovětů-2 Samara byl rezervním týmem samarských Křídel Sovětů. Největšího úspěchu dosáhl v sezóně 2000, kdy se ve Vtoroj divizion (3. nejvyšší soutěž) umístil na 17. místě. Zanikl v roce 2000.\n\nZdroj: \n\n\n"}
{"id": "644531", "url": "https://cs.wikipedia.org/wiki?curid=644531", "title": "Okres Ostrzeszów", "text": "Okres Ostrzeszów\n\nOkres Ostrzeszów (polsky \"Powiat ostrzeszowski\") je okres v polském Velkopolském vojvodství. Rozlohu má 772,37 km² a v roce 2005 zde žilo 54 374 obyvatel. Sídlem správy okresu je město Ostrzeszów.\n\nMěstsko-vesnické:\n\nVesnické:\n\n"}
{"id": "644537", "url": "https://cs.wikipedia.org/wiki?curid=644537", "title": "Ejnat Wilf", "text": "Ejnat Wilf\n\nEjnat Wilf (: עינת וילף) je izraelská politička a bývalá poslankyně Knesetu za stranu Acma'ut.\n\nNarodila se 11. prosince 1970 v Jeruzalému. Získala vysokoškolské vzdělání bakalářského stupně v oboru správní politika na Harvardově univerzitě, dále magisterský titul na vysoké škole INSEAD a doktorát z politologie na univerzitě v Cambridgi. Žije v Tel Avivu, je vdaná. Hovoří hebrejsky, anglicky, a francouzsky. Sloužila v izraelské armádě, kde dosáhla hodnosti poručíka a působila ve zpravodajských jednotkách. Konkrétně šlo o jednotku 8200, takzvanou \"šmone matajim\", která se zabývá shromažďováním informací a jejich dekódováním.\n\nPůsobila jako poradkyně Šimona Perese, je zakládající členkou organizace KolDor.\n\nDo Knesetu nastoupila po volbách roku 2009, ve kterých kandidovala za Stranu práce. Členkou parlamentu se stala až v lednu 2010 jako náhradnice. Nahradila dosavadního poslance Ofira Pinese. Působí v parlamentním výboru House Committee, ve výboru pro zahraniční záležitosti a obranu a ve výboru pro vzdělávání, kulturu a sport.\n\n17. ledna 2011 oznámil dosavadní předseda Strany práce Ehud Barak, že stranu opouští a zakládá novou politickou stranu nazvanou Acma'ut, do které spolu s ním odešli i další čtyři poslanci Strany práce: Šalom Simchon, Orit Noked, Matan Vilnaj a Ejnat Wilf. Zatímco zbytek Strany práce pak opustil vládní koalici, strana Acma'ut včetně Ejnat Wilf zůstala součástí vládní většiny.\n\n"}
{"id": "644550", "url": "https://cs.wikipedia.org/wiki?curid=644550", "title": "Seznam starostů Bernu", "text": "Seznam starostů Bernu\n\nZde je seznam starostů Bernu od roku 1832:\n\n"}
{"id": "644551", "url": "https://cs.wikipedia.org/wiki?curid=644551", "title": "Pecka", "text": "Pecka\n\nPecka je tvrdá část oplodí plodu peckovice nebo peckovičky, která chrání jádro plodu - semeno před poškozením. V případě, že se jedná o běžné ovoce, které slouží jako lidská potrava, je nutno pecku z potravy odstranit, neboť je nepoživatelná a může být i lidskému zdraví škodlivá.\n\n"}
{"id": "644552", "url": "https://cs.wikipedia.org/wiki?curid=644552", "title": "Katedrála svatého Petra (Montpellier)", "text": "Katedrála svatého Petra (Montpellier)\n\nKatedrála svatého Petra v Montpellieru (fr. \"Cathédrale Saint-Pierre de Montpellier\") je gotická katedrála a sídlo arcibiskupství v jihofrancouzském městě Montpellier. Původně bývala kaplí patřící klášteru sv. Benedikta, který založil roku 1356 papež Urban V. Roku 1536 byla kaple, v souvislosti s přesunem sídla arcibiskupství z Maguelone, přestavěna na katedrálu.\n"}
{"id": "644566", "url": "https://cs.wikipedia.org/wiki?curid=644566", "title": "Dostálova lípa", "text": "Dostálova lípa\n\nDostálova lípa (také známa jako lípa v Řetové) na Pardubicku patří svým obvodem mezi 15 nejmohutnějších památných lip České republiky.\n\n\nStojí v centru obce u stavení č. 1. Jde o mohutný nízko větvený troják s výraznými kořenovými náběhy. Roku 1956 se dostala na místní pohlednici. Přestože strom většina literatury vůbec neuvádí a nezmiňují, je lípa stále živá. Roku 2008 došlo k provedení odborné sanace - redukce koruny, posílení vazeb a zastřešení dutiny.\n\nLípa je často uváděna mezi nejmohutnějšími lipami České republiky, ale další podrobnosti a informace chybí, většina literatury ji vůbec nezmiňuje a databáze AOPK nemá žádnou dokumentaci. Přesto lípa stále krášlí obec.\n\n\n"}
{"id": "644567", "url": "https://cs.wikipedia.org/wiki?curid=644567", "title": "Lípa v Knapovci", "text": "Lípa v Knapovci\n\nLípa v Knapovci je jedna z nejmohutnějších lip srdčitých v České republice. Společně s druhou (menší) lípou srdčitou byly roku 1997 vyhlášeny skupinou památných stromů.\n\n\nObě lípy stojí v jižní části vesnice u hlavní silnice Ústí nad Orlicí – Lanškroun, konkrétně za křižovatkou (resp. odbočkou) na Houžovec a Dobrouč.\n\nAktuální stav stromu nelze spolehlivě doložit – podle záznamů hasičského sboru Dolní Dobrouče byla 15. října 2009 v Knapovci u křižovatky, kde památné lípy rostou, odklízena padlá lípa. Nelze proto vyloučit možnost, že strom zanikl (tato skutečnost vyžaduje ověření). Stromy tam stále jsou oba dva. Ale celkově jich tam je víc.\n\n\n\n"}
{"id": "644570", "url": "https://cs.wikipedia.org/wiki?curid=644570", "title": "Bernard ze Zierotina", "text": "Bernard ze Zierotina\n\nBernard ze Zierotina († 1655) byl českým pánem z rodu Žerotínů a majitelem slezského stavovského panství Falkenberk (dnes Niemodlin v Polsku) a panství Tułowice. Byl synem Marianny Pücklerové a Jana Viléma ze Zierotina, rektora pražské university od roku 1614. Za manželku si vzal Annu Kateřinu z Delwigu.\n\nBývalého knížectví Falkenberského se formálně ujal roku 1650, nicméně vzhledem ke sporům s dědici předchozího majitele Ernsta Posera, vládu fakticky převzal až roku 1654. Zemřel již roku 1655 a dědicem panství se stal jeho syn Siegfried Erdmann von Zierotin.\n\n"}
{"id": "644571", "url": "https://cs.wikipedia.org/wiki?curid=644571", "title": "Al-Dimaníjat", "text": "Al-Dimaníjat\n\nal-Dimaníjat je souostroví v Ománském zálivu a Indickém oceánu, které náleží Ománu. Leží přibližně 20 kilometrů severně od ománských břehů a skládá se z devíti ostrovů. Celková rozloha souostroví je 1 km². Nachází se zde přírodní rezervace. Ostrovy jsou oblíbeným místem pro potápěče a nachází se tu 22 potápěčských lokalit. Ostatní turisté mají příležitost kempingu.\n\nPřírodní rezervace ostrovů al-Dimaníjat spadá pod vilájety Síb (guvernorát Maskat) a Barka (guvernorát jižní al-Batína). Existuje zde množství přírodních památek včetně několika druhů korálových útesů, z nichž některé jsou i poměrně vzácné. Al-Dimaníjat je domovem pro mořské želvy a ptactvo, a to jak pro zdejší, tak stěhovavé.\n\nV roce 1984 byla rezervace uznána v mezinárodním měřítku, jakožto součást projektu \"\".\n\n"}
{"id": "644572", "url": "https://cs.wikipedia.org/wiki?curid=644572", "title": "Jared Cowen", "text": "Jared Cowen\n\nJared Cowen (* 25. ledna 1991 v Saskatoon, Saskatchewan) je bývalý kanadský hokejový obránce.\n\nV roce 2006 byl draftován do WHL v 1.kole (celkově 1.) týmem Spokane Chiefs. Sezónu 2006/07 odehrál převážně v rodném městě v týmu Saskatoon Contacts, který hrával ligu SMHL, za tým odehrál 41 zápasů a stal se nejtrestanějším hráčem klubu. 30. prosince 2006 měl debut v lize WHL za tým Spokane Chiefs, v zápase se střetl proti týmu Tri-City Americans. Ve Spokane Chiefs odehrál celkem 6 zápasů základní části a rovněž v playoff, ale prohráli ve kvalifikaci konferencí 2:4 na zápasy nad týmem Everett Silvertips. V roce 2009 byl draftován do NHL v 1.kole (celkově 9.) týmem Ottawa Senators. V týmu Spokane Chiefs zůstal, odehrál za tým pět sezón a v sezóně 2007/08 pomohl vybojovat Memorial Cup a Ed Chynoweth Cup, od sezóny 2009/10 byl jmenován kapitán týmu. 4. dubna 2010 měl debut v nejprestižnější hokejové lize NHL za tým Ottawa Senators proti týmu Tampa Bay Lightning ve kterém odehrál 6:46. Do kmenové sestavy Senators se dostal v sezóně 2011/12 a dokonce odehrál všech 82 zápasů. S týmem se jim podařilo postoupit do playoff, pro Cowena premiéra v NHL ale hned v úvodu byli vyřazeni klubem New York Rangers 3:4 na zápasy. Společně se spoluhráči Nickem Folignonem a Colinem Greeningem byli jediní Senators, kteří v žádném zápase sezóny nechyběli.\n\n\n\n"}
{"id": "644574", "url": "https://cs.wikipedia.org/wiki?curid=644574", "title": "Dhyan Chand", "text": "Dhyan Chand\n\nMajor Dhyan \"Chand\" Singh (hindsky: ध्यान 'चंद' सिंह, * 29. srpna 1905, Iláhábád - † 3. prosince 1979, Nové Dillí) byl indický pozemní hokejista, který je často označován jako nejlepší pozemní hokejista všech dob. S reprezentací Britské Indie získal celkem 3 zlaté olympijské medaile ze tří účastí na olympijských hrách (1928 v Amsterdamu, 1932 v Los Angeles a 1936 v Berlíně) a vstřelil celkem 40 branek ve 12 olympijských zápasech. Jeho slibnou kariéru přerušila 2. světová válka. Po válce byl ve věku 42 let vybrán i do výběru pro LOH 1948 v Londýně, ale tam už odmítl jet a ukončil kariéru. V Indii na den jeho narození 29. srpna připadá Indický národní den sportu.\n\n"}
{"id": "644583", "url": "https://cs.wikipedia.org/wiki?curid=644583", "title": "Krupice", "text": "Krupice\n\nKrupice je obilný výrobek, který se vyrábí procesem mletí obilí, kdy se nejprve melou hrubší částice zbavené slupky. Připravuje se z ní např. krupicová kaše, přidává se jako ingredience do knedlíků, halušek nebo lívanců.\n"}
{"id": "644586", "url": "https://cs.wikipedia.org/wiki?curid=644586", "title": "Auguste Salzmann", "text": "Auguste Salzmann\n\nAuguste Salzmann (14. dubna 1824 Ribeauvillé, Alsasko – 24. února 1872 Paříž) byl francouzský archeolog, malíř a průkopník archeologické fotografie.\n\nSalzmann pocházel z bohaté rodiny podnikatelů z Alsaska. Byl přítelem Eugèna Fromentina, se kterým v roce 1847 odjel do Alžírska. V roce 1851 se během pobytu v Egyptě setkal s egyptologem Augustem Mariettem, díky kterému začal mít zájem o archeologii.\n\nSalzman je průkopníkem krajinářské fotografie a náboženských scén, byl jedním z prvních, kdo začal fotografií podporovat archeologii. Společně s Louisem de Clercq jsou nejvýznamnějšími fotografy období kalotypie, v jejichž díle dominuje Egypt. Jeho fotografie z roku 1854 z Jeruzaléma na toto téma jsou inspirovány archeologem Féliciena de Caignarta Saulcyho.\n\nV roce 1853 požádal francouzskou vládu o podporu mise na ostrově Rhodos, kde chtěl studovat stavby příslušníků Maltézského řádu. Ve skutečnosti se však 12. prosince 1853 nevydal na Rhodos, ale do Jeruzaléma. Zajímal se především o spor, kterým se začal zabývat Félix de Saulcy v roce 1851 a pak v roce 1853 publikoval ve své knize \"Voyage autour de la mer morte\" (Výlet k Mrtvému moři). Otázka se týkala především věku hradeb Jeruzaléma.\n\nJakmile se Salzman o Saulcyho problému dozvěděl, změnil své plány na poslední chvíli: „Ve víře vědy jsme změnil cíl své cesty, abych prokázal skutečnou službu. Prohlédl jsem všechny památky v Jeruzalémě a fotografoval hlavně ty, jejichž původ byl sporný.“ V Jeruzalémě pobýval čtyři měsíce až do doby, kdy jej k návratu donutila horečka. Z výletu s sebou přivezl téměř 200 fotografií.\n\nNejúžasnější snímky v jeho albu \"Jerusalem\", který obsahuje celkem 174 fotografií, jsou bezpochyby architektonické detaily stěn Jeruzaléma a fragmentů z vykopávek, které učinil, aby působila jako „tvrdá fakta“. Salzmann harmonicky spojil své kvality malíře se svou odborností archeologa. Jeho komponované pohledy na architektonické detaily jsou velmi vyrovnané. V albu lze nalézt také pěkný pohled do údolí Jóšafat, Betléma a Jeruzaléma. Z dnešního pohledu je Salzmannovo album, ve srovnání s klasickým zobrazením prací Maxime Du Campa, opatřeno větší estetickou bohatostí.\n\nAlbum bylo vydáno v roce 1856 na svou dobu s přehnanou cenou 1400 franků. Možná také právě proto nemělo stejný komerční úspěch jako album fotografa Du Campa.\n\nČasopis \"Le Tour du monde\" reprodukoval v roce 1860 několik jeho snímků jako dřevoryty.\n\n\n"}
{"id": "644587", "url": "https://cs.wikipedia.org/wiki?curid=644587", "title": "Ostrůvek (rozcestník)", "text": "Ostrůvek (rozcestník)\n\nVýraz ostrůvek má celou řadu významů:\n"}
{"id": "644591", "url": "https://cs.wikipedia.org/wiki?curid=644591", "title": "Lochovický topol", "text": "Lochovický topol\n\nLochovický topol na Berounsku patřil k našim největším topolům černým (\"Populus nigra\"). Kmen dosahoval obvodu 1571 cm. Strom padl za bouře kombinované s vichřicí dne 2. července 1905, pařez topolu měl průměr 5 metrů. Pro srovnání: největší současný topol černý v Konárovicích u Kolína má obvod 780 centimetrů.\n\n"}
{"id": "644600", "url": "https://cs.wikipedia.org/wiki?curid=644600", "title": "František Ludvík ze Zierotina", "text": "František Ludvík ze Zierotina\n\nFrantišek Ludvík ze Zierotina († 1731) byl českým pánem z rodu Žerotínů, císařským radou a majitelem slezského stavovského panství Falkenberk (dnes Niemodlin v Polsku) a panství Tułowice, Valašské Meziříčí, Krásno a Rožnov pod Radhoštěm.\n\nJeho manželkou byla Luisa Karolína ze Zierotina (z velkolosinské větve), se kterou měl tři syny: Josefa, Františka a Michala. Vlády nad bývalým falkennberským knížectvím se ujal roku 1714. Sídlil na barokním zámku ve Valašském Meziříčí a ve Slezsku pobýval občas. Přesto byl hejtmanem Opolského knížectví a zastával úřady v Břežském knížectví. Roku 1722 založil klášter v Zašové, kde je i pohřben v poutním kostele Panny Marie Zašovské, který založil jeho bratr Karel Jindřich.\n\n"}
{"id": "644601", "url": "https://cs.wikipedia.org/wiki?curid=644601", "title": "Liber instrumentorum memorialium", "text": "Liber instrumentorum memorialium\n\nLiber instrumentorum memorialium je pozemková kniha pánů z Montpellieru, Guillemů, a jedná se o významný pramen k historii tohoto rodu. Byla sestavena na počátku 13. století pod patronací Viléma VIII. z Montpellieru, jehož panství je v ní rozsáhle sepsáno. Nejstarší dokumenty jsou datovány do roku 1059, nejmladší do 1204. 570 listin v ní obsažených je sestaveno podle typu a místa. Dle předmluvy ke knize jsou dokumenty rozděleny do dvou typů: první z nich se týkají vlastnictví pánů v maguelonské diecézi (v jejímž rámci jsou zahrnuty i papežské výsady, \"priviliegia\"), druhé jsou zaměřeny na vlastnictví v jiných oblastech. Nejstarší listiny zmiňují dohody Viléma IV., v nichž hrají roli hrady Pouget a Saint-Pons de Mauchiens. Posledních několik dokumentů se týká samostatné vlády Marie, dcery Viléma VIII., předtím, než se vdala za Petra II. Aragonského, čímž celé panství připadlo Aragonskému království.\n\n"}
{"id": "644602", "url": "https://cs.wikipedia.org/wiki?curid=644602", "title": "Ameridelphia", "text": "Ameridelphia\n\nAmeridelphia je skupina amerických vačnatců, která zahrnuje téměř 100 druhů. Jediným americkým vačnatcem, který nepatří do této skupiny, je kolokolo (\"Dromiciops gliroides\"), jediný dnes žijící zástupce řádu kolokolové (Microbiotheria). Skupina je nicméně pravděpodobně parafyletická, sdružující bazální linie recentních vačnatců, protože nejbližším příbuzným „australských vačnatců“ (+ kolokolo), tj. skupiny Australidelphia, jsou vačíci (Paucituberculata).\n\nMezi již vyhynulé rody skupiny Ameridelphia patří např. pozdně křídový rod \"Didelphodon\".\n\n"}
{"id": "644605", "url": "https://cs.wikipedia.org/wiki?curid=644605", "title": "Vologaisés III.", "text": "Vologaisés III.\n\nVologaisés III. (parthsky \"Valagaš\") byl parthský velkokrál z rodu Arsakovců panující v letech 111/112–147/148, do roku 128/129 jako vzdorokrál. Jméno jeho otce není známo, úvahy o Vologaisovi II. se dnes spíše nepřijímají.\n\nPočátky vlády Vologaisa III. nelze na základě dnešního stavu vědomostí přesně zrekonstruovat a jisté pouze je, že si své postavení musel vybojovat v občanské válce s Osroem, bratrem krále Pakora a protivníkem císaře Traiana při jeho tažení do Mezopotámie (115–116). Poslední Osroovy mince ražené v Seleukii nad Tigridem pocházejí z roku 127/128 a poslední zmínky v písemných pramenech z roku následujícího; nejpozději roku 129 tedy musel Vologaisés ovládnout většinu teritoria parthské říše, přičemž Osroův další osud je nejasný.\n\nHlavním úkolem krále byla vnitřní konsolidace státu, rozvráceného dlouholetými sváry mezi jednotlivými příslušníky arsakovské dynastie i Traianovými výboji, jakkoli dočasnými. Podařilo se mu to jen zčásti, neboť ani on nebyl ušetřen vzpoury zorganizované jedním Arsakovcem – Mithradatem IV. na východě. Určitou roli sehrál i vpád nomádských Alanů do Médie, který byl odražen až po mobilizaci značných sil kolem roku 136.\n\nNavenek udržoval Vologaisés dobré vztahy s císařem Hadrianem a teprve po nástupu Antonina Pia propukly spory o Arménii, tradiční třecí plochu mezi římskou a parthskou říší. Vologaisés, vědom si své vratké pozice, nakonec ustoupil, takže k válce za jeho vlády nedošlo. Z pramenů není patrné, jak král skončil – jeho nástupcem se stal syn vzdorokrále Mithridata IV., rovněž jménem Vologaisés.\n\n\n\n"}
{"id": "644606", "url": "https://cs.wikipedia.org/wiki?curid=644606", "title": "Mieczysław Halka-Ledóchowski", "text": "Mieczysław Halka-Ledóchowski\n\nMieczysław kardinál Halka-Ledóchowski (29. října 1822, Górki – 22. července 1902, Řím) byl arcibiskup poznaňsko-hnězdenský (v letech 1866 až 1886) a kardinál, který v letech 1892 až 1902 zastával funkci prefekta Kongregace de propaganda fide.\n\n\n\n"}
{"id": "644614", "url": "https://cs.wikipedia.org/wiki?curid=644614", "title": "Uhlířský vrch (přírodní památka, okres Český Krumlov)", "text": "Uhlířský vrch (přírodní památka, okres Český Krumlov)\n\nUhlířský vrch je přírodní památka v okrese Český Krumlov. Nachází se na Šumavě (Lučská hornatina), na severním svahu Uhlířského vrchu (925 m), 2 km jihozápadně od Loučovic. Je součástí přírodního parku Vyšebrodsko. Předmětem ochrany je zbytek horského smíšeného a suťového lesa.\n\nSamotný 925 metrů vysoký Uhlířský vrch geomorfologicky spadá do celku Šumava, podcelku Trojmezenská hornatina, okrsku Lučská hornatina a podokrsku Loučovická hornatina.\n"}
{"id": "644615", "url": "https://cs.wikipedia.org/wiki?curid=644615", "title": "Włodzimierz Ledóchowski", "text": "Włodzimierz Ledóchowski\n\nWłodzimierz Ledóchowski SJ (7. října 1866, Loosdorf – 13. prosince 1942, Řím) byl polský jezuita a v letech 1915 až 1942 generální představený Tovaryšstva Ježíšova.\n\n"}
{"id": "644620", "url": "https://cs.wikipedia.org/wiki?curid=644620", "title": "Maria Teresa Ledóchowska", "text": "Maria Teresa Ledóchowska\n\nMaria Teresa Ledóchowska (29. dubna 1863, Loosdorf, Rakousko – 6. července 1922, Řím, Itálie) byla polská misionářka, zakladatelka Kongregace sester misionářek sv. Petra Klawera a blahoslavená.\n\nNarodila se jako nejstarší z devíti dětí v polské šlechtické rodině, jejími rodiči byli hrabě Antoni Ledóchowski (1823-1885, syn generála Ignáce Ledóchowského) a Józefina Salis-Zizers (1831-1909) ze švýcarského rytířského rodu.\n\nJako dítě prokázala fenomenální paměť a vynikající talent v oblasti literatury, hudby a malířství. Rodina jí poskytla důkladné vzdělání. Ve škole na sebe upozornila inteligencí a svými schopnostmi, avšak na rozdíl od svých veselých vrstevníků byla uzavřené povahy. V roce 1873 její rodiče přišli o veškerý majetek vzhledem k úpadku společnosti, do jejíž akcií investovali, a rodina se přestěhovala do Sankt Pölten, kde Maria studovala v ústavu anglických panen.\n\nŠkolu ukončila v roce 1877 s vynikajícím prospěchem. Už v šestnácti letech vydávala vlastní časopis pro mládež a napsala knihu Moje Polsko. V roce 1883 se z Rakouska, kde prožila dětství, přestěhovala s rodinou do Polska, kde její otec koupil statek ve vesnici Lipnica Murowana. V roce 1885 se v této vesnici rozmohly neštovice; zatímco její otec nákaze podlehl, Maria přes nebezpečí smrti nakonec nemoc přestála, avšak se znetvořenou tváří. Proto se stala dvorní dámou u toskánské velkovévodkyně Alice Bourbonsko-Parmské v Salcburku.\n\nPo setkání s františkánkami misionářkami a přečtení spisů Charlese Martiala kardinála Lavigerieho o otroctví, s nímž se v roce 1889 setkala ve Švýcarsku, se začala věnovat africkým misiím a boji proti otroctvím černochů a později (v roce 1889) dvůr opustila, aby se této své činnosti mohla věnovat naplno. Její aktivity v tomto směru spočívaly především v pomoci misiím, intenzivní publikační a přednáškové činnosti a získávání misionářů v evropských zemích pro jejich vyslání do Afriky. V roce 1888 založila spolek pro boj proti otroctví v Africe. Dále založila tiskárnu sloužící šíření náboženské literatury v Africe a napsala řadu divadelních her k potírání otroctví (např. \"Černoška Zaida\").\n\nÚčinně přispívala k šíření znalostí o afrických misiích, a to i prostřednictvím vydávání časopisů Echo Afriky (pro dospělé) a Černoušek (pro mladé) v devíti evropských jazycích. V roce 1900 uspořádala ve Vídni protiotrokářský kongres.\n\nDíky svým aktivitám se jí podařilo získat značné finanční prostředky, jakož i bohoslužebné předměty a knihy, které posloužily podpoře misijní práce v Africe. Dne 29. dubna 1894 založila v Salcburku Sodalitu sv. Petra Clavera pro africké misie, která se složením řeholních slibů zakladatelky a některých dalších zúčastněných stala 8. září 1897 (podle jiných pramenů 9. září 1895 nebo 1896) novou řeholní kongregací (její ústava byly schválena Svatým stolcem 7. března 1910, až do druhé poloviny 20. století však zůstala sodalita přičleněna k Řádu menších bratří).\n\nZemřela v pověsti svatosti a byla pohřbena 10. července 1922 na hlavním římském hřbitově při bazilice sv. Vavřince. V roce 1934 bylo její tělo přeneseno do hlavního domu sodality.\n\nDne 19. října 1975 byla papežem Pavlem VI. prohlášena za blahoslavenou. Tentýž papež ji pak na žádost polských biskupů prohlásil 20. ledna 1976 patronkou díla misijní spolupráce v Polsku.\nPro své zásluhy v oblasti misií a boje proti otroctví] byla nazývána „Matkou Afriky“, ačkoliv v Africe nikdy nebyla. Její svátek se slaví 6. července, v den její smrti. Po druhém vatikánském koncilu rozšířily sestry klaveriánky svou činnost také na hlásání evangelia na dalších kontinentec.\n\n\n"}
{"id": "644629", "url": "https://cs.wikipedia.org/wiki?curid=644629", "title": "Gótské písmo", "text": "Gótské písmo\n\nGótské písmo je písmo určené k zápisu gótštiny. Ve čtvrtém století jej vytvořil misionář Wulfila (či též \"Ulfilas\") pro překlad Bible. Jedná se o derivát řecké alfabety, doplněný o několik dalších znaků: F, R a S z latinky, runové jera: ᛃ /j/ a uruz: ᚢ /u/ a 𐍈 (čti ƕair) /ƕ, hw/ kvůli přesnějšímu fonetickému rozlišení.\n\nWulfila se záměrně vyhnul použití runového zápisu, ačkoli se v té době pro zápis germánských jazyků běžně používal germánský futhark prostý. Obával se totiž spojování futharku s tehdejším germánským pohanstvím. Alfabeta se jevila jako lepší volba, a to i z důvodu toho, že usnadňovala komunikaci se zbytkem východní Evropy, které dominovala řecko-římská kultura.\n\nGótské písmo je známo především díky dílu Codex Argenteus (\"„Stříbrná Bible“\", 6. století), manuskriptové kopie výše zmíněného Wulfilova překladu Bible.\n\nZ této tabulky je jasně vidět, že vzorem gótskému písmo byla alfabeta. Znaky 𐍂 (R), 𐍃 (S) a 𐍆 (F) však zřejmě byly odvozeny z latinky, i když je možné, že byly převzaty z futharku, obdobně jako znaky 𐌿 a 𐌾 a možná i 𐍉.\n\nPo vzoru alfabety jsou písmena této abecedy užívána též jako číslice. Při tomto užití byla písmena buďto uzavřena mezi tečkami (•𐌹𐌱• = 12), nebo nad nimi byla vodorovná čárka (𐌹𐌱 = 12). Znaky 𐍁 (=90) a 𐍊 (=900) byly užívány pouze jako číslice, a přestože jsou považovány za součást gótského písma, nevyslovovaly se.\n\nStejně jako tehdejší alfabeta i latinka bylo i gótské písmo unciální, nerozlišovalo tedy velikost písmen, dalo by se říci, že používalo pouze majuskule.\n\nJediným známým diakritickým znaménkem je přehláska nad znakem 𐌹 /i/. V přepisu tedy ï.\n\nZ interpunkčních znamének se užívala tečka, dvojtečka a vodorovná čárka. Ta se však neužívala k vyznačení délky samohlásky, ale k označení číslic (viz výše) a zkratek (např. \"xius\" místo \"xristaus\", česky \"Kristus\").\n\nDrobnou zvláštností gótského písma je, že nepoužívalo mezery mezi slovy.\n\nGótské písmo je obsaženo v tabulce znaků Unicode, a to v rozsahu U+10330 až U+1034F.\n"}
{"id": "644630", "url": "https://cs.wikipedia.org/wiki?curid=644630", "title": "Marúf al-Bachít", "text": "Marúf al-Bachít\n\nMarúf al-Bachít ( , * 1947) je bývalý premiér Jordánska. Poprvé byl ve funkci premiéra od 27. listopadu 2005 do 25. listopadu 2007, podruhé od 9. února 2011 do 17. října 2011, v obou případech jej jmenoval král Abdalláh II.\n\nMarúf al-Bachít má za sebou vojenskou kariéru, u armády byl od roku 1964 do roku 1999, kdy ji opustil v hodnosti generálmajora. Jako své náboženství vyznává sunnitský islám.\n"}
{"id": "644634", "url": "https://cs.wikipedia.org/wiki?curid=644634", "title": "Sachalin-1", "text": "Sachalin-1\n\nSachalin-1 ( ) je konsorcium a stejnojmenný projekt na těžbu ropy a zemního plynu na pobřeží Sachalinu i blízko pobřeží v Ochotském moři. Je zaměřeno na tři ložiska: Čajvo ( ), Odoptu-more () a Arkutun-Dagi (). V jeho blízkosti také běží sesterský těžební projekt Sachalin-II.\n\nProjekt provádí firma Ekson Něftěgaz Limitěd ( , ), ve které mají podíly firmy\n\nSídlem Ekson Něftěgaz Limitěd je Južno-Sachalinsk přímo na Sachalinu.\n\nCelý projekt vyvolal obavy, zda nezpůsobí vyhynutí asijské populace plejtvákovce šedého, v které zbývají jen desítky plodných samic. Proto různé ochranářské organizace, zejména Mezinárodní svaz ochrany přírody a Světový fond divočiny vyvíjejí snahu postup projektů zpomalit, aby se stíhalo dělat průběžné vyhodnocování vlivu těžby na populaci plejtvákovce.\n\n"}
{"id": "644635", "url": "https://cs.wikipedia.org/wiki?curid=644635", "title": "Leguán modravý", "text": "Leguán modravý\n\nLeguán modravý (\"Cyclura lewisi\") je kriticky ohrožený druh ještěra z čeledi leguánovitých, který se endemicky vyskytuje na ostrově Grand Cayman, který je součástí Kajmanských ostrovů. Až do roku 2004 byl veden jako poddruh leguána kubánského, avšak v důsledku genetické odlišnosti, která byla zjištěna o čtyři roky dříve, došlo k jeho ustanovení samostatným živočišným druhem. Leguán modravý patří mezi ještěry dožívající se nejdelšího věku (rekord je 69 let).\n\nJako jediné dvě zoologické zahrady v Evropě je od ledna 2011 chovají Zoo Praha a Zoopark Zájezd o.p.s. V Zooparku Zájezd se již povedl i první odchov.\n\nLeguán modravý je největším původním obyvatelem ostrova Grand Cayman; v dospělosti dorůstá 51–76 cm (s ocasem až 1,5 metru) a váží až 14 kg. Jeho kloubové prsty se skvěle hodí ke kopání a lezení na stromy.\nAčkoli není známo, že by byl přímo stromovým druhem, byl pozorován i ve výši kolem pěti metrů.\n\nLeguáni modraví jsou sexuálně dimorfní - samec je zpravidla o jednu třetinu větší než samice. Samci mají nápadné stehenní póry, které používají k uvolňování feromonů. Samice mají póry menší a nemají tak výrazný hřbetní hřeben.\n\nBarva kůže dospělých samců se pohybuje od tmavě šedé po tyrkysově modrou, zatímco samice jsou zbarveny olivově zeleně až světle modře. Mláďata jsou bez rozdílu pohlaví tmavě hnědá nebo zelená se slabými tmavšími pruhy. Když novorozená mláďata poprvé vylezou z hnízda, mají na zádech osm tmavých pruhů tvaru V. Tyto pruhy začínají po roce mizet a měnit se na smetanově šedé skvrny, které mohou v dospělosti přejít až do modré.\n\nPro dospělé leguány modravé je obvyklá tmavě šedá odpovídající okolní krajině; zvíře mění barvu na modrou, jen když je v přítomnosti dalších leguánů a při ochraně svého území. Modrá barva je výraznější u samců, jejich výrazně černé nohy kontrastují se světlejší barvou těla.\n\nLeguáni modraví mají zlaté duhovky a červené oční bělmo. Mají vynikající zrak, dokáží vidět na dlouhé vzdálenosti; kvůli malému počtu tyčinek však vidí ve slabém světle špatně. Zato ale mají tzv. double cones buňky (\"dvojité kužely\"), které zajišťují ostré barevné vidění a umožňují jim vidět i v ultrafialovém spektru. Tuto schopnost leguáni používají, aby se při slunění se mohli přesvědčit, že absorbují dostatek slunečního světla ve formě UVA a UVB pro vytváření vitaminu D.\n\nU leguánů modravých se také vyvinulo tzv. parietální oko, které je umístěno uprostřed čela. Toto \"oko\" nefunguje stejným způsobem jako normální oko, má pouze základní sítnici a čočku, a tak nemůže tvořit obrazy. Je však citlivé na změny intenzity osvětlení a dokáže detekovat pohyb.\n\nNejdéle žijícím leguánem modravým v zajetí byl leguán jménem \"Godzilla\", kterého roku 1950 odchytil přírodovědec Ira Thompson na ostrově Grand Cayman. V roce 1985 Godzillu dovezl do Spojených států Ramon Noegel, roku 1990 byl prodán dovozci plazů Tomu Crutchfieldovi, který ho roku 1997 daroval zoologické zahradě Gladys Porter ZOO v Brownsville v Texasu. Tam ještěr zůstal až do své smrti v roce 2004. Thompson odhadoval, že Godzillovi bylo v době odchytu asi 15 let. Při odhadovaných 69 letech věku (z toho 54 v zajetí) by tak Godzilla byl nejdéle žijícím leguánem, o němž máme spolehlivý záznam. Přitom u jeho blízkého příbuzného, poddruhu leguána kubánského (\"Cyclura nubila caymanensis\"), máme záznamy jen o 33 letech života v zajetí.\n\nDlouhověkost ve volné přírodě není dokázána, ale předpokládá se, že leguáni se dožívají několika desetiletí.\n\nLeguán modravý je v zoo chován naprosto výjimečně. Od roku 2009 jej vlastní malý Zoopark Zájezd nedaleko Prahy, kde se v roce 2015 podařil evropský prvoodchov. V roce 2011 získala tato zvířata jako první tradiční velká zoo v Evropě Zoo Praha. Pár tohoto druhu je k vidění v pavilonu šelem a plazů. Od roku 2016 se počet evropských zoo s tímto druhem zvýšil o jedno francouzské zařízení, kam byla poskytnuta zvířata ze Zooparku Zájezd.\n\n"}
{"id": "644663", "url": "https://cs.wikipedia.org/wiki?curid=644663", "title": "Vlkovický rybník", "text": "Vlkovický rybník\n\nVlkovický rybník je jedním z nejstarších v Čechách. Leží asi deset kilometrů západně od Třeboně mezi vesnicemi Vlkovice a Slavošovice. Rybník je doložen již v roce 1400, kdy byl zřejmě založen Janem Tožicem z Tožic, majitelem Vidova. Roku 1516 je uváděn mezi velkými rybníky Štěpánka Netolického. Rybníkář Jakub Krčín ho později upravoval, rozšířil jeho hladinu a rybník přejmenoval na \"Pamatuj\", ale toto jméno se neujalo. Podobný případ se stal i u dalších rybníků, například Dvořiště.\n\nRybník je napájen z Miletínského potoka pomocí stoky, která vodu přivádí ze Zvíkovského rybníka. Dále do rybníka přitéká stoka od jihozápadu ze Slavošovického potoka, který je součástí povodí Spolského potoka. Kromě několika drobných potůčků na východním břehu je rybník napájen převážně dešťovými srážkami, protože jeho povodí je malé.\n\nRybník má dvě hráze. Jižní je dlouhá 400 metrů a nachází se nedaleko Slavošovic. Severní hráz má hlavní spodní výpust. Tvoří ji dvě dřevěné trouby o rozměrech 25 a 40 cm hrazené dřevěnými lopatami. Dvě hráze jsou zde proto, že rybník leží v mělkém sedle. Jižní hráz je mladší a zřejmě ji postavil Jakub Krčín.\n"}
{"id": "644671", "url": "https://cs.wikipedia.org/wiki?curid=644671", "title": "Okres Kępno", "text": "Okres Kępno\n\nOkres Kępno (polsky \"Powiat kępiński\") je okres v polském Velkopolském vojvodství. Rozlohu má 608,39 km² a v roce 2009 zde žilo 55 903 obyvatel. Sídlem správy okresu je město Kępno.\n\nMěstsko-vesnická:\n\nVesnické:\n\n"}
{"id": "644673", "url": "https://cs.wikipedia.org/wiki?curid=644673", "title": "Poloostrov Osa", "text": "Poloostrov Osa\n\nOsa je po poloostrově Nicoya druhý největší poloostrov Kostariky. Nachází se v jižní části státu v provincii Puntarenas. I přes relativně nevelkou rozlohu patří Osa k regionům světa s největší biodiverzitou. Vyskytují se tu ekosystémy pobřežních mokřadů a nížinných i horských deštných lesů. Většinu poloostrova pokrývá několik chráněných území - 5. nejrozlehlejší kostarický národní park Corcovado (42 438 ha) a několik lesních rezervací. \n"}
{"id": "644680", "url": "https://cs.wikipedia.org/wiki?curid=644680", "title": "Proč?/Amadeus", "text": "Proč?/Amadeus\n\n„Proč?/Amadeus“ je druhý singl skupiny Arakain. Nahrávka byla natočena už na jaře roku 1988 ve studiu Propast a vyšla jako singl v roce 1989 v rámci projektu Rockmapa Petra Jandy. Rockmapa 1.\n\n\n"}
{"id": "644681", "url": "https://cs.wikipedia.org/wiki?curid=644681", "title": "Oddíl", "text": "Oddíl\n\nSlovo oddíl může znamenat:\n\n\nOrganizační složky úřadů, institucí, organizací, části budov, ucelené pasáže listin a knih\n"}
{"id": "644687", "url": "https://cs.wikipedia.org/wiki?curid=644687", "title": "Ilija Garašanin", "text": "Ilija Garašanin\n\nIlija Garašanin (v srbské cyrilici Илија Гарашанин; 28. ledna 1812 Garaši – 22. června 1874 Grocka), byl srbský politik, premiér, ministr vnitra, jeden z představitelů bloku ustavobranitelů a tvůrce známého srbského politického programu Načertanije.\n\nPatřil k prvním politikům, kteří již měli připravený jasný program, kam celé Srbsko směřovat; byl stoupencem byrokratického způsobu řízení státu a také sjednocení jižních Slovanů do jednoho celku, který by se jako jediný mohl bránit případným vlivům jak z Turecka, tak Ruska nebo Rakouska. Přestože dlouhodobě prosazoval připojení těchto oblastí k Srbsku (velký zájem měl především na Bosně, která byla pod osmanskou nadvládou; turecká moc navíc v polovině 19. století značně slábla), zahraničněpolitické okolnosti ho nakonec nutily zmírnit vlastní postoje. Zastával konzervativní pozice.\n"}
{"id": "644688", "url": "https://cs.wikipedia.org/wiki?curid=644688", "title": "Pink Narcissus", "text": "Pink Narcissus\n\nPink Narcissus (tj. \"Růžový Narcis\") je americký film, který realizoval fotograf James Bidgood v roce 1971. Snímek byl postupně natočen na 8mm film v amatérských podmínkách v Bidgoodově manhattanském apartmánu během sedmi let (1963–1970).\n\nMladý homosexuální prostitut se nachází sám v luxusním bytě a sní o exotických milostných dobrodružstvích, ve kterých je středem pozornosti. Sám sebe si představuje jako toreadora v aréně, otroka římského císaře, člena harému arabského sultána nebo jako anděla.\n"}
{"id": "644690", "url": "https://cs.wikipedia.org/wiki?curid=644690", "title": "Třída Armidale", "text": "Třída Armidale\n\nTřída Armidale je třída hlídkových lodí australského námořnictva. Austrálie získala celkem 14 jednotek této třídy. Mezi jejich hlavní úkoly patří hlídkování, ochrana rybolovu, obrana výhradní ekonomické zóny a potlačování ilegální imigrace. Všechny jednotky jsou v aktivní službě vyjma HMAS \"Bundaberg\", kterou dne 11. srpna 2014 během údržby v doku těžce poškodil požár, a proto byla 18. prosince 2014 vyřazena.\n\nKontrakt na stavbu 12 jednotek této třídy, později navýšený o další dva čluny, zadalo australské ministerstvo obrany v roce 2003 společnosti Defence Maritime Services (DMS). Cílem objednávky bylo získat plavidla, která ve službě nahradí 15 dosluhujících lodí třídy \"Fremantle\", pocházejících z 80. let. Pro DMS pak všechny čluny postavila australská loděnice Austal. Kýl první jednotky byl založen v roce 2004. Do služby jednotlivé lodě vstupovaly mezi léty 2006–2008.\n\nJednotky třídy \"Armidale\":\nObrannou výzbroj tvoří jeden izraelským systém Rafael Typhoon vybavený americkým 25mm kanónem M242 Bushmaster. Ovládán může být ručně i dálkově. Doplňují jej dva 12,7mm kulomety. Posádku tvoří 21 mužů, na palubě však může být přepravováno dalších 20 osob. Pohonný systém tvoří dva diesely MTU 4000 16V. Lodní šrouby jsou dva. Nejvyšší rychlost dosahuje 25 uzlů. Dosah činí 3000 námořních mil při 12 uzlech.\n\n"}
{"id": "644691", "url": "https://cs.wikipedia.org/wiki?curid=644691", "title": "Reservation Road", "text": "Reservation Road\n\nReservation Road je americký film z roku 2007 režiséra Terryho George natočený podle stejnojmenné knihy Johna Burnhama Schwartze, který ji spolu s Georgem adaptoval do podoby filmového scénáře. Hlavní postavy v podání Joaquina Phoenixe a Marka Ruffala se ve filmu vyrovnávají s následky autonehody, při které vinou jednoho zemřel syn druhého.\n\nDwight Arno je právní zástupce rozvedený s Ruth, která má v poručnictví jejich syna Lucase. Dwight ho může navštěvovat. Dwight jede s Lucasem z baseballového zápasu, když mu zavolá Ruth a oznámí mu, že má zpoždění. Dwight proto potom spěchá, protože má strach, že ztratí právo Lucase navštěvovat. V jednu chvíli ztratí kontrolu nad vozidlem a srazí malého chlapce Joshe Learnera, který stál u silnice. Přestože je si srážky vědom, odjede. Lucasovi, který má lehké zranění, otec tvrdí, že narazili do kmene stromu. Dwight se později ve zprávách dozví, že chlapec zemřel. Snaží se potom zahladit důkazy, které by ho mohly usvědčit.\n\nPo počátečním šoku z nehody se Joshova matka Grace snaží najít způsob jak pokračovat v životě, zatímco její manžel Ethan je posedlý nalezením viníka a je naštvaný na policii kvůli tomu, že nepokročila ve vyšetřování. Ethan se nakonec rozhodne najmout právníka. Ukáže se, že tímto právníkem je Dwight. Oba se pak potkají také v soukromém životě - Ethanova dcera Ruth chodí na hodiny klavíru k Dwightově bývalé manželce Ruth.\n\nEthan časem přijde na to, že pachatelem je Dwight. Aby se mu pomstil a z obavy z toho, že Dwight bude odsouzen pouze na krátkou dobu, si Ethan koupí zbraň a jede ke Dwightovi domů, aby ho zabil. Ethan na Dwighta zamíří a ten, aby ochránil Lucase, který je zrovna u něj, prosí, aby šli ven. Ethan naloží Dwighta do kufru u auta a odveze ho na vzdálené místo, kde ho chce zastřelit. Díky Ethanově emocionálnímu stavu a váhání se podaří Dwightovi zbraně zmocnit a zamíří jí na Ethana, pak jí ale míří na sebe. Ethan vidí, že Dwight cítí kvůli nehodě zármutek, a rozhodne se ho tam nechat osamotě. Film končí, když se Lucas dívá na nahrávku, kde se Dwight přiznává k tomu, co udělal a vše synovi vysvětluje. Dwight měl v plánu se udat.\n\n"}
{"id": "644695", "url": "https://cs.wikipedia.org/wiki?curid=644695", "title": "Hercegovské povstání", "text": "Hercegovské povstání\n\nHercegovské povstání (srbochorvatsky Hercegovački ustanak, nebo také Nevesinjska puška) bylo povstání místního obyvatelstva proti osmanské správě na jihu Bosny a Hercegoviny, v okolí obce Nevesinje v roce 1875. Důvodem byla nová politika vůči křesťanskému obyvatelstvu (srbskému i chorvatskému), kterou sice vyhlásil sultán, ale která nebyla v praxi uplatňována místními osmanskými správci.\n\nVelmi rychle se vzpoura rozšířila do celého regionu a poukázala tak na neschopnost Osmanské říše tento region spravovat. Vojensky podporovaly vzbouřence jak Srbsko, tak i Černá Hora, což vyústilo v roce 1876 v ozbrojený střet mezi oběma státy a Tureckem. Kromě srbského obyvatelstva však vzbouřence podporovali různými způsoby i Chorvati z Rakousko-Uherska. Naplno se tak rozhořela tzv. Velká východní krize, tedy otázka, co s Bosnou a Hercegovinou. Panoval velice rozšířený názor, že by se toto území mělo připojit k Srbsku, avšak to nebylo schopné při následujícím konfliktu turecké vojsko porazit; jednak nebylo vojensky vůbec připraveno a ani politická reprezentace zprvu nebyla jednotná v tom, má-li být vyhlášena válka. \n\nNa mezinárodní scéně vyvolaly bosenské krutosti jak odpor, tak i vlnu zájmu o tento region a některé velmoci (Rusko) se je pokoušely využít pro realizaci vlastních zájmů v případě dělení Balkánského poloostrova. Velká Británie např. oficiálně vyzvala Osmanskou říši, aby s krutostmi skončila a přijala reformní plány (k takové myšlence se potom připojilo i Rakousko-Uhersko). Mezi ruským obyvatelstvem vypukla vlna panslavistických nálad, která byla živena do té doby různými skupinami učenců. Četní dobrovolníci se hlásili na pomoc křesťanskému obyvatelstvu Bosny a Hercegoviny. \n\nNa Berlínském kongresu bylo nakonec území přiřknuto Rakousko-Uhersku (ovšem pouze dočasně), které jej mělo spravovat, byť formálně zůstalo stále součástí Osmanské říše.\n\n"}
{"id": "644699", "url": "https://cs.wikipedia.org/wiki?curid=644699", "title": "Hercegovské povstání (1882)", "text": "Hercegovské povstání (1882)\n\nHercegovské povstání (srbochorvatsky Hercegovački ustanak) v roce 1882 bylo vzpourou srbského a muslimského obyvatelstva Bosny a Hercegoviny proti rakousko-uherské okupační správě. \n\nBylo rozhodnuto, že i obyvatelstvo nejnověji získaného území Habsburské monarchie má sloužit v její armádě. To však místní považovali za nehorázné, neboť Bosna formálně patřila ještě Osmanské říši a takové rozhodnutí může vydat jedině sultán. Bosňáci reagovali masivním odchodem na turecká území (především do Sandžaku), Srbové zprvu protestovali, poté vypuklo v okolí Foči ozbrojené povstání. Proti několika tisícům slabě vyzbrojených povstalců vyslali Rakušané tisíce dobře vyzbrojených vojáků; v hlavních centrech tak byly nepokoje urovnány okamžitě, v řadě menších oblastí u hranic s Černou Horou však pokračovaly ještě řadu týdnů.\n\n"}
{"id": "644713", "url": "https://cs.wikipedia.org/wiki?curid=644713", "title": "Kaňov", "text": "Kaňov\n\nKaňov je rozlohou jedenáctý největší rybník Třeboňska. Leží v sousedství rybníka Rožmberk, několik kilometrů severozápadně od Třeboně.\n\nRybník má jméno po rackovi chechtavém, kterým se na Třeboňsku říkalo \"káně\". Rybník je doložen již před rokem 1515. Na rybníku pracovali tři renesanční rybníkáři Třeboňska. V roce 1515 byla hráz povyšována Štěpánkem Netolickým. Roku 1564 upravoval rybník Mikuláš Ruthard a zřídil na vnitřní straně hráze kamenný taras. O devět let později rybník velmi poškodila povodeň a téměř došlo k protržení hráze. Rybník byl nakonec upravován Jakubem Krčínem. Za posledních Rožmberků poblíž rybníka stála bažantnice, kde přesně není známo.\n\nJe napájen ze Zlaté stoky, která rybník obtéká na straně krátké hráze. Dále Břilickým potokem od jihu, potokem od Dunajovic a potůčkem od Přeseky. Hráz je dlouhá 460 metrů. Výpust je tvořena dvěma neobvyklými troubami z čediče o průměru 0,5 metru hrazenými dřevěnými lopatami. Ústí do Rožmberka. Proto se na rybníku dělá výlov až po výlovu Rožmberka. Mezi hrází a Rožmberkem vede Zlatá stoka. Rybník je mělký a teplý. Nevyniká velikostí, ale množstvím ryb. Jeho břehy byly využívány jako pastviny.\n"}
{"id": "644716", "url": "https://cs.wikipedia.org/wiki?curid=644716", "title": "Lupina bílá", "text": "Lupina bílá\n\nLupina bílá (\"Lupinus albus\") je luštěnina patřící do čeledi rostlin bobovitých. Byla pěstována již v dobách starého Egypta a Antiky a v současnosti je opět zaváděna do kultury. Pochází z východního Středomoří.\n\nLupina bílá je jednoletá chlupatá bylina, dorůstající výšky asi 30 až 120 cm. Listy jsou dlanitě složené, řapíkaté, tvořené 7 až 9 podlouhle vejčitými lístky. Listy jsou na líci lysé, na rubu hustě chlupaté. Květenství je vzpřímený, 5 až 20\ncm dlouhý hrozen. Květy jsou krátce stopkaté, bílé nebo modré či fialové, s 15 až 16 mm dlouhou korunou. Plodem je až 11 cm dlouhý nepukavý lusk, obsahující nejčastěji 3 až 6 semen. Semena jsou okrouhlá, zploštělá, asi 12 mm dlouhá, nejčastěji bílá.\n\nLupina bílá se vyskytuje ve východním Středomoří. Je přirozeně rozšířena v Albánii, Bulharsku, v Řecku a na Krétě, v bývalé Jugoslávii a v Turecku. Kulturní formy byly rozšířeny po celém Středomoří.\n\nLupina bílá je stará kulturní plodina, využívaná již ve starém Egyptě a v dobách Antiky. V ČR se dříve zřídka pěstovala jako krmivo a zelené hnojení. V současnosti je opět zaváděna do kultury jako zdroj cenného krmiva. Používají se zejména kultivary bez obsahu alkaloidů. Jsou vhodné pro oblasti s neutrální půdou.\n\nObdobně jako lupina bílá jsou využívány i některé jiné druhy tzv. sladkých lupin, tedy obsahujících nižší množství alkaloidů. Ze středomořských druhů je to zejména lupina žlutá (\"Lupinus luteus\") a lupina úzkolistá (\"Lupinus angustifolius\"). Naproti tomu v ČR rozšířený druh lupina mnoholistá (\"Lupinus polyphyllus\") jedlý není.\n\nJako tremoso jsou označována semena lupiny bílé. Tyto plody nemají zemědělské využití avšak jsou využívány po celém světě jako příloha k jídlům, lehký předkrm nebo jen jako chuťovka. Velmi rozšířená je jejich konzumace v Portugalsku a Brazílii, kde se také v největší míře pěstují. Nejčastěji se využívají jako chutný doplněk k pivu – náhrada oříšků nebo tyčinek.\n\nNeupravená semena lupiny obsahují neurotoxické aminokyseliny, které mohou na lidský organismus působit, pokud jsou dlouhodobě a ve velkém množství konzumovány v suché podobě.\n\nChcete-li konzumovat lupiny bez rizika, musí být vařené a na několik dní naloženy ve vodě, která se pravidelně vyměňuje. Poté plody ztrácejí svou původní hořkou chuť a dochází k eliminaci alkaloidů. Takto upravený plod se nazývá Tremoso a nepředstavuje žádné zdravotní riziko, naopak je zdraví prospěšný.\n\nTremoso má obsah bílkovin přibližně stejně vysoký jako v sóje, tedy průměrně 35 %. Složení těchto bílkovin je z dietetického hlediska vynikající díky jinak často v rostlinách deficitním aminokyselinám, zejména lysinu. Další esenciální aminokyseliny nacházející se v lupině jsou leucin a methionin, dále také semiesenciální aminokyselina arginin.\n\nV lupinových bobech je více než 10 % tuků, které mají vynikající složení díky až 80 % nenasycených mastných kyselin v tucích obsažených. Další významnou látkou je lecitin – jeho obsah je až 2,5 % v tuku. Lecitin je důležitý přírodní emulgátor.\n\nJsou nakládané plody vlčího bobu ve sladkém nebo slaném nálevu. Vhodné jako příloha k jídlům, chuťovka nebo doplněk salátů. Dá se konzumovat v syrovém stavu, ale v případě, že slouží jako příloha, je vhodné ji povařit. Vaření aktivuje enzymy, odstraňuje proces klíčení a hořkou chuť bobů. Tato úprava se většinou provádí průmyslově, takže výrobek se prodává již vařený a konzervovaný slanou vodou.\nTremoso se většinou jí bez slupky. V puse ho rozkousnete a jednoduše slupku odstraníte. Slupku můžete sníst také, ale je tvrdá a trochu hůře stravitelná, získáte tak o něco více vlákniny. Na talířku můžete přidat sůl dle chuti, většinou jsou ale Tremoso dost slané již z výroby.\n\nObsahuje pouze 30 % sacharidů, převážně s krátkým řetězcem.\nPřirozeně žlutá barva mouky díky obsahu karotenoidů je v pekařském řemesle velmi žádaná. Její emulgační vlastnosti částečně nahrazují vaječné žloutky. Lupinová mouka je také vhodná pro výživu celiaků a pro veganské vaření.\n\nPodle portugalské tradice se svátek Tremosa slaví v srpnu.\n"}
{"id": "644724", "url": "https://cs.wikipedia.org/wiki?curid=644724", "title": "Politické strany v Dánsku", "text": "Politické strany v Dánsku\n\nToto je seznam politických stran v Dánsku.\n\n"}
{"id": "644731", "url": "https://cs.wikipedia.org/wiki?curid=644731", "title": "Aiken", "text": "Aiken\n\nNázev Aiken může znamenat:\n\n\n"}
{"id": "644734", "url": "https://cs.wikipedia.org/wiki?curid=644734", "title": "Seznam hvězd v souhvězdí Vozky", "text": "Seznam hvězd v souhvězdí Vozky\n\nToto je seznam významných hvězd v souhvězdí Vozky (\"Auriga\"). Hvězdy jsou seřazeny podle zdánlivé hvězdné velikosti.\n\n\n"}
{"id": "644737", "url": "https://cs.wikipedia.org/wiki?curid=644737", "title": "Dinis Fernandes", "text": "Dinis Fernandes\n\nDinis Fernandes byl portugalský mořeplavec a obchodník. V 15. století se plavil ve službách Jindřicha Mořeplavce. V roce 1445 vypravil na vlastní náklady loď se kterou se účastnil druhé výpravy Lançarote de Freitase na jih podél západního pobřeží Afriky. Doplul k ústí řeky Senegal, které objevil krátce před ním Lançarote de Freitas a společně pluli po ní do vnitrozemí. Na 14° severní šířky objevil Zelený mys, který je nejzápadnějším bodem pevninské Afriky.\n\n"}
{"id": "644745", "url": "https://cs.wikipedia.org/wiki?curid=644745", "title": "Oxid wolframitý", "text": "Oxid wolframitý\n\nOxid wolframitý (WO) je jedním z oxidů wolframu, který je v něm přítomen v oxidačním stavu III.\n"}
{"id": "644752", "url": "https://cs.wikipedia.org/wiki?curid=644752", "title": "Dias", "text": "Dias\n\nDias je příjmení užívané v portugalsky hovořících zemích, zejména v Portugalsku a Brazílii. Je příbuzné s příjmením Díaz užívaného ve španělštině. Označuje více osobností:\n\n\n"}
{"id": "644756", "url": "https://cs.wikipedia.org/wiki?curid=644756", "title": "Jetel alpský", "text": "Jetel alpský\n\nJetel alpský (\"Trifolium alpinum\", syn. \"Bobrovia alpina\") je jetelovina středně až krátce výběžkatá s trojčetnými listy s trichomy na okraji, elipsovitými až kopinatými, o 100 % delšími než širšími. Rostlina dosahuje na výšku 5–20 cm. Květy jsou v hlavách na dlouhých stopkách, široké jsou 3–5 cm. Barva květů je růžová až purpurově červená, kvete od konce června do srpna (závisí na nadmořské výšce). Plodem je lusk.\nJetel alpský je vytrvalý, po mnoho let se vyskytuje na jednom místě a nesnáší častější kosení. Vyskytuje se ve středně suchých lokalitách. V Alpách se vyskytuje až do alpínského pásma ve výšce 3100 m n. m. Zlepšuje pícní kvalitu méně vydatných travních porostů na mezích a řidších loukách.\n\n \n"}
{"id": "644760", "url": "https://cs.wikipedia.org/wiki?curid=644760", "title": "Audiopsychofonologie", "text": "Audiopsychofonologie\n\nAudiopsychofonologie (anglicky Audio-Psycho-Phonology) je vědní obor, který v 50. letech 20. století založil francouzský otorhinolaryngolog Alfred A. Tomatis.\nCentrálními pojmy jsou tzv. Tomatisův efekt a Tomatisovy zákony. Kombinuje poznatky o anatomii a fungování sluchového ústrojí, percepci zvuku a jeho zpracovávání v mozku se zvláštním ohledem na zpracovávání řeči, dále poznatky získané z různých odvětví psychologie a psychoterapie a v neposlední řadě moderní technologie. Často se můžeme setkat i s pojmy \"metoda TOMATIS\" nebo \"poslechový program TOMATIS\" – tyto názvy označují již samotný postup uplatňovaný při terapiích nebo rozvojových programech, které vychází z teoretické báze vědecké disciplíny nazývané \"audiopsychofonologie\".\n\nPůvodně se tento vědní obor měl nazývat jen \"audiofonologie\", ale kvůli svému přesahu do oboru psychologie současný název reflektuje i tento vztah a obor tedy nese název \"audiopsychofonologie\".\n\nAlfred Tomatis na základě svých výzkumů formuloval následující pravidla, která prezentoval Akademii věd a Akademii medicíny v Paříži roku 1957 a 1960.\n\nTomatisův efekt spočívá v tom, že je možné pomocí speciálně vyvinutého přístroje, tzv. Elektronického ucha, stimulovat svaly ve středním uchu tak, aby se sluch člověka stal vnímavějším vůči určitým zvukovým pásmům.\n\nAudiopsychofonologie byla již při svém vzniku považována za alternativní terapeutickou disciplínu. Dnes lze rozlišit dvě její větve:\n\n"}
{"id": "644761", "url": "https://cs.wikipedia.org/wiki?curid=644761", "title": "Žluvovití", "text": "Žluvovití\n\nŽluvovití (Oriolidae) jsou středně velcí ptáci z řádu pěvců. Celkem 33 druhů obývá oblasti Starého světa od Afriky přes Evropu a Asii až do Austrálie. V České republice žije pouze žluva hajní (\"Oriolus oriolus\").\n\nŽluvovití ptáci vznikli původně v australsko-novoguinejské oblasti, odkud se nejprve rozšířili do Asie a poté do Afriky a na souostroví Filipíny, odkud opakovaně kolonizovali Asii a ostrovy Indonésie. Zajímavé je, že nekolonizovali ostrovy Tichého oceánu a indonéské druhy kolonizovaly svou oblast rozšíření teprve nedávno - zdá se, že jsou druhy této čeledi minimálně adaptovány k ostrovnímu životu.\n\nPodle analýzy DNA:\n\n"}
{"id": "644762", "url": "https://cs.wikipedia.org/wiki?curid=644762", "title": "Šeli Jachimovič", "text": "Šeli Jachimovič\n\nŠeli Jachimovič ( , narozena 28. března 1960 Kfar Saba) je izraelská politička, poslankyně Knesetu za Stranu práce a její bývalá předsedkyně.\n\nNarodila se ve městě Kfar Saba a v roce 1985 získala vysokoškolské vzdělání bakalářského stupně v oboru behaviorálních věd, psychologie, sociologie a antropologie na Ben Gurionově univerzitě. Žije v Tel Avivu, je svobodná, má dvě děti. Hovoří hebrejsky, anglicky, a polsky. Sloužila v izraelské armádě, kde dosáhla hodnosti nadporučíka.\n\nV letech 1986–2000 pracovala jako novinářka a moderátorka rozhlasové stanice Kol Jisra'el, v letech 2000–2005 pak byla komentátorkou televizní stanice Aruc Štajm (\"Channel 2\"). Pak vstoupila do politiky.\n\nDo Knesetu nastoupila po volbách roku 2006, ve kterých kandidovala za Stranu práce. Ve funkčním období 2006–2009 působila jako předsedkyně parlamentního výboru pro práva dětí, jako členka výboru House Committee, výboru finančního, výboru pro kontrolu státu a jako členka vyšetřovací parlamentní komise pro integraci arabských zaměstnanců do veřejného sektoru. Ve volbách roku 2009 svůj mandát obhájila. Od roku 2009 předsedala parlamentnímu etickému výboru, byla členkou finančního výboru a výboru pro práci, sociální věci a zdravotnictví.\n\nV září 2011 se zapojila do souboje o post předsedy Strany práce a ve vnitrostranických volbách ve druhém kole porazila Amira Perece. Stala se tak první ženou v čele této strany od dob Goldy Meirové. Funkci předsedkyně ale zastávala jen do roku 2013, kdy ji nahradil Jicchak Herzog. Ve volbách v roce 2013 totiž Šeli Jachimovič sice v čele kandidátky Strany práce obhájila poslanecký mandát, ale Strana práce jako celek s 15 získanými mandáty jen skromně posílila své parlamentní zastoupení.\n\nMandát obhájila jako řadová poslankyně rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "644765", "url": "https://cs.wikipedia.org/wiki?curid=644765", "title": "Josef Dessauer", "text": "Josef Dessauer\n\nJosef Dessauer, \"původní křestní jméno\" Siegmund, (28. května 1798, Praha – 8. června 1876, Mödling u Vídně), byl klavírista a hudební skladatel pocházející z Čech.\n\nOtec Siegmunda Dessauera byl pražský obchodník židovského původu a předpokládalo se, že Siegmund převezme jeho obchod. Studoval hru na klavír u Bedřicha Diviše Webera, prvního ředitele Pražské konzervatoře a skladbu u Václava Jana Křtitele Tomáška. Tomášek ho seznámil s Františkem Palackým, se kterým se Dessauer důvěrně spřátelil.\n\nNa svou první obchodní misi vycestoval roku 1821 do Neapole. Tam se však spíše věnoval hudbě než obchodu. Přijal křestní jméno Josef a získal si vynikající pověst jako klavírista a hudební skladatel. Po smrti svého otce v roce 1825 se sice rodinného obchodu ujal, přestěhoval se do Vídně, ale velmi brzy se obchodní činnosti vzdal a cele se věnoval hudbě.\n\nV roce 1831 odjel do Paříže, kde si rychle získal velkou popularitu i přátelství tehdejších literárních a hudebních špiček. Mezi jeho blízké přátele patřili Hector Berlioz, Giacomo Meyerbeer, Gioacchino Rossini a Jacques Fromental Halévy. Ferenc Liszt zkomponoval klavírní transkripce jeho tří nejoblíbenějších písní, Frédéric Chopin mu věnoval dvě ze svých polonéz (\"Deux polonaises, op. 26\") a s George Sandovou si dlouhá léta dopisoval. Shodou okolností zemřeli ve stejný den.\n\nPřestože po většinu svého života žil ve Vídni, nepřetrhal své vazby na Prahu a slovanské prostředí. Ve Vídni se zúčastňoval \"Slovanských besed\". Napsal šest písní na texty Františka Ladislava Čelakovského a tři písňové cykly věnoval české a slovenské písní \"(Slavische Melodien)\". Jeho první opera \"Lidwinna\" byla uvedena v Praze v roce 1836 u příležitosti korunovace posledního českého krále Ferdinanda I. Dobrotivého. Na sklonku života téměř zcela oslepl.\n\nDessauer se stal skladatelem širokého záběru. Komponoval opery, komorní hudbu, symfonie i další orchestrální skladby, ale světového úspěchu dosáhl svými písněmi. Vydal přes dvacet písňových cyklů. Je právem považován za důstojného pokračovatele Franze Schuberta v oboru písňové tvorby. Ve svém díle vycházel z ducha lidových písní evropských národů.\n\n\n\n\n"}
{"id": "644766", "url": "https://cs.wikipedia.org/wiki?curid=644766", "title": "Freeganismus", "text": "Freeganismus\n\nFreeganismus (nebo také freeganství) je praxe a ideologie založená na omezené účasti v konvenční ekonomice a na minimální spotřebě zdrojů, zejména využíváním předmětů a především jídla, které byly zbytečne vyhozeny. Freegani se vymezují proti konzumní společnosti, plýtvání a nerovnoměrné distribuci bohatství ve světě. Freegani jsou přesvědčeni, že dnešní ekonomický systém cílící na zisk vykořisťuje lidi, zvířata i přírodu. Snaha o minimální využívání zdrojů (tedy i peněz) vede u freeganů k participaci v rámci alternativním způsobů obživy, které mohou být v některých státech nesmyslne i za hranou zákona. Jde především o využívaní volných zdrojú, tedy aktivity jako dumpster diving vybírání popelnic s cílem zachránit předmety, jídlo, případně další vyhozené, znovupoužitelné věci, které nekdo vyhodil přitom jim nic není před zbytečnou likvidací, dále pak dobrovolná nezaměstnanost, squatting, stopování, opravování rozbitých produktů, guerrillové zahradničení a další aktivity snažící se o šetrnost k životnímu prostředí a šetření peněz.\n\nSlovo freegan vzniklo spojením slov ‚free‘ a ‚vegan‘: veganství je založené na odmítnutí využívání zvířat pro lidskou potřebu. Vegan tedy nekupuje žádné živočišné výrobky, zatímco freegan se odmítá na konvenční ekonomice podílet úplně. Ač je veganství s freeganstvím pevně spjato a vegani se často nesoustředí jen na nezneužívání zvířat, ale i životního prostředí jako celku, freegani konzumují i živočišné produkty, pokud už jednou skončily v popelnici a jsou určené k likvidaci ale nic jim není. V češtině bychom pro freegany mohli použít označení paběrkáři.\n\nFreeganství vzniklo v devadesátých letech v Americe, slovo freegan vymyslel až v roce 1994 Keith McHenry, spoluzakladatel anarchistické skupiny Food not Boombs. V roce 1999 vznikla brožura \"Why Freegan?\" napsaná bubeníkem Warrenem Oakesem, která tento pojem definuje. Vznikla stránka freegan.info, začali se pořádat pravidelné schůze a workshopy a freeganství se rozšířilo do povědomí veřejnosti. Freeganství se poslední dobou objevilo i v českém tisku, např. na stránkách České televize, Ona.idnes.cz nebo Novinky.cz, tyto konkrétní články se ale zabývají spíše fenoménem dumpster divingu a nevěnují se širšímu významu freeganství.\n\nZískávání jídla z odpadu získalo freeganům popularitu v médiích. Praxe získávání vyhozených produktů ze supermarketů se obecně nazývá garbage picking, v západní Evropě se nejčastěji používá termín z britské angličtiny skipping nebo termín z americké angličtiny dumpster diving. Jde o získávání jídla z popelnic a zejména z kontejnerů u supermarketů a obchodů, kde končí potraviny kvůli prošlému datu spotřeby, poškozenému obalu nebo po dovezení nové várky zboží od dodavatelei prešto že mu mnohokrát nic není a je scela jedlé a upotřebitelné. V popelnicích získávají jídlo, ale i oblečení, nábytek, hračky, nářadí a jiné předměty denní potřeby kterím niec není jen je nekdo hodil do popelnice.\n\nNa světě se kolem 1/3 všeho vyprodukovaného jídla, tedy kolem 1,3 mld tun jídla, ročně znehodnotí nebo vyhodí, zároveň ale 795 milionů lidí (1 z 9) trpí chronickou podvýživou (jinak řečeno hladem) v roce 2014 až 2016. To je podle freeganů jeden z důsledků nefunkčního systému, proti kterému se vymezují. Takto získané jídlo nevyužívají jen pro vlastní spotřebu, ale i k rozdáni potřebným.\n\nV mnoha zemích je však braní odpadků na hranici zákona, v ČR je dle platné legislativy navíc kvalifikováno jako krádež (při hodnotě věcí do 5 000 korun jako přestupek). Naopak v mnoha státech USA je odpad považovaný za veřejné vlastnictví, neboť se jí majitel dobrovolně vzdal a přebírání odpadu tedy za trestný čin považované není. V některých státech (jako Velká Británie) není vztah obchodů a jejich odpadu pro změnu zákonně zřejmý a freegani se tak běžně uchylují k vybírání odpadu v nočních hodinách.\n\nFreegani se také mohou účastnit paběrkování na polích, kde zůstává nesklizená zelenina, která nevyhovuje požadavkům odběratele, přestože je nepoškozená a konzumovatelná. Související aktivitou je také guerrillové zahradnictví (guerrilla gardening), které spočívá v osázení nevyužité půdy na veřejných prostranství, nebo sbírání potravy v přírodě a samozásobitelství. Na hnojení takto využívané půdy se často využívá část potravin získaných z odpadních kontejrnerů a místo běžného kompostování často používají tzv. vermikompost, což umožňuje lepší využití omezené plochy na pěstování. Část \"přírodních\" freeganů má na venkově usedlosti, které jsou plně soběstačné nejen potravinově, ale i energeticky a tito lidé žijí takzvaně zcela \"mimo systém\" – autonomně.\n\nDalší aktivita, která je spojována s freeganským hnutím je sdílení, které navazuje na anarchistickou myšlenku kultury darů. Například síť Food Not Bombs (Jídlo místo bomb) využívá jídla, které by se jinak vyhodilo, k vaření teplých jídel pro každého, která rozdává na ulicích. Podobně hnutí Really, Really Free Markets pořádá akce, na kterých si freegani vyměňují nejen předměty, ale i znalosti a dávají si dary a jídlo. Obdobně fungují i tzv. \"obchody zdarma\" (Free store), kde si zákazníci mění zboží a služby mimo monetární systém. Často takto freegani sdílejí s ostatními také jídlo získané z odpadních kontejnerů.\n\nFreegani také prosazují sdílení dopravních prostředků, například využíváním sdílených aut či autostopu. Využívají též systém sdílení kol, opravují nalezená a rozbitá jízdní kola a učí také ostatní členy komunity, jak si kola opravovat. Díky tomu má jejich doprava velmi malou ekologickou stopu.\n\nFreegani věří, že bydlení je právo, ne privilegium. Součástí freeganství je tedy i squatting, neboli obydlení a renovování nevyužívané, často chátrající budovy (často v soukromém vlastnictví, kdy vlastník budovu nevyužívá), které je často spojené i s pořádáním kulturně-vzdělávacích akcí. V Praze od roku 2014 fungoval squatt Autonomní sociální centrum Klinika, kde se pořádají jazykové kurzy, koncerty, přednášky i lidová kuchyně (rozdávání jídla zadarmo z \"vydumpsterovaných\" nebo darovaných potravin). Činnost centra byla ukončena po exekuci budovy a jejím převzetím společností SŽDC na počátku roku 2019.\n\nV ČR je squatting považován za protiprávní jednání ve smyslu dlouhodobějšího pobytu na určitém místě v majetku druhé osoby bez povolení, pouhé přespání do této kategorie nespadá.\n\nFreegani se staví proti práci vykonávané pouze za účelem hromadění hmotných věcí. Jejich potřeba klasického zaměstnání je podle nich snížena omezením se pouze na základní potřeby (jídlo, ošacení, bydlení atd.) a většinu toho získávají ze zbytků z odpadu. Podle freeganů jim méně práce v zaměstnání uvolňuje další čas pro politické aktivity a zároveň se vyhýbají takovým úkolům, které vidí jako ztrátu cenného času, nebo které jim přikazuje někdo jiný, přináší jim stres, nudu, monotónnost a ohrožují jejich fyzickou a psychickou pohodu. Freegani proto ale nemusí být automaticky líní, mnoho z nich čas vynakládá na práci v dobrovolnických organizacích (oprava rozbitých věcí, vaření jídla pro potřebné, starost o opuštěná zvířata, lidskoprávní organizace apod.). Stejně jako u squattingu se tak velmi často liší teorie a praxe. V průzkumech se freegani velmi liší - část z nich pracuje pouze občas, část pracuje důsledně v dobrovolnických organizacích a část z nich má normální konvenční zaměstnání.\n\nFreegani bývají společností kritizováni za to, že brojí proti konzumu, který jim však poskytuje základní obživu a nemohli by bez něj existovat (viz vybírání odpadků apod.). Nicméně cílem freeganů není zachování jejich koexistence s konzumem, ale jeho omezení a návrat k životu v menších komunitách, větší soběstačnosti a snížení spotřeby zdrojů. Mezi lidmi navíc vzbuzuje často extrémní odpor způsob freeganské obživy, tedy vybírání odpadků, a jeho zdravotní rizika. Samotní freegani však argumentují tím, že tento strach pramení z přehnaných interpretací starších studií o mikrobiotě a nikoho z nich jídlo z odpadu na zdraví neohrozilo. \n\n\n"}
{"id": "644769", "url": "https://cs.wikipedia.org/wiki?curid=644769", "title": "Kathleen Kennedyová", "text": "Kathleen Kennedyová\n\nKathleen Kennedyová, nepřechýleně Kathleen Kennedy, (* 5. června 1953 Berkeley) je americká filmová producentka, která spolupracovala zejména se Stevenem Spielbergem a se svým manželem Frankem Marshallem. Podílela se na tvorbě sérií \"Jurský park\", \"Indiana Jones, Star Wars\" nebo filmu \"E.T. – Mimozemšťan\".\n\n"}
{"id": "644775", "url": "https://cs.wikipedia.org/wiki?curid=644775", "title": "Ejtan Kabel", "text": "Ejtan Kabel\n\nEjtan Kabel, (narozen 23. srpna 1959 Roš ha-Ajin), je izraelský politik a od roku 1996 poslanec Knesetu za Stranu práce.\n\nSloužil v izraelské armádě, kde dosáhl hodnosti Sergeant Major. Žije v Roš ha-Ajin, je ženatý, má tři děti. Hovoří hebrejsky a anglicky. Studuje bakalářský cyklus na Hebrejské univerzitě.\n\nV minulosti byl poradcem ministra zemědělství Avrahama Kace-Oze a politiků Šimona Perese nebo Benjamina Ben Eliezera. Působil jako předseda studentského svazu na Hebrejské univerzitě a generální tajemník Strany práce.\n\nDo Knesetu nastoupil už po volbách roku 1996, ve kterých kandidoval za Stranu práce. Do parlamentu usedl ale až jako náhradník v říjnu 1996. Ve funkčním období 1996–1999 působil v parlamentním vyšetřovacím výboru v případu zřícení mostu přes řeku Jarkon během makabiády v roce 1997, ve výboru pro vnitřní záležitosti a životní prostředí a ve výboru státní kontroly. V následujícím volebním období po volbách roku 1999 usedl opět v Knesetu až jako náhradník, a to v březnu 2001. Po zbytek funkčního období byl předsedou podvýboru pro akciový trh, členem výboru finančního a výboru pro ekonomické záležitosti.\n\nVe volbách roku 2003 byl zvolen do Knesetu, kde pak v letech 2003–2006 pracoval jako člen výboru petičního, výboru pro vzdělávání, kulturu a sport, výboru pro ekonomické záležitosti (tomu i předsedal), výboru pro ústavu, právo a spravedlnost, výboru pro státní kontrolu a výboru pro televizi a rozhlas. Mandát obhájil i ve volbách roku 2006. Ve funkčním období 2006–2009 zastával post člena výboru House Committee a výboru pro zahraniční záležitosti a obranu. Za Stranu práce byl zvolen do Knesetu i ve volbách roku 2009. Od roku 2009 je členem výboru pro zahraniční záležitosti a obranu, výboru pro vnitřní záležitosti a životní prostředí, výboru pro ústavu, právo a spravedlnost, výboru pro vědu a technologie a výboru House Committee.\n\nKromě parlamentních postů byl v letech 2006–2007 členem vlády Ehuda Olmerta jako ministr bez portfeje. Ve volbách v roce 2013 svůj poslanecký mandát obhájil. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "644779", "url": "https://cs.wikipedia.org/wiki?curid=644779", "title": "The Band", "text": "The Band\n\nThe Band byla uznávaná a vlivná rocková skupina z Kanady. Původní sestava se skládala z Kanaďanů Ricka Danka (basová kytara, kontrabas, housle, trombon, zpěv), Gartha Hudsona (klávesové nástroje, saxofon, trubka), Richarda Manuela (klavír, bicí, baryton saxofon, zpěv), Robbieho Robertsona (kytara), a Američana Levona Helma (bicí, mandolína, kytara, zpěv). V roce 1969 skupina vystoupila na legendárním festivalu ve Woodstocku.\n\n\n"}
{"id": "644780", "url": "https://cs.wikipedia.org/wiki?curid=644780", "title": "Zlatý glóbus za nejlepší mužský herecký výkon (komedie / muzikál)", "text": "Zlatý glóbus za nejlepší mužský herecký výkon (komedie / muzikál)\n\nZlatý glóbus za nejlepšího herce v komedii nebo muzikále uděluje pravidelně od roku 1951 Asociace zahraničních novinářů v Hollywoodu (angl. Hollywood Foreign Press Association zkratka HFPA) na slavnostním ceremoniálu Zlatých glóbů.\n\nVůbec prvním vítězem byl 28. února 1951 vyhlášen populární zpěvák a tanečník Fred Astaire. Tři Glóby získali v teto kategorii pouze Jack Lemmon a Robin Williams.\n\nNásledující seznam obsahuje jména vítězných herců a filmů, za které byli oceněni. Rok u jména znamená rok vzniku filmu; nikoliv rok, kdy se konal slavnostní ceremoniál. Má-li film český distribuční název, je uveden pod ním.\n\n\n\n\n\n\n\n\n"}
{"id": "644781", "url": "https://cs.wikipedia.org/wiki?curid=644781", "title": "Val (Hanušovická vrchovina)", "text": "Val (Hanušovická vrchovina)\n\nVal (německy \"Schanzenberg\") je vrchol v České republice ležící na severozápadním okraji pohoří Hanušovická vrchovina.\n\nVal se nachází v Hanušovické vrchovině asi 2,5 km severozápadně od nejvyššího vrcholu Jeřábu a asi 2 km východně od města Králíky. V rámci geomorfologického okrsku Červenopotoční kotlina a podokrsku Hedečská vrchovina je nejvyšším vrcholem. Je součástí rozsochy, která z Jeřábu vybíhá severozápadním směrem. Od Jeřábu Val na jihovýchodě odděluje nehluboké sedlo, na severozápadě rozsocha klesá k nižším vrcholům Mariánskému kopci a Veselce. Na jihozápadě sousedí s vrcholem Lískovce. Svahy na stranách mimo směry k sousedním vrcholům vykazují velké převýšení. Samotný vrchol Valu je plochý a protáhlý, orientovaný severojižním směrem.\n\nVrchol Valu se nachází na hlavním evropském rozvodí Severního a Černého moře. Východní svah Veselky je odvodňován Zlatým potokem, který je pravým přítokem řeky Moravy, ostatní svahy pak přítoky Tiché Orlice.\n\nVrcholová část Valu je prosta vyššího porostu, do západního svahu vystupuje zástavba Králické místní části Kopeček. V červenci roku 2003 byla u cesty jižně od vrcholu zpřístupněna železná rozhledna o výšce 34 metrů s vyhlídkovou plošinou ve výšce 22 metrů. Rozhledna je volně a na vlastní nebezpečí přístupná. Z plošiny je výhled na Králický Sněžník, Hrubý Jeseník, Hanušovickou vrchovinu, Orlické hory, Bystřické hory a do Kladské kotliny.\n\nPřes vrcholovou plošinu poněkud západněji od vlastního vrcholu je vedena zpevněná komunikace spojující ves Kopeček se silnicí Horní Orlice – Horní Hedeč. Po komunikaci je vedena žlutě značená turistická trasa 7275 z Králík do Šumperka a bíle značená cyklistická trasa 4077.\n"}
{"id": "644784", "url": "https://cs.wikipedia.org/wiki?curid=644784", "title": "Michael Kahn", "text": "Michael Kahn\n\nMichael Kahn (* 8. prosince 1935) je americký filmový producent a střihač. Patří dlouhodobě k nejlepším osobnostem ve svém oboru, o čemž svědčí i sedm nominací na Oscara. Dlouhodobě spolupracuje s režisérem Stevenem Spielbergem, v rámci této spolupráce si odnesl tři oskary (\"Dobyvatelé ztracené archy\" (1981), \"Schindlerův seznam\" (1993) a \"Zachraňte vojína Ryana\" (1998)). Kromě toho byl také 6x nominován na cenu BAFTA za nejlepší střih, z toho dvakrát ji získal.\n\n"}
{"id": "644785", "url": "https://cs.wikipedia.org/wiki?curid=644785", "title": "Japonské císařské námořní letectvo", "text": "Japonské císařské námořní letectvo\n\nJaponské císařské námořní letectvo (: \"Dai-Nippon teikoku kaigun kókútai\" ) byla letecká složka japonského císařského námořnictva, která byla zodpovědná za letecké operace na podporu císařského námořnictva (průzkum, vzdušné krytí, dálkové údery, vzdušný transport, etc…) a s tím související obranou domácích ostrovů. Své úkoly císařské námořní letectvo plnilo od svého vzniku v roce 1912 až do kapitulace Japonského císařství v roce 1945.\n\nCísařské námořní letectvo bylo operačně podřízeno \"Gunreibu\" ( ~ námořní generální štáb) a administrativně \"Kaigunšó\" ( ~ ministerstvo námořnictva). \"Kaigun kókú honbu\" ( ~ letecký úřad císařského námořnictva) podléhající \"Kaigunšó\" byl zodpovědný za výcvik a vývoj.\n\nPočátky císařského námořního letectva spadají před první světovou válku, kdy Japonsko získalo první letouny a začalo experimentovat s jejich využitím. Již v září 1914 došlo k prvním operacím hydroplánů z nosiče \"Wakamija Maru\" během bitvy o Čching-tao a v dubnu 1916 došlo k založení první \"kókútai\" ( ~ letecká skupina/pluk) – základní organizační jednotky císařského námořního letectva po většinu doby jeho existence.\n\nZpočátku císařské námořní letectvo nakupovalo, či později i vyrábělo, letouny zahraničních konstrukcí, ale po první světové válce začalo vyvíjet i svoje vlastní konstrukce, které nakonec zcela převládly. Již v prosinci 1922 zařadilo císařské námořnictvo do služby první účelově postavenou letadlovou loď \"Hóšó\". Následovaly letadlové lodě \"Akagi\" a \"Kaga\" získané přestavbami z nedokončeného bitevního křižníku a bitevní lodě. Následující výstavba letadlových lodí vedla až k sestavení prvního úderného svazu letadlových lodí na světě: \"kidó butai\" ( ~ Mobilní svaz). Císařské námořní letectvo disponovalo vedle palubního letectva a hydroplánů i letouny operujícími z pozemních základen. Ty se (na rozdíl od letounů armádního letectva) zaměřovaly na dálkové údery.\n\nNa začátku války v Pacifiku disponovalo císařské námořní letectvo moderními a výkonnými konstrukcemi, jako byly stíhačky Micubiši A6M2 a bombardéry Micubiši G4M1, které svými výkony překonávaly své protivníky. Velkého doletu, rychlosti a obratnosti bylo ale dosaženo za cenu absence pancéřování a samosvorných obalů palivových nádrží, což vedlo k vysokým ztrátám letounů i létajících posádek. Výcvikový program pilotů císařského námořního letectva se zaměřil na výcvik malého počtu dobře vycvičených pilotů. Japonští námořní stíhači si dokázali dobýt vzdušnou převahu nad čínským letectvem v druhé čínsko-japonské válce, ale po úvodních úspěších během války v Pacifiku se projevila převaha zdrojů na straně Spojenců (nové typy letounů, výcvik, logistika) a zejména během bojů v Šalomounových ostrovech utrpělo císařské námořní letectvo těžké ztráty na letounech, ale především na pilotech, které nedokázalo nahradit. Koncem války se rovněž potýkalo s nedostatkem paliva a dalších strategických surovin. To nakonec vedlo k tomu, že se na podzim 1944 prosadila myšlenka sebevražedných útoků pilotů \"Kamikaze\". Po japonské kapitulaci bylo císařské námořní letectvo (stejně jako císařské námořnictvo) rozpuštěno.\n\nV roce 1903 uskutečnili bratři Wrightové první let motorového letounu. Následovaly další pokroky v konstrukci létajících strojů těžších než vzduch, které nezůstaly Japoncům utajené. Již dříve císařské námořnictvo experimentovalo s balóny, ovšem až do konce prvního desetiletí 20. století zůstal japonský zájem o letectví na strojích těžších než vzduch v rovině čistě teoretické – v Japonském císařství žádná letadla nebyla. V březnu 1909 vydal \"šósa\" ( ~ korvetní kapitán) Eisuke Jamamoto svoje \"Kókúdžucu kenkjú ni kan suru ikenšo\" ( ~ Psané pojednání o studiu leteckého umění). Jamamoto prosazoval, aby se námořnictvo zabývalo o \"tako-šiki kúčú hikóki\" ( ~ vzdušný létající stroj dračího typu), ale cesta k jím předpovězené „létající válečné lodi úžasného potenciálu“ byla ještě dlouhá…\n\nDne 30. června 1909 byla založena \"Rindži gunjó kikjú kenkjúkai\" ( ~ Dočasná společnost pro výzkum vojenského využití balónů), která sice byla společným dílem císařského námořnictva a císařské armády, ale toto vzácné spojenectví obou ozbrojených složek nebylo rovnocenné. \"Kenkjúkai\" byla financovaná armádou a rovněž hlavní posty v \"kenkjúkai\" byly obsazené armádními důstojníky. Armádní členové \"kenkjúkai\", kteří byli vysláni na stáži do Evropy, přivezli v roce 1910 do Japonska první dva letouny těžší než vzduch, což vedlo ke vzniku císařského armádního letectva. Císařské námořnictvo, které od svého založení usilovalo o nezávislost na armádě, založilo 26. června 1910 \"Kaigun kókúdžucu kenkjúkai\" ( ~ Námořní společnost pro výzkum leteckého umění; též \"Kaigun kókúdžucu kenkjú iinkai\" ). Ta se skládala z 22 důstojníků námořnictva, mezi nimiž vedoucí pozici zastával \"daisa\" ( ~ námořní kapitán) Kazujoši Jamadži.\n\nV roce 1911 sestrojil \"kikan tai'i\" ( ~ poručík/technik) Tecukiči Isobe první hydroplán v Japonsku. Letoun byl sestaven z bambusu a Isobe s ním uletěl vzdálenost 60 metrů a dosáhl výšky 3 metrů. Let ale skončil lehkou havárií, když se letoun převrátil.\nV témže roce bylo šest důstojníků císařského námořnictva (mezi nimi i někteří členové \"Kaigun kókúdžucu kenkjúkai\" ) vysláno do Francie a do USA, aby se naučili pilotovat a udržovat letouny. Ve Francii se výcviku v pilotní škole v Paříži zúčastnili Józó Kaneko, Kanehiko Umekita a Fumihiko Kohama. Ve Státech se cílem druhé trojice ve složení Sankiči Kóno, Čúdži Jamada a Čikuhei Nakadžima stala letecká škola Glenna Curtisse v Hammondsportu ve státě New York a v San Diegu. Mezitím se Jamamoto vydal studovat vojenské využití letadel do Německého císařství, kde přišel na myšlenku představit létající stroje na námořní přehlídce císaři. Přes počáteční nedůvěru nadřízených se mu na svoji stranu podařilo získat ministra námořnictva \"danšaku\" ( ~ baron) \"čúdžó\" ( ~ viceadmirál) Makoto Saitóa. Do Japonska se proto spěšně vrátili Kaneko z Francie s hydroplánem Maurice Farman a Kóno z USA s hydroplánem Curtiss.\n\nK prvnímu letu námořního letounu císařského námořnictva (Isobův hydroplán byl soukromý, nepatřil námořnictvu) došlo 6. října 1912 v Oppamě, severně od Jokosuky, když Kaneko provedl patnácti– nebo třicetiminutový let s Farmanem, při kterém dosáhl výšky 100 stop (30,5 m). Necelý měsíc poté dosáhl 2. listopadu stejné výšky při desetiminutovém letu i Kóno s Curtissem. Již 12. listopadu byly oba stroje předvedeny císaři éry Taišó během námořní přehlídky ( \"kankanšiki\" ) v Jokohamě. Zatímco Kóno s Curtissem kroužil nad přehlídkou, Kaneko s Farmanem přistál na hladině poblíž chráněného křižníku \"Čikuma\", z jehož paluby sledoval přehlídku císař, a poté opět odstartoval. Obavy pesimistů z neúspěchu se nenaplnily.\n\nV únoru 1914 \"tai'i\" ( ~ poručík) Kišiči Magoši dosáhl v hydroplánu Farman výšky 3500 metrů a v březnu se udržel ve vzduchu šest hodin bez mezipřistání.\n\nV roce 1913 císařské námořnictvo rozhodlo přestavět nákladní loď \"Wakamija Maru\" (ex ruský \"Lethington\") na nosič hydroplánů. Loď poté mohla nést až čtyři hydroplány (z toho dva v rozloženém stavu), které startovaly z mořské hladiny. Během námořního cvičení u Saseba v roce 1913 byla \"Wakamija Maru\" a její Farmany součástí „modrého loďstva“ (t.j. útočníků), zatímco další hydroplány v Oppamě byly k dispozici „červenému loďstvu“ (t.j. obráncům).\nJiž v létě následujícího roku se ale \"Wakamija Maru\" dočkala válečného nasazení, když během bitvy o Čching-tao na počátku první světové války dva Farmany z \"Wakamija Maru\" bombardovaly 5. září 1914 dělostřeleckou baterii Bismarck v Čching-tao. Jako pum bylo použito upravených dělostřeleckých granátů. Když byla 30. září \"Wakamija Maru\" poškozena najetím na minu a musela se vrátit do Japonska, pokračovaly její hydroplány v operacích proti Čching-tao z pobřežní základny. Dne 13. října se \"tai'i\" Hideho Wada (účastník náletu z 5. září) zúčastnil prvního vzdušného souboje císařského námořnictva. Toho dne se Wada a tři letouny císařské armády pokusily zasáhnout proti německému průzkumnému letounu Rumpler Taube, který pilotoval \"Leutnant\" (~ poručík) Gunther Plüschow a kterému se nakonec podařilo uniknout. Celkem podnikly námořní letouny 49 letů nad Čching-tao a svrhly 199 pum. Ačkoliv celé nasazení císařských námořních letounů během dobývání Čching-tao bylo pouze malým příspěvkem na epizodním válčišti Velké války, japonské námořní letectvo tím ukázalo, že je „značně napřed před jakoukoliv jinou zemí“.\n\nÚčast na dobývání Čching-tao byla pro císařské námořní letectvo prakticky jedinou významnější akcí Velké války. Námořní letectva ostatních států, aktivně se účastnících Velké války, se vyvíjela dál a císařské námořnictvo tento vývoj sledovalo prostřednictvím svých pozorovatelů. V letech 1916 až 1917 byl jedním z nich \"tai'i\" Kaneko, který v Evropě a v USA sledoval vývoj prvních letadlových lodí. Stejně tak \"tai'i\" Torao Kuwabara, který v druhé polovině roku 1917 pozoroval pokroky Royal Naval Air Service: ve skotském Dalmuir u Glasgow navštívil loděnici William Beardmore and Company, ve které se stavěla HMS \"Argus\" – první hladkopalubová letadlová loď – a dva týdny pozoroval letecké operace na letadlové lodi HMS \"Campania\". \"Daisa\" Tamaki Torisu, který byl pozorovatelem u Royal Navy v letech 1916 a 1917, informoval nejenom o využití vzducholodí pro průzkum, ale i o přestavbě bitevního křižníku HMS \"Furious\" na letadlovou loď a o zahájení stavby HMS \"Hermes\" – první letadlové lodě na světě stavěné od počátku pro tento účel.\n\nMezitím v Japonsku pokračoval boj – vedený převážně mladými důstojníky námořnictva – za novou zbraň. Již v roce 1912 Kaneko ve svém dopise z Francie adresovaném Jamamotovi předpověděl ohrožení, které by pro zakotvené lodě v přístavu představovaly letouny vybavené torpédy. Tarent a Pearl Harbor o více než čtvrt století později mu daly za pravdu…\n\nV lednu 1915 poslal \"kikan tai'i\" Čikuhei Nakadžima dopis předsedovi \"Kaigun kókúdžucu kenkjúkai\", ve kterém obhajoval letadla jako perspektivní zbraň a dokonce srovnával ničivou sílu boční salvy bitevního křižníku \"Kongó\" s údernou sílou 3000 torpédy vybavených letounů, které by se daly pořídit za stejnou částku, jako \"Kongó\". V roce 1917 Nakadžima odešel z námořnictva a založil první soukromou společnost na výrobu letadel v Japonsku: Nakadžima.\n\n\n\n\n"}
{"id": "644789", "url": "https://cs.wikipedia.org/wiki?curid=644789", "title": "Tim Hardin", "text": "Tim Hardin\n\nJames Timothy \"Tim\" Hardin (23. prosince 1941, Eugene, Oregon, Spojené státy – 29. prosince 1980, Los Angeles, Kalifornie, Spojené státy) byl americký folkový hudebník a skladatel, který se nejvíce proslavil na hudebním festivalu Woodstock. Tim Hardin zemřel na předávkování heroinem v roce 1980.\n\n"}
{"id": "644791", "url": "https://cs.wikipedia.org/wiki?curid=644791", "title": "Ja'akov Litzman", "text": "Ja'akov Litzman\n\nJa'akov Litzman ( יעקב ליצמן, \"Ja'akov Licman\", též Jankel Litzman, יענקל ליצמן) je izraelský politik, poslanec Knesetu za stranu Sjednocený judaismus Tóry a od května 2015 náměstek ministra zdravotnictví v izraelské vládě.\n\nNarodil se 2. září 1948 v Německu polskožidovským rodičům v tamním utečeneckém táboře. Později žil v USA a poté od 60. let 20. století v Izraeli. Bydlí v Jeruzalému, je ženatý, má pět dětí. Hovoří hebrejsky, anglicky a jidiš. Absolvoval náboženská studia na školách typu ješiva.\n\nJe ředitelem náboženského ústavu Bais Ja'akov v Jeruzalému, angažuje se za zájmy ultraortodoxních Židů. Byl jedním z iniciátorů projektu na zřízení obytných čtvrtí pro ultraortodoxní Židy v jinak dosud převážně sekulárních městech jako Ašdod, Tel Aviv, Arad a Bejt Šemeš.\n\nDo Knesetu nastoupil už po volbách roku 1999, ve kterých kandidoval za stranu Sjednocený judaismus Tóry, v jejímž rámci patří do organizace Agudat Jisra'el. Ve funkčním období 1999–2003 působil jako předseda parlamentního finančního výboru, jako člen výboru pro vnitřní záležitosti a životní prostředí, výboru státní kontroly, výboru pro vědu a technologie a výboru práce, sociálních věcí a zdravotnictví. Ve volbách roku 2003 byl opětovně zvolen do Knesetu, kde pak v letech 2003–2006 pracoval jako předseda finančního výboru a člen výboru pro vnitřní záležitosti a životní prostředí. Mandát obhájil i ve volbách roku 2006. Ve funkčním období 2006–2009 zastával post předsedy podvýboru pro práva předsedy vlády a jeho ženy, předsedy výboru finančního, člena výboru pro státní kontrolu. Za Sjednocený judaismus Tóry byl zvolen do Knesetu i ve volbách roku 2009. V letech 2003–2009 působil jako předseda poslaneckého klubu této politické strany.\n\nV letech 2009 až 2013 byl náměstkem ministra zdravotnictví. Ve volbách v roce 2013 svůj poslanecký mandát obhájil. Mandát obhájil rovněž ve volbách v roce 2015. Od května 2015 zastává ve čtvrté Netanjahuově vládě post náměstka ministra zdravotnictví.\n\n"}
{"id": "644797", "url": "https://cs.wikipedia.org/wiki?curid=644797", "title": "Michal Hlaváček", "text": "Michal Hlaváček\n\nprof. Ing. arch. Michal Hlaváček (* 7. února 1951, Praha) je český architekt.\n\nJde o absolventa ČVUT Praha, Fakulty architektury, obor architektura. Po studiích nastoupil do Projektového ústavu dopravních a inženýrských staveb Praha, pak do Projekty Praha. Strávil 7 let v Nigérii, kde přednášel na University of Jos, Department of Architecture a pracoval na mnoha významných projektech v rámci celého státu. Od roku 1994 vyučuje na ČVUT v Praze, kde byl v roce 2015 jmenován profesorem. Na ČVUT vede ateliér a je školitelem skupiny doktorandů doktorandského studia.\n\nV návaznosti na svoje působení na ČVUT přednášel na Roger Williams University – School of Architecture, Art & Historic Preservation, Rhode Island, USA. Byl jmenován Visiting Professor na Hunan University, Fakulta architektury, Chang Cha v Číně, kde rovněž přednášel a spolupracoval na několika workshopech a projektech.\n1992 až 2011 byl zakládajícím členem, jednatelem a vedoucím architektem projekčního ateliéru Hlaváček & Partner, s.r.o. a 2006 až 2011 i v projekčním ateliéru Astudio 3-5-8, s.r.o. V roce 2011 oba zmíněné ateliéry se svým týmem opustil a architektonické tvorbě se dále věnuje v ateliéru Hlaváček – architekti, s.r.o., jehož je majitelem, jednatelem a hlavním architektem.\n\nZa svého působení v oblasti architektury získal několik významných ocenění, mezi které patří:\n\nV Čechách realizoval velké množství staveb, mezi jinými historický archiv Škoda Auto Muzeum, depozitář historických vozů Škoda Auto v Mladé Boleslavi, revitalizace Staroměstského náměstí v Mladé Boleslavi, Muzeum skla a bižuterie v Jablonci nad Nisou, Obytný soubor - podzemní nízkoenergetické domy Horní Počernice II., Podzemní rodinná rezidence Horní Počernice, nebo rekonstrukce královského Dánského velvyslanectví na Maltézském náměstí v Praze a mnoho dalších projektů.\n\nJe ženatý a má dvě děti, Dalibora a Kristinu.\n\n"}
{"id": "644808", "url": "https://cs.wikipedia.org/wiki?curid=644808", "title": "Billy Sherwood", "text": "Billy Sherwood\n\nWilliam „Billy“ Wyman Sherwood (* 14. března 1965, Las Vegas, Nevada, Spojené státy americké) je americký hudebník. Spolupracoval s interprety jako Yes, Toto, Paul Rodgers a další. Jeho otec Bobby Sherwood (1914-1981) a bratr Michael Sherwood byli také hudebníci.\n\n\n\n\n\n\n\n\n"}
{"id": "644810", "url": "https://cs.wikipedia.org/wiki?curid=644810", "title": "Lípa v Kuklíku", "text": "Lípa v Kuklíku\n\nLípa v Kuklíku u Chobotského dvora (také známa jako Dvorská lípa) je nejmohutnější památný strom okresu Žďár nad Sázavou. Roste v osadě Chobotský dvůr u obce Kuklík.\n\n\nNa konci obce v části zvané Chobotský dvůr (1300 m jižně od centra obce, za lesem), okraj zahrady.\n\nKmen je ve spodní části rozšířený, dutý a u země na protilehlých stranách prasklý, takže je vidět skrz (dříve byl otvor zakrytý). Kmen se dělí na dvě hlavní větve, koruna byla kdysi prořezána a vyvázána. Strom potřebuje ošetření.\n\n\n"}
{"id": "644812", "url": "https://cs.wikipedia.org/wiki?curid=644812", "title": "Leonerasaurus", "text": "Leonerasaurus\n\nLeonerasaurus („ještěr ze souvrství Las Leoneras“) byl vývojově primitivní sauropodomorf, který žil asi před 200 až 183 miliony let (nejspodnější jura) na území dnešní jihoamerické Argentiny. Šlo o poměrně malého zástupce sauropodomorfů (délka zhruba 2,4 až 3 metry, hmotnost kolem 70 kilogramů), který vykazuje jak primitivní, tak i poměrně pokročilé vývojové znaky. Znám je pouze z fosílií jednoho nekompletně zachovaného jedince. Jediný dnes známý druh \"L. taquetrensis\" byl popsán v únoru roku 2011.\n"}
{"id": "644819", "url": "https://cs.wikipedia.org/wiki?curid=644819", "title": "Ženy (kniha)", "text": "Ženy (kniha)\n\nŽeny (anglicky \"Women\") je třetí román amerického spisovatele Charlese Bukowského vydaný v roce 1978.\n\nProstřednictvím své literární postavy Chinaskiho popisuje v románu touhu stárnoucího spisovatele po blízkosti a intimitě, která mu vždy scházela. Jako samotář se spíše řídí svými egoistickými potřebami a pudem, přičemž to pravé naplnění mu stále uniká. Nedokáže proniknout do uvažování ženy a tak se často uchyluje ke své masce cynika, která mu pomáhá přestát obtížné situace.\n\nDěj je velmi šablonovitý: Objeví se jedna žena, stráví s Chinaskim určitý čas, zmizí a vzápětí klepou na dveře další.\n\nPracovní název knihy zněl Milostný příběh hyeny a příběh je volně inspirován dílem Giovanni Boccaccia \"Dekameron\".\n\nJedna z postav zmíněných v knize (Lýdie Vanceová) představuje Lindu Kingovou, sochařku a příležitostnou básnířku. Linda vytvořila Bukowskimu bustu, tato scénka se v objevuje nejen v samotném románu, ale i v některých dalších povídkách.\nDalší postavou, která stojí za zmínku je Tanya na konci příběhu. Tato fanynka napsala později knihu o setkání se svým idolem s názvem \"Blowing My Hero\" pod pseudonymem Amber O´Neil. Nicméně kniha nebyla legální, neboť obsahovala i korespondenci. Práva na veškerou písemnou korespondenci vlastní Bukowského vydavatelství Black Sparrow Press.\n\nNa konci příběhu se objevuje postava Sáry, jedná se o literární ztvárnění Lindy Lee Beighle, s níž se Charles Bukowski podruhé oženil (jeho první manželkou byla Barbara Frye z Texasu, vydavatelka časopisu Harlequin).\n\nAutorem kresby tančící dívky na obálce knihy je sám Charles Bukowski.\n\nČesky knihu vydalo nakladatelství Pragma v roce 1995.\n\nStárnoucí spisovatel Henry Chinaski po čtyřletém půstu roztáčí kolotoč milostných dobrodružství a snaží se dohnat, co se dá. Během svých avantýr ztratí několik žen, které by byly ideální pro společné soužití, což si hořce uvědomuje stejně jako fakt, že se honí jen za iluzí…\n\nSpisovateli Henrymu Chinaskimu je 50 let a už 4 roky neměl ženskou. To je dost dlouhá doba. Při jisté příležitosti se seznámí s Lýdií Vanceovou, začnou spolu žít. Lýdie je velmi svérázná žena, kromě toho, že má enormní sexuální apetit, je velmi vznětlivá. Chinaski se do ní zamiluje a píše pro ni milostné básně. Společně chodí na večírky, věčně se hádají, rozcházejí a usmiřují.\nJednoho dne se Lýdie odstěhuje a na stole zanechá vzkaz, že je to natrvalo. A také kalhotky, aby se do nich Chinaski mohl udělat, až na ni bude myslet. Chinaski nad tím opravdu chvilku uvažuje, ale nakonec je zahodí na zem a vytočí číslo své známé, Dee Dee Bronsonové.\n\nDee Dee je čtyřicetiletá přitažlivá Židovka, která se pohybuje v showbyznysu a zná hodně lidí. Také si prošla svým a tak dokáže Hanka rozptýlit. Stráví s ním noc, vezme ho do restaurace a do baru. Chinaski se k ní nastěhuje. Jezdí spolu na pikniky k přátelům, na koncerty, do kina…\n\nPo týdenním výletu stráveném na Catalině se ozve Lýdie. Chce, aby se k ní Hank vrátil. Udělá to. Pokusí se to Dee Dee vysvětlit, ale jisté věci vysvětlit nelze.\nChinaskimu už nějakou dobu píše obdivovatelka Nicole. Je z něj teď velký milovník a tak se rozhodne ji navštívit. Záhy ji vystopuje Lýdie, napadne ji a odveze si milovníka s sebou.\n\nDalší v řadě je Mindy z New Yorku. Tráví čas s Chinaskim u něj v bytě, dokud ji Lýdie zase nevyžene.\nLýdie bere Chinaskiho do Mulesheadu v Utahu, odkud pochází. Spolu s nepřitažlivou sestrou Glendoline tady pořádají piknik. Chinaski se během sesterského hovoru nudí a tak se zvedne a jde se projít. Kochá se panenskou přírodou, dokud se neztratí. Uvědomí si, že je jen zakrnělý městský povaleč. Dostane strach a slibuje si, že se polepší a bude tolerantnější.\n\nPo návratu domů dostane pozvánku na čtení poezie do Houstonu. Tady ho zaujme smyslná mladá dívka, která mu připomíná Katherine Hepburnovou. Jmenuje se Laura a Hankovi není jasné, proč taková neobyčejná holka jde s ním – starým ožralou – do postele. Chinaski ji pozve k sobě do Los Angeles.\nNež přiletí, stihne mezitím ještě flirt s Joannou Doversovou, která mimochodem Lauru zná.\n\nChinaski čeká Lauru na letišti a je to vůbec poprvé, co začne přemýšlet o svatbě. Laura je neodolatelná a Chinaski je více než okouzlen. Na dostizích, kam ji vezme, však pozná, že ji ztratil. Odradil ji svým způsobem života, něčím, co nedokáže změnit. Je opět ztracen.\n\nZanedlouho navštíví spisovatele v jeho doupěti dvě příznivkyně drog – Arlene a Tammie. 23letá rusovláska Tammie se začne s Chinaskim stýkat častěji\n\nVolá Lýdie, že je těhotná a neví, s kým to má. Vysvětluje Hankovi, že bude muset počkat, až se dítě narodí a pak se uvidí, na koho je podobné. Chinaski jí popřeje hodně štěstí a zmíní se jí o svém novém objevu. To Lýdii rozzuří a zdemoluje mu byt.\n\nHenry jde s Tammie k přátelům. Tammie je nadopovaná, nedokáže se ovládat a vyjíždí po chlapech. Chinaski se sebere a jde pryč. Sedne do letadla a letí za Joannou Doversovou do Galvestonu v Texasu. Joanna dělá do umění. Když se viděli poprvé, koupila od Hanka dva obrázky za sto dolarů. Ráno si spolu vezmou mezkalin, Chinaski se chopí štětce a maluje. Na prvním výtvoru je akt sebevraždy, muž se oběsil v podkroví. Druhá malba je více surrealistická, obrovský zelený vlk obtahuje mladou dívku se zrzavou hřívou za hořící noci…\n\nPo pěti dnech a pěti nocích strávených laškováním v Galvestonu se utahaný Chinaski vrací do Los Angeles.\nDalší čtení – tentokrát v New Yorku a Hank sebou bere i Tammie, ta se sjede na barbiturátech. Chinaski si po čtení vzpomene na její slib, že mu podrží a tak na ni vleze a užije si to. V Los Angeles mu majitel nočního klubu Marty nabídne za večerní recitování 450 dolarů. Vykládá mu o svých trablech s šílenou přítelkyní. Chinaski sebou opět bere Tammie, která ho originálním způsobem uvede na pódium. Teď je sám na koridě, sám se svým býkem, se svým publikem, ve svém živlu.\n\nNásleduje krátká epizoda s Mercedes. Poté ho Tammie opustí a Chinaski týden v kuse chlastá. Je pozván na čtení do Illinois, kde jej vyzvedne schopný, ale málo známý básník Bill Keesing, s nímž Hank udržuje poštovní korespondenci. Billovi bývá často špatně. Bill má před rozvodem se svou manželkou Cecilií. Chinaski to jednou zkusí i na ni.\n\nZanedlouho po Chinaskiho odletu jej Cecílie informuje, že Bill zemřel. Měsíc nato je požádán redaktorem Dwightem o napsání předmluvy k výboru básní zesnulého Billa Keesinga. Cecílie má přiletět z Illinois.\nSpolečně s přáteli Bobbym a Valérií stráví pár dní u moře. Chinaski Cecílii nedostal, znechutil ji svým pitím.\nPak se ve spisovatelově životě objeví Líza Westonová. Než se vzájemně odcizí, stráví spolu několik měsíců.\nNavštíví ho dvě dívčiny z Německa, Hilda a Gertruda. Obě s ním dokáží držet krok v pití. Poté se objeví v ložnicích Cassie, Debory a Sáry, přičemž si postelové hrátky zpestří heroinem a marihuanou.\n\nNa čtení poezie ve Vancouveru se mu nabízí další ženské. Vybere si Iris Duartovou, napůl Indiánku.\nDen díkůvzdání s ním chce trávit Iris i Debora. Chinaski nedokáže odmítnout ani jednu a tehdy pozná, že si až příliš zahrává s city druhých. Má výčitky svědomí. Rozhodne se pro Iris.\nSilvestr tráví se Sárou, podaří se mu ji naštvat nemístnými poznámkami. Krátce po svátcích za ním přiletí mladičká čtenářka jeho knih Tanya, která vypadá na osmnáct. Starý chlípník se těší, až s ní skočí do postele a je překvapen, když iniciativu přebírá Tanya.\nChinaski telefonuje Sáře a řekne jí o Tanye. Raní ji to, neboť k němu něco cítí, ale dokáže mu odpustit.\nPříběh končí v momentě, kdy Chinaski dokáže odmítnout další ženu, která se s ním chce setkat.\n\n"}
{"id": "644820", "url": "https://cs.wikipedia.org/wiki?curid=644820", "title": "Greg Burson", "text": "Greg Burson\n\nGregory Lewis \"Greg\" Burson (29. června 1949 Los Angeles – 22. července 2008) byl populární americký dabér.\n\nJeho hlas je spojen s desítkami kreslených postaviček v animovaném filmu (např. Tom a Jerry, Scooby-Doo, Flintstoneovi), objevuje se však také v hraném filmu (např. snímek Jurský park, kde mluví \"pana DNA\") a počítačových hrách. Zemřel v Los Angeles roku 2008 ve věku 59 let.\n\n"}
{"id": "644821", "url": "https://cs.wikipedia.org/wiki?curid=644821", "title": "Toto", "text": "Toto\n\nToto je americká rocková a popová skupina založená v roce 1977. Založili ji bratři Jeff a Steve Porcaro, jejich třetí bratr Mike se k ním přidal v roce 1982. Skladby \"\"Hold the Line,\"\" \"\"Rosanna,\"\" a \"\"Africa\"\" se staly jejími největšími hity. Kapela vydala 17 studiových alb a prodala přes 40 milionů nahrávek po celém světě. Skupina obdržela šest cen Grammy a byla uvedena do Síně slávy.\n\nPíseň „Africa“ z roku 1982 se dostala do čela hitparády Billboard Hot 100 a získala zlatou desku podle Recording Industry Association of America. Ve Velké Británii skladba vyšla také v limitované edici na vinylovém singlu, který měl podobu mapy Afriky. Videoklip k písni režíroval Steve Barron. V roce 2018 vyšla cover verze od skupiny Weezer.\n\nNázev skupiny je podle jedné verze inspirován jménem psa z knihy \"Čaroděj ze země Oz\", podle jiné latinským výrazem pro „všechno“. \n\nToto bývají řazeni do žánru zvaného AOR, což znamená Album-oriented rock (rock zaměřený na vydávání desek) nebo Adult-oriented rock (rock pro dospělé posluchače). Skupina využívala inspiraci hard rockem, jazz rockem, soulem i funkem s výrazným zvukem kláves, stavěla na instrumentální zdatnosti svých členů, kteří také úspěšně působili jako studioví hudebníci, jejichž služeb využívali Boz Scaggs, Steely Dan nebo Sonny & Cher.\n\nV roce 1992 zemřel Jeff Porcaro. Mike Porcaro odešel ze skupiny v roce 2007 ze zdravotních důvodů (amyotrofická laterální skleróza) a zemřel v roce 2015. \n\n\n"}
{"id": "644825", "url": "https://cs.wikipedia.org/wiki?curid=644825", "title": "Richard Kiley", "text": "Richard Kiley\n\nRichard Paul Kiley (31. března 1922, Chicago, Illinois, USA – 5. března 1999, Warwick, New York) byl americký divadelní, televizní a filmový herec. Nejznámější je však jako dabér a vypravěč, který namluvil množství dokumentárních seriálů. Během své kariéry získal mnohá ocenění, včetně Emmy a Golden Globe, zejména za práci v televizi. V románu i filmu Jurský park je přímo uveden jako autor hlasu, který provází návštěvníky parku. Jeho hlas skutečně provází turisty na stejnojmenné atrakci ve studiích Universal. Zemřel na onemocnění kostní dřeně v nedožitých 77 letech.\n\nV roce 1993 zahrál postavu Gideona Seyetika v epizodě „Druhý pohled“ seriálu \"\".\n\n"}
{"id": "644828", "url": "https://cs.wikipedia.org/wiki?curid=644828", "title": "Seznam starostů Reykjavíku", "text": "Seznam starostů Reykjavíku\n\nPozice starosty Reykjavíku (islandsky: \"Borgarstjóri Reykjavíkurborgar\") byla vytvořena roku 1907 a poprvé obsazena o rok později. O místo tehdy usilovali Páll Einarsson a Knud Zimsen a Einarsson nakonec dostal pozici na dobu šesti let, po kterých si v práci nepřál pokračovat. Starostu Reykjavíku nevolí občané, ale ze svých řad jej vybírá jeho městská rada, a to na dobu čtyř let s možností opětovného zvolení.\n\nMezi lety 1932 a 1994 ovládala politickou scénu v Reykjavíku Strana nezávislosti (\"Sjálfstæðisflokkurinn\"), ale poté se začaly prosazovat i další strany. Kvůli bezprecedentnímu množství nestability v obecní koaliční vládě, způsobenému částečně islandskou finanční krizí 2008–2011, se jen od roku 2003 vystřídalo na pozici starosty sedm různých osob.\n\nSoučasným starostou je Dagur Bergþóruson Eggertsson, který byl zvolen roku 2014 a v úřadu je už po druhé. Eggertssonova sociálně demokratická Aliance (\"Samfylkingin\") aktuálně ovládá radnici spolu s koaličním partnerem Nejlepší stranou (\"Besti flokkurinn\").\n\n\n"}
{"id": "644835", "url": "https://cs.wikipedia.org/wiki?curid=644835", "title": "Ponědražský rybník", "text": "Ponědražský rybník\n\nPonědražský rybník je jedním z největších a nejúrodnějších rybníků Třeboňska. Leží na Zlaté stoce. Na jeho břehu se nachází vesnice Ponědraž.\n\nPrvní zmínka je z roku 1439. Tehdy patřil Švamberkům. V letech 1511–1512 rybník upravoval Štěpánek Netolický. Za Jakuba Krčína přešel do rožmberského majetku. Rybník patřil vždy mezi úrodné, jak o tom svědčí zápis z roku 1875. Tehdy se vylovilo přes 4000 centů kaprů, 100 centů candátů a 80 centů štik. Část úlovku šla do Hamburku.\n\nRybník je průtočný. Je napájen z Ponědrážského potoka a Zlaté stoky. Dále do rybníka přitéká pět malých potůčků na jižním břehu.\n\nVýpust leží 2 km východně od Ponědraže. Tvoří ji 2 dřevěné trouby o rozměrech 40 a 60 cm hrazené dřevěnými lopatami. Poblíž je také bašta.\n"}
{"id": "644836", "url": "https://cs.wikipedia.org/wiki?curid=644836", "title": "Arrows (hudební skupina)", "text": "Arrows (hudební skupina)\n\nArrows je anglická rocková skupina, založená v roce 1974. Měli několik hitů, jako \"\"Touch Too Much\"\", \"\"My Last Night With You\"\" a \"\"I Love Rock 'N Roll\"\", který později proslavila Joan Jett.\n\n"}
{"id": "644837", "url": "https://cs.wikipedia.org/wiki?curid=644837", "title": "Turistická značená trasa 1933", "text": "Turistická značená trasa 1933\n\nPočátkem trasy je rozcestí \"Pod Klepáčem\" v nadmořské výšce 863 metrů v jižním úbočí Klepého, kde se potkává s červeně značenou trasou 0415 vedoucí z Králík na Králický Sněžník a žlutě značenou turistickou trasou 7458 vedoucí po východním úbočí Malosněžnickém hřbetu. Převažujícím směrem trasy je směr východní. Z rozcestí klesá po místní komunikaci do vsi Horní Morava, kde překonává řeku Moravu, a odkud opět stoupá západním úbočím Podbělského hřbetu, kde několikrát ostře mění směr. Na rozcestí \"Kolotoč - sjezdovka\" se nachází počátek žlutě značené trasy 7274 vedoucí na vrchol Králického Sněžníku. Míjí Stezku v oblacích a chatu Slaměnka. V jihovýchodním úbočí Slamníku přechází ze stoupání na přibližně vrstevnicovou cestu a jižně od něj překonává Podbělský hřbet. V témže místě křižuje i trasu předválečné nákladní lanové dráhy Sklené - Podbělka a linii lehkého opevnění vz. 37. Poté klesá severovýchodním směrem do údolí potoka Malá Morava, kde končí v nadmořské výšce 1160 metrů na rozcestí \"Pod Babuší\" na zeleně značené turistické trase 4882 Sklené - chata Babuše.\n\nPočátek trasy 1933 se původně nacházel západněji na Malosněžnickém hřbetu na hraničním přechodu Horní Morava - Jodłów. Úvodní část trasy byl zrušen z důvodu přeložení červeně značené trasy 0415, která jej nahradila. V Horní Moravě původně nestoupala okamžitě do protilehlého svahu, ale vedla po silnici proti proudu řeky Moravy do osady Velká Morava, aby stoupala až odsud podél sjezdovky. Na dnešní trasu se napojovala v prostoru Stezky v oblacích.\n\n"}
{"id": "644839", "url": "https://cs.wikipedia.org/wiki?curid=644839", "title": "Arrows (rozcestník)", "text": "Arrows (rozcestník)\n\nArrows v angličtině znamená šípy. Kromě toho se může jednat o:\n\n"}
{"id": "644840", "url": "https://cs.wikipedia.org/wiki?curid=644840", "title": "Pleopody", "text": "Pleopody\n\nPleopody jsou zadečkové (abdominální) nožky vyskytující se u některých skupin členovců. Mají různé funkce, např. samice korýšů na nich nosí přichycená vajíčka a případně i larvy a kmitáním zadečkových nožek jim přihánějí čerstvou vodu. Zadečkové nožky jsou zpravidla výrazně kratší než kráčivé končetiny (pereiopody). Pleopody jsou, stejně jako všechny končetiny členovců, dělené na segmenty. Všechny zadečkové články nesou většinou jeden pár pleopodů. U samců raků čeledí Astacidae a Cambaridae jsou pleopody na prvním zadečkovém článku přeměněné na pomocný pářící orgán zvaný gonopodium.\n"}
{"id": "644843", "url": "https://cs.wikipedia.org/wiki?curid=644843", "title": "Yoso", "text": "Yoso\n\nYoso byla americká melodic rocková a progresivně rocková superskupina složená z dřívějších členů skupin Yes (Billy Sherwood-baskytara/zpěv a Tony Kaye-klávesy) a Toto (Bobby Kimball-zpěv).\n"}
{"id": "644846", "url": "https://cs.wikipedia.org/wiki?curid=644846", "title": "Gary Glitter", "text": "Gary Glitter\n\nGary Glitter (* jako Paul Francis Gadd, 8. května 1944, Banbury, Oxfordshire, Anglie, Spojené království) je anglický glam rockový zpěvák a skladatel. Nejvíce se proslavil skladbou „Rock and Roll“ z roku 1972.\n\nJeho kariéru v podstatě ukončila aféra s dětskou pornografií. Počítačový technik mu našel v počítači tisíce obrázků a soudce jej posléze v roce 1999 poslal na čtyři měsíce do vězení. Pak nějaký čas cestoval po světě, až vzbudil pozornost ve Vietnamu, kde byl odsouzen k vězení za sexuální obtěžování nezletilých.\n\n\n\n"}
{"id": "644847", "url": "https://cs.wikipedia.org/wiki?curid=644847", "title": "Kruciáta (modlitba)", "text": "Kruciáta (modlitba)\n\nKruciáta je soustředěné modlitební úsilí vícero lidí za jedním cílem. Může nabývat rozmanitých forem, obecně lze říci, že se obvykle vyhlašuje za nějakým konkrétním účinkem spolu s podmínkami, které musí účastník splnit: obvykle jde o nějaké povinné modlitby, případně i půst, účast na mši či evangelizační práci. \n\nPříkladem může být „kruciáta za záchranu nenarozených dětí“, kterou organizují české pro-life organizace, (fakticky jde o českou část kruciáty započaté v roce 1980 v Polsku a v roce 2007 rozšířené na celý svět) či „kruciáta osvobození člověka“, která je v České republice, Polsku a Slovensku organizována Hnutím Světlo-Život a má za cíl zbavení se všech závislostí.\n"}
{"id": "644851", "url": "https://cs.wikipedia.org/wiki?curid=644851", "title": "Moše Gafni", "text": "Moše Gafni\n\nMoše Gafni, משה גפני‎ (* 5. května 1952 Bnej Brak, Tel Aviv) je izraelský politik a poslanec Knesetu za stranu Sjednocený judaismus Tóry.\n\nNarodil se 5. května 1952 v Tel Avivu. Bydlí v Bnej Brak, je ženatý, má tři děti. Absolvoval náboženská studia na školách typu ješiva. Je předsedou náboženské vzdělávací instituce typu kolel.\n\nJe předsedou ultraortodoxní židovské organizace v Negevu a působil jako člen samosprávy ve městě Ofakim. Publikoval v utraortodoxních novinách Jated Ne'eman a Hamodia.\n\nDo Knesetu nastoupil už po volbách roku 1988, ve kterých kandidoval za stranu Degel ha-Tora, v níž zůstal do současnosti, třebaže ve většině pozdějších parlamentních voleb kandidovala tato strana v rámci společné kandidátky střechové organizace Sjednocený judaismus Tóry. Ve funkčním období 1988–1992 působil jako člen výboru House Committee a výboru práce a sociálních věcí. Ve volbách roku 1992 se do Knesetu sice nedostal, ale nastoupil do něj v červnu 1994 coby náhradník. V letech 1994–1996 pak v parlamentu zastával funkci člena výboru House Committee, výboru práce a sociálních věcí a výboru pro drogy, stejně jako vyšetřovací komise pro násilí mezi mládeží. Ve volbách roku 1996 byl přímo zvolen do parlamentu, ale zasedal v něm jen do října 1998. V letech 1996–1998 zastával v Knesetu post člena výboru House Committee, výboru pro státní kontrolu, výboru pro ústavu, právo a spravedlnost, výboru pro zahraniční dělníky a výboru pro jmenování rabínských soudců.\n\nVe volbách roku 1999 byl zvolen do parlamentu a tentokrát zde setrval po celé funkční období, tedy v letech 1999–2003. V této době předsedal parlamentnímu výboru vnitřních záležitostí a životního prostředí a byl členem výboru státní kontroly, výboru finančního, výboru House Committee, výboru pro zahraniční dělníky, výboru pro jmenování rabínských soudců a výboru vnitřních záležitostí a životního prostředí. Zasedl rovněž ve vyšetřovací komisi pro obchod se ženami. Ve volbách roku 2003 byl opětovně zvolen do Knesetu, kde pak v letech 2003–2006 pracoval jako člen výboru státní kontroly a výboru pro vzdělávání, kulturu a sport. Byl tehdy předsedou parlamentního klubu strany Degel ha-Tora. Mandát obhájil i ve volbách roku 2006. Ve funkčním období 2006–2009 zastával post předsedy vyšetřovací komise pro údržbu hrobky rabína Šim'ona bar Jochaje, komise pro integraci arabských zaměstnanců do veřejného sektoru a komise pro absorpci etiopských imigrantů v Izraeli. Byl členem výboru vnitřních záležitostí a životního prostředí, výboru pro ústavu, právo a spravedlnost a petičního výboru. Za Sjednocený judaismus Tóry byl zvolen do Knesetu i ve volbách roku 2009. Od roku 2009 je předsedou finančního výboru Knesetu, členem překladatelského výboru a výboru pro jmenování rabínských soudců.\n\nV letech 1990–1992 sloužil jako náměstek ministra náboženských záležitostí. Ve volbách v roce 2013 svůj poslanecký mandát obhájil. Mandát obhájil rovněž ve volbách v roce 2015.\n\n"}
{"id": "644855", "url": "https://cs.wikipedia.org/wiki?curid=644855", "title": "Richard Allen", "text": "Richard Allen\n\nRichard James Allen (4. června 1902, Nágpur − 1969, Bengalúru) byl indický brankář pozemního hokeje. S reprezentací Britské Indie získal 3 zlaté olympijské medaile ze tří účastí na olympijských hrách (1928 v Amsterdamu, 1932 v Los Angeles a 1936 v Berlíně). Na těchto 3 olympiádách nastoupil celkem k 10 zápasům a inkasoval pouze dva góly, což je dodnes platným brankářským olympijským rekordem v pozemním hokeji.\n\n\n"}
{"id": "644857", "url": "https://cs.wikipedia.org/wiki?curid=644857", "title": "Me'ir Poruš", "text": "Me'ir Poruš\n\nMe'ir Poruš ( ) je izraelský politik a poslanec Knesetu za stranu Sjednocený judaismus Tóry.\n\nNarodil se 11. června 1955 v Jeruzalému. Bydlí v Jeruzalému, je ženatý, má dvanáct dětí. Absolvoval náboženská studia na školách talmudského typu.\n\nJe ředitelem jeruzalémského odboru organizace Agudat Jisra'el. Po třináct let působil v samosprávě města Jeruzalém, byl místostarostou Jeruzaléma se zodpovědností za zlepšování města a vzdělávání ortodoxních věřících.\n\nDo Knesetu nastoupil už po volbách roku 1996, ve kterých kandidoval za stranu Sjednocený judaismus Tóry, respektive za její součást Agudat Jisra'el, která hájí zájmy ultraortodoxních Židů. Ve funkčním období 1996–1999 byl členem paramentního výboru pro drogové závislosti. Ve volbách roku 1999 byl zvolen do parlamentu opětovně a v následujících letech zde zastával funkci předsedy vyšetřovací komise pro pokračující finanční krizi samospráv a členem finančního výboru. Mandát si udržel i ve volbách roku 2003. Byl pak ve funkčním období 2003–2006 členem výboru práce, sociálních věcí a zdravotnictví, výboru House Committee a výboru vnitřních záležitostí a životního prostředí.\n\nMandát obhájil ve volbách roku 2006. Ve funkčním období 2006–2009 zastával post člena výboru House Committee a výboru pro imigraci, absorpci a záležitosti diaspory. V únoru 2011 ale na funkci člena Knesetu rezignoval a byl nahrazen Jisra'elem Eichlerem. Šlo o plánovanou rotaci uvnitř kandidátky Sjednocený judaismus Tóry. Do Knesetu se vrátil ve volbách roku 2013. Mandát obhájil rovněž ve volbách v roce 2015, v květnu 2016 jej však opět v rámci rotačního ujednání s Degel ha-Tora uvolnil Ja'akovu Ašerovi.\n\nPoruš má za sebou i četné vládní funkce. V letech 1996–1999 byl náměstkem ministra bytové výstavby. Tuto funkci opětovně zastával v letech 2001–2003. V letech 2009 až 2013 byl náměstkem ministra školství.\n\n"}
{"id": "644863", "url": "https://cs.wikipedia.org/wiki?curid=644863", "title": "Fats Domino", "text": "Fats Domino\n\nAntoine Dominique \"Fats\" Domino Jr. (26. února 1928, New Orleans, Louisiana, Spojené státy – 24. října 2017 Harvey) byl americký R&B, rock and rollový pianista a zpěvák. Podle jeho písně \"\"The Big Beat\"\" je pojmenovaný československý hudební žánr Bigbít. V roce 1986 byl uveden do Rock and Roll Hall of Fame. V říjnu 2007 byl uveden do Louisiana Music Hall of Fame.\n"}
{"id": "644865", "url": "https://cs.wikipedia.org/wiki?curid=644865", "title": "Hubertky", "text": "Hubertky\n\nHubertky jsou plochý vrchol v Krušných horách, ležící necelé 2 km severozápadně od Božího Daru na česko-německé hranici (z české strany jde o katastrální území Ryžovna). Vrchol je zalesněný převážně smrkovými porosty a je zcela bez výhledu.\n\nAsi 300 m východně od vrcholu je turistický hraniční přechod, od kterého vede k vrcholu průsek.\n\nJižním úbočím Hubertek vede silnice mezi Božím Darem a Horní Blatnou, kterou kopíruje Blatenský vodní příkop postavený v letech 1540 až 1544, který přivádí vodu z Božídarského rašeliniště přes Ryžovnu a Horní Blatnou do Blatenského potoka.\n\nNa vrchol nevede žádná značená cesta. Nejlépe přístupný je po cyklostezce č. 2008 z Božího Daru na severozápad. Z ní po 1700 m odbočuje doprava neznačená cesta k turistickému hraničnímu přechodu, od kterého vede na západ hraniční průsek, který po asi 300 m prochází i vrcholovou plošinou.\n\nNejvyšší bod na českém území leží na státní hranici, samotný vrchol se nachází přibližně 50 m za hranicí a je jen nepatrně vyšší (též 1032 m n. m.).\n\n"}
{"id": "644866", "url": "https://cs.wikipedia.org/wiki?curid=644866", "title": "Uri Maklev", "text": "Uri Maklev\n\nUri Maklev ( אורי מקלב, celým jménem ישראל מאיר אורי מקלב, Jisra'el Me'ir Uri Maklev) je izraelský politik a poslanec Knesetu za stranu Sjednocený judaismus Tóry.\n\nNarodil se 10. ledna 1957. Bydlí v Jeruzalému, je ženatý, má pět dětí. Absolvoval náboženská studia na školách typu ješiva, je rabínem, studoval židovské právo. Hovoří jidiš.\n\nMá za sebou působení v samosprávě města Jeruzalém i jako místostarosta Jeruzaléma. Je členem správní rady vodovodní a kanalizační společnosti v Jeruzaléme a organizace Jerusalem International Convention Center.\n\nDo Knesetu nastoupil po volbách roku 2006, ve kterých kandidoval za stranu Sjednocený judaismus Tóry, respektive za její součást Degel ha-Tora, která hájí zájmy ultraortodoxních Židů. Ve funkčním období 2006–2009 byl členem parlamentního výboru pro ekonomické záležitosti, výboru pro vědu a technologie, výboru pro zahraniční dělníky a petičního výboru. Mandát obhájil ve volbách roku 2009. Po nich se stal místopředsedou parlamentu, předsedou petičního výboru a členem výboru pro zahraniční záležitosti a obranu a výboru pro ústavu, právo a spravedlnost.\n\nVe volbách v roce 2013 svůj mandát obhájil. Mandát obhájil rovněž ve volbách v roce 2015.\n\n"}
{"id": "644870", "url": "https://cs.wikipedia.org/wiki?curid=644870", "title": "Mazama červený", "text": "Mazama červený\n\nMazama červený (\"Mazama americana\") je drobný, štíhlý jelenovitý savec žijící roztroušeně ve vlhkých tropických lesích Střední a Jižní Ameriky, od jižního Mexika po severní Argentinu. Je největší z 9 dosud poznaných druhů rodu mazama, který je řazen do podčeledě jelenců. Zvláštní jméno mazama je odvozeno z aztéckého slova \"mázatl\" „jelen“, které má v plurálu tvar \"mázame\".\n\nZvířata tohoto druhu mají srst na hřbetu, hlavě a bocích červenohnědé až kaštanově červené barvy, vnitřní části stehen, krku, spodek ocasu a vnitřní části uší mají bílé, mláďata se rodí s ochrannými bílými skvrnami. Jsou vzhledově pohlavně dimorfní, samci jsou vždy delší i těžší. Mazama červený dosahuje délky od 70 do 130 cm, v kohoutku má výšku blízkou 65 cm, ocas mu měří od 8 do 15 cm a jeho hmotnost se pohybuje v rozmezí od 30 do 40 kg; má štíhlé končetiny a velmi dobře plave.\n\nJako téměř všichni jelenovití má samec parohy, které jsou tvořeny jen špicemi o délce 10 až 13 cm, které v průběhu roku v nepravidelných intervalech shazuje a následně mu vyrůstají opět nové. U velmi starých zvířat mohou parohy být i vidlicovitě rozvětvené.\n\nŽijí rozptýleně, v nepřístupných místech, skrytě a jsou velmi plachá, je proto nesnadné je v přírodě sledovat. Jsou většinou spatřena osamoceně nebo v páru. Při náznaku nebezpečí znehybní, utečou do houštin nebo i přeplavou řeku. Mají však nízkou vytrvalost a snadno mohou být ulovena smečkou psů. Jsou to zvířata denní, téměř celý jej stráví hledáním potravy v hustém porostu, jedinci mají svá území o poloměru asi 1 km.\n\nJejich hlavní stravou jsou různé tropické plody (asi z 80 %) a dále mladé výhonky a kůra, listy, pupeny, tráva a houby. Jsou nápomocni v rozšiřování semen po okolí, mnohá nestrávená roznášejí v trusu.\n\nPáření u těchto zvířat neprobíhá na celém rozsáhlém území synchronně. Podle místních podmínek se samice dostávají do říje tak, aby se mláďata rodila do období hojnosti potravy, např. až po období sucha. Po 222 až 228 dnech březosti se rodí převážně starším samicím jedno a mladším samicím dvě mláďata, ty samice ukrývají a kojí asi 6 měsíců. Porodní hmotnost je okolo 0,5 kg, pohlavní dospělosti dosahují v době asi 1 roku.\n\nV současnosti se v dosud řádně neprozkoumaném druhu mazama červený uznává různý počet poddruhů, toto je jeden z reprezentativních výčtů: \n\nPředpokládaná délka jejich života je od 7 do 12, v zajetí až 16 let. Přirození nepřátele jsou jaguáři, pumy, divocí psi, orli a hadi, nezanedbatelným škůdcem jsou i lidé, kteří je loví pro maso a odlesňují rozsáhlá území.\n\nMazama červený žije na velkém území, a to v množství pravděpodobně dosud nemalém. Protože není stále vyjasněná taxonomie tohoto druhu (některé jeho poddruhy mají hodnotu téměř samostatného druhu) nelze podle IUCN spolehlivě vyhodnotit vývoj jeho početního stavu, je proto hodnocen jako druh o němž chybí věrohodné údaje.\n\n"}
{"id": "644872", "url": "https://cs.wikipedia.org/wiki?curid=644872", "title": "Eli'ezer Mozes", "text": "Eli'ezer Mozes\n\nEli'ezer Mozes ( אליעזר מוזס, celým jménem מנחם אליעזר מוזס, Menachem Eli'ezer Mozes) je izraelský politik a poslanec Knesetu za stranu Sjednocený judaismus Tóry.\n\nNarodil se 20. října 1946. Bydlí v Jeruzalému, je ženatý, má deset dětí. Absolvoval náboženská studia na školách typu ješiva. Hovoří jidiš.\n\nMá za sebou působení jako úředník na ministerstvu školství se zodpovědností za ultraortodoxní Židy. Zabýval se přípravou a zakládáním pečovatelských domů pro seniory a pro mladé páry.\n\nDo Knesetu nastoupil po volbách roku 2009, ve kterých kandidoval za stranu Sjednocený judaismus Tóry, která hájí zájmy ultraortodoxních Židů. Stal se předsedou jejího parlamentního klubu. Dále je členem výboru Knesetu pro ekonomické záležitosti, výboru House Committee, výboru pro vzdělávání, kulturu a sport a dále vyšetřovací komise pro integraci arabských zaměstnanců do veřejného sektoru.\n\nVe volbách v roce 2013 svůj poslanecký mandát obhájil. Mandát obhájil rovněž ve volbách v roce 2015.\n\n"}
{"id": "644876", "url": "https://cs.wikipedia.org/wiki?curid=644876", "title": "Vychucholové", "text": "Vychucholové\n\nVychucholové (Desmanini) jsou drobní hmyzožravci příbuzní krtkům. Jsou známy pouze dva druhy, oba žijí v Evropě: vychuchol pyrenejský na Pyrenejském poloostrově a větší vychuchol povolžský v povodí Volhy a Donu. Živí se bezobratlými a drobnými obratlovci, které loví ve vodě. V pohybu ve vodě jim pomáhají plovací blány. Mají dlouhý chobotovitý rypák, kterým ohmatávají okolní předměty i potravu. Ocas mají v průřezu kulatý, na konci zploštělý, na spodní straně má pižmovou žlázu. Oba druhy jsou přísně chráněné podle Bernské úmluvy. Vychuchol povolžský se také loví a pěstuje na farmách pro kvalitní kožešinu. Může být i 40 a více cm dlouhý.\n\nVychuchol pyrenejský je někdy řazen do rodu \"Desmana\" jako \"Desmana pyrenaica\".\n"}
{"id": "644883", "url": "https://cs.wikipedia.org/wiki?curid=644883", "title": "Litenčický jasan", "text": "Litenčický jasan\n\nLitenčický jasan je památný strom pozoruhodný svým neobvyklým růstem. Strom se větví na úrovni země a prakticky tak postrádá kmen.\n\n\nDruh (jasan ztepilý) udaný ve vyhlašovací dokumentaci je chybný, ve skutečnosti se jedná o jasan úzkolistý.\n\nStrom roste v zámeckém parku.\n\nJasan se větví na úrovni země, z náznaku kmene vystupují dvě silné protilehlé větve, třetí směřuje kolmo vzhůru. Z těchto důvodů se objevují různé hodnoty obvodu - některé udávají obvod celého kmene (měřený těsně při zemi), jiné obvod nad rozvětvením. Ve 130 cm nelze měřit.\n\n\n\n"}
{"id": "644894", "url": "https://cs.wikipedia.org/wiki?curid=644894", "title": "Robert Muldoon", "text": "Robert Muldoon\n\nRobert Muldoon je fiktivní postava lovce a správce parku v románu i filmu Jurský park, ve kterém jej ztvárnil herec Bob Peck). V románu je popisován jako obtloustlý, ale schopný alkoholik, což je v rozporu s postavou filmovou. Pochází z Keni, kde dříve pracoval jako ochránce zvěře v safari parcích. V polovině 80. let 20. století je však najat pro park na ostrově Isla Nublar. Tam neustále přesvědčuje majitele parku Johna Hammonda, že velociraptoři jsou pro chov v parku příliš nebezpeční a chce je proto utratit. Dožaduje se také účinnějších zbraní. V obou příbězích je později ohrožován velociraptory, na rozdíl od románu je pouze ve filmu jimi zabit.\n"}
{"id": "644896", "url": "https://cs.wikipedia.org/wiki?curid=644896", "title": "Uri Ari'el", "text": "Uri Ari'el\n\nUri Ari'el ( אורי אריאל, celým jménem אורי יהודה אריאל, Uri Jehuda Ari'el) je izraelský politik, poslanec Knesetu za Židovský domov a od května 2015 ministr zemědělství. V letech 2013 až 2015 zastával post ministr bydlení a výstavby v izraelské vládě.\n\nNarodil se 22. prosince 1952 ve městě Afula. Bydlí ve vesnici Kfar Adumim na Západním břehu Jordánu. Je ženatý, má šest dětí. Absolvoval střední školu. Sloužil v izraelské armádě, kde dosáhl hodnosti majora.\n\nMá za sebou působení jako generální tajemník organizace Amana, která se zabývá židovským osidlováním Západního břehu Jordánu, a generální tajemník organizace Ješa, která je osadnickým politickým orgánem. Působil ve vedení Židovského národního fondu. Byl starostou izraelské osady Bejt El.\n\nDo Knesetu nastoupil po volbách roku 1999, ve kterých kandidoval za stranu Národní jednota, která tehdy ještě kandidovala na společné listině s dnes samostatnou stranou Jisra'el Bejtejnu. Ve volbách ovšem zvolen nebyl a v parlamentu zasedl až od října 2001 jako náhradník. Po zbytek funkčního období zastával posty jako člen výboru House Committee, výboru pro zahraniční záležitosti a obranu, výboru pro zahraniční dělníky a výboru pro vnitřní záležitosti a vnitro. Mandát obhájil ve volbách roku 2003, nyní již za samostatně kandidující Národní jednoty. V letech 2003-2006 byl v parlamentu členem výboru státní kontroly, výboru pro zahraniční záležitosti a obranu, výboru pro vzdělávání, kulturu a sport a výboru pro televizi a rozhlas. Uspěl i ve volbách roku 2006, po nichž zasedl ve výboru House Committee, výboru pro práva dětí a ve vyšetřovací komisi pro absorpci etiopských imigrantů v Izraeli. V letech 2006-2009 byl předsedou parlamentního klubu Národní jednota-Mafdal.\n\nMandát si podržel i po volbách roku 2009. Od roku 2009 je členem výboru finančního, výboru státní kontroly, výboru pro jmenování soudců a výboru překladatelského. Roku 2013 byl zvolen do Knesetu za Židovský domov a v březnu téhož roku se stal ministrem bydlení a výstavby ve třetí Netanjahuově vládě.\n\nMandát poslance obhájil rovněž ve volbách v roce 2015. Po nich jej ve funkci ministra bydlení a výstavby nahradil Jo'av Galant ze strany Kulanu, zatímco on sám se nově ujal postu ministra zemědělství\n\n"}
{"id": "644904", "url": "https://cs.wikipedia.org/wiki?curid=644904", "title": "Emy Kat", "text": "Emy Kat\n\nEmy Kat (* 17. srpna 1959) je americký fotograf pracující v oblasti módní, reklamní a výtvarné fotografie.\n\nEmy Kat se narodil 17. srpna 1959 a je americkým občanem původem ze Středního východu. S fotografováním začal ve 12. letech, když od svého otec dostal svůj první fotoaparát. Jeho otec byl talentovaný fotoamatér a byl prvním, kdo jej ovlivňoval a povzbuzoval. Emy Kat začal svou kariéru v oblasti módní, portrétní a reklamní fotografie, nyní se většinou soustředí na oblast výtvarného umění.\n\nStudium dokončil v roce 1997 na Brooks Institute v oboru fotografie v Santa Barbara, Kalifornie (USA), kde získal titul \"Bachelor of Arts\" v oboru Ilustrace a digitální obraz s výjimečnými akademickými úspěchy a oceněními.\n\nJeho práce je plná kontrastů a extrémů. Je buď jemná a tlumená nebo hlasitá a extatická. Jeho vášeň spočívá v zachycování a záznamu pohybu v obraze. Jeho styl zachycení pohybu odráží život samotný a liší se od zmrazení celkového pohybu pomocí \"motion blur\". Používá převážně ambientní světlo, nebo jej kombinuje s umělými záblesky nebo stroboskopy.\n\nMezi portrétovanými osobnostmi jsou například podnikatel a zakladatel Hard Rock Cafe v Londýně a House of Blues v Los Angeles Isaac Tigrett, modelka a herečka Shannon Elizabeth nebo česká modelka Petra Němcová.\n\nJeho dílo \"Nude studies on Platinum (Etudes Nu femme)\" popisující nadřazenost ženy v její tvorbě, je ve stálé sbírce BNF Bibliothèque nationale de France (2000). Sbírka je pod referenčním číslem Ep-4001-Boîte pet. fol.(Collection Publiques).\n\nAčkoli se specializoval převážně na digitální fotografii (okolo roku 1997), rozhodl se pracovat a většinou používat fotografický film. Vzhledem k omezením digitální fotografie. V roce 2008 začal pro komerční úkoly používat high-end systém se zadní digitální stěnou. Pro většinu výtvarných prací však Kat nadále používal klasický velkoformátový fotoaparát nebo střední formát.\n\n\nKatovy fotografie byly součástí některých knih vydávaných nakladatelstvím Graphis Inc.\n\n\nEmy Kat publikoval svá díla v různých časopisech, například v \"Harper's Bazaar\", ruském\" Vogue\" a \"Elle Decor\". Spolupracoval také na reklamě pro firmu Missoni v roce 1997.\n\nVystupoval ve speciálním vydání dubnového The Photo Paper roku 2010 spol. World Photographic Art jako jeden z předních světových fotografů na \"Int'l Best Photographer Index 2010\", které vybírá porota složená z \"Christie's, Tate, Taschen\" nebo \"Vogue\".\n\n\n\n \n"}
{"id": "644905", "url": "https://cs.wikipedia.org/wiki?curid=644905", "title": "Krtčík", "text": "Krtčík\n\nKrtčík (\"Uropsilus\") je rod drobných hmyzožravců, kteří obývají zalesněné vysokohorské území na pomezí Číny, Myanmaru a Vietnamu. Mají dlouhý chobotovitý rypák a dlouhý tenký ocas. Jsou podobní rejskům, ale jsou spíše příbuzní krtkům. Jsou známy 4 druhy, v češtině pojmenovaní „krtek“.\n\n"}
{"id": "644906", "url": "https://cs.wikipedia.org/wiki?curid=644906", "title": "Vernon County", "text": "Vernon County\n\nVernon County je název dvou okresů ve Spojených státech amerických:\n"}
{"id": "644912", "url": "https://cs.wikipedia.org/wiki?curid=644912", "title": "Micha'el Ben Ari", "text": "Micha'el Ben Ari\n\nMicha'el Ben Ari (: מיכאל בן ארי) je izraelský politik a bývalý poslanec Knesetu za stranu ha-Ichud ha-Le'umi (Národní jednota).\n\nNarodil se 12. října 1963. Bydlí v izraelské osadě Karnej Šomron na Západním břehu Jordánu. Je ženatý, má sedm dětí. Absolvoval bakalářské studium pedagogiky v oboru na Bar-Ilanově univerzitě, následoval magisterský titul ze studia talmudu na téže škole a později získal i doktorát z archeologie a zeměpisu. Sloužil v letech 1982–1986 v izraelské armádě v rámci programu hesder ješiva, který kombinuje vojenskou a náboženskou přípravu. Až do února 2002 byl záložním vojákem, po úrazu byl vyřazen z aktivních rezerv.\n\nUž v 80. letech 20. století se angažoval v pravicových a nacionalistických hnutích. V roce 1984 založil organizaci, která poskytovala pomoc vězněným nacionalistickým aktivistům. V roce 1987 spoluzakládal ješivu Ješivat ha-Ra'ajon ha-Jehudi. V roce 1995 pak stál u vzniku institutu Morešet Har ha-Bajit, který se zabývá Chrámovou horou v Jeruzalému. Je v předsednictvu organizace Hamate Hamešutaf, která bojovala proti plánu jednostranného stažení z pásma Gazy. Po provedení tohoto plánu (vysídlení židovských osad v pásmu Gaza a v severním Samařsku) se zapojil do aktivit organizace Homesh First, která chce obnovit zrušenou izraelskou osadu Chomeš.\n\nDo Knesetu nastoupil po volbách roku 2009, ve kterých kandidoval za stranu ha-Ichud ha-Le'umi. V parlamentu je členem výboru pro ústavu, právo a spravedlnost.\n\n"}
{"id": "644919", "url": "https://cs.wikipedia.org/wiki?curid=644919", "title": "Vimentin", "text": "Vimentin\n\nVimentin je protein, který je často obsažen v tzv. středních filamentech III. typu. Velikost činí asi 55 kDa, ale vytváří dimery a následně dlouhá cytoskeletární vlákna (polymery). Vyskytuje se v těle všudypřítomně, a to hlavně během zárodečného vývoje, u dospělce spíše jako kopolymer s jinými proteiny intermediárních filament hlavně III. a IV. typu. I v dospělosti však dominuje u takových typů buněk, jako jsou fibroblasty, endotelové buňky, adipocyty, makrofágy,\nlymfocyty a neutrofilní granulocyty.\n\nPatří mezi fosfoproteiny a během buněčného dělení dochází k silnější fosforylaci.\n"}
{"id": "644923", "url": "https://cs.wikipedia.org/wiki?curid=644923", "title": "Dhyan Chand National Stadium", "text": "Dhyan Chand National Stadium\n\nDhyan Chand National Stadium (česky: Národní stadion Dhyana Chanda) je stadion určený pro pozemní hokej v Novém Dillí vybudovaný v roce 1933 dle návrhu Anthonyho S. DeMilla jako víceúčelový stadion a pojmenovaný Irwin Amphitheatre. V roce 1950 byl přestavěn pro účely 1. Asijských her v roce 1951. V roce 1951 také došlo k přejmenování na Národní stadion a v roce 2002 byl název ještě doplněn o jméno slavného pozemního hokejisty Dhyana Chanda. K další přestavbě došlo před rokem 2010 pro účely Mistrovství světa v pozemním hokeji mužů 2010 a také Her Commonwealthu 2010. Tato přestavba byla dokončena 24. ledna 2010, tedy pouhých 32 dní před zahájením mistrovství světa v pozemním hokeji.\n"}
{"id": "644925", "url": "https://cs.wikipedia.org/wiki?curid=644925", "title": "Dr. John", "text": "Dr. John\n\nMalcolm John \"Mac\" Rebennack, Jr. (21. listopadu 1940, New Orleans, Louisiana, USA – 6. června 2019, New Orleans, Louisiana, USA) více známý pod jménem Dr. John (nebo Dr. John Creaux) byl americký zpěvák, skladatel, pianista a kytarista, jehož hudba kombinovala blues, pop, jazz, zydeco, boogie woogie a rock and roll.\n\n\n"}
{"id": "644926", "url": "https://cs.wikipedia.org/wiki?curid=644926", "title": "Jihoslovanský výbor", "text": "Jihoslovanský výbor\n\nJihoslovanský výbor (srbochorvatsky Jugoslovenski odbor) byl orgán politické emigrace Slovinců, Chorvatů a Srbů během první světové války, založený roku 1915 nejprve v Římě a potom přesunutý do Londýna.\n\nJeho cílem bylo vyjednat možné připojení jižními Slovany obývaných území k Srbsku a Černé Hoře (k čemuž nakonec na podzim 1918 skutečně došlo). Předsedou výboru byl chorvatský politik z přímoří, Ante Trumbić, který se stal později ministrem zahraničí v první jugoslávské vládě. Byl to právě Jihoslovanský výbor, který spolu se srbskou vládou podepsal Korfskou deklaraci, kde byly uvedeny základní mantinely budoucího fungování společného státu jižních Slovanů.\n"}
{"id": "644930", "url": "https://cs.wikipedia.org/wiki?curid=644930", "title": "Rick Perry", "text": "Rick Perry\n\nJames Richard „Rick“ Perry (* 4. března 1950 Paint Creek, Texas) je americký politik, člen Republikánské strany a od 21. prosince 2000 do 20. ledna 2015 guvernér amerického státu Texas. V lednu 2017 byl nominován na funkci ministra energetiky USA ve vládě Donalda Trumpa a posléze do této funkce schválen Senátem USA.\n\nKořeny jeho rodiny sahají až k původním obyvatelím Třinácti kolonií. Vyrůstal v rančerské rodině. Po ukončení vysoké školy několik let sloužil u amerického letectva U.S. Air Force, z které odešel v hodnosti kapitána.\n\nPerry je absolventem Texas A&M University, je ženatý a má dvě děti. Vyznáním je metodista.\n\nPůvodně byl členem Demokratické strany, ale v roce 1990 přestoupil k republikánům. V roce 1988 podporoval prezidentskou kandidaturu demokratického kandidáta Ala Gorea. Ve funkci guvernéra nahradil George W. Bushe, který ji opustil, když byl zvolen prezidentem Spojených států amerických. Rick Perry, který byl od 19. ledna 1999 viceguvernérem, tak automaticky povýšil na guvernéra. Od té doby funkci třikrát obhájil ve volbách v letech 2002, 2006 a 2010, což je v historii Texasu unikátní a také byl nejdéle sloužícím ze současných amerických guvernérů.\n\nOd srpna 2011 byl jedním z kandidátů v republikánských primárkách pro prezidentské volby v roce 2012. Po počáteční voličské podpoře měl několik nevydařených televizních debat a jeho podpora začala klesat. Dne 19. ledna 2012 se kandidatury vzdal ve prospěch Newta Gingriche. V předcházejících republikánských primárkách v roce 2008 naproti tomu doporučil volit sociálně liberálního republikána Rudyho Giulianiho. Měl v úmyslu kandidovat i pro prezidentské volby v roce 2016, avšak dne 12. září 2015 svou kampaň skončil pro nedostatek sponzorů a malé šance na úspěch.\n\nPerry zastává názor, že evoluce je jenom teorie, která má i své mezery. O globálním oteplování Perry říká, že vědci manipulují data a vytvářejí umělé ohrožení. Podle ekonoma Paula Krugmana je tento postoj v rozporu s vědeckým konsensem zahrnujícím 97–98 % vědců na tomto poli. Jan Macháček z týdeníku Respekt uvedl paralelu Perryho názorů s názory českého prezidenta Klause a jeho tajemníka Hájka. Perry je zastáncem otevřených hranic a masové imigrace do Spojených států. Podepsal též zákon proti zločinům z nenávisti, podobný jaký podepsal později Barack Obama, který zavedl zvýšené tresty za zločiny motivované předsudky vůči vymezeným skupinám obyvatel.\n"}
{"id": "644931", "url": "https://cs.wikipedia.org/wiki?curid=644931", "title": "Muhammad Baraka", "text": "Muhammad Baraka\n\nMuhammad Baraka (: מוחמד ברכה, : محمد بركة) je izraelský politik a poslanec Knesetu za stranu Chadaš.\n\nNarodil se 25. července 1955. Bydlí ve městě Šfar'am. Je ženatý, má tři děti. Studoval matematiku na Telavivské univerzitě. Hovoří anglicky a arabsky.\n\nUž během studií na Telavivské univerzitě byl předsedou výboru arabských studentů, později předsedou celostátní organizace arabských studentů. Angažoval se v židovsko-arabských organizacích a stal se členem výboru izraelské komunistické strany. Později se stal generálním tajemníkem a předsedou strany Chadaš. Působí ve vedení deníku al-Itihad a ve vedení organizace Central International Council for Peace in the Middle East.\n\nDo Knesetu nastoupil po volbách roku 1999, ve kterých kandidoval za stranu Chadaš. V letech 1999–2003 působil v parlamentním finančním výboru, ve výboru House Committee a ve výboru pro drogy. Mandát obhájil ve volbách roku 2003. Ve funkčním období 2003–2006 zasedal ve finančním výboru, ve výboru pro vzdělávání, kulturu a sport, výboru pro drogy a výboru pro televizi a rozhlas. Byl pak opětovně zvolen do Knesetu i ve volbách roku 2006. V letech 2006–2009 byl členem výboru finančního, výboru petičního a výboru House Committee. Znovu zasedl v parlamentu i po volbách roku 2009. Byl pak předsedou výboru pro drogy a členem výboru pro vzdělávání, kulturu a sport.\n\nV letech 1999–2006 zastával funkci předsedy poslaneckého klubu strany Chadaš. V letech 2003–2009 byl místopředsedou Knesetu. Ve volbách v roce 2013 byl zvolen do následujícího funkčního období poslance.\n\n"}
{"id": "644942", "url": "https://cs.wikipedia.org/wiki?curid=644942", "title": "Hana Sweid", "text": "Hana Sweid\n\nHana Sweid (: חנא סוייד, : حنا سويد) je izraelský politik a poslanec Knesetu za stranu Chadaš.\n\nNarodil se 27. března 1955. Bydlí ve městě Ajlabun. Je ženatý, má tři děti. Studoval civilní strojírenství na institutu Technion. Hovoří anglicky a arabsky.\n\nV letech 1993–2003 byl starostou města Ajlabun, působí jako vědec a odborný publicista.\n\nDo Knesetu nastoupil po volbách roku 2006, ve kterých kandidoval za stranu Chadaš. V letech 2006–2009 působil v parlamentním výboru pro ekonomické záležitosti a výboru státní kontroly. Mandát obhájil ve volbách roku 2009. Po nich zasedl jako člen do výboru pro ústavu, právo a spravedlnost. Od roku 2006 je zároveň předsedou parlamentního klubu strany Chadaš. Ve volbách v roce 2013 obhájil svůj mandát.\n\n"}
{"id": "644953", "url": "https://cs.wikipedia.org/wiki?curid=644953", "title": "Los Lagos", "text": "Los Lagos\n\nRegion Los Lagos ( doslovně \"Region Jezera\") je jedním z chilských regionů. Sousedí na severu s regionem Los Ríos, na jihu s regionem Aysén. Na východě je ohraničen státní hranicí s Argentinou, na západě Pacifikem. Až do roku 2007 zahrnoval i současný region Los Ríos, který vznikl právě vyčleněním z Los Lagos. Zabírá 6,42 % rozlohy celého Chile a žije zde 4,89 % chilské populace. Nachází se zde souostroví Chiloé s největším ostrovem Chiloé.\n\nRegion se dále dělí na 4 provincie a 30 komun.\n"}
{"id": "644957", "url": "https://cs.wikipedia.org/wiki?curid=644957", "title": "Willie Dixon", "text": "Willie Dixon\n\nWilliam James \"Willie\" Dixon (* 1. července 1915, Vicksburg, Mississippi – 29. ledna 1992, Burbank, Kalifornie) byl americký bluesový hudebník, zpěvák, skladatel, aranžér, boxer, producent a držitel ceny Grammy. Mezi jeho nejznámější písně patří \"\"Little Red Rooster\"\", \"\"Hoochie Coochie Man\"\", \"\"Evil\"\", \"\"Spoonful\"\", \"\"Back Door Man\"\", \"\"I Just Want to Make Love to You\"\", \"\"I Ain't Superstitious\"\", \"\"My Babe\"\", \"\"Wang Dang Doodle\"\" nebo \"\"Bring It On Home\"\". Spolupracoval s Chuckem Berrym \n, Bo Diddleym, Muddy Watersem, Howlin' Wolfem, Otis Rushem, Joe Louis Walkerem, Little Walterem, Sonny Boy Williamsonem, Koko Taylorem, Little Miltonem, Eddie Boydem, Jimmy Witherspoonem, Lowell Fulsonem, Willie Mabonem, Memphis Slimem, Washboard Samem, Jimmy Rogersem, Sam Layem a dalšími. Jeho písně hrálo mnoho umělců, patří mezi ně i Bob Dylan, Cream, Jimi Hendrix, Led Zeppelin, Foghat, The Yardbirds, The Rolling Stones, Queen, Megadeth, The Doors, The Allman Brothers Band nebo Grateful Dead.\n\n"}
{"id": "644958", "url": "https://cs.wikipedia.org/wiki?curid=644958", "title": "Východní Rumélie", "text": "Východní Rumélie\n\nVýchodní Rumélie (bulharsky Източна Румелия, turecky روم الى شرق) bylo autonomní území Osmanské říše v letech 1879–1885 (formálně až do roku 1908). Oblast se nacházela zhruba na jihovýchodě dnešního Bulharska; jejím centrem byl Plovdiv. Měla rozlohu 32 978 km² a žilo v ní (podle sčítání z roku 1884) 975 tisíc obyvatel.\n\nNázev byl odvozen z výrazu Rumélie (z tureckého \"Rúm\", což znamená \"Řím\"), kterým Turci označovali své državy na Balkánském poloostrově, protože je získali od Východořímské říše.\n\nVytvoření tohoto území bylo výsledkem rozhodnutí Berlínského kongresu o vzniku Bulharska. Jeho iniciátorem byla obava Osmanské říše z porušování práv muslimských menšin v případě, že by se stalo součástí Bulharska. Vzhledem k tomu, že většina obyvatelstva byli však Bulhaři, velmi záhy se ukázalo, že Východní Rumélie funguje de facto jako druhý bulharský stát (již v prvních volbách získali Bulhaři 31 zástupců z celkem 36 křesel místního sněmu). Ten navíc nebyl pod kontrolou bulharského panovníka, nehrozila tam řada autoritativních výpadů, jaké Bulharsko ze Sofie během 80. let 19. století zažilo, takže se tam mohli uchýlit např. různí pronásledovaní spisovatelé. Prvním guvernérem byl Alexandr Bogoridi.\n\nV roce 1885 svrhli místní Bulhaři správce Gavril-pašu Krestoviče a umožnili příchod bulharské armády. To znamenalo faktický konec Východní Rumélie. V zahraničí však řada zemí ostře protestovala proti rozšiřování bulharského území; zatímco Istanbul se zmohl pouze na formální protesty a následně za menší územní ústupky v Rodopech bulharskou anexi uznal z smlouvou z Tophane, Srbsko vyhlásilo Bulharsku válku a jeho vojska zahájila z jihu tažení na Sofii. Srbové očekávali, že využijí faktu, že Bulhaři mají armádu daleko od své metropole, nacházející se nedaleko od srbských hranic, byli však nakonec poraženi.\n\nStát se dělil na šest okresů, jejich sídelními městy byly Plovdiv, Pazardžik, Chaskovo, Stara Zagora, Sliven a Burgas. Vydával také poštovní známky, které patří ke sběratelským raritám.\n\nPomaci se odmítli k Východní Rumélii připojit a vytvořili vlastní stát pod tureckou ochranou, zvaný Tamrašská republika, který zanikl roku 1886.\n\nObyvatelstvo tvořili převážně Bulhaři, avšak se tu nacházel také i nemalý počet Turků, Řeků (hlavně při pobřeží) a příslušníků dalších národů. Za krátké období proběhla tři sčítání obyvatelstva – v letech 1878, 1880 a 1884. Zatímco první bylo zaměřeno především na náboženskou příslušnost, další dvě zjišťovala národnost. Modrou barvou jsou v grafu níže znázorněni ostatní, což byli v především Řekové.\n\n\n"}
{"id": "644974", "url": "https://cs.wikipedia.org/wiki?curid=644974", "title": "Štěpán Uroš I.", "text": "Štěpán Uroš I.\n\nŠtěpán Uroš I. (srbsky:\"Стефан Урош I\", Stefan Uroš I., někdy pouze Uroš I., zvaný Veliký, asi 1222 – po 1276), nejmladší syn srbského krále Stefana I. a jeho druhé ženy Anny Dandoly, byl srbský král v letech 1243–1276.\n\nNarodil se asi roku 1222 jako jediný syn srbského krále (do roku 1217 župana) Stefana I. z druhého manželství s Annou, vnučkou benátského dóžete Enrica Dandola (†1205). Brzy přišel o otce – král Stefan I. Prvověnčani skonal 24. září 1228. Na trůn po něm nastoupil jeho syn s prvního manželského svazku s Eudokií Angelinou Stefan Radoslav (okolo 1192 – po 1234. Uroš byl tehdy ještě nezletilý a nepřipojil se k povstání svého dalšího bratra Vladislava proti Radoslavovi. Roku 1233 nebo 1234 byl Radoslav Vladislavem sesazen. Vladislav byl však také roku 1243 sesazen domácí vzpourou a za nového krále byl prohlášen Uroš jako Stefan Uroš I.\n\nUroš I. na rozdíl od svých bratrů provozoval samostatnou zahraniční politiku (Radoslav se opíral o svého zetě Theodora Epirského a Vladislav o bulharského cara Ivana Asena II., jehož dceru Beloslavu měl za ženu). Roku 1252 vyhlásil Uroš válku Dubrovníku, který se nechtěl vzdát výnosných vinic. Srbové porazili jak Dubrovník, tak roku 1253 také Bulharsko, které se po smrti cara Ivana Asena II. († 1241) zmítalo ve zmatcích. Roku 1257 dosedl na bulharský trůn Konstantin Asen, bratranec krále Uroše I., a Bulharsko bylo těsněji připoutáno k Srbsku. Uroš I. také válčil s nikajským císařem Michaelem VIII. a spojil se proti němu se sicilským králem Manfredem (vládl v letech 1254–1266), levobočkem velikého římského císaře Friedricha II., s epirským despotou Michaelem II. a s představiteli latinských panství v Řecku. Roku 1258 byla Urošem obsazena města Skopje a Prilep, které však musel hned roku 1259, po vítězství Nikaie u Petagonie, vrátit Michaelovi VIII., který roku 1261 dobyl Konstantinopol, sídelní město byzantských (východořímských či římských) císařů v letech 330–1204, a 13. srpna téhož roku byl korunován byzantským císařem. Na nepřátelském vztahu k Michaelovi VIII. se pro Uroše nic nezměnilo. Stále hledal proti Konstantinopoli spojence a také je našel - staly se jimi Sicilské království, kde se po Manfredově porážce a skonu ujal vlády Karel I. z Anjou (vládl 1266–1282, v Neapolsku do 1285), mladší bratr francouzského krále Ludvíka IX. a také příbuzný Urošovy choti Heleny (Jeleny), a Uherské království pod vládou Bély IV., jehož vnučku si vzal Urošův prvorozený syn Dragutin za ženu. Při zahraniční politice se Uroš opíral o politiku vnitřní, ve které dosáhl velkého pokroku: začalo se těžit v dolech a razily se první mince. Král také podporoval kulturu, zejména literaturu.\n\nV posledních letech Urošova panování se proti němu bouřil jeho prvorozený syn Dragutin, který otce roku 1276 s pomocí svého švagra, uherského krále Ladislava IV. sesadil a ujal se vlády jako Stefan Dragutin. O otcovo území se rozdělil s mladším bratrem Milutinem (od roku 1282 králem pod jménem Stefan Uroš II. Milutin) a také s matkou Jelenou z Anjou. Sesazený král vstoupil do kláštera, kde zanedlouho zemřel. Jím odešel jeden z největších srbských panovníků. Během Urošovy vlády se upevnilo zahraniční postavení Srbska, rozvrácené za vlády jeho bratrů Radoslava a Vladislava. Bylo štěstím pro stát, že odbojný syn pokračoval v otcově výbojné politice. Vláda Uroše I., Dragutina a Milutina položila základ velmocenskému postavení, kterého Srbsko dosáhlo za vlády krále Stefana Uroše IV. Dušana (1331–1355), který se roku 1346 prohlásil carem.\n\n\n"}
{"id": "644979", "url": "https://cs.wikipedia.org/wiki?curid=644979", "title": "Okres Oleśnica", "text": "Okres Oleśnica\n\nOkres Oleśnica (polsky \"Powiat oleśnicki\") je okres v polském Dolnoslezském vojvodství. Rozlohu má 1049,74 km² a v roce 2006 zde žilo 103 600 obyvatel. Sídlem správy okresu je město Oleśnica.\n\nMěstské:\n\nMěstsko-vesnické:\n\nVesnické:\n\n"}
{"id": "644982", "url": "https://cs.wikipedia.org/wiki?curid=644982", "title": "Regosol", "text": "Regosol\n\nRegosol je referenční třída půd v Taxonomickém klasifikačním systému půd České republiky. Regosoly jsou slabě vyvinuté půdy na sypkých sedimentech (spraše, sprašové hlíny, písky, štěrky). Obsahují pouze běžné horizonty akumulace organických látek. Do referenční třídy regosoly náleží půdní typ regozem.\n\nNázev pochází z anglického výrazu . Jsou to půdy tvořící se na sypkých substrátech bez písku. Nemusí mít vytvořeny půdní horizonty. Jsou těžší, rozšířeny celosvětově. Vyskytují se na nich horší pastviny, v horách lesy. Tyto půdy podléhají často na svazích vodní erozi, naopak v nižších polohách jsou na nich nutné závlahy. Celosvětově mají rozlohu asi 260 milionů hektarů.\n\nRegozemě vznikají ze sypkých sedimentů (písky) v rovinatých částech reliéfu. Jejich substrát je minerálně chudý a pedogeneze krátká, což zabraňuje výraznějšímu vývoji profilu. Regozemě se vyznačují lehkou zrnitostí, a to i u těžších substrátů v případě narušování vodní erozí. Regozemě mají kyselé pH, jsou extrémně vodopropustné a vysýchavé. Původní vegetací jsou chudé borové lesy. Hlavním půdotvorným procesem je slabá humifikace. \n\nStratigrafie půdního profilu: A (Ap) – C\n\nRozlišujeme následující subtypy: modální, oglejená, glejová, karbonátová, vyluhovaná, dystrická, psefitická, arenická, pelická.\n\n"}
{"id": "644984", "url": "https://cs.wikipedia.org/wiki?curid=644984", "title": "Palais Bourbon", "text": "Palais Bourbon\n\nPalais Bourbon (\"Bourbonský palác\") je palác v Paříži, ve kterém sídlí Francouzské národní shromáždění. Nachází se v 7. obvodu na levém břehu řeky Seiny v úrovni Pont de la Concorde a Place de la Concorde.\n\nBourbonský palác byl postaven pro Louise Françoise de Bourbon, dceru Ludvíka XIV. a Madame de Montespan, se kterou se oženil Ludvík III. Bourbon-Condé. Výstavba začala v roce 1722. Na stavbě se podílelo více architektů - Giardini, Pierre Cailleteau a po jejich předčasné smrti Jean Aubert a Jacques V. Gabriel, kteří dokončili stavbu v roce 1728. V roce 1764 byl palác rozšířen.\nPalác byl v roce 1791 zabaven jako národní majetek. V roce 1794 zde sídlila École Polytechnique a v roce 1795 se zde usídlila Rada pěti set a architekti Jacques-Pierre de Gisors a Emmanuel-Chérubin Leconte upravili vnitřní prostor pro zasedání poslanců. Během Restaurace Bourbonů byl sice palác i sousední Hôtel de Lassay oficiálně navrácen princi de Condé, ale ten jej musel pronajmout Poslanecké sněmovně. Teprve v roce 1827 stát palác odkoupil a stal se jeho definitivním vlastníkem. V letech 1827-1832 proběhly vnitřní přestavby, které upravily palác do dnešní podoby. Vedl je architekt Jules de Joly. Budova od té doby prošla jen dílčími změnami. V roce 1843 stát opět získal Hôtel de Lassay jako sídlo prezidenta dolní komory a byl spojen s palácem velkou halou. Během 20. století bylo podkroví upraveno na kanceláře a v podzemí byla vybudována elektrárna a podzemní parkoviště.\n\nK paláci patří i další stavby. Celková rozloha areálu činí 124 000 m a skládá se z Bourbonského paláce, paláce Lassay a dalších třech budov pro kanceláře poslanců. První budova má 8 pater a 5 podzemních podlaží a je s palácem spojena podzemní chodbou. Byla postavena v roce 1974 na \"Rue de l'Université\", další se nachází na \"Bulváru Saint-Germain\" a byla získána v roce 1986 a poslední byla koupena v roce 2002 na \"Rue Aristide-Briand\".\nOd roku 1795 sídlily v paláci všechny dolní komory francouzského parlamentu, s výjimkou krátkého období 1871-1879, během kterého sídlil na zámku Versailles po povstání Pařížské komuny a během přesídlení vlády a parlamentu do Bordeaux a pak do Vichy za druhé světové války.\n\nNapoleon Bonaparte nechal podle plánů architekta Bernarda Poyeta mezi lety 1806-1810 přestavět severní průčelí směřující k řece. Bylo přidáno dvanáct korintských sloupů, které se podobají těm z kostela Madeleine na pravém břehu. Ve frontonu byl vyobrazen Napoleon na koni předávající zákonodárnému sboru vlajky ukořistěné v bitvě Slavkova. Po návratu Bourbonů k moci byl basreliéf stržen a nahrazen scénou, ve které Ludvík XVIII. předává ústavu Francouzům. I tento výjev byl odstraněn a během červencové monarchie nahrazen současnou výzdobou. Alegorie Francie v antickém oděvu stojící před trůnem je doprovázena Sílou a Spravedlností.\n\nČtyři sedící sochy u paty vstupního schodiště představují významné osobnosti francouzského státu:\n\nPrůčelí bylo obnoveno při dvoustém výročí Francouzské revoluce v roce 1989 a při této příležitosti byly čtyři sochy nahrazeny kopiemi. Schodiště je lemováno po stranách sochami bohyně Athény a titánky Themis. V roce 1837 byl na každou stranu fasády přidán basreliéf. Vpravo je Prométheus podporující Uměny (architektura, sochařství, malířství, hudba a poezie) a vlevo Veřejné vzdělávání (Minerva nebo Athéna výučují abecedu malé děti, obklopené devíti múzami a zástupci náboženské výchovy).\n\n"}
{"id": "644988", "url": "https://cs.wikipedia.org/wiki?curid=644988", "title": "Ruy de Sequeira", "text": "Ruy de Sequeira\n\nRuy de Sequeira byl portugalský mořeplavec, který v 15. století sloužil ve službách bohatého obchodníka F. Gomeze, který měl monopol na obchod se zbožím a otroky ze západního pobřeží Afriky.\n\nV roce 1472 vyplul z Lagosu na jih. Poměrně snadno dorazil ke Zlatonosnému pobřeží, které bylo objeveno krátce před ním João de Santarémem. Plul dále do Guinejského zálivu, kde prozkoumal pobřeží dnešního Toga a Beninu, poté sledoval pobřeží k Biafře. Objevil Kamerunskou horu a ústí řek Sanagy, Gabonu a Ogooué. Po těchto objevech pokračoval dál na jih a proplul přibližně 700 km dosud neznámým mořem. V roce 1473 jako první Evropan překročil rovník a doplul až k 2° jižní šířky.\n\n"}
{"id": "644989", "url": "https://cs.wikipedia.org/wiki?curid=644989", "title": "Petr Buzek", "text": "Petr Buzek\n\nPetr Buzek (* 26. dubna 1977 v Jihlavě, Československo) je bývalý český hokejový reprezentační obránce, který odehrál 157 utkání v NHL za Dallas Stars, Atlanta Thrashers a Calgary Flames.\n\nHráč si zahrál v roce 1994 na mistrovství Evropy do 18 let ve Finsku, kde získal bronzovou medaili. O rok později nastoupil za českou hokejovou reprezentaci do 20 let při mistrovství světa této věkové kategorie v Kanadě a následně opět na ME \"18\" v Německu, kde byl zařazen do All star týmu turnaje.\n\nV dresu seniorské reprezentace se objevil na mistrovství světa 2000 v Rusku, kde se stal mistrem světa. Kromě šampionátu za dospělou reprezentaci nastoupil pětkrát, takže má bilanci čtrnácti utkání a jednoho gólu (do sítě Itálie právě na zmíněném mistrovství).\n\nStatistiky reprezentace:\nV sezoně 1993/94 debutoval v dresu mateřské Dukly Jihlava v nejvyšší soutěži a již v dalším ročníku nastupoval stabilně. Na jaře 1995 talentovaný obránce utrpěl vážnou autonehodu. Přesto byl draftovaný na 63. pozici klubem NHL Dallas Stars. Sezonu 1995/96 vynechal pro následky zranění z nehody.\n\nK hokeji se vrátil v sezoně 1996/97, ve které nastupoval v IHL ve farmářském Michigan K-Wings. V následující sezoně byl z tohoto klubu povolán i ke dvěma utkáním NHL do Dallasu. Totéž se opakovalo i v sezoně 1998/99, po které si při expanzivním draftu vybral hráče nový klub soutěže Atlanta Thrashers. V sezoně 1999/2000 patřil mezi stabilně nastupující hráče klubu a vysloužil si i nominaci do utkání hvězd. V ročníku 2000/01 mu zdravotní komplikace dovolily odehrát jen pět utkání. V průběhu sezony 2001/02 jej po devíti utkáních Atlanta poslala do záložního celku Chicago Wolves do AHL. Buzek byl následně vyměněn do Calgary Flames, kde odehrál i svou poslední sezonu v zámoří - 2002/03.\n\nV další sezoně jej opět trápily zdravotní neduhy a tak se objevil v pěti utkáních české extraligy v dresu pražské Sparty. Extraligový ročník 2004/05 načal v dresu jihlavské Dukly, z které byl v průběhu sezony poslán na hostování do Litvínova. Z něj se sice vrátil do Jihlavy, ale sezonu nedohrál pro vyřazení z kádru. V sezoně 2005/06 nastoupil k dvanácti utkáním za Slovan Bratislava ve slovenské extralize, po kterých se rozhodl ukončit profesionální kariéru.\n\nPozději se objevil ještě v krajském přeboru v dresu Benešova.\n\n\n"}
{"id": "644990", "url": "https://cs.wikipedia.org/wiki?curid=644990", "title": "Bedřich Havlík", "text": "Bedřich Havlík\n\nBedřich Havlík (6. prosince 1936 v Brně – 4. července 2001 v Brně) byl brněnský violoncellista a pedagog. Pedagogické působení na konzervatoři v Brně (1972—1984) a na brněnské JAMU, člen Moravského kvarteta a předseda Rady SF Brno. Mezi jeho studenty byli violoncellisté Michaela Fukačová, Jan Škrdlík a František Brikcius. Editoval kritická edice skladeb Pohádka a Presto pro violoncello a klavír.\n\nStudentem u prof.Havlíka byl též MgA.Josef Klíč a to jedním z posledních žáků,hrál oblíbenému pedagogovi na posledním rozloučení.\n"}
{"id": "644993", "url": "https://cs.wikipedia.org/wiki?curid=644993", "title": "Seznam starostů Tórshavnu", "text": "Seznam starostů Tórshavnu\n\nZde je seznam starostů Tórshavnar kommuny na Faerských ostrovech, jejíž správním centrem je město Tórshavn. Dosud jedinou ženou v této pozici byla Lisbeth L. Petersenová.\n\n"}
{"id": "644994", "url": "https://cs.wikipedia.org/wiki?curid=644994", "title": "Oschersleben", "text": "Oschersleben\n\nOschersleben je město v německé spolkové zemi Sasko-Anhaltsko. Leží blízko řeky Bode ve vzdálenosti 35 kilometrů na jihozápad od Magdeburku. Má přibližně 19 500 obyvatel (rok 2009).\n\nPrvní zmínka o městě je z 23. listopadu 994, kdy je zmíněno v listině císaře Oty III., v které tento propůjčuje Quedlinburgu tržní právo.\n"}
{"id": "644997", "url": "https://cs.wikipedia.org/wiki?curid=644997", "title": "Leptosol", "text": "Leptosol\n\nLeptosol je referenční třída půd v Taxonomickém klasifikačním systému půd České republiky. Název leptosol je odvozen od řeckého slova \"leptos,\" jež znamená primitivní, iniciální. Dříve byly nazývány jako nevyvinuté půdy. Jedná se o nevyvinutost z hlediska hloubky půdního profilu, obsahu skeletu a neexistence horizontu B.\n\nLeptosoly vznikají z rozpadů pevných hornin; vyznačují se výraznou skeletovitostí až mělkostí půdního profilu. K litickému kontaktu dochází maximálně v hloubce 30 cm. Leptosoly vznikají na nových nebo vysoce odolných substrátech nebo retrográdním vývojem, kdy dochází ke vzniku nové půdy po erozním smytí půdy staré. Leptosoly jsou azonální půdy.\n\nDo referenční třídy leptosoly náleží půdní typy: litozem, ranker, rendzina a pararendzina.\n\nJedná se o slabě vyvinuté, surové a mělké půdy (do 10 cm) nacházející se na kompaktních horninách. Původním rostlinným krytem jsou většinou skalní stepi, zakrslé dřeviny a reliktní bory.\n\nLitozemě se vyskytují na suchých půdách pahorkatin a hornatin. Jde o extrémně nepříznivé skeletovité půdy. Mohou však mít kvalitní humusový horizont, pak jsou ale nepříznivé díky vysychání či nedostatku vody (jsou vodopropustné). \n\nHlavním půdotvorným procesem je nevýrazná humifikace spojená buďto se slabým vnitropůdním zvětráváním nebo slabou podzolizací.\n\nStratigrafie půdního profilu: O – Ah – (Cr –) R\n\nSubtypy: modální\n\nNázev odvozen od rakouského lidového označení značícího „na příkrém svahu sídlící“. Vznikají ze skeletovitých zvětralých rozpadů silikátových hornin, které jinak mají pevnou, skalní povahu (žuly, ruly). Obsah skeletu je tím větší, čím je matečná hornina odolnější proti zvětrávání, např. na méně odolném pískovci má ranker méně skeletu, než na velmi odolném křemenci.\n\nRankery jsou výrazněji humifikované, je možná tvorba umbrických a melanických horizontů; jsou přechodem k vyvinutějším půdám. Chemické složení hornin má podstatný vliv na reakci, formu humusu a množství živin. Např. rankery na křemičitých horninách (křemencích, buližnících) jsou extrémně kyselé, naopak na bazických vyvřelinách jsou rankery poměrně bohaté vápníkem.\n\nPůvodní vegetací jsou suťové lesy (lípa, javor, jasan, jilm). Rankery se nacházejí po celém území pahorkatin a hornatin, a to hlavně na strmých svazích, horských hřbetech či hřebenech a na vrcholech vyvýšenin.\n\nHlavním půdotvorným procesem je výrazná humifikace.\n\nStratigrafie půdního profilu: Ah – Cr – R\n\nSubtypy: modální, umbrický, melanický, kambický, dystrický, podzolový, litický, suťový.\n\nNázev odvozen od polského rędzić, tj. skřípat (vápnitý skelet při orbě vrže). Rendziny vznikají ze skeletových rozpadů karbonátových hornin (vápence, dolomity, magnezity, travertiny, slíny s vysokým obsahem CaCO). Při zvětrávání karbonátových hornin se CaCO rozpouští, CO prchá a váže se ve vodě, čímž vzniká kyselina uhličitá HCO, a dochází jednak k vymývání vápníku vodou a jednak k jeho vázání v humusu. Kdyby byly výchozí substráty zcela chemicky čisté, byly by oblasti jejich výskytu holé, neboť by se zde nemohla rozvinout vegetace, jež by kromě vápníku nebo hořčíku neměla k dispozici ostatní potřebné živiny. Proto karbonátové substráty mají vždy příměsi, tzv. nerozpustný zbytek (živce, oxidy železa a hliníku, jílové minerály, křemen), díky němuž se na těchto matečných horninách může vytvořit minerální půdní hmota. To je příčinou, proč jsou rendziny mělké, kamenité a s nízkým podílem jemnozemě. Všeobecně se karbonáty nacházejí v celém profilu s výjimkou rendziny vyluhované. Rendziny tvoří přechody ke kambisolům a luvisolům. \n\nRendziny mají pH neutrální až zásadité, příznivé sorpční složení a nepříznivé fyzikální vlastnosti (nedostatek vody). Rendziny jsou kvalitní (humózní), ale pro jednostranný chemismus (nadbytek vápníku a hořčíku, nedostatek draslíku a fosforu) jsou málo úrodné.\n\nPo odlesnění rendziny podléhají snadno erozi. Původní vegetací jsou šípákové a teplomilné doubravy až stepi.\n\nHlavním půdotvorným procesem je humifikace, možné je i vnitropůdní zvětrávání.\n\nStratigrafie půdního profilu: O – Ah (Am nebo Ap) – Crk – Rk\n\nSubtypy: modální, melanická, kambická, rubifikovaná, vyluhovaná, litická, suťová\n\nPararendzina je půda vzniklá na silikátovém podkladě obsahujícím karbonáty a vyznačující se silikátovým mikroskeletem. Půdotvorné substráty pararendzin tvoří přechod mezi nekarbonátovými horninami, z nichž vzniká ranker a horninami karbonátovými, z nichž vzniká rendzina.\nPararendziny mají převážně neutrální pH a příznivé sorpční vlastnosti. Ve srovnání s rendzinami jde o příznivější půdy co do mocnosti horizontu, nižšího podílu skeletu a vyrovnanějšího chemismu (omezený podíl vápníku). Stejně jako rendziny i pararendziny trpí vysycháním.\n\nPararendziny se vytvářejí v oblastech křídových a zpevněných sedimentů, dále na spraších, spodních morénách kontinentálního zalednění a suti obsahující CaCO. Pararendziny se vyskytují zpravidla vždy v nižších oblastech, mají mnohem menší stabilitu než rendziny a ve vlhčích oblastech rychle přecházejí v kambizemě nebo podzoly.\nPůvodní vegetací jsou teplomilné doubravy.\n\nHlavním půdotvorným procesem je vedle vnitropůdního zvětrávání humifikace.\n\nStratigrafie půdního profilu: Ah – Crk – Rk\n\nSubtypy: modální, kambická.\n\n"}
{"id": "644999", "url": "https://cs.wikipedia.org/wiki?curid=644999", "title": "Okres Oława", "text": "Okres Oława\n\nOkres Oława (polsky \"Powiat oławski\") je okres v polském Dolnoslezském vojvodství. Rozlohu má 523,73 km² a v roce 2006 zde žilo 71 087 obyvatel. Sídlem správy okresu je město Oława.\n\nMěstská:\n\nMěstsko-vesnická:\n\nVesnické:\n\n"}
{"id": "645000", "url": "https://cs.wikipedia.org/wiki?curid=645000", "title": "Poznaňské mezinárodní veletrhy", "text": "Poznaňské mezinárodní veletrhy\n\nPoznaňské mezinárodní veletrhy (polsky: Międzynarodowe Targi Poznańskie – MTP) jsou nejstarším a největším výstavištěm v Polsku. Výstaviště bylo postaveno v roce 1921 a jako hlavní architekt při jeho výstavbě byl určen Roger Sławski. Rozlohou 145 000 m² je 21. největším veletržním výstavištěm na světě.\n\n"}
{"id": "645002", "url": "https://cs.wikipedia.org/wiki?curid=645002", "title": "Ženská basketbalová liga 2009/2010", "text": "Ženská basketbalová liga 2009/2010\n\nŽenské basketbalové ligy se v sezóně 2009-10 zúčastnilo 10 klubů. Vítězem se stal klub BK Frisco SIKA Brno, který ovládl i základní část.\n\nSezóna se skládá ze tří částí:\n\n1.kolo\n\n2.kolo\n\n3.kolo\n\n4.kolo\n\n5.kolo\n\n6.kolo\n\n1.kolo\n2.kolo\n3.kolo\n4.kolo\n5.kolo\n\n1.kolo\n2.kolo\n3.kolo\n\n1.kolo\n2.kolo\n\n1.kolo\n2.kolo\n3.kolo\n4.kolo\n\n1.kolo\n2.kolo\n3.kolo\n\n1.kolo\n2.kolo\n3.kolo\n\n1.kolo\n2.kolo\n3.kolo\n\n1.kolo\n2.kolo\n3.kolo\n\n"}
{"id": "645003", "url": "https://cs.wikipedia.org/wiki?curid=645003", "title": "Gabriel Soares de Souza", "text": "Gabriel Soares de Souza\n\nGabriel Soares de Sousa (cca 1540, Ribatejo, Portugalsko – 1592, Bahia, Brazílie) byl portugalský cestovatel a mořeplavec. Účastnil se expedice Francisca Barreta v Africe. V roce 1585 plul do Brazílie hledat bájné Eldorado. V roce 1591 vedl výpravu z Bahie k řece São Francisco a poté pěšky i na člunu prozkoumal tok této řeky, aniž by bájné Eldorado našel. K cenným patří jeho encyklopedie \"Tratado Descritivo do Brasil\", která popisuje jeho cesty a popis divoce rostoucích a pěstovaných rostlin, popisuje kultury bavlny, léčivé vlastnosti tabáku a také domorodé kmeny. Encyklopedii publikoval v roce 1587.\n\n\n\n"}
{"id": "645007", "url": "https://cs.wikipedia.org/wiki?curid=645007", "title": "Suchozemské šelmy", "text": "Suchozemské šelmy\n\nSuchozemské šelmy (Fissipedia) je zastaralé a dnes již nepoužívané označení šelem, které nemají zakrnělé nohy a žijí pozemním způsobem života, tj. většiny šelem. Bylo to bráno jako opoziční skupina proti vodním šelmám – ploutvonožcům (Pinnipedia). Ploutvonožci ale na rozdíl od „suchozemských šelem“ tvoří monofyletickou skupinu příbuznou skupině Musteloidea (lasicovití, medvídkovití a příbuzné čeledi).\n\nMezi „suchozemské šelmy“ patří všichni zástupci suchozemských čeledí, tedy i vodní vydry.\n"}
{"id": "645010", "url": "https://cs.wikipedia.org/wiki?curid=645010", "title": "Kapistránská lípa", "text": "Kapistránská lípa\n\nKapistránská lípa (také zvaná Svatovítská lípa, Františkánská lípa nebo lípa královny Elišky) je starý památný strom, dnes spíš omlazené torzo stromu, které roste u kostela svatého Víta v městě Jemnici.\n\n\nLípa roste u kostela sv. Víta, poblíž domu č. 620 (621)\n\nV roce 1901 dosahoval obvod 9 metrů, u země 10. Později lípa začala odumírat, dutý kmen byl vyzděn, později vybourán (pravděpodobně v 80. nebo 90. letech). V roce 2001 je uváděna jen skořepina kmene (podpíraná kovovou konstrukcí) s jedinou živou větví. Tato informace ale zřejmě bude staršího data, protože na záběrech lípy z roku 2002 je patrných několik (již poměrně silných) větví, které nahrazují kmen a skládají současnou druhotnou korunu. Větve již tehdy byly zkráceny ořezem, torzo původního kmene zakryté stříškou a strom zakonzervovaný.\n\nK lípě a jejímu zasazení se váže řada příběhů a pověstí.\n\nPodle některých byla zasazena roku 1315 královnou Eliškou Přemyslovnou (případně na její počest), když tu jako host purkrabího Lichtenberka čekala na krále Jana Lucemburského, který válčil na Moravě.. Tabulka u lípy z roku 1933 a některé jiné zdroje mluví dokonce o roku 1312.\n\nDalší pověst mluví o kázání fanatického kněze italského původu, Jana Kapistrána v letech 1451 a 1454 (nebo snad roku 1452). Kapistrán měl pod touto lípou kázat proti kališníkům, králi Jiřímu z Poděbrad a vůbec potlačovat husitské myšlenky.\n\nTřetí pověst vypráví o františkánech, kteří lípu vysadili jako výraz smutku při zrušení kláštera roku 1687, kdy odešli do Dačic. Františkáni byli sice známí zahradníci, ale 200 let je na devítimetrový kmen přece jen málo, zvlášť u drobnější lípy srdčité. Druhá verze příběh o františkánech vypráví jinak. Zasazuje ho do roku 1554, kdy se město ocitlo v rukách nekatolíků. Františkáni prý před svým útěkem na protest vykopali několik lip, zasadili je korunami do země a jedna se ujala. I tady jsou na místě určité pochyby. 350 let není málo, ale na kmen o obvodu 9 metrů u lípy srdčité bývá potřeba vyšší věk. Například Lípa v Lipce, naše nejmohutnější lípa srdčitá, jejíž kmen se blíží 9 metrům obvodu, je odhadována na 600 let věku.\n\nLípa se na přelomu 19. a 20. století dostala do dražby. Koupil ji starosta města Josef Augusta (do úřadu nastoupil v lednu 1890) a rozhodl, že strom bude žít dál.\n\nNakonec by se patřilo zmínit, že název \"Svatovítská\" pochází od blízkého kostela svatého Víta (poslední dochované stavby původního klášterního komplexu) a tradičních červencových poutí, kterých se účastnilo tolik lidí, že se ani nevešli do kostela a kázání proto probíhala pod lipou.\n\nKapistránské lípě byl věnován prostor v televizním pořadu Paměť stromů, konkrétně v dílu č.12: Stromy klášterů a poutních míst.\n\n\n\n"}
{"id": "645013", "url": "https://cs.wikipedia.org/wiki?curid=645013", "title": "Prodlužování vlasů", "text": "Prodlužování vlasů\n\nVšechny metody prodloužení či zahuštění vlasů, jsou založeny na obdobném principu. Často se setkáváme s velmi příbuznými metodami, lišící se pouze jemnými detaily. Základním rozdílem, kterým se od sebe oddělují, je spoj připevňující pramínek vlasů. Dalším rozdělením může být i způsob připevnění pramínku. Provedení mechanické (za studena), nebo chemické (za tepla). \n\nPři mechanickém provedení se jedná vždy o jednodušší varianci prodloužení. Vlasy jsou přichyceny pomocí sponek s pojistkou ( metoda Clip-in), s použitím malých kroužků (metoda Micro Ring), nebo nalepeny využitím speciální jedno, nebo oboustranné lepící pásky (metoda TapeX).\n\nPři chemickém provedení dochází k upotřebení chemických látek pro získání pevných a často téměř neviditelných spojů. Všechny metody, které využívají upotřebení tepla pro nasazení prodloužených vlasů, musí být prováděny šetrně za přítomnosti odborníka. Nejlépe v kadeřnických salónech.\n\nNejpoužívanější a zároveň i nejoblíbenější způsob, jak si prodloužit své vlasy.\nKeratinová hmota nacházející se na zakončení každého pramene, přichystaného k této metodě, se díky speciálním tepelným kleštím za teploty 80°C – 150°C roztaví do tekutého stavu. Vytvoří se tak velmi jemné a nenápadné spoje, které pevně drží až po dobu třech měsíců. Po tomto období je zapotřebí prodloužené prameny posunout a obnovit keratinové spoje. \n\nSetkat se můžeme i s keratinovou metodou za studena . Zde je na místo tepelných kleští využito ultrazvukového záření, kterým je nahřát a poté přichycen s pramenem prodlužovaných vlasů k vlasům vlastním.\n\nJedná se o mechanickou metodu, která je současně velmi šetrná k vlastním vlasům. \nNa rozdíl od keratinové metody jsou tentokrát pro prodloužení vlasů s Micro Ring použity prameny vlasů zakončeny se speciálním i- Tipem. \nZa po mo ci navlékátka je podchycen pramen vlastních vlasů na který je natáhnut malý kroužek. Díky ztenčenému konci prodlužovaných vlasů (i – typu) se i ony snadno vsunou do malého kroužku, který je následně pomocí kleštiček zaklapnut.\n\nI u této metody se musí po zhruba 3 měsících navázané vlasy posunout a Micro Rings opět obnovit. Jinak by mohlo dojít k poškození vlastních vlasů.\n\nNevýhodou je možnost větší viditelnosti spojů v jemných a řídkých vlasech.\n\nVelmi podobnou metodou je i Micro Loop. Vlasové prameny k prodloužení jsou zakončeny kroužkem a malým očkem, díky kterému se kroužek snadněji navlékne na pramen vlastních vlasů. Následně je do něj vložen i pramen prodlužujících vlasů a pomocí kleštiček je spoj zaklapnut.\n\nDíky očkům probíhá aplikace snadno a velmi rychle.\n\nJedná se o obdobnou metodu jako microring, avšak spoje jsou téměř neviditelné. \nNanoring je malý kroužek, který připomíná malou korálku, ten se pomocí smyčky navleče na tenký pramínek vlastních vlasů, a do kroužku se vloží pramínek vlasů umělých, který je koncem spojený keratinem. Nano ring se potom zamáčkne kleštěmi. Tuto novou technologii využívají především v Americe, na český trh se dostává v této době.\n\nJednodušší obměna keratinové metody.\n\nAplikace probíhá za pomocí malých trubiček, které jsou nasazeny na vlas společně s prodlužujícím pramenem. Díky keratinovým leštičkám dojde k zahřátí trubičky a následně k jejímu smrštění. PO uplynutí zhruba tří měsíců je potřeba spoje obnovit a posunout zpátky k pokožce hlavy.\n\nSetkat se můžeme i s metodou Bellargo, která taktéž využívá mimo nasazení malé plastové trubičky i uvázání malého uzlíčku na vlastním pramenu vlasů. Díky němu je spoj ještě pevnější a nedochází ke sjíždění pramenů.\nSpoje jsou velmi pevné, ale ženám s jemnými či řídkými vlasy se tato metoda nedoporučuje.\n\n„Weaving“ znamená v překladu z angličtiny „tkaní“ nebo „proplétání“- pozor ale na to! Zde se o žádné proplétání vůbec nejedná. Metoda Weaving je chemická metoda, kdy se k vašim vlastním vlasům připevní pásy nových vlasů a připevní se pomocí lepidla. Lepidlo se nanese na hranu vlasů. Tato metoda je nejvíce podobná metodě tapeX.\n\nVelmi náročná a pracná metoda.\n\nProdlužující vlasy jsou uskupeny do tresů širokých 10-15 cm. Navazují se jednotlivě pomocí malých uzlíčků po celé zadní straně hlavy. Počet tresů na jedno prodloužení se liší podle přání zákaznice (obvykle 2-5 tresů).\n\nTato metoda je méně používaná, nicméně k vlasům je velmi šetrná.Jedinou nevýhodou je dlouhá doba prodlužování vlasů a tím i vysoká cela celé aplikace.\n\nNutností je spoje po 3-5 týdnech opět obnovit. Uzlíčky rozvázat a znovu navázat prodlužující vlasy.\n\nVždy by měla aplikace proběhnout v kadeřnickém salónu, v opačném případě může hrozit polámání vlasů.\n\nJde o metodu postavenou na clip in sponkách, na kterých jsou našity trsy vlasů. Jsou nabízeny v mnoha odstínech, délkách a také samozřejmě různých kvalitách.\n\nClip vlasy se skládají ze samotných vlasů, přírodních či umělých, našitých na sponkách. Způsob prodlužování vlasů Clip in je v poslední době velice rozšířen. Jedná se o levnou variantu, kdy si lze prodloužit vlasy do několika minut. Péče o vlasy není složitá, ale životnost závisí většinou na kvalitě samotných vlasů.\n\nZákladní sada\nJe to soubor několika vlasových pramenů různých šířek, které jsou určeny pro pokrytí celé hlavy. Tyto sady jsou nabízeny v několika délkách a to nejčastěji 38, 51, 56 a 60 cm. Odstíny Clip vlasů lze rozdělit do několika kategorií. Každý z nich má své číselné (abecední) označení, zde jsou ty nejběžnější z nich: \n\n\nDvojitá sada\nRozdíl mezi základní sadou a sadou dvojitou je v jejich objemu. Ve dvojitých sadách je přibližně dvojnásobné množství vlasů. Dvojité sady jsou určeny pro ty, kdo mají vlasy husté a chtějí si je prodloužit. Pokud by takový člověk použil sadu základní, byl by mezi vlasy svými a těmi přicvaknutými veliký rozdíl v objemu a nevypadalo by to dobře, avšak při použití dvojité sady vlastní vlasy plynule přecházejí v ty přicvaknuté. Odstíny a délky dvojitých sad jsou stejné jako u sad základních.\n\nSetkat se můžeme i se sadou vlasů vlnitých. \n\nVlasové pásy je specifická kategorie Clip vlasů. Je to pás dlouhý okolo 90 cm. Jsou dodávány společně se sponkami. Vlasový pás lze rozstříhat jednoduše nůžkami na délky dle vlastní potřeby. Sponky se jednoduše připevní na jednotlivé pásy a tím je vytvořena plnohodnotná sada v mnoha odstínech a délkách dle výběru. Tato sada vychází nejlevněji ze všech, protože pokud si člověk základní sadu tak její délka zdaleka nedosahuje délce vlasového pásu. Jedinou komplikací je nutnost přišití sponek, ale to by měl zvládnout během krátkého času snad každý. \n\nPramínky \nPramínky lze koupit v sadě několika stejně velikých pásů, často v 8 kusech, nebo také samostatně, což se hodí např. pro oživení účesu několika odlišnými pramínky.\n\nPatky a ofiny \nClip in metoda se začala užívat i na patky a ofiny. Nasazení patky, nebo ofiny není nijak složité a dovoluje výrazně měnit styl účesu, bez radikálních zásahů do střihu vlastních vlasů.\n\nKvalita se odvíjí od vlasů použitých pro výrobu. Nejčastěji jsou používány vlasy asijského typu, a to nejčastěji z Číny či Indie. Tyto vlasy jsou dále upravovány, aby svou tloušťkou, barvou a strukturou se co nejvíce podobaly vlasům evropským. Asijské vlasy jsou o dost hrubší než vlasy evropského typu a jak asi každý ví, jsou černé barvy. Co ale všichni netuší je to, že i tyto tzv. černé vlasy mají také své odstíny, takže by některé šlo použít i bez úpravy. Kvalita výrobků Clip in se může výrazně lišit. Ty nejobyčejnější (nejlevnější), někdy až podezřele levné, mají většinou kvalitu pochybnou. Vlasy se velmi rychle třepí, mění svou barvu, vypadávají ze sponek a po pár týdnech, případně měsících jsou na odpis. Vlasy kvalitnější, ale také o něco dražší, jsou vyrobeny z pravých lidských vlasů, jsou pevně našity na sponky, které by měly mít silikonové plošky, které slouží k pevnému přichycení k vlastním vlasům, nekloužou dolů a drží pevně celý den. Kvalitní Clip in vlasy je možno bez problémů mýt běžnými šampóny bez nebezpečí zničení či velkého poškození. Na trhu jsou také Clip vlasy označované jako REMY, což znamená, že jsou (měly by být) všechny stejně uspořádány ve směru růstu od kořínků po konečky a to z důvodu zamezení zacuchávání či třepení při česání. Na trhu se mnoho obchodů ohání tímto magickým slovem remy, ale jen některé jsou opravdu skutečné remy. Je strašně těžké dokázat, že tomu tak je, či není, snad pouze pod mikroskopem by člověk poznal rozdíl, takže pro běžného smrtelníka téměř neproveditelné. Klidně se může stát, že údajně horší vlasy bez REMY kvality, vydrží kvalitní mnohonásobně déle než vlasy s tímto magickým přídomkem. Než se spoléhat na reklamní slogany, raději by měl člověk dát na reference od ostatních uživatelek na různých fórech k tomu určených a rozhodnout se dle vlastního rozumu.\n"}
{"id": "645014", "url": "https://cs.wikipedia.org/wiki?curid=645014", "title": "Smaky", "text": "Smaky\n\nSmaky byla řada převážně 8bitových osobních počítačů s vlastním operačním systémem vyvinutá na švýcarské Švýcarským federálním technologickým institutu v Lausanne v Lausanne v roce 1974 týmem okolo profesora Jeana-Daniela Nicouda. Počítače byly využívány jednak přímo institucí, kde byly vyvinuty, jednak i jinými švýcarskými školami. Jméno bylo zkratkou z , tedy doslova \"chytrá klávesnice\", a mělo odkazovat na to, že základní deska byla schována přímo v klávesnici.\n\nPrvní tři modely Smaky 1, Smaky 2 a Smaky 4 byly postaveny kolem procesoru Intel 8080. V roce 1978 přešly nové Smaky na procesor Z80 a v roce 1981 na 32-bitové procesory Motorola 68000. \n\nDalší vývoj byl zastaven v roce 1995. Dnes je možné spustit programy pro počítače Smaky v emulátoru.\n\n"}
{"id": "645020", "url": "https://cs.wikipedia.org/wiki?curid=645020", "title": "Gay Sex in the 70s", "text": "Gay Sex in the 70s\n\nGay Sex in the 70s je americký dokumentární film, který natočil režisér Joseph F. Lovett v roce 2005. V České republice film v roce 2006 vyšel na DVD, ovšem pouze jako příloha v časopise \"Živel\".\n\nDokument pojednává o homosexuálním promiskuitním způsobu života v New Yorku v 70. letech. Mapuje období od Stonewallských nepokojů v roce 1969 až po vypuknutí epidemie AIDS na začátku 80. let. Film je postaven na výpovědích přeživších pamětníků a dochovaném archivním materiálu.\n\n"}
{"id": "645023", "url": "https://cs.wikipedia.org/wiki?curid=645023", "title": "Jan Royt", "text": "Jan Royt\n\nJan Royt (* 20. dubna 1955 Roudnice nad Labem) je český historik umění, prorektor pro tvůrčí a ediční činnost Univerzity Karlovy. Hlavní oblastí jeho zájmu je křesťanská ikonografie a středověké malířství.\n\nJeho původním zaměřením bylo zemědělství, které studoval na Vysoké škole zemědělské v Praze. Dokončil v roce 1979. V letech 1979–1984 studoval na FF UK v Praze, kde obhájil rigorózní práci. V nakladatelství Odeon pracoval jako redaktor literatury o výtvarném umění. Po revoluci v roce 1989 nastoupil na Ústavu pro dějiny umění FF UK, kde byl v roce 2006 jmenován ředitelem. Roku 1997 se habilitoval na FF UK prací \"Obraz a kult v Čechách 17. a 18. století\" a v roce 2004 byl jmenován profesorem. Dne 12. října 2016 mu byl udělen titul doktor věd (DSc.). Od r. 2019 je řádným členem Učené společnosti České republiky.\n\nJe držitelem ceny Josefa Krásy, kterou uděluje Uměleckohistorická společnost. Kromě FF UK působí dále na KTF UK Praha , FF UJEP v Ústí nad Labem a na AVU etc. Je členem mnoha vědeckých rad a institucí (např. vědecká rada Ústavu pro dějiny umění AV ČR, NG v Praze, HTF UK a FF UK atd.). Žije v Praze s manželkou, farářkou Církve československé husitské, a dvěma syny. Vystupuje také pravidelně ve sdělovacích prostředcích. V roce 2016 získal spolu s Jiřím Kuthanem \"Cenu města Havlíčkův Brod za nejkrásnější knihu veletrhu\" - za knihu \"Karel IV. - císař a český král\" Je rytířem papežského řádu svatého Řehoře Velikého a rytířem řádu sv. Lazara. Roku 2015 mu bylo uděleno čestné členství v Koruně České (monarchistické straně Čech, Moravy a Slezska).\n\n\n"}
{"id": "645030", "url": "https://cs.wikipedia.org/wiki?curid=645030", "title": "Brittany Schusslerová", "text": "Brittany Schusslerová\n\nBrittany Schusslerová (* 21. dubna 1985 Winnipeg, Manitoba) je kanadská rychlobruslařka.\n\nRychlobruslení se věnuje od svých sedmi let. Na mezinárodní scéně se poprvé představila v roce 2000 na juniorském světovém šampionátu, kde skončila na pátém místě. V následujících letech se na tomto mistrovství vždy umístila v první desítce (nejlépe byla čtvrtá v letech 2002 a 2003), v letech 2003 a 2004 navíc získala bronzové medaile jako účastnice závodů družstev. V roce 2002, stále jako juniorka, zvítězila v kanadském seniorském šampionátu ve víceboji a o rok později začala jezdit závody světového poháru. Od roku 2006 pravidelně vozí medaile z mistrovství Kanady, roku 2009 byla druhá na kontinentálním šampionátu. Na mistrovství světa je jejím nejlepším individuálním výsledkem 6. místo z roku 2008 na trati 1500 m, v letech 2008 a 2009 byla také členkou družstev, která vybojovala stříbrnou a zlatou medaili. Na zimních olympijských hrách 2010 se na tratích 1000 a 1500 m umístila až ve třetí a čtvrté desítce, v týmovém závodě pomohla kanadským rychlobruslařkám k pátému místu. Na Mistrovství světa na jednotlivých tratích 2011 získala v rámci týmu již druhou zlatou medaili ve stíhacím závodě družstev, o rok později se kanadský tým umístil na druhém místě. Zúčastnila se Zimních olympijských her 2014, kde v závodě na 3000 m skončila na 19. místě, na kilometru byla třicátá, na distanci 1500 m dobruslila na 26. příčce a ve stíhacím závodě družstev byla pátá.\n\nJe vdaná za rychlobruslaře Justina Warsylewicze.\n\n"}
{"id": "645038", "url": "https://cs.wikipedia.org/wiki?curid=645038", "title": "Konfederační pohár FIFA 1999", "text": "Konfederační pohár FIFA 1999\n\nKonfederační pohár FIFA 1999 byl 4. ročníkem Konfederačního poháru FIFA. Konal se v Mexiku od 24. července do 4. srpna 1999. Vítězem se stala reprezentace Mexika.\n\n\nPozn. (vítěz Mistrovství světa ve fotbale 1998), se vzdala účasti.\n\n"}
{"id": "645048", "url": "https://cs.wikipedia.org/wiki?curid=645048", "title": "Spolský rybník", "text": "Spolský rybník\n\nSpolský rybník je rekreační rybník u vesnice Spolí. Úzce souvisí s rybníkem Svět. Zároveň je jedním z nejstarších na Třeboňsku.\n\nByl založen roku 1372. Regent Jakub Krčín jej roce 1574 upravil a rozšířil do dnešní podoby. Pracoval na něm souběžně se stavbou rybníka Svět. Kvůli obtížné výstavbě jej přejmenoval na \"Nevěrný rybník\". Název se podobně jako u jiných Krčínových rybníků neujal (Záblatský rybník, Dvořiště a jiné). Rybník měl hlavně odlehčovat při povodních na Spolském potoce rybníku Svět, který leží na východ pod ním.\n\nHlavním přítokem rybníka je Spolský potok od jihu. Dále potok od rybníku Malý Spolský na jihovýchodě. Na západní břeh přitéká potok od rybníku Nový u Libína a Libínský potok, který přitéká do bočního zálivu rybníka. Hráz je dlouhá 900 metrů. Má neobvyklou výpust. Je tvořena dvěma dřevěnými hranoly (v nich jsou výpustní trouby o průměru 0,8 metru) z modřínového dřeva spojenými ocelovými obručemi. Navíc jsou obetonovány.\n\nPři povodni roku 1890 se protrhl splav a voda se vlila do nechráněného rybníka Svět. Příčinou bylo náhlé vzedmutí hladiny, když při prokopání hráze rybníka Výskok došlo k jejímu úplnému protržení. Voda způsobila protržení hráze Světa v Třeboni mezi dnešním Šustovým a Krčínovým pomníkem, zničila gotický most k Novohradské bráně a nadělala škody zejména v zámeckém parku. Proto byl vybudován nový bezpečnostní přeliv. Najdeme ho na jihovýchodním konci hráze a je postaven z kvádrového kamene.\n\nPočátky chatové oblasti spadají do roku 1953, kdy se zde začaly objevovat první chaty na obou březích. Před tím zde využívali břehy hlavně turisté se stany. Největší chatařská výstavba zejména třeboňských a budějovických občanů přišla po roce 1965. Je zde 180 chat, které se dělí do tří oblastí. Ty spravuje osadní výbor.\n"}
{"id": "645050", "url": "https://cs.wikipedia.org/wiki?curid=645050", "title": "Městská knihovna Česká Třebová", "text": "Městská knihovna Česká Třebová\n\nMěstská knihovna Česká Třebová sídlí ve Smetanově ulici čp. 173. Je zde široká nabídka beletrie i naučné literatury, jak pro dospělé, tak pro děti a mládež. Kromě knih nabízí k vypůjčení různé tituly časopisů, komiksy, audioknihy, e-knihy a deskové hry. Umožňuje čtenářům přístup k internetu a připojení k wi-fi. Vracení knih je možné přes Bibliobox. Knihovní fond je rozdělen do 3 oddělení: pro děti, mládež (Teenspace) a dospělé (1. patro). V městské části zvané Parník je zřízena pobočka městské knihovny, kde je v přízemí oddělení pro dospělé a v 1. patře oddělení pro děti.\n\nKnihovna zajišťuje absenční výpůjční a informační služby, zprostředkovává Meziknihovní výpůjční službu. Kromě informačních služeb knihovna pořádá také akce pro veřejnost, od dětí až po seniory. Mezi další nabízené služby patří donáška knih do domu (primárně pro osoby se zdravotními problémy), obalování knih (učebnic), kopírování a tisk. Pravidelně vozí tituly pro občany také do Domova pro seniory a Domova s pečovatelskou službou.\n\nMá funkci střediskové knihovny. Metodicky řídí 12 obecních knihoven v okolních obcích, obsazených dobrovolnými knihovníky, nakupuje a dodává jim výměnný knihovní fond. Jedná se o tyto obecní knihovny:\n\nPodle záznamů okresního archivu byla první knihovna v České Třebové založena v roce 1863. Tehdy vznikl Čtenářský spolek, který také vlastnil skromnou knihovnu. V roce 1874 se tento spolek přeměnil na Občanskou besedu. Z ní se ještě před rokem 1920 vytvořila obecní knihovna. Byla umístěna v přízemí tehdejší dívčí školy na náměstí. Před vznikem veřejné knihovny v České Třebové existovaly knihovny v jednotlivých politických spolcích, řemeslnických sdruženích, byla tu také již zmíněná obecní knihovna. Podle knihovního zákona došlo postupně ke sloučení všech existujících knihoven ve městě.Obecní knihovna byla sloučená s knihovnou zdejšího Sokola, který ji dal okamžitě k dispozici, s řemeslnickou knihovnou, knihovnou strany sociálně demokratické a knihovnou Národní jednoty severočeské. Část knihovního fondu této knihovny však byla rozdělena do českých knihoven v okolních obcích, kde byla převaha německého obyvatelstva. K této reorganizaci došlo v průběhu roku 1922. Na podzim roku 1922 byla českotřebovské veřejnosti předána k užívání Jiráskova veřejná knihovna a čítárna. Své první sídlo nalezla v zadní části přízemní budovy státní reálky, vedle tělocvičny, se vstupem ze školního hřiště. Čtenářům nabízela přibližně 1 700 svazků, jejichž počet v průběhu příštího pololetí vzrostl na 240 knih. V počátcích evidovala knihovna okolo 170 čtenářů. Součástí knihovny byla čítárna s nabídkou řady českých novin a časopisů, revue a žurnálů literárního, kulturního či politického zaměření. K dispozici byly také nejrůznější ročenky, příručky a naučné slovníky. Prvním knihovníkem se stal učitel Antonín Kunst, jenž svěřenou funkci vykonával pětadvacet let.\n\nOd 2. čtvrtletí roku 1998 je knihovna připojena k internetu. Ve stejném roce byla ukončena 1. etapa přechodu na automatizované zpracování knižního fondu a 1. března byl na dětském oddělení spuštěn automatizovaný výpůjční protokol knihovnického programu LANius. Roku 2005 zřízena čítárna a studovna v nově získané přízemní místnosti s bezbariérovým přístupem. Zde byly umístěny také tři počítače sloužící veřejnosti pro připojení k internetu. Později v průběhu roku následovalo oddělení pro dospělé a od ledna 2006 je plně automatizována i pobočka Parník. Od ledna 2006 má knihovna web včetně online katalogu. Knihovna se zúčastnila soutěže Biblioweb 2006 a umístila se na 2. místě ve své kategorii a odnesla si celkové vítězství v internetovém hlasování, stejně tak i v roce 2008 a v roce 2009 obsadila dokonce místo první. Od roku 2010 má knihovna také profily na Facebooku a Twitteru, kanál na YouTube.\n\nV přízemí vzniklo v únoru 2013 nové oddělení Teenspace pro mládež, které umožňuje dětem od 11 letech trávit odpolední čas spolu v příjemném prostředí, kde mají k dispozici kromě knih, časopisů a komiksů, deskové hry, počítače a XBox. Chodby knihovny v centru města zdobí fotografie nebo umělecká díla místních tvůrců, u oddělení pro dospělé jsou k dispozici místa k posezení. Ke konci roku 2015 byla zvětšena a nově vybavena pobočka Parník, tak aby knihovna byla oblíbeným místem na trávení volného času.\n\nMěstská knihovna Česká Třebová od roku 2015 používá otevřený integrovaný knihovní systém Koha, který nahradil dříve užívaný knihovní systém Clavius.Knihovna umožňuje vracení výpůjček přes Biblibox ve městě i na Parníku.\n\nV knihovně se konají pravidelné akce pro malé čtenáře. Na oddělení pro děti probíhá každý měsíc Knižní klubíčko (0–4 let) a Matyldino pohádkohraní (4–9 let). Obě akce podporují zábavnou formou čtenářskou gramotnost a dětskou tvořivost. Starší děti mohou na oddělení Teenspace využívat hrací dny (kdy jsou vypnuté počítače a hrají se stolní hry nebo se hraje na počítači či Xboxu), navštěvovat Robokroužek anebo se účastnit různých výzev.\n\nOd roku 2007 také knihovna pořádá multikulturní festival „Českotřebovský kohoutek“. Je určen především dětem, ale doprovodný program zaujme celé rodiny. Za příznivého počasí se koná pod širým nebem - v místním parku Javorka. \n\nV předvánočním čase zve divadelní soubory z různých koutů České republiky na Pohádkový listopad. Každou sobotu se pro rodiny s dětmi koná představení, po kterém následuje tvořivá dílna. \n\nKnihovna je zapojena do projektu Noc s Andersenem, Lovci perel , Bookstart a Knížka pro prvňáčka, jehož součástí je Pasování prvňáčků na čtenáře. Od roku 2019 je Fantastickou knihovnou. \n\nPodílí se na vzniku a rozvoji databáze Osobnosti regionu a projektu Digitální knihovna.\n\nZároveň nabízí vzdělávací programy pro žáky mateřských škol, základních škol a studenty středních škol, kromě seznámení s knihovnou vysvětluje možná nebezpečí internetu či přibližuje komiksovou literaturu.\n\nPro dospělé se pořádají autorská čtení, počítačové kurzy pro začátečníky, besedy a cestovatelské přednášky, scénické čtení LiStOVání, pozvání přijali i známé osobnosti, např. Tereza Boučková, Jaroslav Dušek, Radek Jaroš nebo Vlastimil Vondruška.\n\nDále poskytuje knihy pro projekt Kniha na cestu, který se realizoval v budově vlakového nádraží ve formě starého nefunkčního piana. Spolu s občany dává vyřazeným knihám druhou šanci a zpříjemňuje cestování. \n\nV prostorách nádraží se půjčují a vracejí knihy bez předchozí registrace, poplatků nebo stanovené výpůjční doby. Cestující si jednoduše knihu vezme, a poté ji může vrátit do jiné knihovničky v dalším městě nebo ji může přivézt zpátky.\n\nOd července 2016 do prosince 2019 vydávalo město Česká Třebová ve spolupráci s Městskou knihovnou Česká Třebová informační měsíčník pro občany města – Českotřebovské noviny. \n\nOd ledna 2020 došlo ke změně názvu na Českotřebovský zpraovdaj. \n\nCílem je předávat občanům informace o dění ve městě Česká Třebová, z městského úřadu a od místních organizací nejen v oblasti kultury, školství, volného času a sportu. Součástí je přehled plánovaných událostí v daném měsíci, tzv. kalendář akcí. Českotřebovský zpravodaj je doručován do každé domácnosti v České Třebové, včetně místních částí Kozlov, Lhotka, Skuhrov a Svinná, poslední pracovní dny v měsíci.\n\n"}
{"id": "645056", "url": "https://cs.wikipedia.org/wiki?curid=645056", "title": "Aysén", "text": "Aysén\n\nRegion Aysén (plný název \"Región Aysén del General Carlos Ibáñez del Campo\") je jedním z chilských regionů. Sousedí na severu s regionem Los Lagos, na jihu s regionem Magallanes. Na východě je ohraničen státní hranicí s Argentinou, na západě Pacifikem. Zabírá 14,35 % rozlohy celého Chile a žije zde 0,61 % chilské populace. Hustota zalidnění je pouze 1 člověk na km². Území má velmi členitý reliéf s mnoha ostrovy a fjordy. Nachází se zde Severopatagonské ledovcové pole a částečně sem zasahuje i Jihopatagonské ledovcové pole.\n\nRegion se dále dělí na 4 provincie a 10 komun.\n"}
{"id": "645063", "url": "https://cs.wikipedia.org/wiki?curid=645063", "title": "Škola otců", "text": "Škola otců\n\nŠkola otců je český film z roku 1957, jde o režijní debut režiséra a scenáristy Ladislava Helgeho s Karlem Högerem v hlavní roli.\n\nJde o psychologické drama poctivého, upřímného a nebojácného učitele základní školy Pelikána, který je nucen čelit lidské zlobě, pokrytectví a nepochopení.\n\nOd roku 1969 nebylo z politických důvodů povoleno jeho veřejné promítání, snímek se stal tzv. trezorovým filmem.\n\n\n\n"}
{"id": "645069", "url": "https://cs.wikipedia.org/wiki?curid=645069", "title": "Kepler-11", "text": "Kepler-11\n\nKepler 11 je planetární systém objevený vesmírnou observatoří NASA Kepler. Z dat získaných po ročním pozorování astronomové usuzují, že by kolem centrální hvězdy, která je o něco menší než naše Slunce, mělo kroužit 6 planet.\n\nPlanety systému Kepler 11 jsou pojmenovány \"Kepler 11b, Kepler 11c, Kepler 11d, Kepler 11e, Kepler 11f, a Kepler 11g\". Všechny jsou větší než Země a všechny rotují velmi blízko hvězdě. Pouze planeta Kepler 11g je od své hvězdy vzdálenější než Merkur od Slunce.\n\n"}
{"id": "645076", "url": "https://cs.wikipedia.org/wiki?curid=645076", "title": "Andy Carroll", "text": "Andy Carroll\n\nAndrew Thomas \"Andy\" Carroll (* 6. ledna 1989, Gateshead, Anglie), je anglický fotbalový útočník. V současné době působí v anglickém klubu West Ham United.\n\nV dresu Newcastlu debutoval 2. listopadu 2006 ve věku 17 let v utkání Poháru UEFA proti Palermu. V roce 2007 obdržel ocenění Jackie Milburn Trophy, která je každým rokem udělována talentovaným hráčům klubu. V sezóne 2009/10 pomohl Newcastle k postupu do Barclays Premier League.\n\nV lednu 2011 přestoupil do Liverpoolu, který ho koupil za 35 milionů liber.\n\nSezónu 2012/13 strávil na hostování ve West Hamu United, nastoupil ve 24 ligových zápasech a vstřelil 7 gólů. V červnu před sezónou 2013/14 přestoupil do londýnského klubu definitivně, podepsal smlouvu na 6 roků s možností dvouleté opce.\n\n"}
{"id": "645077", "url": "https://cs.wikipedia.org/wiki?curid=645077", "title": "High five", "text": "High five\n\nHigh five (také plácnutí či placák) je pozdrav spočívající v plesknutí dlaní o sebe.\n\nPři tomto úkonu se využije celá dlaň – pět prstů. Jde o prostý pozdrav, kdy dvě osoby zvednou své paže nad hlavu a plácnou si dlaněmi, přičemž celé gesto trvá necelých pět sekund. Obě osoby tímto pozdravem vyjadřují souhlas a nadšení s danými okolnostmi. Do plácnutí, aby bylo správně provedeno, by měly obě osoby vložit značnou energii a chuť. Pozdrav, který se rozšířil do celého světa má již svůj svátek, v Americe se slaví 3. čtvrtek v dubnu.\n\nVůbec první \"placák\" proběhl mezi hráči baseballu Dustynem Bakerem a Glenem Burkem z týmu LA Dodgers v roce 1977. Za plnoprávného autora se považuje Lamon Sleets, který hrál basketbal za univerzitu Muray State. Výraz \"high five\" byl nejdříve označován jako číslovka, teprve mezi lety 1980-1981 byl v anglickém Oxfordu uznán za sloveso. Následně v roce 1980 mistři NCAA (univerzitní basketbalová liga) - Lousvilští Kardinálové - předvedli publiku \"high five\" při svém běhu za titulem.\n\nKromě klasického high five lze zmínit dalších pět typů:\n\n\n\n\n\n\n6. září 2008 Blake Rodgers z Rhode Island vytvořil Guinessův světový rekord za \"nejvíce high fives během 24 hodin\". Celkem se mu podařilo uskutečnit 3131 kontaktů. Tento rekord pokořil pokus z v anglickém 13. srpna 2005. Fanoušci týmu Lakewood BlueClaws se pokusili právě o stejný rekord, čímž vznikla soutěž \"Most High Fives In 24 Hours\".\n\nV lednu 2010 vytvořili Kanaďani Sam Stilson a Craig Morrison rekord za \"nejdelší high five\". Rozhodli se, že uběhnou 3,3 km než se oba setkají v bodě kontaktu. High five proběhl v Torontu, resp. v Yonge Street. Celá akce je zapsaná do Databáze univerzálních rekordů.\n\n\n\n\n\n\n"}
{"id": "645080", "url": "https://cs.wikipedia.org/wiki?curid=645080", "title": "Co je Andy?", "text": "Co je Andy?\n\nCo je Andy? (v anglickém originále What's with Andy?) je kanadský animovaný seriál. Vysílání seriálu bylo zahájeno 22. září 2001 a ukončeno 4. března 2007, vysílán byl na stanici Teletoon. Vznikl na základě knih Andy Griffithse, produkovala jej CineGroupe a postavu Andyho Larkina nadaboval Ian James Corlett (v českém znění Filip Švarc).\n\nPříběh Andyho Larkina se odehrává ve fiktivním kanadském městě East Gackle. Andy s jeho pomocníkem a nejlepším přítelem Dannym provádějí různé vtípky, a proto si jak na škole tak doma tvoří spoustu nepřátel. Většinou jejich fórky vyústí v komickou situaci pro ně samotné. Andy se snaží zapůsobit na Lori, občas mu ale v cestě stojí Jervis jako konkurence, nebo Lik a Leech jako silnější. Ale nic z toho Andyho od kanadských žertíků neodradí.\n\nHlavní postava seriálu Andy miluje vtípky a všechny, co mají rádi legraci. Jeho nejlepší přítel Danny mu pomáhá se vznikem vtípků. Většinou ale jejich vtípky dopadnou legračním až hloupým momentem pro Andyho. Jeho celoživotní láskou je dívka Lori, kterou se snaží získat. Andy se snaží stát se nejlepším vtípkařem na světě.\n\nDanny je nejlepší přítel a pravá ruka Andyho. Většinou na vtípky pohlíží pesimisticky a dopředu si představuje, jak špatně by to mohlo dopadnout. V epizodě 301 zaujme dívku jménem Rachael, která má ráda vtípky a obdivuje ho.\n\nAndyho dívka snů. Nemá ráda Andyho sestru Jen, a proto ji také nemá rád Andy, a často se stává terčem jeho vtípků. Lori pracuje pro školní noviny a nosí pantofle, modrou sukni a zelené triko.\n\nAndyho starší sestra, která se na svém bratrovi snaží najít co nejvíc špatných věcí. Žije typickým teenagerským životem, většinu svého času věnuje klukům nebo jejich hledání. Její nejlepší kamarádka je Teri.\n\nMatka Andyho a Jen a manželka Ala. Frieda je klasická matka, Andymu většinou dává zákazy za jeho vtípky a chce docílit toho, aby už žádné nedělal.\n\nOtec Andyho a Jen a manžel Friedy. Jako otec se snaží být hlavou rodiny, i když tomu tak často není. Je to stereotypní táta a má tajnou vášeň pro vtípky, kterou nechce prozradit, aby šel jako příklad svému synovi.\n\nLíný a tlustý pes Larkinů. Většinou se jen pomalu pohybuje před domem nebo vevnitř. A občas se stane terčem nadávek, když všechny ohromí svým smradem.\n\n\n\n\n\n\n\n\n\n\n\nSteve Rowgee st. – druhý policejní strážník, často komanduje a poučuje svého syna.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nWestern Animation / What's with Andy?(anglicky)\n"}
{"id": "645087", "url": "https://cs.wikipedia.org/wiki?curid=645087", "title": "Dov Chenin", "text": "Dov Chenin\n\nDov Chenin, (narozen 10. ledna 1958 Petach Tikva), je izraelský politik a poslanec Knesetu za stranu Chadaš.\n\nBydlí v Tel Avivu. Je ženatý, má tři děti. Studoval právo na Hebrejské univerzitě, v roce 2000 získal doktorát z politologie na Telavivské univerzitě a v roce 2002 dokončil postdoktorandské studium na Oxfordské univerzitě. Hovoří hebrejsky, anglicky a francouzsky. Sloužil v Izraelské obranné sílyizraelské armádě, kde dosáhl hodnosti \"First Sergeant\" (Rav Samal). Jeho otcem byl David Chenin, jeden z předáků izraelských komunistů.\n\nV letech 1984–2004 působil jako advokát, v letech 2004–2006 jako předseda programu pro environmentální právo při právní fakultě Telavivské univerzity. V letech 2003–2006 předsedal střechové organizaci sdružující izraelské ekologické iniciativy. Působil jako editor časopisu \"Vital Signs\".\nDo Knesetu nastoupil po volbách roku 2006, ve kterých kandidoval za stranu Chadaš. V letech 2006–2009 působil v parlamentním výboru pro záležitosti vnitra a životního prostředí a výboru pro práva dětí. Mandát obhájil ve volbách roku 2009. Po nich zasedl jako člen výboru pro záležitosti vnitra a životního prostředí a překladatelského výboru. Ve volbách v roce 2013 svůj mandát obhájil.\n\nMandát obhájil rovněž ve volbách v roce 2015, nyní za alianci převážně arabských menšinových stran Sjednocená kandidátka, do níž se zapojila i strana Chadaš.\n\n"}
{"id": "645091", "url": "https://cs.wikipedia.org/wiki?curid=645091", "title": "Afú Aghbáríja", "text": "Afú Aghbáríja\n\nAfú Aghbáríja (: עפו אגבאריה, \"Afu Agba'arija\", : عفو إغبارية) je izraelský politik a poslanec Knesetu za stranu Chadaš.\n\nNarodil se 13. května 1949 ve městě Umm al-Fachm, kde nadále bydlí. Je ženatý, má tři děti. Studoval medicínu na Leningradské státní univerzitě v tehdejším SSSR. Hovoří hebrejsky, arabsky a rusky. Působil jako lékař.\n\nPracoval jako člen politického vedení Izraelské komunistické strany a člen vedení později vzniklé levicové strany Chadaš.\n\nDo Knesetu nastoupil po volbách roku 2009, ve kterých kandidoval za stranu Chadaš. V parlamentu působí ve výboru pro práci, sociální věci a zdravotnictví, výboru pro jmenování islámských soudců a ve vyšetřovacím výboru pro integraci arabských zaměstnanců do veřejného sektoru. Ve volbách v roce 2013 svůj mandát obhájil.\n\n"}
{"id": "645097", "url": "https://cs.wikipedia.org/wiki?curid=645097", "title": "Ibrahím Sarsúr", "text": "Ibrahím Sarsúr\n\nIbrahím Sarsúr (: אברהים צרצור, \"Ibrahim Sarsur\", : ابراهيم صرصور) je izraelský politik a poslanec Knesetu za stranu Sjednocená arabská kandidátka.\n\nNarodil se 2. února 1959 ve městě Kafr Kasim, kde nadále bydlí. Je ženatý, má jedno dítě. V roce 1981 vystudoval v bakalářském cyklu obor anglická literatura a jazykověda na Bar-Ilanově univerzitě. Hovoří arabsky a anglicky.\n\nV letech 1981–1998 byl starostou města Kafr Kasim, od roku 1998 je předsedou Islámského hnutí v Izraeli.\n\nDo Knesetu nastoupil po volbách roku 2006, ve kterých kandidoval za stranu Sjednocená arabská kandidátka. Ve funkčním období 2006–2009 v parlamentu působil ve výboru pro status žen, ve výboru pro vnitřní záležitosti a životní prostředí, ve výboru pro práva dětí a výboru pro jmenování islámských soudců. Ve volbách roku 2009 mandát obhájil. Pracoval pak jako člen výboru Knesetu pro vnitřní záležitosti a životní prostředí a výboru pro jmenování islámských soudců. Ve volbách v roce 2013 svůj mandát obhájil.\n\n"}
{"id": "645098", "url": "https://cs.wikipedia.org/wiki?curid=645098", "title": "Zdena Wattersonová", "text": "Zdena Wattersonová\n\nZdena Wattersonová-Foustková (17. února 1890, Třeboň, Rakousko-Uhersko – 19. prosince 1980, Praha, Československo) byla česká novinářka, překladatelka, publicistka, filmová referentka v Prager Presse a v revue Prospekt v letech 1930–1931. Své články a kritiky podepisovala šiframi \"z.w.\" nebo \"Z.W.\" Jako redaktorka pracovala pro Národní listy, Eva, Tribuna a Pestrý týden. Prosadila se i jako autorka knihy cestopisu \"Listy z Ameriky – 1931\". Nejvýznamnější částí jejího života představovala překladatelská činnost, ve které se věnovala převážně překladům z angloamerické literatury.\n\nV listopadu 1930 se stala referentkou pro rubriku Film v revue Prospekt, kterou řídil J. J. Pavlík. Zde se věnovala oblasti českého hraného filmu a avantgardním tendencím ve francouzské a německé kinematografii na počátku 30. let 20. století. Její recenze se vyznačovaly kritickou analýzou, kdy dané dílo dosazovala do širších kulturních i společenských souvislostí.\n\n\n\n\n"}
{"id": "645105", "url": "https://cs.wikipedia.org/wiki?curid=645105", "title": "Ahmad at-Tíbí", "text": "Ahmad at-Tíbí\n\nAhmad at Tíbí, , (narozen 19. prosince 1958 Tajbe), je izraelský politik arabské národnosti a poslanec Knesetu za alianci Ra'am-Ta'al a předseda strany Ta'al.\n\nBydlí v Tajbe. Je ženatý, má dvě děti. Vystudoval medicínu na Hebrejské univerzitě. Hovoří hebrejsky, arabsky a anglicky.\n\nDo Knesetu nastoupil po volbách roku 1999, ve kterých tehdy kandidoval za stranu Balad. Ve funkčním období 1999–2003 v parlamentu působil ve výboru pro ekonomické záležitosti, výboru pro drogy, výboru pro vnitřní záležitosti a životní prostředí a ve vyšetřovacích komisích pro obchod se ženami a pro násilí ve sportu. Ve volbách roku 2003 mandát obhájil, tentokrát kandidoval za stranu Ta'al, respektive za společnou kandidátní listinu stran Chadaš a Ta'al. V letech 2003–2006 v Knesetu zastával post člena výboru pro jmenování islámských soudců, výboru pro ústavu, právo a spravedlnost, petičního výboru, výboru House Committee, výboru pro ekonomické záležitosti, výboru pro status žen, výboru pro televizi a rozhlas a byl členem vyšetřovacích komisích pro obchod se ženami a pro násilí ve sportu.\n\nVe volbách roku 2006 byl zvolen za stranu Ra'am-Ta'al. V následujícím funkčním období se stal místopředsedou Knesetu. Pracoval jako člen výboru finančního a výboru House Committee. Byl členem vyšetřovací komise pro integraci arabských zaměstnanců do veřejného sektoru. Ve volbách roku 2009 mandát obhájil, opět za kandidátní listinu Ra'am-Ta'al. Zachoval si funkci místopředsedy Knesetu. Je členem výboru House Committee a výboru finančního. Zasedá ve vyšetřovací komisi pro integraci arabských zaměstnanců do veřejného sektoru. Je předsedou podvýboru pro arabský sektor. Ve volbách v roce 2013 svůj mandát obhájil. Mandát obhájil rovněž ve volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "645111", "url": "https://cs.wikipedia.org/wiki?curid=645111", "title": "Pařba v Jersey Shore", "text": "Pařba v Jersey Shore\n\nPařba v Jersey Shore (v anglickém originále Jersey Shore) je americká reality show vysílaná stanicí MTV v letech 2009–2012. Sleduje život osmi spolubydlících, kteří tráví léto v Jersey Shore v New Jersey. V druhé sérii se spolubydlící přesunou do slunného Miami Beach na Floridě. Ve třetí sérii se vrací do Jersey Shore a ve čtvrté sérii se chystají do Itálie. Pořad je hodně kontroverzní, obsazení zobrazuje italsko-americké stereotypy a přinesl unikátní fráze do americké slovní zásoby. Pořad má vysokou sledovanost a stal se nejsledovanějším pořadem produkce MTV.\n\nPrvní řada\nDruhá řada\nTřetí řada\n"}
{"id": "645112", "url": "https://cs.wikipedia.org/wiki?curid=645112", "title": "SBB řada Ce 6/8 II", "text": "SBB řada Ce 6/8 II\n\nCe 6/8 (později část přeznačena na Be 6/8) je elektrická lokomotiva Švýcarských spolkových drah původně určená pro vozbu nákladních vlaků na Gotthardské dráze. Charakteristický tvar těchto lokomotiv a jejich mladších sester řady Ce 6/8 dal vznik světoznámé přezdívce krokodýl.\n\n30. června roku 1917 objednaly SBB čtyři zkušební elektrické lokomotivy – Be 4/6 12301, Be 4/6 12302, Ce 6/8 14201 a Be 3/5 12201. Tyto čtyři lokomotivy, každá jiného určení, měly být podrobeny rozsáhlým zkouškám, jejichž výsledky se měly stát podkladem pro objednávky dalších elektrických lokomotiv.\n\nŠvýcarsko prožívalo těžkou dobu – mnoho odborníků bylo nasazeno ve válce, proběhla generální stávka. Elektrifikace gotthardské dráhy měla však být dokončena v roce 1920, proto SBB objednaly na jaře roku 1918 (10 měsíců před dodáním zkušebních lokomotiv) kromě nových lokomotiv pro osobní dopravu – Be 4/6 12303–12312 a Be 4/7 12501–12506, také sérii deseti těžkých nákladních lokomotiv pro horské tratě – Ce 6/8 14251–14260 s uspořádáním náprav 1’C+C1’. Toto uspořádání bylo zvoleno na základě doporučení výrobce, neboť během zkoušek se u lokomotivy Ce 6/8 s jednodílnou skříní a uspořádáním (1’C)(C1’) projevily kinematické problémy s pohonem šikmými spojnicemi. Nakonec bylo navrženo jiné uspořádání spojnic i celé lokomotivy. Dva podvozky s nízkými nástavbami byly vzájemně spojeny a jako třetí část lokomotivy byla na podvozky posazena krátká skříň nepřenášející podélné síly. Vznikla tak zcela nová konstrukce, proto je někdy uváděné označení «Prototyp» pro lokomotivu Ce 6/8 mylné.\n\nSBB vyžadovaly po výrobci splnění následujících podmínek:\n\nLokomotiva musí být schopna projet během 28 hodin 2× trasu Goldau–Chiasso se zátěží 860 t. Na stoupání větším, než 10 ‰ může být použit postrk. Obratový čas v koncových stanicích se předpokládal 15 minut.\n\nNa trati Bellinzona-Chiasso musí být schopna sama přepravit zátěž 625 t. Parametry elektrických zařízení nesmějí při každém nasazení ani po celou dobu provozu překročit hodnoty dané příslušnými ustanoveními amerických norem.\n\nNa sklonu 26 ‰ musí jedna lokomotiva přepravit zátěž 430 t rychlostí 35 km/h nebo 300 t rychlostí 50 km/h. Na sklonu 10 ‰ musí jedna lokomotiva přepravit zátěž 300 t rychlostí 65 km/h.\n\nLokomotivy musí být schopné na stoupání 26 ‰ během 15 minut vyvinout o 20 % vyšší výkon. Tažná síla při rozjezdu musí zaručit dosažení rychlosti 35 km/h / 50 km/h se zátěží 430 t / 300 t během maximálně čtyř minut.\n\nLokomotivy musí být vybaveny rekuperační elektrodynamickou brzdou.\n\nSBB předala objednávku výrobcům na jaře roku 1918. Objednávka dělila zakázku následovně:\n\n\nPo dodání v roce 1919 byly nové lokomotivy zpočátku nasazeny na jediné elektrifikované trati SBB – Bern–Thun–Spiez. Zde byly provozovány na napětí 7 500 V místo obvyklých 15 000 V, jelikož izolátory trakčního vedení byly znečištěny parním provozem a neměly dostatečnou izolační pevnost. Po dokončení elektrizace gotthardské trati v říjnu 1920 byly lokomotivy přesunuty sem, kde nahradily teprve 3–6 let staré parní lokomotivy řady C 5/6. Jak postupovala elektrizace, byly krokodýly nasazovány v nákladní dopravě postupně po celém Švýcarsku.\n\nOd roku 1941 postupovaly lokomotivy rozsáhlou modernizaci, která vedla ke zvýšení výkonu i maximální rychlosti na 75 km/h. Rekonstruované lokomotivy dostaly řadové označení Be 6/8 a čísla od 13251 výše. Po druhé světové válce je z gotthardské dráhy vytlačily nové šestinápravové lokomotivy řady Ae 6/6. Krokodýly byly většinou přesunuty na tratě v nížinách, kde v 70. a 80. letech dosloužily na přepravách písku, cukrové řepy a také na posunu.\n\nPrvní Ce 6/8 byly vyřazeny v roce 1968. Nejdéle sloužily lokomotivy modifikované pro posun – v přístavních nádražích v Basileji dojezdily v roce 1986.\n\n\nV každém z podvozků jsou uloženy tři hnací nápravy a před nimi jedna běžná v podobě Bisselova podvozku. Prostřední hnací náprava má příčný posuv 25 mm, běhoun se může vychýlit o 83 mm na každou stranu. Vypružení je provedeno listovými pružnicemi a dvojkolí jsou provahadlovaná.\n\nRámy podvozků jsou osazeny čelníky s klasickým táhlovým a narážecím ústrojím. Podvozky jsou vzájemně mechanicky spojeny. Toto spojení přenáší částečně i příčné síly, funguje proto i jako mezipodvozková vazba.\n\nMezi první a druhou hnací nápravou každého podvozku jsou umístěny dva trakční motory opatřené na obou koncích hřídele rotoru odpruženými pastorky. Ty zabírají do ozubených kol jalového hřídele a z něj se přenášejí síly pomocí trojúhelníkovitého vahadla přes kluzné ložisko s horizontálním pohybem na první hnací nápravu. Trojúhelníkovité vahadlo je před první hnací nápravou spojeno s dalším, nepoháněným jalovým hřídelem. Tento hřídel byl zpočátku odpružen, po roce 1945 bylo vypružení demontováno, neboť svislé síly na hřídeli nedosahovaly předpokládaných hodnot a odpružení bylo zbytečné.\n\nLokomotivní skříň se skládá ze tří samostatných částí – nízkých kapot na obou podvozcích a střední části, která je na podvozcích uložena prostřednictvím kuželových toren. Jedna z toren je pevně spojena s rámem podvozku, druhá má umožněn podélný pohyb, aby nedocházelo k přenosu podélných sil na skříň. Po stranách toren jsou umístěny odpružené kluznice.\n\nLokomotivy byly vybaveny tlakovou brzdou Westinghouse (Westinghouse-Druckluft-Doppelbremse). Hnací kola byla jednostranně obržděna dvojitými zdržemi, běžná dvojkolí brzděna nebyla. V letech 1959–1963 byly na lokomotivy dosazovány stavěče zdrží Stopex. Ruční brzda působila na všechna hnací dvojkolí. Na každém podvozku byly namontovány čtyři písečníky.\n\nLokomotivy řady Ce 6/8 byly po mechanické stránce prakticky shodné. V elektrické části však byly výrazné rozdíly mezi jednotlivými sériemi.\n\nNa střeše lokomotivní skříně se nacházely dva pantografové sběrače a tlumivka ve funkci bleskojistky (tzv. Blitzschutzspule). Elektropneumatický hlavní vypínač byl umístěn ve skříni na straně bez oken. Uprostřed skříně se nacházela šachta, ve které byl umístěn olejem chlazený transformátor. Nádoba transformátoru byla u strojů 14251–14273 (mimo 14264) žebrovaná. Dvě skupiny ventilátorů na spodku skříně hnaly vzduch k chlazení transformátoru šachtou vzhůru. Z důvodů uvedených výše měly lokomotivy 14251–14273 transformátor přepínatelný na napětí 7 500 a 15 000 V. Lokomotivy 14264 a 14274–14283 měly nádobu transformátoru hladkou a olej byl chlazen v odděleném chladiči. Tyto lokomotivy měly nucený oběh oleje.\n\nNa výstupu měly transformátory dvojí vinutí s dvaceti nebo třiadvaceti odbočkami s napětími 113–567 V. Tato vinutí byla vzájemně v protifázi, což umožňovalo přivést na obě paralelně zapojené motorové skupiny napětí až 1 100 V. Oba motory v každém podvozku byly vzájemně zapojeny do série. Přepínače odboček se nacházely na obou stranách transformátoru, od stanoviště byly oddělené pouze plechovou stěnou. Lokomotivy 14251–14255 a 14258–14260 měly válcové přepínače, stejně jako Be 4/6 12301, poháněné elektrickým servomotorem ovládaným řídícím kontrolérem nebo malým svislým kolem na pultě strojvedoucího.\n\nVálcové přepínače byly těžkopádné zařízení. Proto lokomotivy 14256, 14257 a 14261–14283 obdržely elektricky poháněný pákový přepínač. U lokomotiv 14261–14283 měl každý přepínač vlastní servomotor, lokomotivy 14266–14283 měly jeden servomotor pohánějící oba mechanicky propojené přepínače. Řídily se vodorovně orientovaným kolem na pultě strojvedoucího a měly 20 stupňů (14261–14265), resp. 23 stupňů (14266–14283).\n\nZcela jiný koncept řízení měly lokomotivy 14256 a 14257. Také ony měly dva mechanicky spojené voliče odboček. Tyto voliče byly ovládané mechanicky ze stanoviště velkým svislým kolem na pultě strojvedoucího. Pouze návrat do „0“ bylo možno provést servomotorem pomocí malé páčky na pultě. Obsluha těchto dvou lokomotiv byla poněkud fyzicky náročná.\n\nV nízkých kapotách na podvozcích byly umístěny dvojice trakčních motorů a elektropneumaticky ovládané přepínače směru.\nLokomotivy byly vybaveny rekuperační brzdou. Přepínání z režimu jízdy do režimu brzdy se provádělo, pokud byl volič odboček v „0“, přepínačem jízda – brzda. Brzdící účinek se ovládal stejným způsobem, jako trakce.\n\nPomocné pohony byly napájeny z transformátoru napětím 220 V. Jednalo se o\n\nV obou kapotách podvozku byla umístěna jedna lampa. Vlevo nad pultem strojvedoucího se nacházela klapka, skrz kterou bylo možno nahlédnout pod kapotu podvozku a zkontrolovat pohledem, sluchem, i čichem, zda je vše v pořádku.\n\nVlakové topení bylo napájeno z transformátoru. U prvních deseti lokomotiv bylo možno zvolit napětí 800 V, 1 000 V a 1 200 V. U dalších strojů byly jen dvě možnosti – 800 V a 1 000 V. Napětí 1 200 V bylo později u prvních lokomotiv odstraněno, před rokem 1950 bylo zrušeno i napětí 800 V.\n\n\n"}
{"id": "645113", "url": "https://cs.wikipedia.org/wiki?curid=645113", "title": "Jan Hinais", "text": "Jan Hinais\n\nJan Hinais (* 30. dubna 1943) je český malíř. \n\nV současnosti žije v Praze. Jeho díla patří do období kubismu. Toto avantgardní umělecké hnutí je pro něho způsob jak vyjádřit celistvost a hloubku vnímání zjednodušeným způsobem. Je to jedinečné zobrazení, kde se hranaté tvary překrývají a často jsou změkčovány oblými křivkami. V jeho malbách jsou použity abstraktní i realistické formy s převahou realistického cítění. \n\n"}
{"id": "645114", "url": "https://cs.wikipedia.org/wiki?curid=645114", "title": "Tetřeví hora (Krušné hory)", "text": "Tetřeví hora (Krušné hory)\n\nTetřeví hora je plochý vrchol v Krušných horách, ležící 5 km západo-severozápadně od Božího Daru a 2 km severovýchodně od Ryžovny. Vrchol je zalesněný převážně smrkovým lesem s rozsáhlými pasekami.\n\nJižní svah Tetřeví hory je poměrně mírný. Společným sedlem se sousední horou Nad Ryžovnou vede silnice mezi Božím Darem a Horní Blatnou, kterou kopíruje Blatenský vodní příkop postavený v letech 1540 až 1544, který přivádí vodu z Božídarského rašeliniště přes Ryžovnu a Horní Blatnou do Blatenského potoka.\n\nSeverní svah naopak strmě padá do údolí Zlatého potoka a tvoří Přírodní park Zlatý kopec. Zlatý Kopec je i jméno malé vesnice, nyní části Božího Daru. V 16. století šlo o významné středisko dolování cínových a v menší míře i železných, měděných a stříbrných rud. Od 16. století se zde těžily i rudy zinku a v polovině 20. století i uranu. Náplavy Zlatého potoka poskytly v minulosti i pár zrnek zlata a odtud zřejmě pochází i jeho název.\n\nNa vrchol nevede žádná značená cesta. Nejlépe přístupný je ze silnice mezi Božím Darem a Ryžovnou, ze které u vodní nádrže Myslivny odbočuje na sever cyklostezka č. 2002. Ta po 500 m odbočuje prudce na západ a po dalších 1000 m dosahuje nejvyššího místa. Odtud je vrchol vzdálen asi 400 m severně, ve vzrostlém lese.\n\n"}
{"id": "645119", "url": "https://cs.wikipedia.org/wiki?curid=645119", "title": "Talab as-Sána", "text": "Talab as-Sána\n\nTalab as-Sána (: טלב אלצאנע, \"Taleb el-Sana\", : طلب الصانع) je izraelský politik a bývalý poslanec Knesetu za stranu Sjednocená arabská kandidátka.\n\nNarodil se 25. prosince 1960 v beduínské osadě poblíž lokality Tel Arad. Bydlí v beduínském městě Lakija. Je ženatý, má pět dětí. Vystudoval právo na Hebrejské univerzitě. Hovoří arabsky a anglicky.\n\nDo Knesetu nastoupil po volbách roku 1992, ve kterých tehdy kandidoval za stranu Arabská demokratická strana. Ve funkčním období 1992–1996 v parlamentu působil ve výboru pro práci a sociální věci, výboru pro drogy a výboru pro záležitosti vnitra a životního prostředí. Zasedal ve vyšetřovací komisi pro beduínský sektor v Izraeli. Ve volbách roku 1996 mandát obhájil, tentokrát kandidoval za stranu Mada-Ra'am. V letech 1996–1999 byl členem parlamentního výboru pro státní kontrolu, výboru pro práci a sociální věci, výboru pro vědu a technologie a výboru pro záležitosti vnitra a životního prostředí.\n\nV Knesetu zasedl i po volbách roku 1999 nyní již za kandidátní listinu Sjednocená arabská kandidátka. Zasedal pak ve výboru pro práci, sociální věci a zdravotnictví, výboru pro ústavu, právo a spravedlnost a výboru pro práva dětí. Byl předsedou výboru pro drogy. Mandát si udržel po volbách roku 2003 a ve funkčním období 2003–2006 byl členem výboru pro státní kontrolu, výboru pro vzdělávání, kulturu a sport a výboru pro drogy. Ve volbách roku 2006 byl zvolen opětovně a pracoval potom jako člen výboru pro zahraniční záležitosti a obranu, výboru pro ústavu, právo a spravedlnost, výboru pro státní kontrolu, výboru pro drogy a zasedal ve vyšetřovací komisi pro odposlechy. Ve volbách roku 2009 mandát obhájil. Je předsedou výboru pro drogy a členem výboru pro ústavu, právo a spravedlnost.\n\nV letech 2003–2009 zastával post předsedy poslaneckého klubu Sjednocené arabské kandidátky.\n\n"}
{"id": "645127", "url": "https://cs.wikipedia.org/wiki?curid=645127", "title": "Masud Ghnaim", "text": "Masud Ghnaim\n\nMasud Ghnaim, , \"Mas'ud Ghna'im\", (narozen 14. února 1965 Izrael), je izraelský politik a poslanec Knesetu za stranu Sjednocená arabská kandidátka.\n\nBydlí ve městě Sachnin. Je ženatý, má tři děti. Vystudoval dějiny Blízkého východu na Haifské univerzitě. Hovoří hebrejsky, arabsky a anglicky.\n\nPůsobil jako předseda pobočky Islámského hnutí v Sachninu a zároveň generální tajemník jižního křídla izraelského Islámského hnutí. V letech 1999–2003 řídil Sachninské kulturní centrum a v letech 2003–2005 zasedal v městské samosprávě v Sachninu.\n\nDo Knesetu nastoupil po volbách roku 2009, ve kterých kandidoval za stranu Sjednocená arabská kandidátka. V parlamentu působí ve výboru pro vzdělávání, kulturu a sport a výboru pro televizi a rozhlas. Ve volbách v roce 2013 svůj mandát obhájil. Mandát obhájil rovněž ve volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "645131", "url": "https://cs.wikipedia.org/wiki?curid=645131", "title": "Bent", "text": "Bent\n\nBent je britský film, který natočil režisér Sean Mathias v roce 1997. Příběh se odehrává ve 30. letech v nacistickém Německu. Film byl natočen podle divadelní hry, která měla premiéru v Londýně v roce 1979. V České republice film v roce 2010 vyšel na DVD.\n\nPromiskuitní homosexuál Max žije v Berlíně a nechává se vydržovat svým přítelem, tanečníkem Rudim. Během tzv. Römerova puče musejí uprchnout a skrývají se mimo město v lesích. Jsou ale oba zatčeni. Při cestě do koncentračního tábora v Dachau udělá Max všechno, aby nemusel nosit růžový trojúhelník, ale žlutou hvězdu, takže se zřekne svého přítele. V táboře se Max seznámí s Horstem, který tento trojúhelník nosí a vznikne mezi nimi vztah. Mohou se setkávat jen při práci, která představuje nesmyslné přenášení kamenů z jedné hromady na druhou. Jednoho dne je Horst zastřelen příslušníky SS a Max dostane rozkaz jej pohřbít. Poté si oblékne Horstovu vestu s růžovým trojúhelníkem a usmrtí se na plotu s vysokým napětím.\n\n"}
{"id": "645132", "url": "https://cs.wikipedia.org/wiki?curid=645132", "title": "Uri Orbach", "text": "Uri Orbach\n\nUri Orbach (: אורי אורבך, ‎* 28. března 1960, Petach Tikva – 16. února 2015, Jeruzalém) byl izraelský politik, poslanec Knesetu za stranu Židovský domov a spisovatel pro děti. Od března 2013 do své smrti byl ministrem pro záležitosti penzistů v izraelské vládě.\n\nNarodil se v Petach Tikvě. Bydlel ve městě Modi'in-Makabim-Re'ut. Byl ženatý, měl čtyři děti. Sloužil v izraelské armádě, kde dosáhl hodnosti seržanta. Absolvoval vojensko-náboženskou přípravku hesder ješiva.\n\nZemřel v roce 2015 ve věku 54 let.\n\nPracoval jako novinář a publicista. Vydal několik knih pro děti.\n\nDo Knesetu nastoupil po volbách roku 2009, ve kterých kandidoval za stranu Židovský domov. V parlamentu působil ve výboru House Committee, výboru státní kontroly, výboru pro práva dětí a finančního výboru. Zasedal rovněž ve vyšetřovací komisi pro integraci arabských zaměstnanců do veřejného sektoru. Svůj mandát obhájil v předčasných volbách v roce 2013, po nichž byl jmenován ministrem pro záležitosti penzistů v třetí Netanjahuově vládě.\n\n"}
{"id": "645134", "url": "https://cs.wikipedia.org/wiki?curid=645134", "title": "Magallanes a Chilská Antarktida", "text": "Magallanes a Chilská Antarktida\n\nRegion Magallanes y la Antártica Chilena ( doslovně \"Magalhãesův region a chilská Antarktida\") je jedním z chilských regionů. Svůj název nese po portugalském mořeplavci Fernão de Magalhãesovi. Je nejjižnějším a nejrozlehlejším chilským regionem, na severu sousedí s regionem Aysén. Na východě je ohraničen státní hranicí s Argentinou a Atlantským oceánem, na jihu a západě Pacifikem. Zabírá 17,49 % rozlohy celého Chile, ale žije zde pouze 0,93 % chilské populace. Hustota zalidnění dosahuje přibližně hodnoty 1 ob./km². Region je kromě pevniny jihoamerického kontinentu tvořen i mnoha ostrovy, největší z nich je Ohňová země, která je od pevniny oddělena Magalhãesovým průlivem. Panuje zde velmi chladné až arktické klima. Nachází se zde mimo jiné jihopatagonské ledovcové pole a ledovec v Darwinově pohoří. Na území regionu bylo vyhlášeno mnoho chráněných území, nejznámější z nich je zřejmě národní park Torres del Paine. Mezi další patří národní parky Bernardo O'Higgins, Pali Aike, Agostini a Yendegaia.\n\nChile si nárokuje 1 250 000 km² na Antarktickém kontinentu. Toto území formálně tvoří komunu Antártica. Po započtení tohoto území je rozloha celého regionu 1 382 291,1 km².\n\nRegion se dále dělí na 4 provincie a 11 komun.\n\nV roce 2017 Magallanes ponechalo na rozdíl od zbytku Chile letní čas po celý rok, je tak nyní v časové zóně UTC-3.\n"}
{"id": "645136", "url": "https://cs.wikipedia.org/wiki?curid=645136", "title": "Všechny řitě světa i ta má", "text": "Všechny řitě světa i ta má\n\nVšechny řitě světa i ta má (anglicky \"South of No North\", původní název \"South of No North: Stories of the Buried Life\") je soubor povídek amerického spisovatele a básníka Charlese Bukowského vydaný v roce 1973.\n\nSbírka je věnována Ann Menebrokerové, povídky jsou psány jednoduchým stylem.\n\nV anglickém originále existuje i sbírka s názvem \"All The Assholes In The World And Mine\".\n\n\"South of No North (Stories of the Buried Life)\" je také titul divadelní hry čerpající z devíti Bukowského povídek, jež debutovala na Broadwayi v roce 2000.\n\nČesky knihu vydalo nakladatelství Pragma v roce 1991 a Argo v roce 2013.\n\n\n"}
{"id": "645138", "url": "https://cs.wikipedia.org/wiki?curid=645138", "title": "Petrohradský dub", "text": "Petrohradský dub\n\nPetrohradský dub (také známý jako Selský dub nebo dub Petra Bezruče) je jeden z našich nejstarších památných stromů - dubů. Na čelní příčky se staví i díky svému devítimetrovému obvodu, který z našich památných dubů překonává jen ten Žižkův v Náměšti. Strom roste u obce Petrohrad na kraji háje Petra Bezruče, místní přírodní památky.\n\n\nDub roste po levé straně silnice směrem na Stebno - při cestě z Petrohradu asi 280 m za hřbitovem. U dubu jsou k dispozici lavičky. Areál Bezručova háje je zajímavý nejen památným dubem. Na žulovém podloží roste řada starých stromů, především dubů, buků, lip a javorů. Žulové balvany se dostávají na povrch a mnohé jsou známé svými tvary připomínajícími tváře.\n\nPetrohradský dub patří k nejzachovalejším svého věku u nás. Kmen je dutý, větví se v 8 metrech.\n\nDub je pravidelně ošetřován, v minulosti byly odstraněny náletové stromy v těsné blízkosti, aby měla koruna prostor.\n\nHáj Petra Bezruče byl vyhlášen přírodní památkou 15. září 1957, v den básníkových 90. narozenin. Mimo přírodní zajímavosti se v rezervaci nachází zřícenina Petrohrad (Petršpurk) a architektonicky zajímavá kaple Všech svatých vystavěná na základech hradní věže, které jí propůjčily kruhový půdorys připomínající starobylé rotundy.\n\nPodle pověsti se při selském povstání roku 1680 pod dubem scházeli rychtáři devatenácti vesnic a po prohře předpověděli, že nespravedlnost potrvá, dokud se dub bude zelenat.\n\n\n\n"}
{"id": "645143", "url": "https://cs.wikipedia.org/wiki?curid=645143", "title": "Chajim Oron", "text": "Chajim Oron\n\nChajim Oron (: חיים אורון, též Chajim Džumas Oron, חיים ג'ומס אורון) je izraelský politik a bývalý poslanec Knesetu za stranu Nové hnutí-Merec.\n\nNarodil se 26. března 1940 v Tel Avivu. Bydlí ve vesnici Lahav. Je ženatý, má čtyři děti. Sloužil v izraelské armádě, kde působil u jednotek nachal. Hovoří hebrejsky a anglicky.\n\nPracoval ve vedení mládežnické organizace ha-Šomer ha-ca'ir. V letech 1968–1971 a 1984–1988 byl tajemníkem hnutí ha-Kibuc ha-arci sdružujícího kibucy napojené na ha-Šomer ha-ca'ir. Je jedním ze zakladatelů hnutí Mír nyní. V letech 1994–1995 byl pokladníkem odborové centrály Histadrut.\n\nDo Knesetu nastoupil už po volbách roku 1988, ve kterých kandidoval za stranu Mapam. V letech 1988–1992 v parlamentu působil jako člen finančního výboru a výboru pro státní kontrolu. Mandát obhájil ve volbách roku 1992, nyní již za stranu Nové hnutí-Merec, tehdy nazývanou \"Merec\". Byl pak předsedou etického výboru parlamentu a členem výboru House committee, výboru finančního a výboru pro státní kontrolu. Byl opětovně zvolen ve volbách roku 1996 a v následujícím funkčním období zasedal ve výboru House Committee a ve finančním výboru.\nUspěl i ve volbách roku 1999. Mandátu se ale vzdal předčasně v únoru 2000.\n\nVe volbách roku 2003 byl znovu zvolen. Usedl potom do finančního výboru a do etického výboru. V Knesetu usedl rovněž po volbách roku 2006. Zastával pak post člena finančního výboru, etického výboru a výboru pro vnitřní záležitosti a životní prostředí. Předsedal podvýboru pro obětí nacistického teroru a podvýboru pro ochranu měst sousedících z Gazou. Po volbách roku 2009 drží v parlamentu funkci člena finančního výboru, výboru pro zahraniční záležitosti a obranu a výboru House Committee. Je předsedou podvýboru pro formulaci etických pravidel pro členy Knesetu.\n\nV letech 1996–1999 byl předsedou parlamentního klubu poslanců Merec. V letech 1999–2000 byl Ministrem zemědělství Izraele.\n\n"}
{"id": "645150", "url": "https://cs.wikipedia.org/wiki?curid=645150", "title": "Ivan Anikejev", "text": "Ivan Anikejev\n\nIvan Nikolajevič Anikejev (; 12. února 1933 Liski, Voroněžská oblast, SSSR – 20. srpna 1992 Bežeck, Tverská oblast, SSSR) byl vojenský letec, jeden z dvaceti členů první skupiny kosmonautů SSSR.\n\nV roce 1955 ukončil zdárně Vojenské námořní učiliště a nastoupil jako vojenský letec k námořnictvu. V roce 1960 byl vybrán do dvacetičlenné jednotky prvních kosmonautů SSSR. Zaškoloval se pro program Vostok, zaškolení ukončil v březnu 1960 a dne 8. března 1960 se stal řádným členem jednotky. \n\nV roce 1962, spolu s kamarády Něljubovem a Filaťjevem z jednotky připravujících se kosmonautů, byl zadržen opilý na peronu vlakového nádraží a později, 17. dubna 1963 byli všichni tři za svůj prohřešek z jednotky vyřazeni pro porušení discipliny. \n\nVrátil se pak k letectvu. Zemřel v městě Bežeck.\n\n"}
{"id": "645174", "url": "https://cs.wikipedia.org/wiki?curid=645174", "title": "Carfatština", "text": "Carfatština\n\nCarfatština, \"carfatský jazyk\" nebo židovská francouzština, \"jazyk židovsko-francouzský\" (carfatsky: צרפתית, ) je vymřelý jazyk ze skupiny románských jazyků užívaný Židy v severní Francii a v západním Německu v době od 11. do 14. století. Vznikl na základě starofrancouzštiny a obsahoval mnoho výpůjček z hebrejštiny. Zapisovaný byl modifikovaným hebrejským písmem.\n\nNázev tohoto jazyka pochází z hebrejského slova \"Tzarfat\"= \"Francie\". Existují teorie, že carfatština byla předchůdcem jazyka jidiš.\n\nPrvními texty v tomto jazyce byly glosy rabínů Rašiho a Moše HaDarszana k Tóře a Talmudu z 11. století. Pronásledování a vyhnání francouzských Židů do Německa způsobily zánik jazyka ve Francii a vznik nových center písemnictví v tomto jazyku v západoněmeckých místech, jako byl Frankfurt nad Mohanem, Mohuč nebo Cáchy. Tam se jazyk užíval až do konce 14. století, kdy byl nahrazen jidiš.\n\nDůležitým znakem carfatštiny mezi jazyky židovské diaspory je zapisování samohlásek pomocí systému Nikud. Jiným charakteristickým znakem je malý počet výpůjček z hebrejštiny, kvůli čemuž někteří jazykovědci klasifikují carfatštinu spíše jako dialekt starofrancouzštiny (zapisovaný jiným písmem a s jinou ortografií), než jako jiný jazyk.\n\n"}
{"id": "645181", "url": "https://cs.wikipedia.org/wiki?curid=645181", "title": "Ledová země", "text": "Ledová země\n\nLedová země (v anglickém originále \"The Icebound Land\") je třetí díl série \"Hraničářův učeň\" od australského spisovatele Johna Flanagana.\n\nTřetí kniha navazuje na konec té předchozí, kdy Willa a princeznu Kasandru zajme posádka Erakovi vlčí lodě. Ta se teď vrací na sever domů do Skandie.\n\nHalt jakožto nejlepší hraničář je nyní potřeba v Arluenu, aby dopadl zbylé členy Morgarathova nejvyššího velení, a proto mu není dovoleno jet svého učně hledat a vysvobodit. Zkušený hraničář proto veřejně uráží krále, který – smutný a zmatený – svého dobrého přítele Halta na rok vyhostí ze země. K hraničáři se přidá i mladý bojovník Horác.\n\nObdobí bouří přečká Erakova loď spolu s lodí zrádného Slagora na ostrůvku Skorghijl. Will s princeznou přežijí bouři, nezdařený pokus o útěk i zlé zacházení ze strany Slagorovy posádky. Princezně říká Evanlyn a úzkostlivě tají její totožnost, protože vládce Skandie přísahal pomstu celému královskému rodu.\n\nV hlavním městě Skandie se stanou otroky. Will je přidělen k tvrdé práci v kruté zimě a stane se obětí drogy \"hřejivá tráva\". Erak si Willa i Evanlyn oblíbil pro jejich odvahu a proto, když vidí na jaké dno Will díky \"hřejivé trávě\" spadl, jim tajně pomůže utéci do lovecké chaty v horách. Evanlyn o Willa pečuje, postupně mu snižuje dávky drogy a učí se lovit zvěř prakem, aby nezemřeli hlady. Will pomalu závislost překonává a vrací se mu rozum a paměť.\n\nMezitím Halt s Horácem postupují Galikou na sever ke Skandii. Panuje tu bezvládí a právo silnějšího. Horác si začne říkat \"rytíř dubového listu\" a přemůže všechny loupeživé ozbrojence, kteří jej chtějí zastavit a ožebračují prostý lid. Oba jsou však nakonec zajati a uvězněni krutým utlačovatelem Deparnieuxem z hradu Montsombre, který za banální prohřešky nechává poddané zavřít do klecí, aby je pomalu zabili mrchožrouti.\n\nKrutovládce cítí v Haltovi mimořádné dovednosti a láká jej do svých služeb. Halt počká, až jeho bdělost opadne, vyzve jej na souboj a usmrtí. Pak s Horácem spěchá pátrat po Willovi a princezně.\n\n"}
{"id": "645186", "url": "https://cs.wikipedia.org/wiki?curid=645186", "title": "Ostnovec", "text": "Ostnovec\n\nOstnovec je české jméno, kterým se označují dva rody afrických labyrintních ryb:\n"}
{"id": "645187", "url": "https://cs.wikipedia.org/wiki?curid=645187", "title": "Pêro Dias", "text": "Pêro Dias\n\nPêro Dias (15. století) byl portugalský mořeplavec, bratr Bartolomea Diase. Pocházel z rodiny mořeplavců. Jeho předkové a příbuzní byli mezi prvními, kteří obepluli obávaný mys Bojador a objevili Zelený mys na pobřeží západní Afriky.\n\nV srpnu roku 1487 s bratrem Bartolomeo Diasem vypluli s dvěma karavelami z Lisabonu. Pluli podél afrického atlantického pobřeží k jihu. Chtěli dosáhnout mysu Dobré naděje. Na 29° severní šířky přistáli, zřídili si tu základnu. Dále pokračovala jen jedna loď pod velením Bartolomea Diase. On se na jih vydal až později s druhou lodí, není ovšem známo kam až doplul. Byl zužován bouřemi u jižního cípu Afriky a protože měl pocit, že doplul už dost daleko, obrátil se a vrátil se zpět do Lisabonu. Jeho bratr s druhou lodí doplul s vypětím všech sil až do zálivu Algoa, dnes zde leží město Port Elizabeth, kde byl posádkou donucen k návratu do Portugalska a byl prvním Evropanem, který obeplul mys Dobré naděje.\n\n\n"}
{"id": "645188", "url": "https://cs.wikipedia.org/wiki?curid=645188", "title": "Miletínský potok", "text": "Miletínský potok\n\nMiletínský potok pramení na Lišovském prahu, protéká řadou rybníků, jeho průtok roste a stává se z něj říčka. Na posledních kilometrech většinu své vody ztrácí při napájení rybníků Dvořiště a Koclířov a přerozdělením do několika samostatných toků.\n\nPramen potoka se nachází 2 km jihozápadně od Lišova v lese \"Klíny\". Na svém počátku potok protéká dnes již neexistujícím rybníkem Širokým (Hoferovským, Höferovským), který je roku 1741 připomínán jako obecní rybník, 1820 je vypuštěn, 1821 z části přeměněn v les, ale za šest let je znovu připomínán jako funkční rybník. Dnes se z něj zachovaly dvě nízké hráze, protože rybník ležel v sedle. Pod ním se nalézal rybník Šmídovský, i jeho existence je potvrzena k roku 1741, v roce 1821 byl vypuštěný, ačkoli v pozdější katastrální mapě je zakreslen s vodou. Zbyla po něm jen hráz, po níž vede cesta mezi Ortvínovicemi a rybníkem Čekalem. Starý rybník pocházel z 18. století, ale od poloviny 19. století byl vypuštěn a lišovská obec ho pronajímala k travaření. I po něm zbyla jen hráz. Větší štěstí měl Malý rybník (Maličký, Nový nad Utopeným), ten je v dnešní době vypuštěn, ale čeká na odbahnění. Těsně pod jeho subtilní hrází se leskne hladina rybníka Utopený (Komora), jehož současné jméno vysvětluje pověst − přes zamrzlý rybník projížděl svatební průvod, ovšem led tíhu neudržel a ženich i nevěsta se utopili. Kamenný taras na hrázi pochází z roku 1726. Miletínský potok protéká dále okrajem lesa až do Koníře (3,62 ha). Jméno rybníka je odvozeno od plavení koní. Koníř zde zcela jistě byl už v roce 1631 a roku 1722 dostal kamenný taras, který osadil zedník Tomáš Wortner. Za první republiky tu vzniklo koupaliště, které po několika úpravách funguje dodnes.\nPod hrází rybníka se nalézá bývalý Konířský mlýn. Roku 1799 lišovský měšťan a mlynář obdržel povolení k výstavbě a za dva roky byl mlýn postaven. Roku 1803 byla vykopána strouha, která přiváděla vodu z rybníků Fencalík a Smíchovec, protože zde býval nedostatek vody. V lese voda ale podemílala stromy a stoka musela být zasypána. Mlýn sloužil svému účelu až do první světové války. Dnes je z něj rekreační chalupa.\n\nPotok se dále stáčí na jih. Zleva přibírá malý potůček, který od svého pramene napájel postupně tři rybníky. Rybník Fencalík se jmenoval podle svých prvotních majitelů, ale v polovině 18. století je majetkem Lišova. Od roku 1821 je vypuštěný. Krásný rybník Smíchovec leží uprostřed lesa. Jeho další jména byla Starý Smíchovec, Lesní Smíchovec nebo Zadní Smíchovec. V 19. století byl vypuštěn, ale od roku 1910 se v něm opět leskne obloha. Pod ním je Ortvínovický rybník (Urtinovský, Vortinovský). Existoval už roku 1600, později byl rozšířen. Pod ním se už bezejmenný potůček vlévá do Miletínského potoka. Posledním lesním rybníkem, na levém břehu, je Podlišovský rybník. V současnosti je vypuštěn a čeká ho důkladné odbahnění.\n\nVzniká zde naučná stezka, která propojí některé rybníky a jiné zajímavosti (studánku). Stezka je zajímavá tím, že jí připravuje základní škola v Lišově.\n\nMiletínský poté protéká obcí Zvíkov. Dříve zde byly dva rybníky Vidymák horní a dolní, pod kterými se nachází rybník Ťulpa. Má rozlohu 1,88 ha a nedávno prošel celkovou rekonstrukcí. Na návsi se nacházejí sádka a přímo pod starou věžovitou tvrzí Nový Zvíkovský rybník (1,59 ha).\n\nPotok dále teče přímo na východ kolem tří drobných rybníčků a zprava přibírá malý potok od Ortvínovic. Ortvínovice leží západně od Zvíkova a po třicetileté válce z nich příliš nezbylo. V této nevelké vsi se sbíhá několik vodotečí tvořící tento přítok Miletínského potoka. Dříve zde bylo rybníků více, ale dnes jich zbývá pouze šest, největším je Podedvorský rybník. Tento potůček dále protéká rybníkem Podemlýnským, pod jehož výpustí jsou zbytky hráze zaniklého rybníka. Před soutokem s Miletínským se do něj vlévá menší potůček, na němž jsou dva rybníky: Stávek a Sulcovský, oba mají rozlohu kolem jednoho a půl hektaru.\n\nZa Zvíkovem se silnice dotýká velký Zvíkovský rybník. Má rozlohu 17,58 ha. Když byl stavěn u Třeboně rybník Svět, byly zaplaveny mnohé pozemky. Jako náhradu dostalo město od Rožmberků právě rybníky Zvíkovský a Výskok. Roku 1579 byl na pravém konci hráze dlouhé téměř 200 metrů vystavěn bezpečnostní přeliv. Zde také začíná půl kilometru dlouhá stoka přivádějící vodu do Vlkovického rybníka. Z něj se voda vrací do Miletínského potoka ještě ve vesnici Vlkovice nedaleko zajímavé kapličky. Tady se potok stáčí k severu a na okraji vsi se do něj z pravé strany vlévá nevelký potůček přitékající z menšího rybníku.\n\nMiletínský potok dále teče pozvolnými zákruty k severu. Mezi dvěma lesíky na levém břehu přitéká malý potůček. Další přítok je už větší, do potoka se také přibírá zleva. Jeho tok začíná v blízkém Hvozdci ve Hvozdeckém rybníku. Za vsí se spojuje s menším potokem, který pramení u Slabců (na jeho toku poblíž tohoto cvičiště býval kdysi rybník). Do Miletínského potoka vtéká další malá vodoteč severněji na levém břehu.\n\nTo už se Miletínský potok blíží ke Štěpánovicím. Napájí zde dva rybníky. Větší severní Návesní rybník slouží ke sportovnímu rybolovu. Je zajímavý tím, že nejen jeho hráz, ale i bezpečnostní přeliv slouží jako veřejná komunikace. Potok teče menším parkem a kříží se se silnicí I/34. Silnice potok překonává kamenným dvouobloukovým mostem z počátku 19. století. Nachází se na něm i socha svatého Jana Nepomuckého vymalovaná v živých barvách. Pod kostelem se potok stáčí mírně k severozápadu, leží na něm dva nevelké rybníky, za nimi se do něj vlévá první větší přítok - Lišovský potok. Potok dále zatáčí k východu. Mostem potok překonává malá silnička mezi Štěpánovicemi a Sosním.\n\nTady potok poháněl svojí silou kolo Podsosenského mlýna. Stával zde už v první polovině 17. století. Mlynář také hlídal zdejší les \"Sosní\". Za Karla Svobody (1764) měl mlýn dvě složení a nacházela se tu pila. V roce 1821 velká voda protrhla splav, podemlela břehy a způsobila škody odhadem 300 zlatých. V 19.století se ročně semlelo 800 měřic obilí a nařezalo 1000 prken. Od roku 1952 zde byly tesárny českobudějovických Pozemních staveb. Dnes je zde opět pila a mlýn už původnímu účelu neslouží.\n\nMiletínský potok je za vyššího stavu vody od tohoto místa sjízdný (obtížnost WWI až WWII). Pokračuje na východ pod malým rybníčkem směrem k Dolnímu Miletínu. V cípu lesa \"Malý Vranín\" se stáčí přímo k severu. Tento oblouk částečně přetíná stoka napájející rybník Čekal. V této zátočině se do potoka také vlévá několik potůčků na pravém břehu. První přitéká od jihu a jedna z jeho větví protéká nevelkým rybníkem poblíž okraje lesa u Štěpánovic. Další dva přítoky vedou od Horního Miletína. Mezi oběma vesnicemi potok teče loukou k mostu silnice III. třídy, po kterém vede také cyklostezka 1105. Potok pokračuje zákruty kolem Dolního Miletína. Teče místy lesem, ale většinou po jeho okraji. Za vesnicí po levé straně míjí dva rybníky a po několika stech metrech se do něj vlévá z téže strany jeho největší přítok - Hůrecký potok.\n\nMiletínský potok se začíná čím dál tím více nořit do nevýrazného údolí. Před koncem lesa se nachází brod, který spojuje Slověnický Mlýn, bývalý lom a volnočasový areál se silnicí II/148. Mlýn je doložen už k roku 1359, kdy patřil k lomnickému panství. Z mlýnu je rozpadající se zřícenina. V zatopené části lomu se dnes nachází potápěčská základna. Kdysi poblíž spadl Mig-15. Nedaleko je také nově vybudované lanové centrum pro veřejnost. Nad Miletínským potokem zde leží i dva rybníky.\n\nPotok dále teče v zákrutech. Je zde peřej po rozvalené hrázi. Mezi chatami zprava přibírá drobný potůček. Pod osadou \"Sádek\" se potok začíná mírně rozšiřovat, protože přitéká do zátoky rybníka Dvořiště.\n\nRybník Dvořiště je čtvrtý největší v České republice, má rozlohu 337 ha a zadržuje 6,65 mil. m³ vody. Jeho největším přítokem je Miletínský potok. V jižní zátoce, která rozděluje Slověnice na Horní a Dolní se zprava vlévá malý potůček a na levém břehu Pohořka. Dalšími většími přítoky Dvořiště jsou potůček od jihovýchodu, který vytéká z malého rybníčku, Borový potok a potok protékající přírodní rezervací. Tento přítok nestačí, rybník je \"nebesák\" a zde začíná pro Miletínský potok začátek konce. Z hlavní výpusti odchází mnohem menší množství vody, než jakou samotný potok Dvořišti přivádí. O výlovech ovšem v rybníku je jen malé množství vody, kterou potok nemusí \"vyživovat\" a tehdy vidíme skutečný Miletínský potok. Je to velká říčka, která padá ze skalního prahu mezi obrovskými mnohametrovými balvany směrem na východ. Po levé straně se nachází rybářská bašta. Dole pod rybníkem se Miletínský potok kříží se Zlatou stokou a odvádí své vody dále do Koclířova.\n\nRybník Koclířov má rozlohu 192 ha a obsahuje 1,95 mil m3 vody. Je velice obtížné určit další průběh Miletínského potoka pod Zlatou stokou, protože rybníkáři (zejména Josef Štěpánek Netolický a Jakub Krčín z Jelčan) původní situaci naprosto změnili a zbývající sílu potoka využili pro napájení rybníků. Koclířov má dvě výpusti, které zřejmě kopírují původní situaci, kdy se potok dělil na dvě ramena. Za bývalé přítoky Koclířova se dají považovat potok od jihu z rybníků Dolní Přesecký Horní Přesecký a přítok ze severozápadu, který kromě tří menších rybníčků také napájí Vydýmač u Smržova. Dnes jejich tok směřuje do Zlaté stoky, která rybník ze tří čtvrtin obtéká.\n\nKoclířov svými výpustmi rozděluje Miletínský potok na severu a jihu.\n\nSeverní větev potoka míří na východ do Služebného rybníka. Z jeho výpusti směřuje k Lomnici, přibírá jednu stoku z jižní větve potoka, ale vzápětí se rozděluje na dva toky. Jeden protéká městem, druhý ho z jihu obtéká. Potok hrál dříve nezanedbatelnou roli v obraně města a hradu. Teče kolem rybníků Koňský a Peřinka, železniční trať ho překlenuje mohutným mostem. Pod papírnou se do potoka vlévá stoka od rybníku \"Jindrlov\", která začíná ve Zlaté stoce. Asi dvě stě metrů jižně od silnice II/148 se spojuje se svým jižní tokem v jeden celek.\n\nJižní větev Miletínského potoka jednak napájí rybník Velký Tisý, ale také blízká sádka Šaloun ležící mezi tímto velkým rybníkem a Služebným. Jižní část potoka se složitě rozděluje. Jednak se pod Služebným znovu spojuje se severní větví. Z této stoky směřuje jiná mimo město Lomnici, aby se za železnicí spojila s kanálem, který se odděluje z potoka vytékajícího z hlavní výpusti Velkého Tisého. Obě dvě spojené stoky se znovu vlévají do tohoto největšího toku jižně od spojení severní větve s jižní. Tento největší potok je také znám pod jménem \"Tisý\". Teče na severovýchod, kříží se železnicí a silnicí I/24, ale před lesem u rybníka \"Černičného\" se obrací přímo k severu. Postupně se zase spojuje se všemi předchozími větvemi.\n\nPřesto je v potoce mnohem méně vody než před Dvořištěm. Potok ještě překlenují dva mosty - po jižním vede silnice II/148. Zvolna se k němu přibližuje Lužnice od jihovýchodu. Do ní se vlévá asi 50 metrů pod velkým jezem na této řece.\n\nLišovský potok, Hůrecký potok, Pohořka, Borový potok.\n\nKříží se se Zlatou stokou.\n\nZvíkovský, Vlkovický, Dvořiště, Koclířov, Velký Tisý, Služebný.\n\nRoku 1367 je doložen název Lomnicze rivulus - \"Lomnický potok\", podle kterého dostala Lomnice své jméno. Roku 1764 Podsosenský mlýn koupil Karel Svoboda a zavázal se přivést ke mlýnu vodu ze Štěpánovského potoka. Dnes ale platí jméno Miletínský. Ale jen po rybník Koclířov. Název Miletínský potok se často používá pro tu část toku, která protéká Lomnicí nad Lužnicí. Ta se v minulosti také nazývala podle stejnojmenného rybníka Služebný potok. Pro jižní větev potoka zase jméno Tisý, přičemž Miletínský se do něj vlévá. Můžeme se setkat i s názvem Miletínský-Tisý potok.\n\nDolní část toku od Zlaté stoky spadá pod CHKO Třeboňsko, kde leží i přírodní rezervace Velký a Malý Tisý. Na západním břehu rybníka Dvořiště se nachází rezervace stejného jména.\n\nMezi vzácnější druhy, které najdeme na Miletínském potoce jsou například rosnatka okrouhlolistá, pupečník obecný a přeslička poříční. Dále druhy ostřice (zobánkatá, ježatá, šedavá a obecná), violka bahenní a vrbina kytkokvětá. Druhy sítin (cibulkatá, niťovitá), psineček psí, všivec lesní a kamyšník vrcholičnatý. Velice častý je rákos a orobinec.\nZa nejvýznamnější druhy na Třeboňsku a tedy i Miletínském potoce jsou považováni ptáci. Zejména v rezervaci Velký a Malý Tisý.\n\nPtáci, které můžeme nalézt kolem potoka jsou například volavka popelavá, čáp bílý, bukač velký, husa velká, pochop rákosní, břehouš černoocasý a vodouš rudonohý. Dříve hojný racek chechtavý v poslední době z Třeboňska mizí (jedno z jejich sídlišť je i na ostrůvku v rybníku Koclířov). U Slověnic žije i ledňáček říční.\n\nZe savců lze spatřit i vzácnou vydru říční.\n\nRybníky jsou umělé nádrže sloužící chovu ryb. Nejčastějším je kapr obecný. Dále je například chován lín, štika, candát, sumec, amur, tolstolobik a tolstolobec pestrý.\n"}
{"id": "645190", "url": "https://cs.wikipedia.org/wiki?curid=645190", "title": "Dub v bažantnici (Petrohrad)", "text": "Dub v bažantnici (Petrohrad)\n\nDub v bažantnici je jedním ze dvou památných stromů obce Petrohrad. Roste na severu obce u lesní cesty, která vede k hlavní silnici Černčice – Bílenec. Druhý (známější) památný dub zvaný selský stojí jižně od obce u háje Petra Bezruče, místní přírodní památky\n\n\n\n\n"}
{"id": "645194", "url": "https://cs.wikipedia.org/wiki?curid=645194", "title": "Siesartis (přítok Šventoji)", "text": "Siesartis (přítok Šventoji)\n\nSiesartis je řeka ve východní Litvě, v Aukštaitiji, která se vlévá 7 km na severovýchod od okresního města Ukmergė do řeky Šventoji jako její levý přítok 49,4 km od jejího ústí do Nerisu. Protéká okresy Molėtai a Ukmergė.\n\nSiesartis vytéká z jezera Siesartis u východního okraje okresního města Molėtai, tímto městem protéká, v něm protéká jezery Pastovis, Pastovėlis, menším jezírkem a jezerem Promislavos ežeras. Celý tok se klikatí převážně západním směrem. \n\nPrůměrný spád je 1,23 m/km\n\nSiesartis patří mezi středně náročné trasy . Popis trasy viz článek Siesartis (Šventoji) - vodácká trasa.\n\nMolėtai, Sarakiškiai, Pagrabuosčiai, Sodėnai, Videniškiai, Bitlesiai, Duobužiai, (rozvaliny hradu Baltadvario pilis), Krupeliai, Pikčiūnai, Petrauskai, Molinė, Čineliai, Želva, Virbalai, Masiuliai, Krapos, Minikiai, Valai, Antatilčiai, Lyduokliai, Valtūnai, Lentvorai (zde je Památný dub v Lentvorech).\n\nLevé:\n\nPravé:\nSiesartis je v litevštině na rozdíl od češtiny rodu ženského, číslo jednotné.\n"}
{"id": "645199", "url": "https://cs.wikipedia.org/wiki?curid=645199", "title": "Mincovna Kremnica", "text": "Mincovna Kremnica\n\nMincovňa Kremnica, štátny podnik (do roku 1995 \"Štátna mincovňa Kremnica\", do roku 1988 \"Štátna mincovňa n. p.\", do roku 1950 \"Štátna mincovňa v Kremnici\", předtím \"Československá štátna mincovňa\", předtím \"Mincovňa Republiky československej\") je mincovna v Kremnici, dnes státní mincovna Slovenska. Je to jeden z nejstarších dodnes existujících podniků a nejstarší dodnes existující mincovna na světě. Kremnica získala privilegium na provozování mincovny 17. listopadu 1328 od uherského krále Karla I. Roberta z Anjou.\n\nPrvní ražené mince byly stříbrné uherské groše a pozdeji byly ražené aj zlaté mince podle vzoru mincí z Florencie a nazývaly se florény. Brzy se jim začalo říkat dukáty.\n\nKremnická mincovna razí mince i pro jiné státy světa. V roce 2008 začala razit slovenské euromince.\n\n"}
{"id": "645201", "url": "https://cs.wikipedia.org/wiki?curid=645201", "title": "Erie", "text": "Erie\n\nErie (výslovnost ) je průmyslové město v Pensylvánii ve Spojených státech amerických. Leží na břehu Erijského jezera, jezero i město jsou pojmenovány podle kmene Indiánů, který zde původně žil. V rámci Pensylvánie se se zhruba sto tisíci obyvateli jedná o čtvrté největší město (po Filadelfii, Pittsburghu a Allentownu). Jsou-li připočítány i příměstské oblasti, žije zde skoro 300 tisíc lidí. Erie je také sídlem správy stejnojmenného okresu.\n\nNejbližší jiná velká města jsou Cleveland v Ohiu a Buffalo ve státě New York a\nPittsburgh v Pensylvánii.\n\n"}
{"id": "645205", "url": "https://cs.wikipedia.org/wiki?curid=645205", "title": "Dassault Rafale", "text": "Dassault Rafale\n\nDassault Rafale je francouzský víceúčelový stíhací letoun 4,5 generace existující jak v pozemní verzi tak v námořní palubní variantě s charakteristikami CATOBAR. Je primárně určen pro vybojování vzdušné nadvlády. Do operační služby byl zaveden v roce 2000. Provozuje ho jak Francouzské letectvo, tak Francouzské námořnictvo z paluby letadlové lodě \"Charles de Gaulle\". Typ byl opakovaně nabízen pro export, prvním úspěchem je jeho vítězství v indické soutěži Medium Multi-Role Combat Aircraft (MMRCA). Indie plánuje odběr celkem 126 strojů.\n\nV roce 1983 se spojilo několik evropských zemí – Francie, Itálie, Velká Británie, Německo a Španělsko na projektu nového obratného víceúčelového bojového letounu, který by byl protiváhou nové generace ruských stíhacích letounů. Vedením konstrukčních prací a částí výroby byla pověřena Francie. Výsledkem byly dva technologické demonstrátory ACX (\"Avion de Combat Experimentale\"). V roce 1985 Francie konsorcium opustila a pustila se do vývoje vlastního letounu, více odpovídajícího jejím představám (zbytek konsorcia vyvinul nynější letoun Eurofighter Typhoon).\n\nTechnologický demonstrátor nového letounu dostal označení Rafale A a poprvé vzlétl 4. července 1986. Poháněly ho přitom dva americké dvouproudové motory General Electric F404-GE-400. Zkušební pilot Guy Miteaux-Maurouard se strojem dosáhl rychlosti Mach 1,3 a přetížení 5 g což nebylo obvyklé. V roce 1988 pak byla objednána sériová výroba typu.\n\nRafale byl projektován jako dvoumotorový jednomístný stroj v provedení delta kachna. Ve službě měl nahradit dosluhující letouny Super Étendard a Crusader u Aéronavale, což vyžadovalo schopnost operovat z paluby letadlových lodí a zároveň letouny Mirage F1 a Jaguar u Armée de l'air. Navíc měl doplnit stíhací letouny Mirage 2000 v úloze stroje pro vybojování vzdušné nadvlády.\n\nPo skončení studené války dochází ve Francii, tak jako v mnoha jiných západoevropských zemích, ke škrtům výdajů na zbrojní průmysl. Tato situace se sice podepsala na časovém skluzu ve vývoji, ale i přesto je Rafale byl v roce 2001 úspěšně dokončen a zařazen do francouzské armády.\n\nLetadlo je k dispozici ve třech variantách:\n\nKonstrukce s delta křídlem a kachními plochami dělá Rafale velmi obratným letadlem, schopným snést přetížení od -3,6g až do 9 g. Letadlo je navrženo jako přirozeně nestabilní, avšak díky systému \"fly-by-wire\" dosahuje vynikajících letových schopností.\n\nPřestože nepatří do kategorie \"stealth\" stíhaček, byl Rafale navržen s ohledem na co největší snížení radarového odrazu a tepelné stopy. Radarový odraz stroje se podařilo redukovat hlavně speciálním tvarováním draku a použitím kompozitních materiálů (70% plochy letadla).\n\nV kokpitu je využit koncept HOTAS (Hands-On-Throttle-And-Stick) - nejdůležitější ovládací prvky jsou umístěny na plynové a řídicí páce.\n\nSedadlo je nakloněno směrem dozadu pod úhlem 29°, aby byl pilot schopen lépe snášet vysoké přetížení při náročném manévrování.\n\nInformace získané ze senzorů letadla jsou zobrazovány prostřednictvím průhledového displeje (head-up display) a tří multifunkčních barevných displejů. V závislosti na preferenci pilota může být využit také displej integrovaný do přilby a určený k zaměření cíle.\n\nZhruba prvních 100 sériově vyrobených stíhaček Rafale bylo vybavených radarem RBE2 od firmy Thales. V říjnu 2012 se však Rafale stal první evropskou stíhačkou, vybavenou radarem typu AESA (Active Electronically Scanned Array). Je to moderní radar s aktivním elektronickým vychylováním paprsku a nese označení \"RBE2 AA\". Radar by měl být schopen vyhledat cíl s radarovým odrazem 3 m až na 200 km a sledovat jej na 167 km. Systém RBE2 AA by měl být schopen navádět rakety až na 8 cílů současně a má mít horizontální úhlové pokrytí ± 70°.\n\nKromě radaru pomáhá letadlu Rafale při vybojování vzdušné nadvlády ještě systém pasivních senzorů. Je nazvaný \"OSF\" (Optronique Secteur Frontal) a byl vyvinut také společností Thales. Jak již z názvu vyplývá, jde o elektrooptický systém integrovaný v přední části letadla. Může pracovat buď na viditelné nebo na infračervené vlnové délce. To umožňuje pilotovi identifikaci vzdušných cílů a nasazení tepelně naváděných střel i mimo vizuální vzdálenost.\n\nRafale má integrovaný obranný systém s názvem \"SPECTRA\", který je společným produktem firem Thales a MBDA. Jde o komplexní systém ochrany před vzdušnými a pozemními hrozbami. SPECTRA dokáže spolehlivě detekovat, identifikovat a lokalizovat hrozbu na dlouhou vzdálenost. To umožňuje pilotovi okamžitě vybrat nejúčinnější obranné opatření založené na kombinaci radarového rušení, vypouštění infračervených nebo radarových klamných cílů, případně provést únikový manévr.\n\n\nPrvní mise proběhla v Afghánistánu 12. března 2007 a už 28. března došlo k bombardování pozemních cílů bombami GBU-12. K dalšímu nasazení došlo v Libyi 19. března 2011, kdy francouzské Rafale zahájily průzkumné operace a jejich prvními cíli se stalo dělostřelectvo v okolí města Benghází. Dne 24. března 2011 zničil jeden Rafale lehké útočné letadlo G-2 Galeb stojící na přistávací dráze. Také byly použity také \"Storm Shadow\" a to proti libyjské letecké základně Al Jufra.\n\nBěhem intervence v Mali bombardovala 13. ledna 2013 čtyři letadla Rafale výcvikové tábory, sklady a zařízení povstalců ve městě Gao. Dne 18. září se letadla Rafale připojila k americkým útokům na logistický sklad a pozice bojovníků Islámského státu v blízkosti města Zuma.\n\nDne 8. září 2015 začaly francouzské Rafale podnikat průzkumné lety nad Sýrií s cílem shromáždit informace o Islámském státě. 19. září zahájilo francouzské letectvo v Iráku operaci Chammal, což je souhrnný název pro boj proti Islámskému státu v Iráku a Sýrii. 27. září podniklo pět letadel Rafale první nálet v Sýrii, kde zničili výcvikový tábor nedaleko města Džaláa. O život přišlo 30 příslušníků extremistické organizace Islámský stát. Francie podnikla další nálety na výcvikový tábor ISIS 9. října během nichž zahynulo šest ozbrojenců. 3. ledna 2016 zničily francouzské letouny v Sýrii další objekt východně od města Aleppo. Čtyři stíhačky Rafale vzlétly ze základny Al Dhafrah ve Spojených arabských emirátech a terčem jejich náletů byla budova, kterou extremisté ze skupiny IS využívaly k výrobě raket a skladování zbraní. Při bombardování byly použity střely s plochou dráhou letu SCALP, známé také pod názvem Storm Shadow.\n\n Francie\n\n\n\n\n\n"}
{"id": "645207", "url": "https://cs.wikipedia.org/wiki?curid=645207", "title": "Desmin", "text": "Desmin\n\nDesmin je protein, který často tvoří stavební podjednotky intermediárních filament III. typu. Vyskytuje se obvykle podél Z linie v sarkomeře svalových buněk, je tedy specifický pro svalovou tkáň. Protein byl poprvé popsán v roce 1976, poprvé izolován v roce 1977, gen byl naklonován v roce 1989, a první knockout myš s uměle vyřazeným genem pro desmin se narodila v roce 1996. Desmin se vyskytuje pouze u obratlovců, nicméně u ostatních organismů často nacházíme podobné homologické proteiny. Jedná se o protein o velikosti 52 kDa, který se vyskytuje v kosterní, hladké i srdeční svalovině.\n"}
{"id": "645211", "url": "https://cs.wikipedia.org/wiki?curid=645211", "title": "Veronika Týblová", "text": "Veronika Týblová\n\nVeronika Týblová-Polívková (* 6. srpen 1970 Jablonec nad Nisou) je bývalá dětská herečka, nyní učitelka na základní škole.\n\nNarodila se v Jablonci nad Nisou, ale přestěhovala se s rodinou do Prahy, kde ji ve druhé třídě na základní škole objevili filmaři, kteří hledali dívku pro hlavní roli \"Terezky\" do pohádky \"Kočičí princ\". V tomto filmu si nakonec zahrála jednu z vedlejších rolí \"Míši\". O rok později vyhrála konkurz na její nejznámější roli \"Mařenky\" v televizní seriálu \"Arabela\". Do třinácti let si zahrála ještě v několika menších rolích. Poté skončila s hereckou kariérou. Dostala také nabídku k natočení příběhu s prorežimním politickým podtextem. Jelikož její tatínek Stanislav Týbl byl novinář perzekvovaný za politické názory a po roce 1968 nemohl psát, zakázal jí v tomto filmu hrát.\n\nV roce 1988 absolvovala Gymnázium Nad Štolou na Praze 7, poté studovala na pedagogické fakultě. Od roku 1991 učí na základní škole v Praze 4 .\n\nSe svým prvním manželem se seznámila na diskotéce a ve dvaceti letech se za něj provdala. V roce 1996 se jí narodil syn Petr. Manželství ale dlouho nevydrželo. Za dva roky od rozvodu prvního manželství se znovu vdala a v roce 2003 se jí narodila dcera Viktorie. Posléze se opět rozvedla. Žije s dětmi v panelovém domě na Černém Mostě.\n\n\n"}
{"id": "645215", "url": "https://cs.wikipedia.org/wiki?curid=645215", "title": "Siesartis (přítok Šešupė)", "text": "Siesartis (přítok Šešupė)\n\nSiesartis je řeka v Litvě, v Suvalkiji, v okrese Šakiai. u vsi Naidynė, 30 km na západ od Kaunasu. Teče převážně směrem západním na území okresu Šakiai. U vsi Slavikai se na říční hranici s Kaliningradskou oblastí Ruska vlévá do řeky Šešupė jako její pravý přítok, 77,7 km od jejího ústí do Němenu. Rozložení ročního průtoku: jaro - 50%, léto - 6%, podzim - 16%, zima - 28%. V suchém létě místy vysychá.\n\nNaidynė, Gerdžiai, Akmenynė, Spruktiškė, Kerai, Liepalotai, Lukšiai, Girėnai, okresní město Šakiai, Valiai, Pyragiai, Duobiškėliai, Duobiškiai, Baltkojai, Vabališkiai, Gotlybiškiai, Endrikiai, Būtviliškiai, Juškakaimiai, Slavikai.\n\nSiesartis je v litevštině na rozdíl od češtiny rodu ženského, číslo jednotné.\n"}
{"id": "645216", "url": "https://cs.wikipedia.org/wiki?curid=645216", "title": "Kovbojové a andělé", "text": "Kovbojové a andělé\n\nKovbojové a andělé (\"Cowboys & Angels\") je koprodukční irsko-německo-britský film, který natočil režisér David Gleeson v roce 2003. V České republice film v roce 2009 vyšel na DVD.\n\nShane Butler vykonává civilní službu v Limericku, ale chtěl by studovat na umělecké škole. Podaří se mu sehnat podnájem spolu s Vincentem Cusackem, který na škole studuje módní návrhářství a je gay. Shane se zamiluje do Vincentovy nejlepší kamarádky Gemmy. Nechtěně se zaplete do nelegálního obchodu se sousedem Keithem, a protože potřebuje peníze na školné, přijme nabídku stát se převozcem drog z Dublinu. Při domovní prohlídce jsou Shane a Vincent zatčeni a po propuštění Shane s drogami přestane. Když Vincent odletí po škole do New Yorku, Shane zůstane s Gemmou a přihlásí se na studia.\n\n"}
{"id": "645217", "url": "https://cs.wikipedia.org/wiki?curid=645217", "title": "Seznam představitelů Svitav", "text": "Seznam představitelů Svitav\n\nPřehled starostů města Svitav:\n\n\n\n\n\n\n"}
{"id": "645219", "url": "https://cs.wikipedia.org/wiki?curid=645219", "title": "Mezistátní letecký výbor", "text": "Mezistátní letecký výbor\n\nMezistátní letecký výbor, zkráceně MAK ( (\"МАК\")) je letecký úřad současných i bývalých členů Společenství nezávislých států, založený 30. prosince 1991 na základě mezivládní Dohody o civilním letectví a využívání vzdušného prostoru.\n\nNa MAK jsou delegovány funkce 11 vlád většinou ze Společenství nezávislých států v oblasti vydávání různých leteckých certifikátů a vyšetřování leteckých nehod. Hlavní sídlo je v Moskvě.\n\nKe smlouvě přistoupily vlády zemí:\nArménie, Ázerbájdžán, Bělorusko, Gruzie, Kazachstán, Kyrgyzstán, Moldavsko, Rusko, Tádžikistán, Turkmenistán, Ukrajina a Uzbekistán. Gruzie z organizace v roce 2009 vystoupila.\n\n"}
{"id": "645220", "url": "https://cs.wikipedia.org/wiki?curid=645220", "title": "Seina v Paříži", "text": "Seina v Paříži\n\nSeina v Paříži je tradičně významná geografická, hospodářská, dopravní i kulturní součást hlavního města Francie. Řeka Seina rozděluje Paříž na dvě nestejné části. Větší severní, zvanou pravý břeh a menší jižní, zvanou levý břeh. Její délka na území města Paříže činí téměř 13 km s hloubkou mezi 3,40 a 5,70 m. Její šířka se pohybuje od 30 do 200 metrů. Hladina řeky je zároveň nejnižším bodem v Paříži: 26,72 m nad mořem. V Paříži se přes Seinu klene 37 mostů, z nichž čtyři jsou určeny výhradně pro pěší a dva jsou železniční. Několik linek metra a RER vede i pod řekou. Jako první byla zprovozněna linka 4 v roce 1908. Její nábřeží je od roku 1991 zapsané na seznamu světového dědictví UNESCO. Od roku 2008 na Seině existuje v rámci městské hromadné dopravy říční linka Voguéo. Turistické lodě provozuje Bateau-mouche. Loď na vlnách se dostala i do znaku města Paříže.\n\nSeina protéká Paříží v délce 12,780 km. Nejmělčí je u mostu National (3,40 m) a nejhlubší u mostu Mirabeau (5,70 m). Nejširší koryto má poblíž mostu Grenelle (200 m) a nejužší část činí pouhých 30 m na \"Quai de Montebello\". Průměrný průtok činí 273 m/s, nejvyšší průtok bývá v únoru (550 m/s), nejnižší v srpnu (100 m/s). Rychlost toku je zhruba 2 km/h. Teplota vody se pohybuje od 5,3 °C po 24,6 °C, průměr činí 14,1 °C.\n\nPřítomnost lidí na březích Seiny je doložena z období neolitu, když byly v roce 1990 ve čtvrti Bercy nalezeny pozůstatky lodi a dalších objektů. Nejstarší dochovaná památka z Paříže, Sloup převozníků, uložený v Národním muzeu středověku dokládá, že plavba na Seině byla významná již v prvních letech římské nadvlády. Také v této době vznikl pravděpodobně první most v Paříži, Petit-Pont, postavený na jednom z nejužších míst Seiny, později zničen a obnoven na stejném místě. Od poloviny 9. století trpěla Paříž nájezdy Normanů, kteří se k městu plavili na lodích po Seině. Poprvé se objevili v březnu 845 a odjeli až po zaplacení výkupného 7000 liber stříbra. Další útoky následovaly až do konce 9. století. V roce 1170 udělil Ludvík VII. cechu obchodníků monopol na obchod na Seině. 9. srpna 1803 testoval Robert Fulton na Seině svůj parník.\nPařížané pili vodu ze Seiny po celou dobu, ale již v dobách římské nadvlády existoval i akvadukt, který do města přiváděl kvalitnější vodu ze vzdálenější oblasti. V roce 1605 bylo u mostu Pont-Neuf instalováno čerpadlo přezdívané Samaritánka, které bylo v činnosti až do roku 1813. Pumpa vháněla vodu do městských kašen. Obdobně fungovalo v letech 1673-1858 čerpadlo u Pont Notre-Dame. Již v roce 1292 je zmíněno společenstvo nosičů vody, jehož členové roznášeli pitnou vodu z řeky nebo od veřejných kašen do domů. Toto zaměstnání existovalo ještě na konci 19. století. Dnes je do veřejného vodovodu přiváděna voda z Évry a Orly daleko proti proudu.\nPovodně na Seině byly nedílnou součástí dějin města. První písemná zmínka o povodni pochází ze zimy 358–359, kdy v Paříži pobýval císař Julianus. Kronikář Řehoř z Tours zaznamenal také povodeň v roce 582. Povodně měly často osudný dopad na zdejší mosty. V roce 1280 povodeň strhla most Grand-Pont. V prosinci 1296 povodeň odnesla všechny pařížské mosty. Největší známá povodeň v historii Paříže je z roku 1658. Největší povodeň ve 20. století se odehrála v lednu 1910, kdy velká voda ohrožovala Paříž od 20. do 28. ledna. Dne 21. ledna dosáhla hladina až 9,50 m.\n\nMóda koupání v Seině se objevila v polovině 17. století. Ženy se koupaly bez oděvů více či méně skryté za velkými nataženými plátny. Na konci století byl vydán zákaz koupání bez oblečení. Místo něj se objevily lodě vhodné pro studené koupele v Seině oddělené pro muže a ženy. Po nich následovaly čluny určené pro horké koupele a ty byly ještě později nahrazeny lázněmi na břehu, jak jsou známé dnes. Ve 20. století již znečištění řeky koupání neumožňovalo. Dne 28. listopadu 1988 starosta Paříže Jacques Chirac navrhl zahájit operaci na vyčištění řeky Seiny. V roce 1801 byl otevřen bazén Deligny v blízkosti Pont de la Concorde a byl uzavřen v roce 1993. Město Paříž nechalo v roce 2006 instalovat plovoucí bazén u Francouzské národní knihovny.\n\nV současnosti jsou v Paříži na Seině už jen dva přirozené ostrovy – Cité a Sv. Ludvíka. Třetí ostrov Cygnes je ve skutečnosti přehradní hrází vytvořenou roku 1825 při stavbě mostu Grenelle.\n\nOstrov Cité získal svou dnešní rozlohu na počátku 17. století při stavbě Pont Neuf, když k němu byly připojeny menší ostrovy Juifs a Vaches. Ostrov Sv. Ludvíka se původně jmenoval \"Notre-Dame\" a ve 14. století byl rozdělen kanálem. Část proti proudu se nazývala \"île aux Vaches\" a ostrov po proudu si podržel svůj název Notre-Dame. V 17. století byly ostrovy opět spojeny a byla zde vybudována rezidenční čtvrť. Svůj dnešní název získal v roce 1725. Během Francouzské revoluce byl přejmenován na ostrov Bratrství.\n\nDalší ostrov Louviers se nacházel u dnešního \"Boulevardu Morland\" a \"Quai Henri-IV\" a v roce 1843 byl připojen k pravému břehu. Ostrov Maquerelle ležel mezi \"Rue de l'Université\" a dnešní Seinou a byl připojen k pravému břehu během Prvního císařství. Nedaleko se nacházel rovněž ostrov Merdeuse.\n\nNábřeží podél Seiny v dnešní podobě vznikala již od 18. století. Nachází se zde mnoho staveních památek a tento architektonický celek byl v roce 1991 zařazen na seznam světového dědictví UNESCO. Kromě toho je nábřeží proslavené knihkupci zvanými bukinisté.\n\nPodél břehů Seiny se nachází mnoho promenád pro pěších, na části pravého břehu byla v 70. letech postavena rychlostní komunikace. V neděli je tato nábřežní vozovka uzavřena pro vozidla a rezervována pouze pro chodce, cyklisty a jezdce na kolečkových a inline bruslích. Od léta 2002 se zde navíc každý rok organizuje tzv. pařížská pláž, kdy je nábřeží pokryté pískem a doplněné stromy v květináčích.\n\nOd počátku hrála řeka významnou úlohu při dopravě zboží do a z města. V 19. století vznikla síť vodních kanálů, které Seinu propojily s řekou Ourcq. Dnes je význam řeky pro ekonomiku města nižší než v minulosti. Přesto patří společnost Ports de Paris k významným pařížským podnikům.\n\nPravidelná přeprava cestujících na Seině byla zahájena v roce 1886, kdy vznikla \"Compagnie générale des bateaux parisiens\", jíž linka vedla z Charentonu do Auteuil. Společnost zanikla v roce 1934. Od roku 2008 existuje obnovená osobní říční doprava na lince Voguéo. Pro turistické výlety jsou určeny lodě Bateau-mouche. Mimo to na březích řeky kotví hausbóty, které jsou využívány k rekreaci.\n\n"}
{"id": "645221", "url": "https://cs.wikipedia.org/wiki?curid=645221", "title": "Naruto (rozcestník)", "text": "Naruto (rozcestník)\n\nNaruto znamená více věcí:\n\n"}
{"id": "645222", "url": "https://cs.wikipedia.org/wiki?curid=645222", "title": "MAK", "text": "MAK\n\nZkratka MAK může znamenat:\n\npodobné\n"}
{"id": "645232", "url": "https://cs.wikipedia.org/wiki?curid=645232", "title": "Bedřich Diviš Weber", "text": "Bedřich Diviš Weber\n\nBedřich Diviš Weber (uváděn též Friedrich Dionys nebo Dionysius, 9. října 1766 Velichov u Karlových Varů – 25. prosince 1842 Praha) byl český hudební skladatel, hudební vědec a pedagog.\n\nNejprve studoval bohosloví a filosofii, později práva. Vedle toho studoval hudbu, která se mu stala celoživotním zaměstnáním. V mládí se setkal s Wolfgangem Amadeem Mozartem při jeho návštěvě Prahy a toto setkání ovlivnilo jeho hudební zaměření do budoucích let. Spolu se skladateli Václavem Janem Tomáškem a Janem Augustinem Vitáskem patřil ke konzervativnímu proudu pražského hudebního života, který neměl příliš pochopení pro nastupující romantismus v hudbě. To však nebránilo tomu, aby na koncertech, které organizoval, neuváděl postklasická díla Ludwiga van Beethovena a Carla Marii von Webera. V roce 1832 dokonce uvedl 1. symfonii C dur Richarda Wagnera.\n\nV roce 1808 reagoval na podnět pražské hudbymilovné šlechty k založení školy pro výchovu orchestrálních hudebníků. Po vzoru pařížské a milánské konzervatoře vypracoval organizační základy a osnovy. Rakouská válka s Napoleonem roku 1809 vznik školy poněkud pozdržela, ale v roce 1811 mohl být, navzdory státnímu bankrotu Rakouska a velké inflaci i drahotě, zahájen první školní rok a on se tak stal prvním ředitelem Pražské konzervatoře. Sám na ní vyučoval a psal pro ni učebnice. V letech 1839–1842 byl vedle toho i ředitelem pražské varhanické školy.\n\nByl hudebníkem širokého zaměření. Kromě skladatelské, pedagogické a organizační činnosti byl významným hudebním teoretikem. Zabýval se technickým vývojem hudebních nástrojů a na žádost nejvyššího purkrabí Františka Antonína Kolovrata-Libštejnského zpracoval výsledky guberniální sběratelské akce, která probíhala v letech 1819–1820, a uspořádal historicky první sbírku lidových českých písní s nápěvy, známou jako \"Kolovratský rukopis\" (\"Sammlung böhmischern Nationallieder\" – 1823).\n\n\n\n\n\n"}
{"id": "645237", "url": "https://cs.wikipedia.org/wiki?curid=645237", "title": "Ilan Gil'on", "text": "Ilan Gil'on\n\nIlan Gil'on ( אילן גילאון) je izraelský politik a poslanec Knesetu za stranu Merec.\n\nNarodil se 12. května 1956 v Galați, Rumunsku, později přesídlil do Izraele. Bydlí ve městě Ašdod. Je ženatý, má čtyři děti. Sloužil v izraelské armádě, kde působil jako dobrovolník ve vzdělávacích jednotkách. Hovoří hebrejsky, anglicky, rumunsky a francouzsky. Na Hebrejské univerzitě studuje bakalářský program v oboru mezinárodních vztahů a politologie.\n\nV roce 1986 působil jako předseda mládežnické organizace strany Mapam. V letech 1988–1992 byl administrativním koordinátorem v této mládežnické organizaci, odkud přešel na stejný post do strany Merec (tuto funkci zde zastával v letech 1992–1993). V letech 1993–1999 byl místostarostou Ašdodu. Pravidelně přispíval do listu Kan Darom.\n\nDo Knesetu nastoupil poprvé po volbách roku 1999, ve kterých kandidoval za stranu Nové hnutí-Merec, tehdy nazývanou jen \"Merec\". V letech 1999–2003 v parlamentu působil jako člen výboru pro vnitřní záležitosti a životní prostředí, výboru pro ekonomické záležitosti, výboru pro zahraniční dělníky, výboru pro práva dětí a výboru pro práci, sociální věci a zdravotnictví. Zasedal ve vyšetřovací komisi pro pokračující finanční krizi místních samospráv a v komisi pro vyšetření implementace a financování zákona o národním zdravotním pojištění. Do Knesetu se vrátil až po volbách roku 2009. V parlamentu po roce 2009 pracuje jako člen výboru pro práci, sociální věci a zdravotnictví a výboru House Committe. Působí jako předseda podvýboru pro regulaci a rovná práva zdravotně postižených. Předsedá poslaneckému klubu strany Nové hnutí-Merec a angažuje se v parlamentní lize izraelsko-rumunského přátelství.\n\nMandát obhájil rovněž ve volbách v roce 2013 a volbách v roce 2015.\n\n"}
{"id": "645241", "url": "https://cs.wikipedia.org/wiki?curid=645241", "title": "Siesartis (rozcestník)", "text": "Siesartis (rozcestník)\n\nNázev Siesartis může znamenat:\n"}
{"id": "645242", "url": "https://cs.wikipedia.org/wiki?curid=645242", "title": "Seznam hokejistů draftovaných týmem Carolina Hurricanes", "text": "Seznam hokejistů draftovaných týmem Carolina Hurricanes\n\nToto je kompletní seznam hokejistů, kteří byli draftováni v NHL do týmu Carolina Hurricanes. To zahrnuje každého hráče, který byl draftován, bez ohledu na to, zda hrál za tým.\n\n \n\n\n"}
{"id": "645246", "url": "https://cs.wikipedia.org/wiki?curid=645246", "title": "Nican Horowitz", "text": "Nican Horowitz\n\nNican Horowitz (: ניצן הורוביץ, \"Nican Horovic\", * 24. února 1965, Rišon le-Cijon)\nje izraelský politik a poslanec Knesetu za stranu Merec.\n\nNarodil se ve městě Rišon le-Cijon. Bydlí v Tel Avivu. Žije se svým přítelem. V letech 1983-1987 sloužil v izraelské armádě. Působil v armádním rozhlasu Galej Cahal. Hovoří hebrejsky, anglicky a francouzsky. Na Telavivské univerzitě vystudoval právo. Od roku 1992 je členem izraelské asociace právníků (Israeli Bar Association).\n\nJe členem vedení organizace The Association for Civil Rights in Israel. Pracoval jako novinář pro armádní rozhlasovou stanici Galej Cahal, pro Haaretz a televizní stanici Aruc Eser. V roce 2007 obdržel cenu Pratt Award pro novináře zabývající se ekologickou tematikou.\n\nDo Knesetu nastoupil po volbách roku 2009, ve kterých kandidoval za stranu Nové hnutí-Merec. V parlamentu působí jako člen výboru pro vnitřní záležitosti a životní prostředí a výboru pro zahraniční dělníky. Předsedá parlamentní lize izraelsko-německého přátelství. Ve volbách v roce 2013 byl zvolen do dalšího funkčního období. Koncem roku 2014 oznámil, že po šesti letech vysokou politiku opouští a v nadcházejících parlamentních volbách nebude kandidovat. V roce 2019 se však rozhodl do vysoké politiky vrátit a v zářijových volbách kandiduje do Knesetu na prvním místě kandidátky uskupení Demokratický tábor.\n\n"}
{"id": "645250", "url": "https://cs.wikipedia.org/wiki?curid=645250", "title": "Bazilišek dlouhonohý", "text": "Bazilišek dlouhonohý\n\nBazilišek dlouhonohý (\"Laemanctus longipes\") je ještěr obývající nížinné deštné lesy Střední Ameriky. Je to štíhlý živočich s dlouhým ocasem, tělo je jasně zelené, s tmavě zelenými a černými znaky. Hlava je žlutozelená, s krémově zeleným pruhem, který se táhne od tlamy až k předním nohám. V přírodě se vyskytuje v lesích na poloostrově Yucatán i jinde v Mexiku, v Hondurasu, v Nikaragui a v Guatemale.\n\n"}
{"id": "645251", "url": "https://cs.wikipedia.org/wiki?curid=645251", "title": "Okres Strzelin", "text": "Okres Strzelin\n\nOkres Strzelin (polsky \"Powiat strzeliński\") je okres v polském Dolnoslezském vojvodství. Rozlohu má 622,27 km² a v roce 2005 zde žilo 44 310 obyvatel. Sídlem správy okresu je město Strzelin.\n\nMěstsko-vesnické:\n\nVesnické:\n\n"}
{"id": "645252", "url": "https://cs.wikipedia.org/wiki?curid=645252", "title": "Džamal Zahalka", "text": "Džamal Zahalka\n\nDžamal Zahalka , \"Džamal Zachalka\", (narozen 11. ledna 1955 Izrael) je izraelský politik arabské národnosti a poslanec Knesetu za stranu Balad.\n\nBydlí ve městě Kafr Kara. Je ženatý, má tři děti. Studoval na Hebrejské univerzitě obor farmacie, ze kterého získal doktorát. Hovoří arabsky a anglicky.\n\nDo Knesetu nastoupil poprvé po volbách roku 2003, ve kterých kandidoval za stranu Balad. V parlamentu v letech 2003-2006 působil jako člen výboru petičního, výboru pro vědu a technologie a výboru pro práci, sociální věci a zdravotnictví. Mandát obhájil ve volbách roku 2006. Po nich byl členem parlamentního výboru pro televizi a rozhlas, finančního výboru, výboru pro vzdělávání, kulturu a sport, výboru pro status žen, výboru pro vědu a technologie a petičního výboru. V Knesetu zůstal i po volbách roku 2009. Je členem výboru pro vzdělávání, kulturu a sport, výboru pro drogy a výboru pro ekonomické záležitosti.\n\nOd roku 2003 trvale předsedá poslaneckému klubu strany Balad.\n\nMandát obhájil rovněž ve volbách v roce 2013 a volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "645255", "url": "https://cs.wikipedia.org/wiki?curid=645255", "title": "Sajid Nafa", "text": "Sajid Nafa\n\nSajid Nafa ( סעיד נפאע, \"S'ajid Naf'a\", سعيد نفاع) je izraelský politik a bývalý poslanec Knesetu za stranu Balad.\n\nNarodil se 1. dubna 1953 ve městě Bejt Džan, kde stále bydlí. Je ženatý, má devět dětí. Hovoří hebrejsky, arabsky a anglicky. Je členem komunity izraelských Drúzů.\n\nDo Knesetu nastoupil poprvé po volbách roku 2006, ve kterých kandidoval za stranu Balad. Mandát ale získal až dodatečně jako náhradník, od dubna 2007. V parlamentu v letech 2007–2009 působil jako člen výboru pro ústavu, právo a spravedlnost. Mandát obhájil ve volbách roku 2009. Od té doby zasedá ve výboru práce, sociálních věcí a zdravotnictví. Je členem vyšetřovací komise pro integraci arabských zaměstnanců do veřejného sektoru.\n\n"}
{"id": "645261", "url": "https://cs.wikipedia.org/wiki?curid=645261", "title": "Petra Divišová", "text": "Petra Divišová\n\nPetra Divišová (* 5. června 1984 Strakonice) je česká fotbalistka, hraje na pozici útočníka. Byla vyhlášena nejlepší fotbaliskou České republiky v letech 2009 a 2010. Hraje za tým SK Slavia Praha a za Českou reprezentaci. Fotbal hraje od svých 14 let. Hrála 2 roky v Německu za FC Gera, předtím hrála druhou ligu za Blatnou.\n"}
{"id": "645262", "url": "https://cs.wikipedia.org/wiki?curid=645262", "title": "Lípa v Křemenité", "text": "Lípa v Křemenité\n\nLípa v Křemenité u Tatrovic byl starý památný strom, který ve své době patřil mezi 10 nejmohutnějších lip na českém území. Lípa zanikla, její ochrana byla ukončena k 18. únoru 1993.\n\n\nLípa rostla u staré cesty Chodov - Jindřichovice (cesta kolem osady Mezihorská), v místě dříve bývala boží muka.\n\nStrom neměl původní vrchol, ten byl asi v 10-15 metrech sražený a vrchol původního kmene obrážel menšími větvemi. Zhruba v 5 metrech výšky vybíhala z původního kmene velmi mohutná větev, která vytvořila náhradní korunu stromu.\n\nPo cestě kolem stromu byli kdysi eskortováni vězni v doprovodu četníka. Tato pěší eskorta se zastavovala u lípy, která značila polovinu cesty a kde měl vězeň nárok na občerstvení. Než četník eskortovanému uvolnil ruce, připoutal jej k mříži na kapli.\n\n\n"}
{"id": "645265", "url": "https://cs.wikipedia.org/wiki?curid=645265", "title": "Hanín Zuabí", "text": "Hanín Zuabí\n\nHanín Zuabí, , \"Chanin Zu'abi\", , přepisováno též Hanin Zoabi (narozena 23. května 1969 Nazaret), je izraelská politička arabské národnosti a poslankyně Knesetu za stranu Balad.\n\nBydlí v Nazaretu. Je svobodná. Hovoří hebrejsky, arabsky a anglicky. Bakalářský vysokoškolský titul v oboru psychologie a filozofie získala na Haifské univerzitě, magisterský titul v oboru komunikace a média má z Hebrejské univerzity. Patří do komunity izraelských Arabů. Mezi její příbuzné patří bývalí arabskoizraelští politici Abd ul Azíz az Zuabí a Sajfuddín az-Zuabí.\n\nJe ředitelkou organizace I'lam Media Center for Arab Palestinians in Israel. Do Knesetu nastoupila po volbách roku 2009, ve kterých kandidovala za stranu Balad. Je členkou parlamentního výboru pro status žen.\n\nProfiluje je jako radikální kritička Izraele. V roce 2010 se účastnila na straně propalestinských aktivistů plavby lodního konvoje do Pásma Gazy. V roce 2012 po útoku na izraelské turisty v bulharském Burgasu řekla v rozhovoru pro izraelskou televizi Desátý kanál (\"Aruc 10\"): „\"Izrael není oběť ani když jsou zabiti civilisté\"“.\n\nJejí činnost vedla Centrální volební komisi Izraele 19. prosince 2012 k zrušení její kandidatury ve volbách do Knesetu v roce 2013. Rozhodnutí je přezkoumatelné Nejvyšším soudem Izraele. Nakonec jí ale kandidatura umožněna byla a stala se opět poslankyní. Mandát obhájila rovněž ve volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "645270", "url": "https://cs.wikipedia.org/wiki?curid=645270", "title": "Severin Blindenbacher", "text": "Severin Blindenbacher\n\nSeverin Blindenbacher (* 15. března 1983, Curych) je švýcarský profesionální lední hokejista.\n\nJako junior působil v mládežnickém týmu Kloten Flyers, od sezóny 2000/2001 hrával za tento tým nejvyšší švýcarskou ligu. V roce 2001 byl draftován týmem Phoenix Coyotes, ale zůstal až do roku 2005 ve svém mateřském klubu. Další čtyři sezóny odehrál za ZSC Lions ve stejné soutěži. V roce 2008 pomohl klubu vybojovat ligový titul a v další sezóně k vítězství v Lize mistrů i ve Victoria Cupu. V sezóně 2008/2009 se jako obránce výrazně prosadil i v individuální produktivitě, když ve 47 ligových utkáních vstřelil 13 gólů a 22 asistencí. Ročník 2009/2010 odehrál ve švédské lize za Färjestads BK. V létě 2010 podepsal jednoletý kontrakt s týmem NHL Dallas Stars, prozatím působí ve farmářském týmu v American Hockey League.\n\nS juniorskou reprezentací Švýcarska do 18 let vybojoval v roce 2001 historickou stříbrnou medaili na mistrovství světa, třikrát reprezentoval na mistrovství světa juniorů do 20 let a od roku 2005 pravidelně hrál na mistrovství světa i olympijských hrách.\n\n"}
{"id": "645273", "url": "https://cs.wikipedia.org/wiki?curid=645273", "title": "SBB řada Ce 6/8 III", "text": "SBB řada Ce 6/8 III\n\nCe 6/8 (později část přeznačena na Be 6/8) je elektrická lokomotiva Švýcarských spolkových drah původně určená pro vozbu nákladních vlaků na horských tratích. Její konstrukce navazovala na řadu Ce 6/8 a s ní měla společnou i přezdívku krokodýl.\n\nV polovině 20. let 20. století požadovaly SBB výkonné lokomotivy pro nákladní dopravu ve střední části země. Tento požadavek mohla uspokojit řada Ce 6/8, avšak z silný objem přeprav na gotthardské trati daný poválečným uspořádáním Evropy si vynutil jejich hromadné nasazení právě na této trati. Lokomotivy dodané v letech 1919–1922 se v této službě výtečně osvědčily. Na rozdíl od BLS, která jako výkonnější náhradu svých spojnicových lokomotiv řady Be 5/7 zvolila podvozkovou lokomotivu řady Be 6/8 s uspořádáním (1’Co)’(Co1’)’ a individuálním pohonem náprav, rozhodly se SBB pro pokračování objednávek úspěšné řady. Požadovaly ale zjednodušit spojnicový pohon. Výrobce se proto vrátil k přenosu šikmými ojnicemi, který se mezitím přes počáteční obavy osvědčil na jiných vozidlech (Ce 6/8, Ee 3/4 a Ge 6/6). SBB s ohledem na obavy z nárůstu sil v šikmých spojnicích vlivem svislých pohybů stanovila maximální rychlost lokomotivy stejnou jako u řady Ce 6/8 – 65 km/h.\n\nBLS se její rozhodnutí vyplatilo. Jako častokrát i v pozdějších letech zvolila inovativní řešení a získala po všech stránkách moderní hnací vozidla s výkonem 4 500 PS (3 300 kW), která dala základy dalšímu vývoji. Oproti tomu SBB se uchýlily k prověřené konstrukci. Toto rozhodnutí mělo pravděpodobně původ v samém vzniku SBB sloučením privátních drah. Všechny tyto dráhy měly nějaké špatné zkušenosti s novými technologiemi a v nově vzniklých SBB se tyto zkušenosti nahromadily. Z tohoto pohledu je tehdejší rozhodnutí SBB pochopitelné.\n\nZadání SBB bylo následující: Na stoupání 10‰ musí být lokomotiva schopna dopravit zátěž 1 400 t rychlostí 35 km/h, na stoupání 26‰ zátěž 520 t rychlostí 30 km/h.\n\nObjednávka byla rozdělena stejně, jako u ř. Ce 6/8:\n\nLokomotivy byly nasazeny do provozu v letech 1926–1927, po 9 kusech v obou letech. První čtyři byly přiděleny depu Olten, pátá přišla do depa Erstfeld. Také další lokomotivy byly přiděleny do Erstfeldu. Depo Olten předalo již v roce 1927 své čtyři lokomotivy depu Biasca, kam je následovaly i lokomotivy 14305–14309, čímž byly lokomotivy určené původně pro vnitrozemí rozmístěny rovnoměrně po obou stranách gotthardské rampy. V roce 1930 byly všechny lokomotivy soustředěny v Erstfeldu, kde až na několik výjimek zůstaly po dobu následujících 30 let.\n\nV provozu se lokomotivy osvědčily jako výteční tahouni, avšak zvolený druh pohonu způsoboval poměrně hrozné chodové vlastnosti. Západošvýcarští strojvůdci jim proto dali brzy přezdívku „Berceuse“ (ukolébavka). Řešení pohonu s trojúhelníkovitým vahadlem se ukázalo přes svoji komplikovanost vhodnější, zvláště ve vyšších rychlostech. Neblahý vliv pohonu Ce 6/8 se projevoval i akusticky – zatímco převody těchto lokomotiv v provozu silně drnčely, jejich předchůdkyně jen tiše bručely.\n\nPo různých zkouškách byla s některými čerstvě opravenými lokomotivami byla od roku 1956 zvýšena lokomotivám maximální rychlost na 75 km/h. Toto opatření není ve zpětném pohledu zcela pochopitelné. Ačkoliv mechanická část mohla zvýšenou rychlost snášet dobře, hlavní dílny v Bellinzoně zaznamenaly zvýšený výskyt poruch motorů.\n\nS příchodem řady Ae 6/6 na Gotthard byly lokomotivy převedeny do Basileje. Od té doby lokomotivy střídaly místa nasazení i výkony a částečně i depa po celém Švýcarsku. Spolu s Ce 6/8 vozily v 70. letech vlaky s pískem na stavbu dálnic, než je vystřídaly Ae 6/6 uvolněné z Gotthardské dráhy. Na rozdíl od Ce 6/8 nikdy nebyly nasazeny v posunu. Ke konci kariéry ještě vozily lehké nákladní vlaky s kusovými zásilkami. Poslední byla vyřazena v roce 1977.\n\nV každém z podvozků jsou uloženy tři hnací nápravy a před nimi jedna běžná v podobě Bisselova podvozku. Vypružení je provedeno listovými pružnicemi a dvojkolí jsou provahadlovaná.\n\nRámy podvozků jsou osazeny čelníky s klasickým táhlovým a narážecím ústrojím. Podvozky jsou vzájemně mechanicky spojeny. Toto spojení přenáší částečně i příčné síly, funguje proto i jako mezipodvozková vazba.\n\nMezi první a druhou hnací nápravou každého podvozku jsou umístěny dva trakční motory opatřené na obou koncích hřídele rotoru odpruženými pastorky. Ty zabírají do ozubených kol jalového hřídele a z něj se přenášejí síly pomocí šikmé spojnice na čep umístěný na spojnici druhé a třetí hnací nápravy. Tento čep je umístěn šikmo nad spojničním okem třetí nápravy. Všechna hnací dvojkolí podvozku jsou propojena spojnicemi.\n\nLokomotivní skříň se skládá ze tří samostatných částí – nízkých kapot na obou podvozcích a střední části, která je na podvozcích uložena prostřednictvím kuželových toren. Jedna z toren je pevně spojena s rámem podvozku, druhá má umožněn podélný pohyb, aby nedocházelo k přenosu podélných sil na skříň. Po stranách toren jsou umístěny odpružené kluznice. Kapoty na podvozcích jsou o něco vyšší a širší, než u řady Ce 6/8, takže lokomotiva působí mohutnějším dojmem.\n\nKromě výkonnějšího transformátoru a trakčních motorů odpovídají hlavní části elektrického zařízení řadě Ce 6/8. Hlavní vypínač se nachází v tlakotěsné válcové olejové nádobě, která může být vypuštěna čistě mechanicky propojeným ovladačem na pultě strojvedoucího.\n\nŘadiče odboček se nacházejí jako u ř. Ce 6/8 hned za příčkami stanovišť. Vačkový mechanismus se 23 stupni je ovládán servomotorem. Také rekuperační brzda je shodná s předcházející řadou.\n\n\n"}
{"id": "645278", "url": "https://cs.wikipedia.org/wiki?curid=645278", "title": "Zoea", "text": "Zoea\n\nZoea je jedna z larev korýšů. Není příliš morfologicky podobná dospělci. Složené (fasetové) oči jsou v poměru k tělu veliké, tělo je protáhlé a končetiny jsou málo vyvinuté, krátké a bez kloubů. Po opuštění matky se zoea stává součástí mořského zooplanktonu a živí se jako filtrátor. V tomto stádiu je díky predaci a bakteriálním infekcím velká mortalita. Zoea se pohybuje ve vodním sloupci vertikálně spolu s planktonem. Než larva pokročí do dalšího vývojového stádia, svlékne krunýř celkem pětkrát až osmkrát a po každém svléknutí trochu povyroste. Před posledním svlékáním krunýře měří zoea na délku přibližně 1 mm. V tomto stádiu stráví larva přibližně dvě třetiny doby potřebné pro dokončení vývoje. Následně larva pokročí do stadia zvaného megalopa.\n"}
{"id": "645281", "url": "https://cs.wikipedia.org/wiki?curid=645281", "title": "BAP Almirante Grau (CLM-81)", "text": "BAP Almirante Grau (CLM-81)\n\nAlmirante Grau (CLM-81) byl původně nizozemský lehký křižník třídy \"De Zeven Provinciën\". V Nizozemsku byl rozestavěn roku 1939, jako první ze dvou křižníků třídy \"De Zeven Provinciën\", ale dokončen byl až po válce jako \"De Ruyter\" (C-801). Roku 1973 křižník zakoupilo Peru, jehož peruánské námořnictvo jej provozovalo až do roku 2017. Křižník sloužil jako peruánská vlajková loď. Byl to poslední provozovaný klasický křižník, jehož výzbroj byla založena na dělostřelectvu.\n\n\"Almirante Grau\" byl původně postaven jako první ze dvou předválečných nizozemských lehkých křižníků třídy \"De Zeven Provinciën\". Jejich stavba začala roku 1939, brzy nato ji ale přerušila druhá světová válka, ve které neutrální zemi přepadla Třetí říše a oba rozestavěné křižníky ukořistila. Němci \"De Zeven Provinciën\" v roce 1944 spustili na vodu, jeho stavbu ale nedokončili. Po válce se Nizozemsko rozhodlo oba křižníky dostavět, stavbu ale zpozdily rozsáhlé změny projektu, které přineslo zapracování válečných zkušeností. Zcela se změnila výzbroj, pohonný systém i silueta lodí. Jiné byly i názvy – \"De Zeven Provinciën\" byl dokončen jako \"De Ruyter\" (C-801), zatímco jeho sesterská loď \"Eendracht\" jméno změnila dokonce dvakrát – nejprve na \"Kijkduin\" a poté na definitivní \"De Zeven Provinciën\" (C-802). Práce na \"De Ruyteru\" se rozeběhly v roce 1947 a loď do služby vstoupila 18. listopadu 1953.\n\nHlavní výzbroj \"De Ruyter\" po dokončení tvořilo osm dvouúčelových plně automatických 152mm kanónů, umístěných ve čtyřech dělových věžích. Ty doplňovalo osm 57mm kanónů v dvoudělových věžích a osm 40mm kanónů v jednohlavňových postaveních. Pohonný systém tvoří čtyři kotle a dvě převodové turbíny, rozdělené pro zvýšení bojové odolnosti lodi do dvou skupin.\n\nV 60. letech byla zvažována přestavba lodi na raketový křižník, odpovídající přestavbě jeho sesterské lodi \"De Zeven Provinciën\" z let 1962–1964. Zahrnovala by redukci výzbroje na čtyři 152mm kanóny, šest 57mm kanónů a čtyři 40mm kanóny, přičemž získaný prostor by byl využit pro instalaci protiletadlového raketového kompletu RIM-2 Terrier. Přestavba se však neuskutečníla a Nizozemsko křižník roku 1973 prodalo Peru, které ho pojmenovalo \"Almirante Grau\" (o tři roky později Peru zakoupilo i samotný \"De Zeven Provinciën\").\n\nPeruánské námořnictvo prošlo v 70. letech 20. století rozsáhlou modernizací a expanzí, která měla zemi zařadit mezi regionální námořní mocnosti. Část lodí přitom Peru získalo z Nizozemska – jednalo se o oba křižníky třídy \"De Zeven Provinciën\" a osm torpédoborců tříd \"Holland\" a \"Friesland\". Samotný \"De Ruyter\" Peru zakoupilo 7. března 1973 a do služby ho zařadilo 23. května 1973. Zásadní změny křižník prodělal při modernizaci uskutečněné v letech 1985–1987. Hlavní dělostřelecká výzbroj zůstala zachována, počet kanónů lehčích ráží ale byl redukován. Přibyla však raketová výzbroj – osm italských protilodních střel Otomat a jeden osminásobný vypouštěcí kontejner Albatros pro protiletadlové řízené střely Selenia Aspide. Modernizována byla také elektronika. Ze služby byly křižník vyřazen po 45 letech dne 26. září 2017. Novou vlajkovou lodí se stala fregata \"Montero\".\n\n"}
{"id": "645282", "url": "https://cs.wikipedia.org/wiki?curid=645282", "title": "Megalopa", "text": "Megalopa\n\nMegalopa je vývojové stadium korýšů následující po stadiu zvaném zoea. V tomto stádiu je larva již více podobná dospělci. Složené (fasetové) oči jsou v poměru k tělu již menší a hlavohruď je mohutnější než tomu bylo u zoey. Zadeček (\"abdomen\") ještě není stočený pod hlavohruď ani u megalop krabů. Objevují se první klepítka a na končetinách jsou jasně rozeznatelné klouby. Megalopa již neplave se zooplanktonem, ale drží se spíše u dna především v mělkých vodách a stává se součástí bentosu. V tomto stádiu stráví larva přibližně jednu třetinu doby potřebné pro dokončení svého vývoje, po jehož ukončení metamorfuje na juvenilního korýše.\n"}
{"id": "645288", "url": "https://cs.wikipedia.org/wiki?curid=645288", "title": "Opel Senator", "text": "Opel Senator\n\nOpel Senator je osobní automobil luxusní třídy vyráběný v letech 1978–1994. První verze Senator A z let 1978–1986 vycházela z vozu Opel Rekord E, později vyráběný Senator B (1986–1994) měl stejnou podvozkovou platformu a klasickou koncepci (motor vpředu a pohon zadních kol) jako Opel Omega A.\n\nOpel Senator A byl vyráběn jako čtyřdveřový sedan i třídveřové kupé, verze Senator B již pouze jako sedan. V roce 1994 byla výroba tohoto modelu ukončena z důvodu předraženosti modelu. Motorizace byly výhradně benzínové - nejslabší sériovou verzí byl motor o objemu 2,6 l a výkonu 110 kW, následoval motor 3,0i o výkonu 130 kW a vrcholným motorem sériové verze byl motor 3,0i 24V o výkonu 147 kW. Vozy se vyráběly jak s se čtyřstupňovou automatickou převodovkou, tak i s pětistupňovou manuální převodovkou. Existovaly i výkonnější verze modelu, ale jednalo se výhradně o \"kusové\" edice úpravců jako je například Irmscher. Ten vestavěl do Senatora motor 4,0i 24V s výkonem 200 kW.\n"}
{"id": "645290", "url": "https://cs.wikipedia.org/wiki?curid=645290", "title": "Michal Jordán", "text": "Michal Jordán\n\nMichal Jordán (* 17. července 1990, Zlín) je český hokejový obránce.\n\nS profesionálním hokejem začínal v rodném Zlíně, kde hrával v mládežnických kategoriích. V roce 2008 byl draftován ve 4. kole, celkově 105. týmem Carolina Hurricanes. V roce 2007 odešel do zámoří, a to do týmu Windsor Spitfires, kde odehrál 22 zápasů. Poté byl 13. listopadu 2007 vyměněn společně s Mattem Hackettem, druhým kolem draftu OHL 2008 a třetím kolem draftu OHL 2009 za Michala Neuvirtha, Toma Kanea a 4. kolo draftu OHL 2009 do týmu Plymouth Whalers . V týmu odehrál tři sezóny a v sezóně 2008/09 se stal nejlepším střelcem na pozici obránce v týmu. 16. dubna 2010 podepsal smlouvu na tři roky s týmem Carolina Hurricanes. V sezóně 2010/11 hrával jenom na nové farmě Hurricanes v Charlotte Checkers, se kterým došel až do finále konferencí.\n\n\n\n\nV MS-18 2008 naskočil místo zraněného spoluhráče Jakuba Kaniu. V MSJ 2010 byl jmenován kapitánem týmu . Svůj první reprezentační zápas odehrál 1. dubna 2014 na Švédských hokejových hrách, o týden později se zúčastnil svého prvního Mistrovství světa v ledním hokeji v Minsku.\n\n"}
{"id": "645291", "url": "https://cs.wikipedia.org/wiki?curid=645291", "title": "Chamitataxus", "text": "Chamitataxus\n\nChamitataxus je vyhynulý jezevec z pozdního miocénu Severní Ameriky tedy z doby před zhruba 6 miliony let. Je znám jediný druh, \"Chamitataxus avitus\". Spolu s žijícím jezevcem americkým (\"Taxidea taxus\") a vyhynulým jezevcem rodu \"Pliotaxidea\" tvoří zvláštní podčeleď Taxidiinae, nejsou tedy blízce příbuzní ostatním jezevcům. \"Chamitataxus\" je z těchto tří nejprimitivnější.\n\n\"Chamitataxus\" je znám z jediné neúplné lebky, která byla objevena v roce 1935 v pohoří Chamita v Novém Mexiku, ve stejném lomu, kde bylo o dva roky později také nalezeno několik fosílií vyhynulého vidloroha rodu \"Osbornoceros\".\n"}
{"id": "645301", "url": "https://cs.wikipedia.org/wiki?curid=645301", "title": "Georges Dufrénoy", "text": "Georges Dufrénoy\n\nGeorges Dufrénoy (20. června 1870 v Thiais – 9. prosince 1943 v Salles-en-Beaujolais) byl francouzský postimpresionistický malíř.\n\nPo Pařížské komuně 1871 se jeho rodiče přestěhovali do Paříže na Place des Vosges, kde Dufrénoy strávil převážnou část svého života. Jeho tvorbu ovlivnil Claude Monet, maloval zátiší a krajiny v impresionistickém stylu. Protože často cestoval po Itálii, jeho námětem byly vedle Paříže také Siena, Benátky a Janov. Dufrénoy často vystavoval v Paříži v „Salon des artistes indépendants“ a v „Salon d'automne“. Jeho obrazy byly vystaveny rovněž na světové výstavě 1910 v Bruselu, na výstavě v Lutychu v roce 1921 a v roce 1926 na výstavě „Trente ans d'art indépendant“ v Grand Palais v Paříži. V roce 1929 obdržel za \"Nature morte au violon\" v Pittsburghu Carnegieho cenu. Svou poslední výstavu měl v roce 1939. Zemřel v Salles-en-Beaujolais v departementu Rhône, kde trávil část roku. Po své smrti měl výstavu v roce 1948 v Musée Galliera v Paříži a 1992 na radnici 3. obvodu.\n\nV roce 1936 se stal porotcem pro vyhlašování Prix de Rome a tuto funkci zastával do roku 1942. V roce 1938 získal Řád čestné legie.\n\n"}
{"id": "645302", "url": "https://cs.wikipedia.org/wiki?curid=645302", "title": "Siesartis (jezero)", "text": "Siesartis (jezero)\n\nJezero Siesartis, jedno z větších jezer v Litvě, v okrese Molėtai, v povodí řek Němen, Neris, Šventoji, Siesartis, asi 5 km na východ od okresního města Molėtai, v chráněné karajinné oblasti Labanoro regioninis parkas, je ledovcového rinového (tvořeno valem) původu. Je poměrně členité, s množstvím hluboko zaříznutých zálivů a podlouhlých poloostrovů a celkem 6 ostrovy. Celkově je protáhlé ve směru východo-západním. Dno jezera má složitý reliéf, je zde mnoho příkopovitých prohlubní, přecházejících v mělčiny. Prostřednictvím spojky Kamužė je propojeno (přes jezírko Kamužėlis) s jezerem Baltieji Lakajai. Na ostrovech v jezeře je táboření zakázáno. Táboření je povoleno pouze na břehu jezera.\n\nV jezeře se vyskytují:\nRybářské lístky lze získat na adrese Molėtai, Amatų g. 3.\n"}
{"id": "645309", "url": "https://cs.wikipedia.org/wiki?curid=645309", "title": "Lucernafilm", "text": "Lucernafilm\n\nLucernafilm byla filmová společnost existující v Československu v letech 1912–1949. Významnou roli v ní měla rodina Havlových, zejména její zakladatel a dlouholetý ředitel Miloš Havel.\n\nLucernafilm s.r.o. vznikla v roce 1912, když Vácslav Havel založil rodinnou společnost tohoto jména. Pro její fungování, které zpočátku spočívalo ve vytváření krátkých aktualit, nakoupil od společnosti Kinofa filmový materiál a vybavení. Do činnosti Lucernafilmu se aktivně zapojil syn Vácslava Havla Miloš Havel, jehož role v počáteční fázi byla především projednávání souhlasů s filmováním s rakouskými úřady. Za druhé světové války byl Lucernafilm jednou ze dvou společností, které mohly natáčet filmy v češtině. \n\nDe iure zanikl Lucernafilm v roce 1950. \n\n"}
{"id": "645312", "url": "https://cs.wikipedia.org/wiki?curid=645312", "title": "Ludwig Grillich", "text": "Ludwig Grillich\n\nLudwig Grillich (1855 – 21. května 1926) byl rakouský profesionální portrétní fotograf. Vlastnil fotografický ateliér ve Franzensbadu a působil v době rozkvětu předválečné Vídně v devatenáctém století. Mezi významnými osobnostmi, které portrétoval, byli například Johann Strauss mladší, Johannes Brahms nebo Sigmund Freud. Byl autorem série pohlednic zobrazujících slavné budovy ve Vídni.\n\n \n"}
{"id": "645318", "url": "https://cs.wikipedia.org/wiki?curid=645318", "title": "De Ruyter", "text": "De Ruyter\n\nDe Ruyter je slovo s vícero významy:\n\n\n"}
{"id": "645319", "url": "https://cs.wikipedia.org/wiki?curid=645319", "title": "BBÖ řada 1100", "text": "BBÖ řada 1100\n\nŘady 1100 a 1100.1 BBÖ byly rychlíkovými lokomotivami Österreichischen Bundesbahnen – tehdy BBÖ. Svou konstrukcí patřily k typu krokodýl.\n\nBBÖ objednala nové elektrické lokomotivy pro provoz na sklonově náročné Arlberské dráze. Na počátku 20. let neměl spojnicový pohon žádnou použitelnou alternativu, proto byl zvolen i v tomto případě. Bylo rozhodnuto zkonstruovat lokomotivy podle vzoru švýcarských lokomotiv řady Ce 6/8. V porovnání se svým vzorem měly jednodušeji řešený pohon – z jalového hřídele s osou téměř v rovině os náprav vycházely spojnice k 1. a 2. hnacímu dvojkolí, 3. hnací dvojkolí pak bylo spojnicemi spojeno s druhým.\n\nPrvních sedm lokomotiv řady 1100 dodaly firmy Brown Boveri & Cie (elektrickou část) a Lokomotivfabrik Floridsdorf (mechanickou část) v letech 1923 – 24, dalších devět lokomotiv řady 1100.1 následovalo v letech 1925 – 26. Lokomotivy druhé série byly výkonnější a o něco těžší. Ačkoliv byly velmi podobné švýcarským krokodýlům, dostaly zpočátku přezdívku Tatzelwurm – stonožka.\n\nLokomotivy byly zprvu deponovány v Innsbrucku, později i v Salzburgu, odkud byly nasazovány na arlberskou i taurskou dráhu. Lokomotivy se velmi osvědčily. Z údolních tratí byly časem vytlačeny řadou 1670. Po obsazení Rakouska v roce 1938 převzaly Deutsche Reichsbahn všechny lokomotivy do svého stavu a přeznačily na řadu E 89, resp. E 89.1. Během války byla E 89.001 po nehodě v červnu 1943 zrušena a E 89.007 padla v prosinci 1943 za oběť bombardování. Ostatní lokomotivy byly z horských tratí vytlačeny podstatně výkonnějšími novými lokomotivami řady E 94.\n\nPo válce se nacházely E 89.002 a 006 ve Švýcarsku. Zde byly opraveny a v období březen 1946 – únor 1948 nasazovány do provozu. Do roku 1950 se v Rakousku podařilo opravit E 89.001 s použitím dílů z E 89.007. S dodávkami nových lokomotiv se jejich působiště přesouvalo na východ po Západní dráze. V roce 1953 došlo k přeznačení na řady 1089, resp. 1189. Od roku 1969 byly všechny soustředěny v depu Attnang-Puchheim, s výjimkou 1089.03, která byla zrušena již v dubnu 1968. Lokomotivy byly nasazovány na trať do Stainachu-Irdningu, která nedovoluje vysoké rychlosti. V 70. letech ještě dostala 1189.02 nový oranžový nátěr a pak již začalo vyřazování. Poslední výkon odvedla 23. listopadu 1979 lokomotiva 1189.05. K jejich vyřazení přispěla i nutnost dvoumužné obsluhy z důvodu nutnosti domazávání kluzných částí během provozu.\n\n\n"}
{"id": "645324", "url": "https://cs.wikipedia.org/wiki?curid=645324", "title": "Hyper-threading", "text": "Hyper-threading\n\nHyper-threading (oficiálně Hyper-Threading Technology, též HT Technology, HTT, HT) je v informatice technologie používaná výrobcem procesorů Intel pro zjednodušené zajištění vícevláknového paralelního zpracování strojových instrukcí. Technologie vytváří z jednoho fyzického procesoru dva virtuální procesory tím, že jsou v něm aktivovány dvě řídicí jednotky. Vůči softwaru systém představuje místo jednoho fyzického dva (logické) procesory. Hyper-threading umožňuje lépe využít hardware procesoru, snížit odezvu systému (latenci), zrychlit výpočty (systém s aktivovaným hyper-threadingem je podle typu výpočtů zhruba stejně rychlý nebo až o třetinu rychlejší).\n\n\"Hyper-threading\" funguje na principu duplikace té části CPU, která obsahuje registry, což pro aplikace vyvolává dojem, že jader je vícero a zasílají pro zpracování procesorem více instrukcí naráz. Hyperthreading se jeví jako mimořádně efektivní způsob zvýšení výkonu hlavně při početních operacích. Hyper-Threading tedy umožňuje zvýšit výkon aplikačnímu softwaru, který umí pracovat s více vlákny současně (multithreading) nebo je schopný práce v režimu zpracování více úloh naráz (multitasking). Samozřejmě druhý virtuální procesor může využívat pouze ty prostředky skutečného procesoru, které nevyužívá první virtuální procesor. Zvýšení výkonu je tedy způsobeno optimalizací využití všech částí jediného CPU. Hyper-threading byl vytvořen jako odpověď na technologie AMD, protože Intel Pentium 4 dokáže v jednom taktu zpracovat jen jednu instrukci, zatímco Athlon XP až tři.\n\nTechnologie je aplikována v procesoru a také v čipové sadě (čipsetu), tedy v základní desce. První čipsety podporující hyperthreading byly čipsety Intel 845GE, Intel 845PE, Intel 845GV a rozšířený čipset Intel 850E. Prvním procesorem Intelu, který podporoval novou technologii Hyper-threading, byl Intel Xeon MP (serverový procesor), z procesorů pro stolní PC to byl Pentium 4 3,06 GHz s jádrem Northwood (v roce 2002).\n\nTechnologie Hyper-threading má původ u firmy DEC (Digital Equipment Corporation), ale byla uvedena na trh společností Intel. Hyper-threading byl poprvé představen roku 2002 v procesorech Xeon Foster MP. Ve stejném roce se Hyper-threading objevil v procesoru Pentium 4 s jádrem Northwood taktovaným na 3,06 GHz, a posléze byl ve všech typech Pentium 4 HT, Pentium 4 Extreme Edition a Pentium Extreme Edition. Předchozí generace procesorů Intel založené na mikroarchitektuře Core nemají podporu pro Hyper-threading, protože mikroarchitektura Core byla vyvinuta po mikroarchitektuře P6 s použitím opakování (iterací) v procesorech Pentium, tj. od Pentia Pro až po Pentium III a Celeron (Covington, Mendocino, Coppermine a Tualatin) a modely Pentium II Xeon a Pentium III Xeon.\n\nV listopadu roku 2008 začala společnost Intel prodávat procesory Intel Nehalem (Core i7), ve kterých se vrací k technologii Hyper-Threading. První generace procesorů Nehalem obsahuje čtyři jádra, každé s dvěma vlákny. Brzy se v nabídce také objevily dvou až šestijádrové modely s celkem čtyřmi až dvanácti vlákny.\n\nProcesor Intel Atom je další procesor v pořadí od společnosti Intel s technologií Hyper-Threading. Procesor byl navržen jako úsporný do stolních a mobilních počítačů s nízkou spotřebou elektrické energie.\n\nProcesor Itanium 9300 přišel s osmi vlákny na jeden procesor (dvě vlákna na jádro) prostřednictvím rozšířené technologie Hyper-Threading.\n\nV procesoru Poulson, který je další generací procesorů Itanium, je plánováno, že bude mít další rozšířený a vylepšený Hyper-threading.\n\nProcesory pro serverové aplikace Intel Xeon 5500 server využívají čipy s technologií pro obousměrný Hyper-threading.\n\nVýhody technologie Hyper-threading jsou shrnuty takto: vylepšena podpora vícevlákenného (Multi-Threadingového) kódu, který umožňuje simultánní (současný) běh více vláken, včetně rychlejší reakce a snížení času odezvy na požadavky. Internetové webové stránky Tomshardware.com uvádějí: „V některých případech procesor Pentium 4 na taktu 3,0 GHz s HT dokonce může překonat procesor Pentium 4 běžící na taktu 3,6 GHz avšak bez zapnutého HT“.\n\nKdyž byl uveden od společnosti Intel Pentium 4 s taktem 3,06 GHz Hyper-Threading, tvůrci aplikací se nemohli rozhodnout, jestli Hyper-Threading používat ve svých specifických aplikacích nebo ne, protože někteří z nich stále testovali své programy na operačních systémech nepodporujících Hyper-Threading (např. Windows 2000) a většina počítačů tehdy měla pouze jednovláknové (jednojádrové) procesory (bez HT).\n\nV roce 2006 byl Hyper-Threading kritizován kvůli své energetické náročnosti. Například společnost ARM, specialista na procesory s nízkou spotřebou, tvrdila, že současné vícevlákno (Simultánní multithreading) dokáže využít až o 46 % více energie než navrhované dvoujádrové procesory (dvoujádrové procesory se liší od dvou samostatných procesorů, mají totiž dvě fyzická jádra v jednom procesoru). Dále pak tvrdili, že současné vícevlákno zvyšuje zbytečné zahlcování vyrovnávací paměti o 42 %, kdežto dvoujádrové procesory ho o 37 % snižují. V roce 2010 společnost ARM ohlásila, že v budoucnu budou její čipy zahrnovat podporu současného vícevlákna (Multi-Threading).\n\nV květnu roku 2005 Colin Percival na Pentiu 4 ukázal, jak softwarové vlákno se zlými úmysly může využít časovaného útoku pro sledování výpočtu v jiném vláknu přes sdílenou datovou cache (L1 data cache), což umožňuje například krádež kryptografických (šifrovaných) klíčů. Řešením je změna strategie řízení cache v procesoru nebo modifikace operačního systému, aby neumožnil na jednom procesoru běh více vláken s různými oprávněními.\n\n\n"}
{"id": "645327", "url": "https://cs.wikipedia.org/wiki?curid=645327", "title": "Vilém IX. Akvitánský", "text": "Vilém IX. Akvitánský\n\nVilém IX. Akvitánský zvaný \"Trubadúr\" (fr. \"Guillaume de Poitiers\", okc. \"Guilhèm de Peitieus\"; 22. října 1071 - 10. února 1126) byl akvitánský vévoda, hrabě z Poitiers, křižák a milovník krásných žen. Je považován za prvního jménem známého trubadúra, z jeho básnické tvorby se dochovalo jedenáct veršovaných skladeb opěvujících smyslovou lásku a zbožňovanou ženu.\n\nNarodil se jako syn akvitánského vévody Viléma VIII. a Hildegardy, dcery Roberta Burgundského. Po otcově smrti roku 1086 převzal vládu nad Akvitániii. Svou první choť Ermengardu z Anjou po roce trvání manželství zapudil a jeho druhá manželka Filipa z Toulouse, bývalá aragonská královna, od něj pro dlouholetou nevěru odešla do kláštera. Pro svůj milostný život byl církví exkomunikován. Kronikář Vilém z Malmesbury jej považoval za marnivého smilníka.\n\nZúčastnil se křížové výpravy ve Svaté zemi, kde o vlásek unikl smrti a jako žebrák se dostal do bezpečí.\n\nStrádání prožité ve Svaté zemi o několik let později Vilémovi nezabránilo v účasti na reconquistě v Andalusii, kde společně s Alfonsem Aragonským bojoval proti Maurům. Dvakrát se snažil získat hrabství Toulouse. Měl časté spory s duchovenstvem, ale podporoval náboženského reformátora Roberta z Arbrisselu a jeho snažení. Zdá se, že koncem života se vydal na pouť do Santiaga de Compostela. Zemřel na počátku roku 1126 a byl pohřben v klášteře Montierneuf v Poitiers.\n\n"}
{"id": "645331", "url": "https://cs.wikipedia.org/wiki?curid=645331", "title": "Kopeček (Podorlická pahorkatina, 486 m)", "text": "Kopeček (Podorlická pahorkatina, 486 m)\n\nKopeček (dříve \"Zachlum\") je vrchol v České republice ležící v pohoří Podorlická pahorkatina na rozhraní okresů Rychnov nad Kněžnou a Ústí nad Orlicí.\n\nKopeček se nachází asi tři kilometry východně od dominantního vrchu této oblasti - Chlumu asi 5 km severozápadně od Žamberku a 7 km východně od Vamberku. Na fakt, že je poněkud v jeho stínu, odkazuje i starší název vrchu. Je nejvyšším vrcholem geomorfologického podokrsku Podorlické pahorkatiny Rybenského hřbetu, který se táhne v severojižním směru mezi řekami Divoká Orlice a Zdobnice. Jelikož se nachází zároveň v jeho jižním zakončení, je na téměř všech stranách výrazně výškově oddělen. Méně výrazné sedlo se nachází pouze na severní straně, kde jej odděluje od bezejmenného vrcholu 479 m. Vrcholová partie je protáhlá v hlavním směru hřbetu.\n\nKopeček náleží do povodí Divoké Orlice a jejího pravého přítoku Zdobnice. Vrchol se nachází na jejich rozvodí.\n\nVrchol Kopečku je prost vyšší vegetace i staveb a díky tomu je z něj kruhový rozhled na Podorlickou pahorkatinu a Orlické hory. V západním směru je stíněn vyšším Chlumem. Ve východním prudším svahu se nachází úzký pás lesa, který na jihovýchodní straně přechází v souvislejší lesní porost.\n\nV malé vzdálenosti severně od vrcholu prochází silnice I/11 z Vamberku do Žamberku. Polní cesta spojuje západně od vrcholu nejvyšší bod silnice s obcí Záchlumí. Žádná turistická trasa vrcholovou partií neprochází.\n"}
{"id": "645336", "url": "https://cs.wikipedia.org/wiki?curid=645336", "title": "Christopher Clavius", "text": "Christopher Clavius\n\nChristopher Clavius (varianty jména Christoph Klau, Christopher Klau, Christoph Clau; 25. března 1538, Bamberk, Německo – 6. února 1612, Řím, Itálie) byl německý jezuitský matematik a astronom. Byl zároveň jedním z osmičlenné komise sestavené papežem Řehořem XIII. kvůli reformě kalendáře.\n\nPojmenování po jeho osobnosti nese kráter Clavius na Měsíci a tzv. Claviův zákon.\n\n"}
{"id": "645339", "url": "https://cs.wikipedia.org/wiki?curid=645339", "title": "ModSecurity", "text": "ModSecurity\n\nModSecurity je opensourcový webový aplikační firewall (WAF) pro Apache HTTP servery. Umožňuje sledovat HTTP přenos, logování či vytvářet rychlé analýzy. Zajišťuje ochranu před mnoha útoky proti webovým aplikacím, umožňuje sledování provozu HTTP, logování a analýzy v reálném čase. Používá svůj „programovací jazyk“. ModSecurity vyvinul Trustwave's SpiderLabs.\n\n\nNativní implementace WAF, která pracuje jako modul Apache.\nSbírka pravidel určených pro detekci útoků. ModSecurity Core Rules je nyní projektem OWASP.\nModSecurity Demo je snaha projektových týmů ModSecurity a PHPIDS s původní snahou usnadnit testování ModSecurity a PHPIDS.\nPoužívá transakční logy pro analýzu provozu a vytváří aplikační modely.\n\n\n"}
{"id": "645345", "url": "https://cs.wikipedia.org/wiki?curid=645345", "title": "Okres Ząbkowice Śląskie", "text": "Okres Ząbkowice Śląskie\n\nOkres Ząbkowice Śląskie (polsky \"Powiat ząbkowicki\") je okres v polském Dolnoslezském vojvodství. Rozlohu má 801,75 km² a v roce 2005 zde žilo 69 644 obyvatel. Sídlem správy okresu je město Ząbkowice Śląskie.\n\nMěstsko-vesnické:\n\nVesnické:\n\n"}
{"id": "645348", "url": "https://cs.wikipedia.org/wiki?curid=645348", "title": "La Samaritaine", "text": "La Samaritaine\n\nLa Samaritaine (plným názvem Grands magasins de la Samaritaine) byl obchodní dům v Paříži na nábřeží Seiny v 1. obvodu mezi ulicemi \"Rue de la Monnaie\" a \"Rue Arbre-Sec\". Obchod je od roku 2005 uzavřen. La Samaritaine byl s prodejní plochou 48 000 m největší obchodní dům v Paříži a těsně tak předstihl domy \"Galeries Lafayette\" a \"Printemps\".\n\nObchod založil v roce 1869 Ernest Cognacq původem z Île de Ré spolu s manželkou Marie-Louise Jay. Ernest Cognacq začal jako prodejce kravat na Pont Neuf, později si zřídil malý obchod v ulici \"Rue de la Monnaie\". Obchod prosperoval a tak jej manželé rozšiřovali nákupem okolních budov, až vznikl obchodní dům zabírající několik sousedících domů. Bloky domů byly v letech 1883-1933 postupně upravovány, zejména v letech 1903-1907, kdy architekt Frantz Jourdain uplatnil principy secese. Přestavbu v roce 1933 provedl ve stylu art deco architekt Henri Sauvage. Celý obchod č. 2 a dále fasáda a střecha obchodu č. 3 jsou proto od roku 1990 chráněny jako historická památka.\n\nVzhledem ke špatným ekonomickým výsledkům na počátku 90. let obchodní dům zmenšil svou prodejní plochu. Ekonomické problémy však pokračovaly a proto jej v roce 2001 skoupila skupina LVMH (Moët Hennessy Louis Vuitton). 15. června 2005 byl obchod uzavřen, oficiálně kvůli aplikaci moderních bezpečnostních standardů na šest let.\nV červnu 2008 představila LVMH projekt přestavby budov na kanceláře, obchody, hotel a bydlení s plánovaným otevřením v roce 2013. Náklady se odhadují na 400 miliónů eur. Práce byly svěřeny japonské agentuře SANAA.\n\nLa Samaritaine (česky Samaritánka) byl název vodního čerpadla umístěného poblíž mostu Pont Neuf, jehož existence je známá od doby vlády Jindřicha IV. Čerpadlo pumpovalo vodu ze Seiny do městských kašen. Stavba byla ozdobena sochařskou výzdobou zebrazující setkání Ježíše a Samaritánky u Jákobovy studny, jehož autorem byl sochař Bernard René Frémin (1672-1744).\n\n"}
{"id": "645352", "url": "https://cs.wikipedia.org/wiki?curid=645352", "title": "Mark Clarke", "text": "Mark Clarke\n\nMark Clarke (* 25. července 1950, Liverpool, Anglie, Spojené království) je britský muzikant, baskytarista a zpěvák, známý především ze skupin Colosseum a Uriah Heep.\n\nV roce 1966 hrál s The Kegmen. Hrál ve skupinách Colosseum (1970-71), Uriah Heep (1971-72), a hrál také na sólových albech Kena Hensleyho. V roce 1975 se připojil k Rainbow, ze kterých ale brzy odešel. Hrál také se skupinou Mountain. V roce 2010 vydal první sólové album.\n\n\n\n\n\n\n\n"}
{"id": "645353", "url": "https://cs.wikipedia.org/wiki?curid=645353", "title": "Mountain", "text": "Mountain\n\nMountain může být:\n\n"}
{"id": "645366", "url": "https://cs.wikipedia.org/wiki?curid=645366", "title": "Rybenský hřbet", "text": "Rybenský hřbet\n\nRybenský hřbet je geomorfologický podokrsek Podorlické pahorkatiny nacházející se na rozhraní okresů Ústí nad Orlicí a Rychnov nad Kněžnou. Nejvyšším vrcholem hřbetu je Kopeček (též \"Zachlum\", 486 m).\n\nRybenský hřbet náleží do geomorfologického celku Podorlická pahorkatina, podcelku Žamberská pahorkatina a okrsku Litický hřbet. Jedná se o asi 5 kilometrů dlouhý a 2 - 3 km široký severojižně orientovaný hřbet, který získal své jméno podle názvu přilehlé obce Rybná nad Zdobnicí. V rámci okrsku se sousední podokrsky nacházejí na severní, západní a jižní straně. Tok Zdobnice v Čertově dole odděluje Rybenský hřbet od sousedního Jahodovského hřbetu, od Chlumského hřbetu jej na západě odděluje údolí, kde se nacházejí obce Rybná nad Zdobnicí a Záchlumí, na jihu pak tok Divoké Orlice. Na východě hřbet hraničí již s jinými okrsky. Potok, který se pod jihovýchodním svahem vrchu Kopeček vlévá zprava do Divoké Orlice jej odděluje od Letohradské brázdy (jižněji) a Rokytnické pahorkatiny (severněji).\n\nKromě nejvyššího Kopečku (486 m) se ve hřbetu nacházejí ještě dva vrcholy bezejmenné severně od něj s nadmořskou výškou 479 m a 477 m. Východněji položená Vlčí jáma (440 m) již patří do Rokytnické pahorkatiny.\n\nCelý Rybenský hřbet se nachází v povodí Divoké Orlice. Ta protéká pod jeho jižním zakončením, pod severním pak její pravý přítok Zdobnice. Do těchto řek se vlévají potoky protékající pod západními a východními svahy hřbetu.\n\nVe vrcholové partii hřbetu se lesní porost téměř nevyskytuje. Relativně úzké pásy lesa kopírují údolí pod některými svahy, souvislejší lesní porost se pak nachází na jihovýchodní straně. Díky tomu je ze hřbetu dobrý rozhled na Podorlickou pahorkatinu a Orlické hory.\n\nAž na východní část obce Rybná nad Zdobnicí se zástavba omezuje na přilehlá údolí. Kromě jmenované Rybné se jedná o obce Záchlumí a Slatina nad Zdobnicí. Kolmo přes hřbet přechází silnice I/11 Vamberk - Žamberk. Nejvyšší vrchol se nachází v nevelké vzdálenosti jižně od jejího nejvyššího bodu. Druhou komunikací procházející přes hřbet je silnice Rybná nad Zdobnicí - Slatina nad Zdobnicí. Pole v prostoru hřbetu jsou obsluhovány cestami různé kvality. Turistické a cyklistické trasy jsou vedeny přilehlými údolími.\n"}
{"id": "645368", "url": "https://cs.wikipedia.org/wiki?curid=645368", "title": "Lhotecká lípa", "text": "Lhotecká lípa\n\nLhotecká lípa (také známa jako Lípa ve Lhotce) u Návarova patřila kdysi k našim nejmohutnějším památným stromům. Potkal jí ale podobný osud, jako například Běleňskou nebo Tatrovickou lípu, které také přišly o část kmene, čímž jejich objem citelně klesl. Lípa je ale nadále živá a vitální.\n\n\nLhotecká lípa je příkladem toho, jak památný strom, který byl ještě před sto lety díky svým rozměrům považován za jeden z nejvýznamnějších, může upadnout v zapomnění. Jen kvůli ztrátě části kmene, která ho vyřadila z předních příček nej… stromů. Lípa bývá zřídka označována jako \"tisíciletá\".\n\nV roce 1900 měla lípa v metrové výšce přes deset a půl metru v obvodu, u země 14,3 metru (údaj z roku 1886 byl dokonce 15,5 metru). Lípa již byla dutá, průměr světliny odpovídal 3 metrům. Původní podoba je zachycena na historickém snímku. Dnes z lípy zůstala jen pravá část, necelá polovina původního kmene. Během let ale zesílila na šest metrů. Zhruba dvě třetiny současného kmene jsou vyztužené adventivními kořeny. Koruna je velmi bohatě olistěná.\n\nChadt v roce 1908 uváděl, že se do lípy kdysi vešlo 24 žáků i s učitelem. Byla vůdčím stromem (směrníkem) bývalé zemské stezky, která vedla od Železného Brodu přes Jílov (dnes Jílové u Držkova), Návarov a Olešnici (dnes Zlatá Olešnice) ke hranicím. Podle pověsti je zbytkem původního pralesa.\n\nOblast lemující jižní hranici CHKO Jizerské hory je poměrně bohatá na památné stromy. Seznam obsahuje stromy v okolí do 5 km.\n\n\n\n"}
{"id": "645376", "url": "https://cs.wikipedia.org/wiki?curid=645376", "title": "Marion Dufresne 2", "text": "Marion Dufresne 2\n\nMarion Dufresne 2, někdy bez indexu Marion Dufresne, je víceúčelové plavidlo, vědecké i zásobovací.\n\nPro vědeckou činnost, oceánografií, je nájemcem lodě Francouzský polární institut Paul-Emile Victor (IPEV) a pro logistiku Francouzská jižní a antarktická území (TAAF). Loď byla pojmenována na počest francouzského průzkumníka Marc-Joseph Marion Dufresne (1724 až 1772).\n\nMarion Dufresne 1 bylo plavidlo které plnilo od roku 1973 až do roku 1995, kdy bylo nahrazeno moderní lodí Marion Dufresne 2, stejné úkoly. V současnosti, zřejmě pro zjednodušení, se i na oficiálních stránkách IPEV i TAAF vždy objevuje název Marion Dufresne bez indexu.\n\nTato multiúčelová loď byla stavěna se záměrem provádět oceánografický výzkum a zároveň zásobovat vědecké základny na odlehlých ostrovech, převážně ve Francouzských jižních a antarktických územích v jižní části Indického oceánu. Nepředpokládala se plavba ve vodách s nebezpečím ledových ker.\n\nZhotovitel Ateliers et Chantiers du Havre konstruoval Marion Dufresne 2, jedno z největších světových vědeckých plavidel, s výjimečnou schopnosti plout a provádět výzkumné práce za všech povětrnostních podmínek, schopné odolávat i rozbouřenému moři. Je to nejvýkonnější výzkumné plavidlo pro zkoumání mořského dna. Loď splňuje také náročné ekologické normy bránící znečišťování životního prostředí.\n\nPro zajištění spolehlivé navigace jsou na lodi tři nezávisle systémy GPS, z nichž dva jsou trvale v provozu. Používá také k určování polohy inerciální navigační systém (INS) s gyroskopem. Mimo to má dva radary pro detekci hladinových objektů, autopilota pro udržení kurzu podle gyrokompasu a nakonec i klasický magnetický kompas. Všechny důležité lodní systémy jsou zdvojené.\n\nVýzkumné plavidlo Marion Dufresne 2 se zabývá převážně chemickou a fyzickou oceánografií a mořskou geologii a geofyzikou. Jeho světová specifičnost spočívá ve schopnosti odebírat bez rozvíření z mořských sedimentů vysokých až 60 m nerotační, gravitační metodou vzorky (jádra) o váze až 10 tun. Vzorek sedimentu vytažený v plastové trubce se rozřeže na části po 1,5 m, jednotlivá část se rozpůlí podélně na dvě poloviny, z nichž prvá se zkoumá hned na lodi a druhá se zakonzervuje a po přistání se předá k detailnímu výzkumu speciálnímu ústavu. Dále je na lodi k měření hloubky speciální sonar vysílající současně na různých frekvencích, které při kartografii mořského dna dokáži odlišit, v závislosti na různé odrazivosti, hloubku pevného dna a výšku sedimentů.\n\nKromě toho je má loď ve výbavě ještě mnoho specifických zařízení od echosond, gravimetrů a seismografů a zařízení pro vizuální sledování mořského dna až po rozličné pevné nebo závěsné lanové vrátky a několik jeřábů (2 o společné nosnosti 45 t). Součástí plavidla jsou i nádrže na palivo s přečerpávacím zařízením pro pozemní vědecké stanice, kde je toto palivo jediným zdrojem energie. Dále jsou tam i chladicí místnosti pro zásoby, nákladový prostor 5600 m³ a kapacita pro 110 standardních 20' kontejnerů. Pro laboratoře vybavené nejmodernější analýzační, výpočetní i sdělovací technikou je na lodi vyhrazeno 650 m², přenos dat na pevninu je zajištěn systémem Inmarsat B. Na palubě je také přistávací plocha s vrtulníkem. Oceánologický výzkum je prováděn po celé zeměkouli.\n\nDruhým, neoddělitelným úkolem lodě je zajišťovat dopravní spojení a zásobování odlehlých vědeckých stanic potravinami, palivem a technickými prostředky i přepravovat osádky při střídání. Má kapacitu pro 110 cestujících, 59 kabin, 2 jídelny, salonky, konferenční místnosti i posilovnu. Na lodi je také operační sál. Na výspách civilizace které loď pravidelně navštěvuje nejsou letiště a Marion Dufresne 2 tak představuje, v případě vážných problémů jejich přechodných obyvatel, jedinou možnou záchranu.\n\nVyplouvá 4xročně z Marseille ve Francii k ostrovu Réunion a pak objíždí jednotlivé stanice, což trvá asi čtyři týdny. Při této příležitosti slouží i jako výletní loď pro asi 20 turistů, kteří jsou zvědaví na subantarktické ostrovy, kde v příhodnou dobu mohou z povzdáli zhlédnou hejna hnízdících mořských ptáků nebo stáda mořských savců vyvádějící na pobřežích svá mláďata. Cena 28denního výletu pro rok 2011 je od 5500 do 8500 €.\n\nNepravidelně je na lodi pro cca 20 studentů pořádána po dobu 14 dnů \"Univerzita na moři\", kde se studenti přímo podílejí na vědecké práci za spoluúčastí odborníků z různých zemí.\n"}
{"id": "645384", "url": "https://cs.wikipedia.org/wiki?curid=645384", "title": "Madelon Székely-Lulofsová", "text": "Madelon Székely-Lulofsová\n\nMadelon Hermine Székely-Lulofsová (24. června 1899 Surabaya, Jáva – 22. května 1958 Velsen, Nizozemsko) byla nizozemská spisovatelka a publicistka.\n\nDětství i mládí prožila Madelon Lulofsová v tehdejší Nizozemské východní Indii (dnešní Indonésie), kde její otec Claas Lulofs působil na různých místech (mimo jiné například také v Acehu) jako státní úředník. V letech 1913 až 1915 navštěvovala v Nizozemsku v Deventeru střední školu (\"hogereburgerschool\") pro dívky. Roku 1917 se provdala za plantážníka Hendrika Doffegniese, se kterým žil na Sumatře a kterému porodila dvě dcery. Roku 1926 bylo manželství rozvedeno a Madelon se provdala podruhé, tentokrát za Lászlóa Székelyho, se kterým měla další dceru. Székely byl maďarského původu, což Madelon přivedlo k zájmu i o tuto oblast, zvláště když se roku 1930 do Maďarska s manželem odstěhovala. V roce 1938 se s rodinou usídlila v nizozemském Santpoortu (část obce Velsen), kde žila až do své smrti.\n\nLiterární činnost zahájila již při svém pobytu na Sumatře. Náměty pro své příběhy čerpala z rodného indonéského prostředí a publikovala je v nizozemském časopise \"Groot Nederland\". Svůj první (a zároveň nejslavnější) román \"Rubber\" (česky jako \"Guma klesá\") vydala roku 1931. Vylíčila v něm životní osudy lidí, kteří odjeli do Nizozemské východní Indie rychle zbohatnout a jejichž život se mění v šílený hon za výdělkem, přičemž si neuvědomují, že za jejich úspěchy a především prohrami stojí zájmy mamutích koncernů v Holandsku a ve Spojených státech. V knize je jednak popisována otrocká práce domorodců na kaučukových plantážích východní Sumatry a jednak mravní úpadek tamější bělošské společnosti, který je pak završen náhlým poklesem cen kaučuku na burze. Román měl okamžitě obrovský úspěch, byl přeložen do patnácti jazyků (včetně angličtiny, němčiny, francouzštiny, švédštiny, dánštiny, finštiny, češtiny, maďarštiny a španělštiny) a byl rovněž zfilmován. V Nizozemské východní Indii byl ovšem pro svůj negativní obraz tamější společnosti přijat velmi kriticky.\n\nV obdobném duchu se nese i její druhý román \"Koelie\" (1932, \"Kuli\"), popisující život mladého chlapce z Jávy, který se dal zlákat vidinou lepšího života na Sumatře a nechal se najmout na plantáže, kde pak vlastně prožil celý život v krutých podmínkách, kdy každý pokus o útěk byl tvrdě ztrestán, a kdy mu po vypršení smlouvy nezbyla jiná existenční možnost než podepsat smlouvu novou.\n\nKromě více než deseti knih je Székely-Lulofsová také autorkou mnoha novinových článků, které publikovala v časopisech \"De Groene Amsterdammer\", \"Elseviers Weekblad\", \"Magriet\" a v dalších.\n\n\n\n"}
{"id": "645385", "url": "https://cs.wikipedia.org/wiki?curid=645385", "title": "Fluvisol", "text": "Fluvisol\n\nFluvisoly se vytvářejí na recentních fluviálních sedimentech. Fluvisoly se vyskytují v říčních nivách, které jsou nebo byly (před úpravou vodního toku) pravidelně zaplavovány povodňovou vodou. Během povodní se ukládaly sedimenty. Ve větší či menší hloubce se nachází hladina podzemní vody, která se shodně pohybuje s hladinou vody v korytě. Proto u většiny fluvisolů pozorujeme velké výkyvy hladiny podzemní vody během roku (v rozmezí i několika m).\nFluvisoly mají fluvické diagnostické znaky v důsledku periodického usazování sedimentů jako nepravidelné nebo zvýšené množství humusu či zvrstvení profilu.\n\nDo referenční třídy fluvisoly náleží půdní typy: fluvizem a koluvizem.\n\nNázev fluvizem je odvozen od latinského \"fluvius - řeka\". Dříve zvány nivní půdy. Fluvizemě se nachází v nivách vodních toků a vznikají z povodňových sedimentů. Jsou charakteristické fluvickými znaky: vrstevnatostí a nepravidelností rozložení organických látek. Zrnitost fluvizemě závisí na rychlosti vodního toku a vzdálenosti od řečiště. \nFluvizemě se vyznačují příznivými fyzikálními vlastnostmi, nacházejí se ve větších plochách, zejména nížinách, a půdotvorný proces je periodicky přerušován akumulační činností vodního toku; braunifikace je jen obtížně prokazatelná. Mimo období občasných záplav nejsou fluvizemě ovlivňovány nadbytečnou vlhkostí. Projevy glejového procesu jsou v půdním profilu patrné až hluboko.\nObsah humusu je střední, avšak prohumóznění je značně hluboké.\n\nPůvodní vegetací jsou lužní lesy a jiné lužní porosty.\n\nStratigrafie půdního profilu: \"O - Ah - M - C\"\n\nSubtypy: modální a glejová.\n\nKoluvizem vzniká z akumulací erozních sedimentů ve spodních částech svahů, v konkávních prvcích svahů a terénních úpadech, a to nejčastěji po odlesnění, zásazích do stability svahu nebo v důsledku intenzivního zemědělského obdělávání. Mocnost akumulovaného humusového horizontu je větší než 25 cm. \n\nStratigrafie půdního profilu: \"Ap - Azx\"\n\nSubtypy: modální, oglejená, karbonátová.\n\n"}
{"id": "645386", "url": "https://cs.wikipedia.org/wiki?curid=645386", "title": "Richard Buchta", "text": "Richard Buchta\n\nRichard Buchta (19. ledna 1845 Radlow, Halič – 29. července 1894 Vídeň) byl rakouský vědec specializující se na Afriku. Během svých cest po Africe pořizoval fotografie tamějších obyvatel, jejich předmětů a okolních krajin.\n\nRichard Buchta cestoval téměř 20 let přes Německo, Francii, Maďarsko, podunají, Balkán, Turecko a Malou Asii. Mimo jiné, rok pobýval v Istanbulu a pak tři roky v Káhiře. Odtamtud cestoval do oblasti Chartúmu a s pomocí generála Gordona Paši do Lada na horním Nilu. Tady byl hostem Emina Paši. Buchta pak cestoval jako kreslíř a fotograf do sousedních zemí (1878–1880).\n\nVrátil se krátce do Evropy, pak se v roce 1885 vydal na cestu do Egypta. Mezi další místa kam v poušti cestoval bylo Fajjúm.\n\nOd roku 1886 Richard Buchta žil ve Vídni, kde v roce 1894 zemřel ve 49 letech.\n\n"}
{"id": "645390", "url": "https://cs.wikipedia.org/wiki?curid=645390", "title": "František Cyril Kampelík", "text": "František Cyril Kampelík\n\nFrantišek Cyril Kampelík (28. června 1805, Syřenov – 8. června 1872, Kukleny) byl český lékař, národní buditel, spisovatel.\n\nNarodil se jako syn mlynáře. Vystudoval na gymnáziu v Jičíně, kde ho učil i František Šír. Dále studoval filozofii a polytechniku ve Vídni, ale z ekonomických důvodů školu opustil a odešel učit do Plaňan. Později dostudoval filozofii a v roce 1831 vstoupil v Brně do semináře, kde působil jako horlivý vlastenec a mj. založil českou knihovnu. Později seminář opustil. Od roku 1836 studoval Vídni, zpočátku práva a poté přešel na medicínu. Po jejím úspěšném vystudování v roce 1843 jako lékař krátce působil ve Vídni, Litomyšli a Mšeně, od roku 1846 pak v Praze. Aktivně se podílel na revoluci v roce 1848 – účastnil se schůze ve Svatováclavských a Slovanského sjezdu, v červnu 1848 pak dokonce na okraj Prahy přivedl 70 ozbrojených dobrovolníků z Příbrami, kteří však kvůli rychlé kapitulaci do bojů nezasáhli. Po porážce povstání na něj byl vydán zatykač, a proto odešel na několik měsíců do emigrace. Po návratu z emigrace byl v ústraní a i přes amnestii pod dohledem úřadů. Po neúspěšné kandidatuře do zemského sněmu v roce 1861 opustil politiku a usadil se v Kuklenech, kde až do smrti působil jako lékař.\n\nJako spisovatel se věnoval češtině (jeho učebnice češtiny však byla odmítána jako anachronická), politice a hospodářství. Kromě vydávání vlastních knih přispíval také do mnohých časopisů – \"Časopisu českého muzea\", \"Květů\", \"České wčely\" či \"Dělnických novin\". V roce 1856 sepsal a roku 1861 vydal spis \"„Spořitelny po farských kollaturách orbě, řemeslu ze svízelu pomohou“\", ve kterém propagoval zakládání svépomocných záložen. Idea se neujala, ale když pod vlivem Friedricha Wilhelma Raiffeisena začaly záložny vznikat v Německu a později v Čechách, byly zde na jeho počest nazvány jako kampeličky. Jeho rolnicko-průmyslový list \"Přemysl\" založený v roce 1868 však brzy zanikl.\n\nJán Kollár ho také zmiňuje ve svém stěžejním díle Slávy dcera ve zpěvu \"Lethe\" ve znělce 73:\n"}
{"id": "645391", "url": "https://cs.wikipedia.org/wiki?curid=645391", "title": "Beechcraft T-6 Texan II", "text": "Beechcraft T-6 Texan II\n\nBeechcraft T-6 Texan II je jednomotorový turbovrtulový letoun vyráběný společností Raytheon Aircraft Company (později Hawker Beechcraft, v současnosti Beechcraft Corporation).\n\nLetoun T-6 používá USAF a US Navy k základnímu výcviku pilotů. Nahradil letouny T-37B Tweet (u letectva USA) a T-34C Turbo Mentor (u námořnictva USA). Letoun T-6A je rovněž používán k základnímu výcviku pilotů kanadských sil pod označením CT-156 Harvard II a dále v Německu, Řecku, Izraeli, Iráku a Maroku.\n\nLetoun T-6 je vyvinut z letounu Pilatus PC-9, který byl podstatně změněn společností Beechcraft na základě požadavku na tzv. \"Společný základní letecký výcvikový systém\" (Joint Primary Aircraft Training System (JPATS)) vyhlášený v 90. letech 20. století USAF a US Navy. Podobná dohoda existovala i v 80. letech mezi společnostmi Pilatus a British Aerospace na dodání letounu RAF, ačkoliv tenkrát soutěž vyhrál letoun Short Tucano. Letoun T-6 byl označen dle jednotného systému značení vojenských letounů USA z roku 1962 a pojmenován byl podle letounu T-6 Texan, který sloužil v podobné službě desítky let před ním.\n\nZnačka Beechcraft byla zakoupena od společnosti Raytheon společností Onex Corporation, která si ponechala jméno Hawker Beechcraft.\n\nLetoun T-6A byl představen na leteckých základnách Moody a Randolph v letech 2000–2001. Na letecké základně Laughlin začaly letouny T-6 létat v roce 2003, kde nahradily letouny T-37 v základním výcviku. Na letecké základně Vance se přechod od letounů T-37 na letouny T-6 uskutečnil v roce 2006. V tomto roce začalo i přezbrojování na letecké základně Columbus, na této základně vyřadili svůj poslední letoun T-37 v srpnu 2008. Poslední aktivní letouny T-37B v rámci USAF byly vyřazeny na letecké základně Sheppard v létě 2009.\nLetouny T-6A také nahradily všechny letouny T-34C na námořní letecké základně Pensacola v rámci US Navy na začátku roku 2005. Letouny T-6B začaly nahrazovat letouny T-34 v roli letounu pro základní výcvik námořních pilotů na námořní letecké základně Station Whiting Field na konci léta 2009 a počítá se, že letouny budou několik let působit společně, než se přejde zcela na typ T-6. Na námořní letecké základně v Corpus Christi nadále létají letouny T-34C, přechod na první letouny T-6B je plánován na rok 2012.\n\nCT-156 Harvard II je variantou tohoto letounu, který je používán pro výcvik kanadských pilotů na základně Moose Jaw, Saskatchewan. Uspořádáním kokpitu, vystřelovacích sedadel a výkony letounu napodobují cvičný proudový letoun CT-155 Hawk. Letouny vlastní a udržuje společnost Bombardier a jsou Kanadě pronajímány.\n\nŘecké vojenské letectvo používá 25 letounů T-6A a 20 letounů T-6A NTA.\n\n9. června 2008 Defense Security Cooperation Agency (součást Ministerstva obrany USA) odsouhlasil prodej 25 letounů T-6A izraelskému vojenskému letectvu. V červenci 2009 Beechcraft dodal první čtyři z dvaceti objednaných letounů Izraeli.\n\n16. prosince 2009 byly dodány první 4 letouny z 15 objednaných letounů T-6A iráckému letectvu. Kontrakt má hodnotu 210 miliónů dolarů. Cena 14 miliónů dolarů za letoun zahrnuje i podporu a výcvik pilotů. Prvních 8 letounů zaplatila irácká vláda, dalších 7 letounů vláda USA.\n\nV říjnu 2009 společnost Hawker Beechcraft oznámila prodej 24 letounů T-6C Marockému královskému letectvu.\n\n\n\n\n\nT-6A Texan II\nT-6A NTA Texan II\nT-6B Texan II\nAT-6B Texan II\nT-6C Texan II\nCT-156 Harvard II\n\n\"Data pocházejí z „Fact File“ na stránkách US Navy\" a z údajů na stránkách výrobce. \"\n\n\n\n Irák\n Izrael\n Maroko\n Kanada\n Německo\n Řecko\n Spojené státy americké\n\n\n"}
{"id": "645398", "url": "https://cs.wikipedia.org/wiki?curid=645398", "title": "Mladická lípa", "text": "Mladická lípa\n\nMladická lípa (či lípa v Mladicích) je starý významný strom v osadě Mladice u Zavlekova (okres Klatovy). V turistických mapách bývá někdy lípa značena jako památná, ale jako památný strom ze zákona vyhlášena nebyla.\n\nStáří lípy se odhaduje na 750 let, je zcela dutá a rozpadem části kmene již rozdělená na dvě samostatné části. Do dutiny se prý vešlo 10 osob. Vypráví se, že lípa měla být v minulosti prodána za 5 zlatých, ale místní ženy tomu zabránily. Také se traduje pověst, že pod lípou husité během jedné z výprav kovali koně.\n\n"}
{"id": "645399", "url": "https://cs.wikipedia.org/wiki?curid=645399", "title": "Herát", "text": "Herát\n\nHerát ( ) je hlavní město provincie Herát v Afghánistánu. Je to třetí největší město v zemi a v roce 2006 mělo 397 456 obyvatel. Leží v údolí řeky Hari, která teče z hor v centrální části země do pouště Karakum v Turkmenistánu. Město je spojeno s Kandahárem, Mazár-e Šarífem a Kábulem silnicí, která obepíná celou zemi. Obydleno je již přes 2 700 let.\n\n\n"}
{"id": "645401", "url": "https://cs.wikipedia.org/wiki?curid=645401", "title": "Okres Nysa", "text": "Okres Nysa\n\nOkres Nysa (polsky \"Powiat nyski\") je okres v polském Opolském vojvodství. Rozlohu má 1223,87 km² a v roce 2005 zde žilo 146 606 obyvatel. Sídlem správy okresu je město Nysa.\n\nMěstsko-vesnické:\n\nVesnické:\n\n"}
{"id": "645406", "url": "https://cs.wikipedia.org/wiki?curid=645406", "title": "Konstantin von Tischendorf", "text": "Konstantin von Tischendorf\n\nKonstantin von Tischendorf (18. ledna 1815, Lengenfeld – 7. prosince 1874, Lipsko) byl saský teolog. Do dějin se zapsal především tím, že v čtyřicátých letech devatenáctého století rozluštil Efrémův kodex, starořecký biblický rukopis z pátého století obsahující Nový zákon, a tím, že v roce 1859 objevil pro moderní svět v klášteře svaté Kateřiny na Sinaji Sinajský kodex, biblický rukopis s Novým zákonem ze století čtvrtého.\n\nNarodil se v roce 1812 v Lengenfeldu, obci v dnešním Sasku nedaleko Plavna, jako syn lékaře. Od roku 1834 studoval na Lipské univerzitě, kde byl ovlivněn G. B. Winerem a začal se specializovat na textovou kritiku Nového zákona. Jeho cílem se stalo pracovat s co nejstaršími rukopisy, aby měl před očima co nejvěrnější kopii původního textu. Školu ukončil doktorátem v roce 1838.\n\n"}
{"id": "645407", "url": "https://cs.wikipedia.org/wiki?curid=645407", "title": "Edinburský festival", "text": "Edinburský festival\n\nEdinburgh Festival je společný název několika současně probíhajících kulturních a uměleckých festivalů, které se každoročně konají v Edinburghu v srpnu. Tyto festivaly jsou pořádány několika na sobě nezávislými organizacemi.\n\nEdinburgh Festival je největší světovou kulturní událostí, s tradicí od roku 1947, kdy vznikl Edinburgh International Festival (EIF). V témže roce byla také založena tradice neoficiálních divadelních představení, které se později staly oficiálním Edinburgh Festival Fringe (EFF). Další kulturní a umělecké přehlídky se postupně přidávaly.\n\n\n"}
{"id": "645413", "url": "https://cs.wikipedia.org/wiki?curid=645413", "title": "Casey County", "text": "Casey County\n\nCasey County je okres amerického státu Kentucky založený v roce 1807. Správním střediskem je město Liberty. Pojmenovaný je podle plukovníka Williama Caseye, účastníka americké války za nezávislost.\n\n"}
{"id": "645414", "url": "https://cs.wikipedia.org/wiki?curid=645414", "title": "Hydrocephalus", "text": "Hydrocephalus\n\nHydrocephalus (také označovaný vodnatelnost mozku nebo vodnatelnost hlavy) je patologický stav, při němž dochází k abnormálnímu hromadění mozkomíšního moku v komorách nebo dutinách mozku. To může způsobit nitrolební hypertenzi a postupné rozšiřování hlavy, křeče a mentální postižení. Hydrocefalus může také způsobit smrt. Název pochází z řeckých slov (ὕδωρ [hydór] – voda) a (κεφαλή [kefalé] – hlava). \n\nŘeší se zpravidla neurochirurgickou operací, zavedením tzv. shuntu (čti šantu), hadičky, která odvádí mozkomíšní mok, zpravidla do krajiny břišní. Dříve se používaly hadičky z umělého materiálu pouze pro volný odtok moku, dnes hadičky obsahují magneticky nastavitelnou kapsli, která rychlost průtoku moku reguluje. Ke správnému fungování hadičky (a vhodné regulaci moku) je obvykle třeba podstoupit vyšetření CT, jež ukáže aktuální stav mozkových komor při plnění.\n\n"}
{"id": "645419", "url": "https://cs.wikipedia.org/wiki?curid=645419", "title": "Halové mistrovství světa v pozemním hokeji 2007", "text": "Halové mistrovství světa v pozemním hokeji 2007\n\n2. Halové mistrovství světa v pozemním hokeji se uskutečnilo ve dnech 14. - 18. února 2007 v Městské hale (Wiener Stadthalle) ve Vídni a zahrnovalo turnaj mužů i turnaj žen.\nObou turnajů se zúčastnilo 12 týmů, které byly rozděleny do 2 šestičlenných skupin ve kterých se hrálo způsobem jeden zápas každý s každým a poté týmy na 1. a 2. místě ve skupinách postoupily do semifinále. Týmy na 3. místě hrály zápas o 5. místo, týmy na 4. místě hrály o 7. místo, na 5. místě o 9. místo a na 6. místě o 11. místo.\n\n\n\nOba semifinálové zápasy se odehrály 17. února, finále a zápas o 3. místo se pak odehrály 18. února.\n\n\n\nOba semifinálové zápasy se odehrály 17. února, finále a zápas o 3. místo se pak odehrály 18. února.\n\n"}
{"id": "645420", "url": "https://cs.wikipedia.org/wiki?curid=645420", "title": "Valentin Vodnik", "text": "Valentin Vodnik\n\nValentin Vodnik (3. února 1758, Zgornja Šiška – 8. ledna 1819, Lublaň) byl slovinský básník a publicista, jenž se zasloužil o zavedení slovinského jazyka do všech typů kraňských škol.\n\nNarodil se ve vsi Zgornja Šiška, která dnes tvoří součást Lublaně. V Lublani absolvoval základní i střední školu. Následně se ve františkánských klášterech připravoval na kněžské povolání. Jako kněz působil od roku 1784 v Soře, v letech 1785 až 1788 v Bledu, poté do roku 1792 v Ribnici, kde se setkal s Žigou Zoisem, jenž mu pomohl vrátit se do Lublaně, kde od podzimu 1798 zastával funkci profesora gymnázia.\n\nPod vlivem Pohlina se začal zajímat o svůj mateřský jazyk a kolem roku 1775 začal psát básně ve slovinštině. Jeho první básně – ' a ' – byly publikovány právě ve sbírce Marka Pohlina '. V roce 1806 vydal Vodnik první sbírku slovinských básní – ', jež byla zanedlouho následována sbírkou '. Vodnikova tvorba byla jednoduchá a nekomplikovaná s vlasteneckým a satirickým nádechem. Vodnik také v letech 1797 až 1800 vydával první noviny ve slovinštině – '.\n\nPo ustavení Ilyrských provincií se Vodnik stal poradcem francouzských úřadů a své sympatie k Francouzům vyjádřil v roce 1809 i v patetické básni \" (Vzkříšená Ilyrie). Jeho postoj posléze umožnil dostat slovinštinu do kraňských škol.\n\nV roce 1811 pak vydal první slovinskou gramatiku ve slovinštině – \", předchozí díla byla psána latinsky nebo německy.\n\nJakmile došlo k obnovení rakouského panství nad bývalými Ilyrskými provinciemi, byl Vodnik předčasně penzionován a odstraněn z veřejného života. Zemřel v Lublani ve stejném roce jako jeho podporovatel Žiga Zois, do jehož kroužku intelektuálů patřil.\n\nKromě první gramatiky ve slovinštině (1811) byl autorem díla ' (1812), kuchařky ' (1799) či příručky pro porodní asistentky \"\" (1818).\n\nU příležitosti 250. výročí narození v roce 2008 vydala Banka Slovenije pamětní zlatou minci v hodnotě sto euro a stříbrnou minci v hodnotě třicet euro.\n\n\n"}
{"id": "645421", "url": "https://cs.wikipedia.org/wiki?curid=645421", "title": "Kontrolní tabulka", "text": "Kontrolní tabulka\n\nKontrolní tabulka nebo též kontrolní list nebo kontrolní formulář pro sběr údajů slouží ke sběru a zaznamenání prvotních kvantitativních údajů o jakosti, např. počet a druh vad nebo problémů, které se vyskytly během výrobního procesu nebo při výstupní kontrole. Cílem je získat celkový přehled o stavu kvality a dát odpovědným osobám možnost rozhodovat se na základě faktů. Při návrhu formuláře, sběru a zaznamenání dat je třeba zvážit několik hledisek:\n"}
{"id": "645422", "url": "https://cs.wikipedia.org/wiki?curid=645422", "title": "Tinamy", "text": "Tinamy\n\nTinamy (Tinamiformes) jsou řádem ptáků, patřícím do podtřídy běžců. Vzhledem se podobají kurovitým ptákům. Mají silné hrabavé nohy se zakrnělým nebo chybějícím zadním prstem, neobratně létají. Peří na hřbetě je dlouhé a husté, překrývá i krátký ocas. Žijí samotářským životem, živí se hlavně rostlinnou potravou, semeny a spadlými plody, vyhrabanými kořínky. Některé druhy se specializovaly na lov hmyzu, což je obvyklá potrava mláďat všech druhů. Snášejí poměrně velká a pestře zbarvená vejce. Samice jsou větší než samci, vybírají a ochraňují teritorium a také tokají. Na vejcích sedí samci. 49 druhů je rozšířeno v Jižní a Střední Americe.\n\nTinamy byly původně považovány za hrabavé ptáky, než se prokázala jejich příslušnost k běžcům. V současné době jsou nejčastěji považovány za blízce příbuzné nanduům, případně tvoří klad s vymřelými ptáky moa.\n\n"}
{"id": "645423", "url": "https://cs.wikipedia.org/wiki?curid=645423", "title": "Zoisův kroužek", "text": "Zoisův kroužek\n\nZoisův kroužek byla skupina osvícených učenců kolem mecenáše a obchodníka Žigy Zoise. Kroužek se vytvořil po roce 1780 a sdružoval nejvýznamnější slovinské postavy té doby – Jurije Japelje a Blaže Kumerdeje, které Zois podporoval ve sběru materiálů pro slovník a přípravu vědecké gramatiky, Antona Tomaže Linharta, jenž díky Zoisovu podnětu začal psát slovinsky a jemuž Zois také pomohl při tvorbě kritických dějin Slovinců. Ke skupině patřil také Valentin Vodnik, autor první gramatiky ve slovinštině a vydavatel prvních novin ve slovinském jazyku, a Jernej Kopitar, autor rozsáhlé Gramatiky slovanského jazyka v Kraňsku, Korutanech a Štýrsku, jenž byl Zoisovým tajemníkem a knihovníkem.\n\n"}
{"id": "645427", "url": "https://cs.wikipedia.org/wiki?curid=645427", "title": "Boberský potok", "text": "Boberský potok\n\nBoberský potok je jedním z přítoků říčky Svitávka v okrese Česká Lípa. Pramení v Lužických horách, je dlouhý 12,5 km a byl nazýván různými jmény. \n\nPotok pramení v Lužických horách poblíž samoty Nová Huť nedaleko obce Svor ve výšce 556 metrů n. m. Poté protéká Rousínovem, Martinovým údolím a Cvikovem. Do Svitávky se vlévá zprava v obci Lindava ve výšce 305 m n. m., již mimo CHKO Lužické hory. Svitávka je přítokem Ploučnice, patří tento potok do jejího povodí a Labe. Délka toku je udávána 12,5 km a je označován Českým rybářským svazem jako pstruhová voda a je součástí rybářského revíru Svitava 3, která patří místní organizaci rybářů v Cvikově. Na horním úseku od Rousínova k pramenům je rybolov zakázán. Pro povodí tohoto území byla zpracována v listopadu 2009 mapa \"Záplavová území Boberský potok a Pšovka\", přístupná na webových stránkách Libereckého kraje. Plocha povodí je 32,8 km.\nV některých mapách a průvodcích je tento potok pojmenován jako Bobrava, Rousínovský potok a Bobří potok, v žádném případě se nejedná o stejnojmenný potok protékající Bobří soutěskou také v okrese Česká Lípa. Jako Rousínovský je pojmenován někdy jeden z desítek potůčků, z nichž Boberský potok u Rousínova vzniká.\n\nÚdolím, kterým potok protéká, prochází zeleně značená turistická trasa pro pěší z Nové Hutě do Cvikova. Samotný potok není vodácky splavný a Svitávka je splavná za vyššího stavu vody až po soutoku Svitávky s Boberským potokem v Lindavě.\n\n"}
{"id": "645431", "url": "https://cs.wikipedia.org/wiki?curid=645431", "title": "Oxid cesný", "text": "Oxid cesný\n\nOxid cesný (CsO) je jediným oxidem cesia, které je v něm přítomno v oxidačním stavu I. Je to anhydrid hydroxidu cesného.\n"}
{"id": "645433", "url": "https://cs.wikipedia.org/wiki?curid=645433", "title": "Gibraltarská skála", "text": "Gibraltarská skála\n\nRock of Gibraltar (též Gibraltarská skála) je nejvyšším místem na Gibraltaru a zároveň zabírá většinu území Gibraltaru. Vápencová skála je od východu velice strmá, zatímco od západu je sklon celkem pozvolný. Celá skála je protkána systémem tunelů, protože sloužila jako pevnost. Většina náhorní plochy skály leží v přísné přírodní rezervaci. Důvodem ochrany je asi 250 jedinců magota bezocasého (jediné divoce žijící opice v Evropě). Na úpatí Gibraltarské skály stojí městečko.\n\nSkála byla strategicky umístěna a lákala k usazení. Ve starověku byla považována za jeden z Herkulových sloupů. V 8. století na skále vybudovali Arabové pevnost \"Jbel al-tárik\" (Tárikova skála). Roku 1462 pevnost dobyli Španělé a roku 1704 Britové během války o španělské dědictví. Dodnes je celý Gibraltar zámořské území Spojeného království.\n\n"}
{"id": "645435", "url": "https://cs.wikipedia.org/wiki?curid=645435", "title": "Hydroxid cesný", "text": "Hydroxid cesný\n\nHydroxid cesný (CsOH) je silně zásaditá anorganická sloučenina. Jeho anhydridem je oxid cesný. Je velmi hygroskopický. Je rozpustný v ethanolu. Také je jednou z látek, které jsou nejvíce rozpustné ve vodě.\nVzniká například reakcí oxidu cesného s vodou:\n"}
{"id": "645438", "url": "https://cs.wikipedia.org/wiki?curid=645438", "title": "Kyselina chloritá", "text": "Kyselina chloritá\n\nKyselina chloritá HClO je jednou ze 4 kyslíkatých kyselin chloru. Jejím anhydridem je oxid chloritý a její soli se nazývají chloritany, například chloritan sodný a chloritan draselný.\n\nLze ji připravit reakcí oxidu chloritého s vodou:\n\nnebo reakcí oxidu chloričitého s peroxidem vodíku:\n\nPři reakci ClO s vodou vzniká směs kyseliny chlorečné s kyselinou chloritou:\n\n"}
{"id": "645440", "url": "https://cs.wikipedia.org/wiki?curid=645440", "title": "Zgornja Šiška", "text": "Zgornja Šiška\n\nZgornja Šiška byla v minulosti samostatná ves na severozápad od Lublaně. V roce 1758 se zde narodil slovinský básník Valentin Vodnik. V roce 1914 se ves stala součástí Lublaně. Do roku 1990 tvořila Šiška – vzniklá spojením vsí Spodnja Šiška a Zgornja Šiška – a sousední městské části slovinského hlavního města Dravlje, Koseze, Šentvid, Vižmarje samostatnou občinu Lublaň-Šiška.\n"}
{"id": "645441", "url": "https://cs.wikipedia.org/wiki?curid=645441", "title": "Kyselina osmičelá", "text": "Kyselina osmičelá\n\nKyselina osmičelá (chemický vzorec HOsO) je jednou ze tří známých kyselin, které obsahují prvek v nejvyšším oxidačním čísle. Je to jedna z mála kyselin kovů (mezi další patří kyselina chromová, kyselina rhenistá, kyselina zlatitá, kyselina zlatná a kyselina manganistá).Její soli se nazývají osmičelany a hydrogenosmičelany a jejím anhydridem je oxid osmičelý.\n"}
{"id": "645447", "url": "https://cs.wikipedia.org/wiki?curid=645447", "title": "Doug Aldrich", "text": "Doug Aldrich\n\nDoug Aldrich (* 19. února 1964, Raleigh, Severní Karolína, Spojené státy) je americký hard rockový kytarista, nejvíce známý jako člen skupiny Whitesnake od roku 2003. Hrál také ve skupinách Dio, Hurricane, Burning Rain, Lion, House of Lords, Bad Moon Rising.\n\n\n\n\n\n\n\n\n"}
{"id": "645448", "url": "https://cs.wikipedia.org/wiki?curid=645448", "title": "Julia Šamalov-Berkovič", "text": "Julia Šamalov-Berkovič\n\nJulia Šamalov-Berkovič, v přechýleném českém tvaru Julia Šamalovová-Berkovičová (: 'יוליה שמאלוב-ברקוביץ, \"Julja Šam'alov-Berkovič\", : Юлия Шамалова-Беркович, Julija Šamalova-Berkovič) je izraelská politička a bývalá poslankyně Knesetu za stranu Kadima.\n\nNarodila se 1. dubna 1964 v Samarkandu v Sovětském svazu, v dnešním Uzbekistánu. V roce 1979 přesídlila do Izraele. Získala vysokoškolské vzdělání na Telavivské univerzitě v oboru sociologie a antropologie. Později absolvovala certifikované studium se zaměřením na žurnalistiku a televizní žurnalistku. Žije ve městě Herzlija, je vdaná, má dvě děti. Hovoří hebrejsky, anglicky, rusky a bucharsky.\n\nV letech 1992-2001 řídila ruskojazyčný deník, v letech 2001-2004 byla ředitelkou telekomunikační firmy a zakládala první ruskojazyčnou televizní stanici v Izraeli. V letech 2006-2007 působila jako ředitelka strany Kadima pro strategii a rozvoj. Zasedá v předsednictvu Světového sionistického kongresu.\n\nDo Knesetu nastoupila po volbách roku 2009, ve kterých kandidovala za stranu Kadima. Mandát ale získala až dodatečně v červenci 2009 jako náhradnice za dosavadního poslance Chajima Ramona. Ve funkčním období od roku 2009 působila jako členka parlamentního výboru pro vědu a technologie, petičního výboru a výboru pro imigraci, absorpci a záležitosti diaspory.\n\n"}
{"id": "645451", "url": "https://cs.wikipedia.org/wiki?curid=645451", "title": "Kyselina fluoroantimoničná", "text": "Kyselina fluoroantimoničná\n\nKyselina fluoroantimoničná (HSbF), taktéž nazývaná kyselina hexafluoroantimoničná, je nejsilnější známou kyselinou (je asi 2×10krát silnější než koncentrovaná kyselina sírová) a řadí se mezi superkyseliny.\nJejí hodnotou H je -31,3.\n\nKyselina fluoroantimoničná se může přechovávat pouze v nádobách z teflonu, které jako jediné nedokáže rozleptat.\n\nReakce vzniku kyseliny fluoroantimoničné:\n"}
{"id": "645453", "url": "https://cs.wikipedia.org/wiki?curid=645453", "title": "Frank Rinehart", "text": "Frank Rinehart\n\nFrank Albert Rinehart (12. února, 1861 Lodi, Illinois - 17. prosince 1928) byl americký kreslíř, malíř a fotograf zobrazující Indiány, osobnosti a scény, zejména náčelníky a členy delegací, kteří se v roce 1898 zúčastnili indiánského kongresu v Omaze v Nebrasce.\n\nRinehart se narodil 12. února, 1861 v Lodi, Illinois. Se svým bratrem Alfredem se v 70. letech přestěhoval do Colorada a našel si zaměstnání ve studiu Charlesa Bohma v Denveru. V roce 1881 bratři Rinehartovi spolupracovali se slavným fotografem Williamem Henrym Jacksonem, který dosáhl velkého významu svými snímky starého amerického západu.\n\nDíky Jacksonovým radám si Rinehart zdokonalil své odborné dovednosti a rozvinul svůj zájem o přírodní americké kultury. Frank Rinehart a Anna, recepční z Jacksonova studia, se vzali v roce 1885 a odstěhovali se do Nebrasky. Rinehart si vzal Annu Ransom Johnsonovou (dceru Willarda Bemise Johnsona a Phebe Jane Carpenterové) 5. září 1885 v Denver County, Colorado. Spolu měli dvě dcery - Ruth a Helen - a obě se narodily v Nebrasce. V centru města Omaha si Rinehart otevřel studio v budově \"Brandeis\", kde pracoval až do své smrti.\n\nV roce 1898 během indiánského kongresu u příležitosti výstavy Trans-Mississippi and International Exposition byl Rinehart pověřen fotografovat náčelníky a členy delegací, kteří tuto událost navštívili. Společně se svým asistentem Adolphem Muhrem (který by později v roce 1903 zaměstnán u významného fotografa Edwarda Curtise), produkovali to, co je nyní považováno za \"\"jednu z nejlepších fotografických dokumentací indiánských vůdců na přelomu století\"\".\n\nTom Southall, bývalý kurátor fotografie \"Spencerova muzea umění\" Kansaské univerzity o Rinehartově sbírce řekl:\n\nRinehart a Muhr fotografovali indiány na kongresu ve studiu přímo na výstavišti na skleněné negativní desky o rozměrech 8×10 palců velkoformátovým fotoaparátem s optikou německé výroby. Platinové tisky byly zvoleny kvůli dosažení širokého rozsahu tónové škály.\n\nPo indiánském kongresu Rinehart a Muhr cestovali dva roky po indiánských rezervacích, portrétovali indiánské náčelníky, kteří se akce nezúčastnili, jakož i obecné aspekty každodenního života domorodých kultur.\n\nSbírka Rinehartových fotografií indiánů je v současné době v majetku a ochraně Haskell Indian Nations University. Od roku 1994 byla sbírka organizována, skenována, kopírována a katalogizována do počítačové databáze, financovaná organizacemi Bureau of Indian Affairs a Hallmark Foundation. Kolekce zahrnuje obrazy od Výstavy v roce 1898, Greater American Exposition v roce 1899, studiové portréty z roku 1900 a fotografií pořízených Crow Agency v Montaně také v roce 1900.\n\n\n"}
{"id": "645456", "url": "https://cs.wikipedia.org/wiki?curid=645456", "title": "Mořská panna", "text": "Mořská panna\n\nMořská panna je bájná postava vyskytující se v bájích, mýtech a některých pohádkách či dílech spadajících do žánru fantasy. Vyskytuje se v lidových slovesnostech všech evropských národů. Slované jim říkali rusalky, v Německu \"Meerfrau\", \"Nix\", \"Nixe\" a \"Lorelei\", v Cornwallu \"Merrymaid\", v Irsku \"Merrow\" a ve Skandinávii \"Neck\", \"Havfrue\" a \"Havmand\".\n\nČasto bývají mořské panny mylně nazývány sirénami z eposu \"Odysseia\", ale jedná se o jiné bytosti. Názory na jejich původ jsou různé. Podle křesťanské tradice jde o potomky lidí, kteří během Potopy světa nevstoupili na Noemovu Archu, a tedy potomci nesmiřitelných hříšníků, od kterých se Bůh rozhodl svět očistit. V babylonské, filištínské a asyrské mytologii byla bytostí podobnou mořské panně vodní bohyně Derketó.\n\nMořská panna, jak jí známe dnes vznikla patrně ve středověku, často se znázorňuje jako žena sedící na skalisku, která si češe vlasy a shlíží se v zrcátku. Původ tohoto vyobrazení není jasný, ale má se za to, že je výsledkem chybného pochopení staré desky znázorňující bohyni Derketó hrající na lyru. Ta v jedné ruce držela trsátko, používané ke hře na strunné nástroje a ve druhé ruce lyru samotnou, jak se ale zdá, tyto propriety nebyly středověkým člověkem správně pochopeny, a od té doby se znázorňuje s hřebenem a zrcátkem. Podle pověsti se slzy mořských panen mění v perly.\n\nPopisy mají společnou blízkost k pramenům, řekám a mořím. Byla to údajně půvabná, nádherná stvoření, která lákala námořníky svou krásou do moře, kde je utopily nebo sežraly, aby získaly duši, kterou ony samy neměly. Jejich horní část těla byla lidská, ale místo nohou měly rybí ocas. Všechny mořské panny ale nebyly zlé, vystupovaly spíše jako mocné kouzelnice, schopné ovládat mořské živly. Námořníci se často snažili mořské panny chytat a nutili je, aby jim splnili přání. Muži jsou na rozdíl od svých ženských protějšků ohyzdní a zlí.\n\n\n\"Malá mořská víla\" inspirovala Jaroslava Kvapila při psaní libreta ke Dvořákově Rusalce.\n\n\n\n"}
{"id": "645457", "url": "https://cs.wikipedia.org/wiki?curid=645457", "title": "Jiří Veselý (tenista)", "text": "Jiří Veselý (tenista)\n\nJiří Veselý (* 10. července 1993 Příbram) je český profesionální tenista hrající levou rukou a juniorský mistr světa. V roce 2011 se stal prvním Čechem, který vyhrál juniorské Australian Open ve dvouhře a spolu se Slovákem Filipem Horanským také ve čtyřhře. Ve své dosavadní kariéře na okruhu ATP World Tour získal dva turnajové tituly ve dvouhře a dva ve čtyřhře. Na challengerech ATP a okruhu Futures vybojoval patnáct titulů ve dvouhře a šest ve čtyřhře.\n\nNa žebříčku ATP byl ve dvouhře nejvýše klasifikován v dubnu 2015 na 35. místě a ve čtyřhře pak v červnu téhož roku na 94. místě. Podruhé ho trénuje Jaroslav Navrátil. Dříve tuto roli plnili Jaroslav Machovský, Ladislav Simon, Michal Navrátil či Theodor Devoty.\n\nNa prvních Letních olympijských hrách mládeže 2010 v Singapuru získal zlatou medaili ve čtyřhře. Na Monte-Carlo Rolex Masters 2016 překvapivě porazil ve druhém kole světovou jedničku Novaka Djokoviče a poprvé tak zdolal hráče elitní světové desítky.\n\nVe českém daviscupovém týmu debutoval v roce 2013 únorovým utkáním 1. kola Světové skupiny proti Švýcarsku, v němž prohrál s Laaksonenem. Do roku 2019 v soutěži nastoupil k jedenácti mezistátním utkání s bilancí 7–9 ve dvouhře a 2–1 ve čtyřhře.\n\nČeskou republiku reprezentoval na Hopmanově poháru 2016 po boku Karolíny Plíškové, s níž obsadil druhé místo základní skupiny.\n\nV roce 2013 jej ATP vyhlásila Hvězdou zítřka, do roku 2012 kategorie známé jako „nováček roku“.\n\nTenis začal hrát již ve čtyřech letech a jako nejoblíbenější povrchy uvádí antuku a tvrdý povrch. Hraje levou rukou a startuje za tenisový oddíl TK Agrofert Prostějov. Postupně jej trénovali otec Jiří Veselý, Jaroslav Machovský a kondiční přípravu vedl Jozef Ivanko. Od jara 2012 byl jeho trenérem bývalý pátý hráč světa Jiří Novák. Před prvním kolem Světové skupiny Davisova poháru v únoru 2013 jej nahradil Jaroslav Navrátil. Vystřídal ho Dušan Lojda.\n\nNa olympijských hrách mládeže v Singapuru získal zlatou medaili ve čtyřhře, ve dvouhře vypadl ve druhém kole s pozdějším vítězem Gomézem z Kolumbie.\n\nV únoru 2011 byl ve věku sedmnácti let poprvé nominován do českého daviscupového týmu, jakožto nejmladší český reprezentant v historii, do hry však nezasáhl.\n\nV roce 2011 získal se svými juniorskými kolegy z prostějovského tenisového klubu Adamem Pavláskem a Markem Jaloviecem prvenství v juniorské soutěži Galeův pohár, a to pod vedením nehrajícího kapitána Jaroslava Machovského.\n\nNa konci sezóny 2011 jej Mezinárodní tenisová federace vyhlásila juniorským mistrem světa..\n\nV sezóně 2013 nastoupil k prvnímu utkání v Davisově poháru, když na půdě Švýcarska prohrál nedělní dvouhru 1. kola Světové skupiny s Henrim Laaksonenem.\n\nV lednu získal na okruhu Futures dva tituly v izraelském Ejlatu. Nejdříve si ve finále Isrotel Futures poradil se Španělem Guillermem Olasem. Následující týden ve stejném areálu v boji o titul zdolal irského tenistu Jamese McGeeho. Po přesunu do Ameriky si zahrál semifinále turnaje ITF v Houstonu, kde mu oplatil porážku McGee Třetí trofej roku si připsal na březnovém Harlingen Country Club Men's Futures konaném v texaském Harlingenu, kde ve finále přehrál Bjorna Fratangela ve třech setech.\n\nPo návratu na evropský kontinent odehrál challenger v Sarajevu, kde v prvním kole porazil 83. hráče světa Blaže Kavčiče, ale ve druhém kole skončil na raketě s Tomislavem Brkićem po třísetovém boji. Premiérový titul kariéry na okruhu ATP challenger Tour získal v tureckém Mersinu, když v rozhodujícím utkání hladce porazil německého hráče Simona Greula. Na římském challengeru pak odešel poražen ve čtvrtfinále, když byl nad jeho síly Španěl Guillermo García-López. Druhý titul z challengerů přidal na ostravském Prosperita Open, kde v prvním květnovém týdnu prošel do finále, v němž si poradil s Belgičanem Stevem Darcisem.\n\nNa konci května se poprvé dostal do hlavní soutěže seniorského grandslamu - French Open, když celkem snadno postoupil z kvalifikace. V prvním kole ho čekal šestnáctý nasazený německý tenista Philipp Kohlschreiber, se kterým český tenista nakonec po 2 hodinách a 34 minutách prohrál ve čtyřech setech.\n\nPo neúspěšném tažení na francouzském grandslamu se rozhodl startovat na domácím turnaji UniCredit Czech Open v Prostějově. Jako nenasazený hráč si v prvním kole ve dvou setech poradil se španělským tenistou Guillermem Garcíou Lópezem, kterému tak oplatil porážku z dubnového challengeru v Římě téhož roku. Následující kolo vyprovodil z kurtu Američana Jacka Socka, kterého zdolal až v závěrečném tiebreaku třetího setu. Ve čtvrtfinále ho čekal 36. hráč světa a druhý nasazený Lukáš Rosol, jehož po třísetovém průběhu nakonec udolal v tiebreaku a získal tak svůj dosavadní největší skalp na okruhu ATP. V boji o finále se střetl s německým hráčem Peterem Gojowczykem, kterého opět zdolal až po třech setech. Ve finále narazil na dvojnásobného vítěze tohoto turnaje Radka Štěpánka, se kterým po téměř 1 hodině prohrál a nedosáhl tak na svůj dosavadní největší tenisový úspěch.\n\nPo dobrém výsledku na českém turnaji se následující týden objevil v žebříčku ATP na 106. místě a vytvořil si tak své dosavadní maximum. Avšak kvůli nízkému postavení v žebříčku musel hrát kvalifikaci na Wimbledon v níž v 2. kole nestačil na Němce Dustina Browna, kterému podlehl ve dvou sadách a neproklouzl tak do hlavní soutěže.\n\nPo nezdařilé kvalifikaci se začátkem července objevil na německém challengeru v Braunschweigu, kde jako šestý nasazený zvítězil nejprve nad Francouzem Florentem Serrou, následně Němcem Janem-Lennardem Struffem, Kazachem Andrejem Golubjevem, díky vítězství si zajistil dobré postavení v žebříčku a tím přímý postup na US Open, v neposlední řadě vítězstvím nad srbským tenistou Filipem Krajinovićem postoupil tak do čtvrtého finále v challengeru v roce. V něm se střetl s domácím hráčem a nejvýše nasazeným Florianem Mayerem, jemuž podlehl ve třech setech\n\nNásledující pondělí 8. července byl v žebříčku ATP klasifikován na 89. místě a poprvé se tak dostal do první stovky mužského žebříčku. Po dobrých výsledcích dostal jako dárek k 20. narozeninám od pořadatelů turnaje kategorie ATP 250 v chorvatském Umagu možnost hrát na divokou kartu. V úvodním kole ho čekal rakouský hráč Andreas Haider-Maurer, se kterým se už střel na ostravském Prosperita Open, kde ho na cestě za titulem porazil. Jenže zde na Rakušana nestačil a po hodině a půl mu podlehl ve dvou sadách.\n\nNa konci července se zúčastnil nového challengeru Svijany Open v Liberci, kde jako 2. nasazený na úvod přehrál Čecha Jana Kunčíka, který startoval na divokou kartu. Ve druhém pak porazil dalšího českého hráče startujícího na divokou kartu Adama Pavláska. Ve čtvrtfinále jej čekal šestý nasazený italský tenista Thomas Fabbiano, kterého zdolal rovněž ve dvou setech. V semifinále narazil na španělského antukáře Pereho Ribu, proti němuž nezaváhal a po dvou sadách postoupil do finále. Ve finále však na něj čekal rozjetý Argentinec Federico Delbonis. V prvním setu tahal Veselý za kratší konec a v tiebreaku podlehl argentinskému hráči 2–7. Následující set si to ale vynahradil, když rovněž ve zkrácené hře tentokrát zvítězil 9–7. V rozhodujícím setu byl už Veselý neomylný a díky jednomu breaku zvítězil v sadě 6–4 a po téměř třech hodinách ovládl jako první tenista tento turnaj.\n\nNa dalším challengeru, tentokrát v San Marinu přešel přes dva srbské hráče Borise Pašanskiho a Dušana Lajoviće do čtvrtfinále, v němž se střetl s Italem Marco Cecchinatem, který na turnaji hrál díky divoké kartě a po třech setech mu podlehl. Cecchinato později v celém turnaji triumfoval.\n\nKoncem srpna čekal Veselého jeho druhý grandslam v dospělé kategorii, a to US Open. V úvodním kole mu byl nalosován domácí tenista Denis Kudla. V úvodních dvou sadách uhrál po dvou gamech. V následujícím setu už se ale herně zvedl a v následné zkrácené hře dokázal odvrátit soupeřův měčbol a sám při tom tiebreak vyhrál poměrem 8:6. Na začátku čtvrtého setu dokázal Veselý soupeře brejknout a za stavu 2–0 to vypadalo, že se chystá obrat v utkání, Kudla si ale následně vzal ztracený servis zpět. V koncovce setu si Veselý nedokázal udržet podání a nakonec prohrál po čtyřsetovém průběhu.\n\nV polovině září byl nominován k semifinálovému utkání Davisova poháru proti Argentině, přes kterou český tým postoupil výsledkem 3:2 na zápasy do finále. Už za rozhodnutého stavu nastoupil v posledním utkání proti Leonardu Mayerovi, jemuž podlehl a ani v druhém utkání v týmové soutěži tak neuspěl.\n\nPoté následoval jeho druhý turnaj v kategorii 250 Open de Moselle ve francouzských Métách. Hned v prvním kole však narazil, když neuspěl proti Argentincovi Carlosu Berlocqovi a podlehl mu po dvou sadách.\n\nPo příliš nepovedených zápasech na větších turnajích ATP zkusil opět challenger, tentokrát francouzský turnaj v Orléans. V úvodní fázi si snadno poradil s ruským tenistou Teimurazem Gabašvilim, kterého porazil ve dvou setech. V následujícím kole se střetl s Italem Flaviem Cipollou a po tříhodinové bitvě, kdy dokázal odvrátit i dva mečboly, soupeře udolal. Ve čtvrtfinále se utkal s domácím hráčem Benoîtem Pairem, kterému v průběhu třetího setu kvůli zranění kotníku utkání vzdal.\n\nAni pátý start na turnaji ATP nedokázal Veselý přetavit ve vítězství a to, když v 1. kole ruského Kremlin Cupu podlehl o téměř deset let staršímu deblovému specialistovi Édouardu Rogerovi-Vasselinovi.\n\nPři jeho posledním turnaji v Bratislavě přešel přes Francouze Lucase Pouilleho do druhého kole, v němž nestačil na bosenského hráče Damira Džumhura, kterému podlehl ve třech setech.\n\nZa předvedené výkony v této sezóně, kdy dokázal vyhrát tři challengerové turnaje a dokázal se z 264. místa vyšplhat do první světové stovky, jej ATP vyhlásila Hvězdou zítřka, trofejí pro nejmladšího hráče v elitní stovce světového žebříčku.\n\nSezónu rozehrál na indickém Chennai Open jako 85. hráč žebříčku. Na úvod ho čekal domácí tenista Džívan Nedunčežijan, kterého porazil a připsal si tak premiérové vítězství na okruhu ATP. Hned další kolo však na turnaji dohrál, a to když nestačil na sedmého nasazeného a padesátého třetího hráče světa Francouze Édouarda Rogere-Vasselina\n\nJeště před prvním grandslamem sezóny se pokusil kvalifikovat do hlavní soutěže turnaje v Sydney, avšak ve třetím kole nestačil na německého hráče Jana-Lennarda Struffa.\n\nNa Australian Open, kde poprvé startoval v hlavní soutěži, skončil v 1. kole na raketě devatenáctého nasazeného Jihoafričana Kevina Andersona, kterému podlehl 2:3 na sety, i když v průběhu utkání vedl 2:0.\n\nNásledně startoval na německém challengeru Intersport Heilbronn Open v Heilbronnu, kde startoval jako třetí nasazený hráč. Po vítězstvích nad Belgičanem Rubenem Bemelmansem, a Rumunem Adrianem Ungurem se probojoval do čtvrtfinále, kde porazil Andrease Haidera-Maurera a postoupil tak dále. V zápase o finále však nestačil na domácího tenistu s polskými kořeny Petera Gojowczyka, když mu ani jednou nesebral podání a prohrál tak po dvou sadách6. Potom odjel na turnaj ATP do Memphisu, kde v 1.kole porazil Marinka Matoševiče 6-3/6-2. V osmifinále nestačil na Jacka Socka. V Delray Beach skončil hned v 1.kole na raketě Marcose Baghdatise. Poté se zúčastnil poprvé v kariéře turnaje kategorie Masters. V Indian Wells porazil Igora Sijslinga a Pabla Andujara. Ve třetí fázi nestačil v krásném a vyrovnaném zápase na Andyho Murraye.\n\nDruhý týden sezóny zavítal na aucklandský Heineken Open, kde do hlavní soutěže postoupil z kvalifilace. V úvodním kole přehrál Brazilce Thomaze Bellucciho, následně vyřadil druhého nasazeného Lotyše Ernestsa Gulbise ve třech setech. Donald Young ve čtvrtfinále získal pouze pět gamů a v semifinále jej nezastavila ani jihoafrická turnajová čtyřka Kevin Anderson, proti níž zvládl koncovky obou setů. Ve finále zdolal Francouze Adriana Mannarina. Připsal si tak premiérové turnajové vítězství na okruhu ATP Tour a stal se šestým šampionem turnaje ATP Tour narozeným v 90. letech 20. století, když navázal na Raonice, Dimitrova, Goffina, Tomica a Delbonise. Bodový zisk jej poprvé v kariéře posunul mezi elitní čtyřicítku hráčů žebříčku ATP, a to o 24 příček výše, když figuroval na 39. místě.\n\nV úvodním kole Australian Open nestačil na čerstvého vítěze sydneyského turnaje Viktora Troickiho.\n\nV dubnu se probojoval do finále antukového BRD Năstase Țiriac Trophy v Bukurešti, kde podlehl pátému nasazenému Španělovi Guillermu Garcíovi Lópezovi až po dvou prohraných tiebreacích..\n\nNa úvod roku reprezentoval Českou republiku na perthském Hopmanově poháru po boku Karolíny Plíškové. V singlových zápasech zdolal bývalou australskou světovou jedničku Lleytona Hewitta a podlehl Ukrajinci Alexandru Dolgopolovovi stejně jako americkému hráči Jacku Sockovi. S jednou výhrou a dvěma porážkami se český výběr umístil na druhém, prvním nepostupovém, místě skupiny A. Lednové Australian Open znamenalo vyřazení v prvním kole od argentinského kvalifikanta Renza Olivy, když ztratil vedení 2–1 na sety.\n\nNa antukovém Monte-Carlo Rolex Masters se ve druhém kole postaral o překvapení, když 13. dubna zdolal světovou jedničku a obhájce titulu Novaka Djokoviće ve třech setech. Pro českého 55. hráče žebříčku to byla první kariérní výhra nad členem elitní světové desítky. Srb tak utržil druhou porážku v probíhající sezóně a nejranější prohru za předešlé tři roky, když naposledy předtím vypadl v této fázi s Grigorem Dimitrovem na Mutua Madrid Open 2013. Jednalo se také o Srbův první nezvládnutý zápas s hráčem mimo Top 50 od vyřazení 74. mužem klasifikace Xavierem Malissem na AEGON Championships 2010. Ukončil tak sérii devíti vyhraných turnajů z posledních deseti startů. Ve třetím monackém kole pak Veselý nestačil na francouzskou nasazenou třináctku a pozdějšího finalistu Gaëla Monfilse, když uhrál jen tři gamy.\n\nNa French Open na úvod vyřadil Američana Rajeeva Rama po čtyřsetovém průběhu, aby poté neuhrál ani sadu na španělského antukáře Nicoláse Almagra.\n\nDo premiérového čtvrtého kola na grandslamu se probojoval ve Wimbledonu. V úvodních třech kolech neztratil žádný set a na jeho raketě skončili nizozemský kvalifikant Igor Sijsling, rakouská světová osmička Dominic Thiem, s nímž se poprvé utkal již v žákovském věku devíti let, a portugalská turnajová jednatřicítka João Sousa.\n\nPoté svedl první ryze český zápas ve wimbledonské mužské dvouhře od duelu Štěpánka s Hernychem v roce 2008 proti desátému nasazenému Tomáši Berdychovi. Za Berdychova vedení 2–1 na sety, 6–5 a 40:0 odvrátil při svém podání tři mečboly. Následně získal 10 z 11 míčů a v tiebreaku se ujal vedení 6:1. Pět setbolů v řadě však nezužitkoval. Série dalších 6 míčů pro oponenta znamenala poměr 6:7 a čtvrtý mečbol pro Berdycha, který prohospodařil i pátou šanci na ukončení zápasu, přestože čárový rozhodčí při mečbolu zahlásil Veselému aut. Hlavní rozhodčí však rozhodnutí změnil a opakovanou výměnu získal mladší 22letý hráč. Jestřábí oko v té chvíli nefungovalo pro přílišnou tmu, na níž si v závěru čtvrté sady stěžoval i Berdych. Veselý si zkrácenou hru připsal poměrem 11:9 a po 3:22 hodinách se duel musel dohrávat příští den. V úterní páté sadě dominoval devátý hráč žebříčku Berdych, jenž ji za 34 minut získal výsledkem 6–3 po využití osmého mečbolu. Po turnaji postoupil Veselý o šestnáct míst na 50. příčku.\n\n"}
{"id": "645458", "url": "https://cs.wikipedia.org/wiki?curid=645458", "title": "Forevermore (album)", "text": "Forevermore (album)\n\nForevermore je jedenácté studiové album hard rockové skupiny Whitesnake, vydané v březnu 2011.\n\nBonusy na \"Snake Pack\"\n\n\n"}
{"id": "645463", "url": "https://cs.wikipedia.org/wiki?curid=645463", "title": "Smrti", "text": "Smrti\n\nSmrti (sa. स्मृति, \"smṛti\"; výslovnost ), někdy též přepisováno jako smriti (z důvodu přítomnosti vokalického ṛ), je jedna ze dvou základních skupin hinduistických textů (druhou je \"šruti\", tzn. texty zjevené, védy). Spisy ze skupiny \"smrti\" pocházejí z doby po vzniku véd (někdy v 1. polovině 1. tisíciletí př. n. l.).\n\nPatří sem zejména védángy, šrautasútry, grhjasútry, purány, nítišástry, z konkrétních děl hlavně \"Manusanhitá\", \"Mahábhárata\" a \"Rámájana\".\n\n"}
{"id": "645464", "url": "https://cs.wikipedia.org/wiki?curid=645464", "title": "Selenocystein", "text": "Selenocystein\n\nSelenocystein je neesenciální proteinogenní aminokyselina podobná cysteinu, ale na rozdíl od něj má místo atomu síry atom selenu. Jedná se o výjimku z pravidla, že existuje pouze 20 proteinogenních aminokyselin – selenocystein se proto někdy označuje jako 21. proteinogenní aminokyselina (nicméně podobná situace je s pyrolysinem). Je to hlavní zdroj organického selenu.\n\nSelenocystein se váže na speciální tRNA, která nese antikodon UGA. Tento antikodon rozeznává UGA kodon na mRNA, což je za normálních okolností stopkodon – žádná aminokyselina by se v tomto případě neměla zařadit a prodlužování proteinu by se mělo zastavit. To, že se zařadí aminokyselina selenocystein, je způsobeno sekvencí v bezprostředním okolí kodonu UGA. Selenocystein se vyskytuje např. v selenoproteinech formiátdehydrogenázách.\n"}
{"id": "645465", "url": "https://cs.wikipedia.org/wiki?curid=645465", "title": "Kartografie Praha", "text": "Kartografie Praha\n\nKartografie PRAHA, a.s. je české nakladatelství zabývající se především vydáváním map a atlasů.\n\nPodnik vznikl pod názvem Kartografický a reprodukční ústav na základě vládního nařízení č. 1/1954 Sb. jako organizace rezortu Ústřední správy geodézie a kartografie pro kartografické činnosti při zpracování a tisku map pro potřeby státního hospodářství, škol i veřejnosti. V důsledku společenských změn před rokem 1968 byl ústav rozdělen na dvě státní organizace: Kartografické nakladatelství a Kartografii Praha, které byly v roce 1969 zpětně sloučeny do firmy Kartografie Praha s.p. V osmdesátých letech se stala součástí Geodetického a kartografického podniku.\n\nV roce 1990 byl Českým úřadem geodetickým a kartografickým založen podnik Kartografie Praha, státní podnik, který byl k 30. dubnu 1992 zrušen. Jeho nástupcem se stala společnost Kartografie PRAHA, a.s., která vznikla zápisem do obchodního rejstříku 4. května 1992 a jeho majitelem byl Fond národního majetku České republiky. Po postupných vlastnických změnách je od 4. února 2008 jediným akcionářem firmy František Talián, který je od roku 2002 předsedou představenstva společnosti. \n\n"}
{"id": "645467", "url": "https://cs.wikipedia.org/wiki?curid=645467", "title": "Virtuální prohlídka", "text": "Virtuální prohlídka\n\nVirtuální prohlídka je interaktivní prezentace prostoru. Na rozdíl od simulované 3D vizualizace se jedná o prezentaci reálně nasnímaných místností nebo exteriéru.\n\nDíky celkovému zornému úhlu 360° horizontálně a 180° vertikálně lze pomocí virtuální prohlídky získat mnohem lepší představu o prezentovaném prostoru než nabízí běžná fotografie. Uživatel sledující virtuální prohlídku na obrazovce nabývá dojem, že je fyzicky přítomen na prezentovaném místě a může interaktivně pomocí myši či klávesnice volit směr, kterým se chce podívat. Vidí tak prostor a objekty kolem sebe, nad i pod sebou. Přiblížením si může prohlédnout zajímavé detaily a naopak oddálením získá širokoúhlý pohled.\n\nSpojením několika virtuálních prohlídek pomocí aktivních bodů lze vytvořit virtuální procházku budovou či jiným prostorem. Problémem pak není projít z jedné místnosti do druhé, pouhým kliknutím myši.\n"}
{"id": "645474", "url": "https://cs.wikipedia.org/wiki?curid=645474", "title": "Lublanske novice", "text": "Lublanske novice\n\nLublanske novice ( \"Lublaňské noviny\") byly první slovinsky psané noviny, které v období let 1797 až 1800 vydával Valentin Vodnik.\n\nPrvní vydání Lublaňských novin vyšlo 4. ledna 1797. Do 30. června 1798 vycházely noviny dvakrát týdně – ve středu a v sobotu, poté vycházely jako týdeník každou sobotu. Poslední číslo novin vyšlo 27. prosince 1800. V posledním roce vedl vydávání novin Janez Šušnik.\n\nNoviny poskytovaly zprávy z bojišť, proklamace, jména zesnulých, ale také příspěvky národopisné, hospodářské, literární a historické. Vydávání novin provázel nedostatek materiální i morální podpory, objevovaly se také názory, že slovinský jazyk je chudý a smíchaný s němčinou. Noviny nakonec přestaly vycházet v předvečer doby, kdy Napoleonská okupace oblasti umožnila zavedení slovinštiny jako oficiálního zemského jazyka.\n\nV letech 1797 až 1800 tak celkem vyšlo 233 vydání, resp. 1874 stran, resp. 78 tisíc výtisků Lublaňských novin.\n\n"}
{"id": "645486", "url": "https://cs.wikipedia.org/wiki?curid=645486", "title": "Lorestán", "text": "Lorestán\n\nLorestán ( ) je provincie na západě Íránu uprostřed pohoří Zagros. Má rozlohu 28 294 km², žije v ní jeden a tři čtvrtě milionu obyvatel. Hlavním městem je Chorramábád. Provincie dostala svůj název od převládajícího etnika Lúrů, podle členění zavedeného v roce 2014 je součástí čtvrtého správního regionu. Tradičně se dělí na Malý Lorestán na severu a Velký Lorestán na jihu.\n\nPůvodními obyvateli byli Kassité, leželo zde jádro říše Elam. Z počátku 1. tisíciletí př. n. l. pocházejí cenné lorestánské bronzy. Ve středověku dosáhli místní atabegové faktické nezávislosti, k Persii oblast definitivně připojil až Abbás I. Veliký. Ve třicátých letech 20. století odstartoval Rezá Šáh Pahlaví rozsáhlou kampaň, v níž donutil místní odbojné kočovníky přijmout usedlý způsob života.\n\nLorestán je hornatá země, nejvyšším vrcholem je Oštorankúh (4050 m n. m.). Podnebí je vlhké a kontinentální: letní teploty přesahují 30 °C, v zimě se vyskytují mrazy a sněhové srážky. V horách převládá pastevectví, v úrodném údolí řeky Dez rostou mandloně a ořešáky a pěstují se obiloviny, rýže a bavlník. Těží se molybden a železná ruda.\n\n"}
{"id": "645488", "url": "https://cs.wikipedia.org/wiki?curid=645488", "title": "Dwight Howard", "text": "Dwight Howard\n\nDwight David Howard (* 8. prosince 1985, Atlanta, Georgia, USA) je americký basketbalista hrající v současnosti za tým Los Angeles Lakers, obvykle na pozici centra v NBA. Po kariéře na střední škole byl draftován v roce 2004 jako číslo jedna týmem Orlando Magic, kde hrál do roku 2012. Následovala angažmá v Lakers, Rockets, Hawks a Hornets.\n\nHoward byl draftován v roce 2004 do Orlanda Magic v situaci, kdy v předchozí sezóně získalo pouze 21 výher a ztratilo svého nejlepšího hráče Tracyho McGradyho. Howard měl McGradyho postupně nahradit, což se mu povedlo v již první sezónně, kterou ukončil s průměrem 12 bodů a 10 doskoků na zápas. Těmito výkony se dostal do výběru nováčku a skončil třetí v hlasování o nováčka roku za Emekou Okaforem a Benem Gordonem.\n\nPřed začátkem sezóny nabral 10 kg svalové hmoty na přání kouče Briana Hilla, který z něho chtěl vychovat čistokrevného pivota jako byl bývalý hráč Orlanda Shaquille O'Neal. Na letním přípravném soustředění se Howard zaměřil na obrannou část hry a na hru jeden na jednoho pod košem. Dne 15. listopadu 2005 se Howard stal nejmladším hráčem, který kdy získal přes 20 bodů a přes 20 doskoků v jednom zápase. Na konci sezóny měl 15,8 bodů a 12,5 doskoků na zápas. S tímto počtem doskoků byl druhý v počtu doskoků na zápas. Také se stal šestým v úspěšnosti střelby. I přes Howardovo zlepšení mělo Orlando 36 výher a 46 proher a znovu se nedostalo do playoff.\n\nV třetí sezóně dostal Howard první pozvánku do NBA All-Star game. All-Star game ukončil s 20 body a 12 doskoky. 14. dubna vstřelil proti Philadelphia 76ers 35 bodů, což bylo jeho životní maximum. Pod jeho vedením se Orlando dostalo do playoff, kde v prvním kole narazili na budoucího finalistu Detroit Pistons, takže Orlando skončilo v prvním kole a Howard zakončil sezónu s průměrem 17,6 bodů a 12,3 doskoků na zápas a byl zařazen do třetího výběru NBA.\n\nHoward pokračoval ve sbírání skvělých čísel a zapisování do statistik, v sezóně 2007/2008 i s pomocí Rasharda Lewise a Hidayeta Türkoğlu, tureckého internacionála. Tato sezńa byla zatím nejlepší sezónou pro Magic. Howardova precizní hra ho dostala až do All-Star game, kde si zahrál v základu. 16. února 2008 při All-Star game víkendu vyhrál Slam Dunk Contest 2008 (soutěž ve smečování). Howard vedl Magic k prvnímu titulu v divizi po dvanácti letech a k třetímu místu v konferenci. V prvním kole playoff porazili Toronto Raptors a v druhém kole narazili znovu na Detroit. I přesto, že na zápas 4 a 5 Detroitu chyběl rozehrávač Chauncey Billups Orlando nevyužilo šanci k postupu a prohrálo 1-4. Ten samý týden byl Howard zařazen do prvního NBA týmu.\n\nNásledující sezónu byl opět vybrán do NBA All-Star game. 11 zápasů před koncem základní části Orlando získalo divizní titul a zajistilo si třetí místo v playoff. Na konci základní části získal \"The best defensive player award\" (nejlépe bránící hráč). V prvním kole playoff narazili na Philadelphia 76ers, které vyřadili v šesti zápasech. V druhém kole narazili na Boston Celtics se kterými dotáhli sérii až do sedmého zápasu, který nakonec vyhráli. V dalším kole vyřadili tým Lebrona Jamese Cleveland Cavaliers a čekalo na ně finále proti Los Angeles Lakers. Po prvních dvou výhrách Lakers a jedné výhře Magic čtvrtý zápas Magic prohráli v prodloužení a pátý doma jednoduše vyhráli a tak se stali mistři NBA.\n\nV další sezóně došlo k zásadní změně v týmu. Z New Jersey Nets přišel Vince Carter, ale odešel Hedo Turkoglu do Toronta Raptors. Stejně jako dvě předchozí sezóny se Magic dařilo skvěle. Howard byl dokonce dvakrát vyhlášen hráčem týdne. 21. ledna 2010 se dostal do své další All-Star game. Na konci sezóny Magic získali třetí po sobě jsoucí titul v divizi. V playoff porazili Charlotte i Atlantu 4-0 a čekalo je semifinále proti Boston Celtics, proti kterému vypadli po šesti zápasech.\n\nV březnu 2016 byl Howard ještě jako hráč Houston Rockets v zápase proti Atlanta Hawks usvědčen z toho, že na míč nanesl lepivý sprej Stickum. Na použití spreje se přišlo ve chvíli, kdy se hráč Atlanty Paul Millsap chystal házet trestý hod a míč se mu lepil na ruce. Howard incident zlehčoval a tvrdil, že sprej používá pět let na vysušení rukou. Nakonec nebyl nijak potrestán, NBA ale vydala upozornění všem týmům, že použití lepivých látek je zakázáno.\n\nPoužití lepivého spreje se dříve rozšířilo v National Football League. Hráči si od něj slibovali, že budou lépe chytat; v roce 1981 však byl zakázán.\n\n"}
{"id": "645490", "url": "https://cs.wikipedia.org/wiki?curid=645490", "title": "Nino Abesadze", "text": "Nino Abesadze\n\nNino Abesadze (: נינו אבסדזה, gruzínsky: ნინო აბესაძე; * 12. dubna 1965) je izraelská politička a bývalá poslankyně Knesetu za stranu Kadima.\n\nNarodila se v Tbilisi v Sovětském svazu, v dnešní Gruzii, gruzínskému otci a židovské matce. Vysokoškolské vzdělání získala na Státní univerzitě v Tbilisi v oboru literatura a ruská jazykověda. Matka se třemi sestrami emigrovala do Izraele v roce 1980. Nino přesídlila do Izraele v 90. letech 20. století. Je rozvedená, má dvě děti. Hovoří hebrejsky, francouzsky, rusky a gruzínsky.\n\nPůsobí v médiích. Je ve správní radě úřadu pro televizi a rozhlas a ve správní radě izraelské loterie. Publikovala v denících Jedi'ot achronot a Vesti.\n\nDo Knesetu nastoupila po volbách roku 2009, ve kterých kandidovala za stranu Kadima. Mandát ale získala až dodatečně v listopadu 2010 jako náhradnice za dosavadního poslance Cachiho Hanegbiho. Působila jako členka parlamentního výboru pro státní kontrolu.\n\n"}
{"id": "645500", "url": "https://cs.wikipedia.org/wiki?curid=645500", "title": "Hormozgán", "text": "Hormozgán\n\nProvincie Hormozgán ( ) je jedna z íránských provincií. Má rozlohu 70 697 km². Hlavním městem je přístavní město Bandar Abbás.Součástí provincie je i 14 ostrovů v Perském zálivu. Délka pobřeží je přibližně 1000 km.\nProvincie je převážně hornatá. Zasahuje do ní jižní cíp pohoří Zagros. Klima je velmi horké a vlhké, s letními teplotami nad 49C . Hustota srážek je malá.\nV provincii se nachází 11 přístavů, 5 vnitrostátních a 3 mezinárodní letiště. Ekonomika je zaměřena hlavně na lov ryb. ( 30 % podílu na íránském trhu ).\n"}
{"id": "645503", "url": "https://cs.wikipedia.org/wiki?curid=645503", "title": "Ofir Pines-Paz", "text": "Ofir Pines-Paz\n\nOfir Pines-Paz (: אופיר פינס-פז) je izraelský politik a bývalý poslanec Knesetu za Stranu práce.\n\nNarodil se 11. července 1961 v Rišon le-Cijon. Vysokoškolské vzdělání bakalářského smměru v oboru mezinárodní vztahy získal na Hebrejské univerzitě, magisterský titul z oboru veřejná politika získal na Telavivské univerzitě. V letech 1979–1982 sloužil v izraelské armádě, kde dosáhl hodnosti štábního seržanta (samal rišon). Hovoří hebrejsky a anglicky.\n\nPůsobil jako generální tajemník Strany práce, předseda úřadu pro rehabilitaci vězňů a byl zástupcem ředitele odboru Židovské agentury pro imigraci a absorpci.\n\nDo Knesetu nastoupil už po volbách roku 1996, ve kterých kandidoval za Stranu práce. V letech 1996–1999 pak působil v parlamentním výboru pro vyšetření zřícení mostu na makabiádě, ve výboru finančním, výboru pro imigraci a absorpci a předseda výboru pro zahraniční dělníky. Byl rovněž předsedou podvýboru pro daně. Ve volbách roku 1999 mandát obhájil. Pracoval pak jako předseda výboru pro ústavu, právo a spravedlnost, výboru pro práci, sociální věci a zdravotnictví, výboru pro vědu a technologie, výboru House Committee, výboru státní kontroly, výboru pro zahraniční dělníky, výboru pro imigraci, absorpci a záležitosti diaspory, výboru pro zahraniční záležitosti a obranu a výboru pro práva dětí. Předsedal společnému výboru pro zákon o odposleších a byl členem parlamentních vyšetřovacích komisí o násilí ve sportu a o otázkách vody. Zároveň byl v tomto funkčním období předsedou poslaneckého klubu Strany práce. Opětovně byl zvolen ve volbách roku 2003. Ve funkčním období 2003–2006 pak zastával post člena v\nýboru pro ústavu, právo a spravedlnost, výboru pro státní kontrolu a výboru pro vědu a technologie.\n\nZvolen byl i ve volbách roku 2006. Po nich zasedal ve výboru Knesetu pro zahraniční záležitosti a obranu, výboru pro ekonomické záležitosti, výboru pro záležitosti vnitra a životního prostředí, výboru pro ústavu, právo a spravedlnost. Předsedal parlamentnímu vyšetřovacímu výboru o komisi pro nároky. Zvolení se dočkal i ve volbách roku 2009. Po nich ale v Knesetu nezůstal celé funkční období a v lednu 2010 se mandátu vzdal. Nahradila ho Ejnat Wilf. V letech 2009–2010 ještě v parlamentu zasedal ve výboru pro zahraniční záležitosti a obranu, výboru pro ústavu, právo a spravedlnost a výboru pro imigraci, absorpci a záležitosti diaspory.\n\nMá za sebou i vládní posty. V roce 2005 byl ministrem vnitra a v roce 2006 ministrem vědy a technologie.\n\n"}
{"id": "645508", "url": "https://cs.wikipedia.org/wiki?curid=645508", "title": "Integrální obraz", "text": "Integrální obraz\n\nIntegrální obraz je způsob digitální reprezentace obrazu tak, že každý bod formula_1 představuje součet hodnot předchozích pixelů doleva a nahoru. Tedy pravý spodní bod obsahuje součet všech pixelů obrázku. \n\nMatematický zápis integrálního obrazu formula_2, kde formula_3 je pozice v integrálním obraze a formula_4 představuje vstupní obrázek.\n"}
{"id": "645509", "url": "https://cs.wikipedia.org/wiki?curid=645509", "title": "Třída De Zeven Provinciën (1941)", "text": "Třída De Zeven Provinciën (1941)\n\nTřída De Zeven Provinciën je třída lehkých křižníků postavených pro Nizozemské královské námořnictvo. Skládá se ze dvou jednotek – \"De Ruyter\" a \"De Zeven Provinciën\". Křižníky byly rozestavěny roku 1939, vypuknutí druhé světové války ale způsobilo, že byly dokončeny až po 14 letech – v roce 1953. Oba křižníky nizozemské námořnictvo provozovalo až do 70. let a poté je odprodalo Peru. \"Almirante Grau\" byl do 26. září 2017 vlajkovou lodí peruánského námořnictva a byl tak posledním aktivním klasickým křižníkem, jehož výzbroj byla založena na dělostřelectvu.\n\nHistorie této třídy sahá až před druhou světovou válku. Stavba obou křižníků začala roku 1939, brzy nato ji ale přerušila druhá světová válka, ve které neutrální Nizozemsko přepadla a okupovala Třetí říše, která oba rozestavěné křižníky ukořistila. Jejich stavbu však nedokončila. Po válce se Nizozemsko rozhodlo oba křižníky dostavět, stavbu ale zpozdily rozsáhlé změny projektu, které přineslo zapracování válečných zkušeností. Zcela se změnila výzbroj, pohonný systém i silueta lodí.\n\nJiné byly i názvy – \"De Zeven Provinciën\" byl dokončen jako \"De Ruyter\" (C-801), zatímco jeho sesterská loď \"Eendracht\" jméno změnila dokonce dvakrát – nejprve na \"Kijkduin\" a poté na definitivní \"De Zeven Provinciën\" (C-802). Práce na \"De Ruyteru\" se rozeběhly v roce 1947 a loď do služby vstoupila 18. listopadu 1953. \"De Zeven Provinciën\" svou sesterskou loď následoval 17. prosince 1953.\n\nPodle původního projektu měly křižníky nést deset 152mm kanónů ve dvou dvoudělových a dvou třídělových věžích. Doplňovalo by je čtrnáct 40mm protiletadlových kanónů, osm 12,7mm kulometů a šest 533mm torpédometů. Křižníky měly dále nést dva katapulty a dva průzkumné letouny. Pohonný systém mělo tvořit šest kotlů a tři převodové turbíny.\n\nPo válce se zásadně změnil pohon, výzbroj, elektronika i vnější podoba obou lodí. Hlavní výzbroj \"De Ruyteru\" po jeho dokončení tvořilo osm dvouúčelových plně automatických 152mm kanónů, umístěných ve čtyřech dělových věžích. Ty doplňovalo osm 57mm kanónů v dvoudělových věžích a osm 40mm kanónů v jednohlavňových postaveních.\n\nNově uspořádaný pohonný systém se kládal ze čtyř kotlů a dvou převodových turbín, rozdělených pro zvýšení bojové odolnosti lodi do dvou skupin. Proto křižníky dostaly i druhý komín. Počet lodních šroubů se snížil ze tří na dva.\n\n\"De Zeven Provinciën\" prodělal v letech 1962–1964 zásadní modifikaci na raketový křižník. Přestavba zahrnovala redukci výzbroje na čtyři 152mm kanóny, šest 57mm kanónů a čtyři 40mm kanóny, přičemž získaný prostor na zádi byl použit pro instalaci protiletadlového raketového kompletu RIM-2 Terrier (Nizozemsku byl pouze zapůjčen). Stejnou přestavbou měl původně projít i \"De Ruyter\", nakonec se ale neuskutečnila. Nizozemsko oba křižníky prodalo Peru, stalo se tak v roce 1973 a 1976.\n\nPeruánské námořnictvo prošlo v 70. letech 20. století rozsáhlou modernizací a expanzí, která měla zemi zařadit mezi regionální námořní mocnosti. Část lodí přitom Peru získalo z Nizozemska – jednalo se o oba křižníky třídy \"De Zeven Provinciën\" a osm torpédoborců tříd \"Holland\" a \"Friesland\". \"De Ruyter\" Peru zakoupilo 7. března 1973 a do služby ho zařadilo 23. května 1973 jako \"Almirante Grau\" (CLM-81). \"De Zeven Provinciën\" zakoupilo v srpnu 1976, pojmenovalo ho \"Aguirre\" (CH-84) a loď převzalo v roce 1978 po skončení její přestavby na vrtulníkový křižník. Obě lodi byly částečně modifikovány.\n\n\"Almirante Grau\" byl modernizován v letech 1985–1987. Hlavní dělostřelecká výzbroj zůstala zachována, počet kanónů lehčích ráží ale byl redukován. Přibyla však raketová výzbroj – osm italských protilodních střel Otomat a jeden osminásobný vypouštěcí kontejner Albatros pro protiletadlové řízené střely Selenia Aspide. Modernizována byla také elektronika. V aktivní službě byl křižník do 26. září 2017, kdy byl vyškrtnout z rejstříku peruánske floty.\n\nVyužití křižníku \"De Zeven Provinciën\" bylo ovlivněno vrácením raketového systému Terrier do USA. Plavidlo proto bylo přestavěno na vrtulníkový křižník. Na záď dostal přistávací plochu o rozměrech 20,4 x 16,5 metru a hangár pro uložení tří těžkých vrtulníků, na jehož střeše bylo druhé přistávací místo. Hlavňová výzbroj čtyř 152mm kanónů, šesti 57mm kanónů a čtyř 40mm kanónů zůstala zachována. Přestavěnou loď peruánské námořnictvo převzalo 24. února 1978. V roce 1999 byl vyřazen.\n\n"}
{"id": "645510", "url": "https://cs.wikipedia.org/wiki?curid=645510", "title": "Sacharimetr", "text": "Sacharimetr\n\nSacharimetr (sacharometr, cukroměr) je přístroj, který měří obsah cukru (sacharózy) ve vodném roztoku. Využívá toho, že rovina polarizovaného světla je cukerným roztokem stáčena úměrně jeho koncentraci.\n\nTo, že rovina polarizovaného světla je stáčena některými organickými roztoky, je známo již od počátku 19. století. Z 19. století také pocházejí první polarimetry.\n\n"}
{"id": "645511", "url": "https://cs.wikipedia.org/wiki?curid=645511", "title": "Carlos Saavedra Lamas", "text": "Carlos Saavedra Lamas\n\nCarlos Saavedra Lamas (1. listopadu 1878 Buenos Aires – 5. května 1959 Buenos Aires) byl argentinský akademik a politik, který se v roce 1936 stal prvním latinský Američan, který získal Nobelovu cenu za mír.\n\nZískal doktorát z práv na Univerzitě v Buenos Aires a začal učit právo a sociologii na Národní univerzitě La Plata.\n\nJako akademik se věnoval hlavně pracovnímu právu a je spojen s prvními lety Mezinárodní organizace práce (ILO). Jeho politická kariéra začala v roce 1906, od roku 1908 po dvě období působil v argentinském parlamentu, kde se zajímal hlavně o zahraniční vztahy. V roce 1915 se stal ministrem spravedlnosti a vzdělání. Mezi lety 1932 a 1938 působil jako argentinský ministr zahraničí a zprostředkoval mírovou smlouvu, která ukončila válku o Gran Chaco. Nejen za to získal v roce 1936 Nobelovu cenu za mír.\n"}
{"id": "645512", "url": "https://cs.wikipedia.org/wiki?curid=645512", "title": "Macecha (Krušné hory)", "text": "Macecha (Krušné hory)\n\nMacecha (1113 m n. m.) je plochá hora v Krušných horách, po Klínovci (východní vrcholové partie) druhá nejvyšší hora Ústeckého kraje. Nachází se na území okresu Chomutov, 1,5 km jižně od Háje, mezi Klínovcem a Meluzínou. Vrchol je zalesněný převážně smrkovým lesem a na rozdíl od sousední Meluzíny je zcela bez výhledu. Částečné výhledy umožňují dvě louky na jižním svahu a dosud nízký les na východním svahu.\n\nPůvodní německý název vrcholu byl . V minulosti se používal také název Malý Klínovec a jméno Macecha zavedl až okresní názvotvorný výbor v roce 1976 jako překlad německého názvu.\n\nNecelý kilometr severozápadně od vrcholu je dolní stanice sedačkové lanovky na Klínovec, který se tyčí necelé dva kilometry západně od Macechy a na jehož jihovýchodním svahu se nachází nejvyšší bod Ústeckého kraje (1225 m n. m., vrchol ve výšce 1244 m n. m. se již nachází na území Karlovarského kraje). Asi 1,5 km jihovýchodně se rozkládá výrazný skalnatý vrchol Meluzíny, nejdivočejší krušnohorské tisícovky. Její vrcholová plošina je dosud odlesněná a poskytuje vynikající kruhové výhledy, mj. právě na Macechu. Přibližně kilometr severovýchodním směrem leží přírodní rezervace Horská louka u Háje.\n\nNa vrchol nevede žádná značená cesta. Nejlépe přístupný je ze silnice mezi Božím Darem a Měděncem, která Macechu obchází ze severu a kterou kopírují i červeně a zeleně značené turistické cesty a také cyklostezka č. 23 a 3002. Od rozcestí Selský les odbočuje z této silnice k jihu neznačená cesta, která po necelém kilometru dojde přímo na vrchol.\n\n"}
{"id": "645516", "url": "https://cs.wikipedia.org/wiki?curid=645516", "title": "Ian Gillan Band", "text": "Ian Gillan Band\n\nIan Gillan Band byla jazz rocková skupina, založená frontmanem Deep Purple Ianem Gillanem v roce 1975, fungovala až do roku 1978, kdy založil skupinu Gillan.\n\n"}
{"id": "645518", "url": "https://cs.wikipedia.org/wiki?curid=645518", "title": "Gílán", "text": "Gílán\n\nProvincie Gílán ( ) je jednou z jednatřiceti íránských provincií ležící na pobřeží Kaspického moře, mezi provinciemi Mazandarán na východ od Gílánu a Ardabíl na západ od Gílánu. Na jih od Gílánu leží provincie Zandžán a Kazvín a na sever od Gílánu leží Kaspické moře. Hlavním městem Gílánu je Rašt. Hlavním přístavem je Bandar-e Anzalí.\n"}
{"id": "645524", "url": "https://cs.wikipedia.org/wiki?curid=645524", "title": "Ghálib Madžádala", "text": "Ghálib Madžádala\n\nGhálib Madžádala (: ראלב מג'אדלה, \"Raleb Madž'adala\", : غالب مجادلة, ‎* 5. dubna 1953, Baka al-Garbija) je izraelský politik a poslanec Knesetu za Stranu práce. V letech 2003 až 2009 zastával různé posty v izraelských vládách, a to nejprve ministra bez portfeje v roce 2003 a následně ministra vědy a technologie v letech 2007 až 2009.\n\nNarodil se v obci Baka al-Garbija, kde nadále bydlí. Získal středoškolské vzdělání. Je ženatý, má čtyři děti. Hovoří anglicky a arabsky. Je členem komunity izraelských Arabů.\n\nPůsobil jako tajemník mládežnického hnutí ha-No'ar ha-oved ve-ha-lomed, zasedal ve vedení odborové centrály Histadrut, kde předsedal jeho sportovnímu a vzdělávacímu odboru.\n\nDo Knesetu nastoupil už po volbách roku 2003, ve kterých kandidoval za Stranu práce. Mandát ale získal až jako náhradník od června 2004. Působil pak v parlamentním výboru pro vzdělávání, kulturu a sport, ve výboru petičním a výboru pro práci, sociální věci a zdravotnictví. Předsedal výboru pro vnitřní záležitosti a životní prostředí. Ve volbách roku 2006 mandát obhájil. Pracoval pak jako předseda výboru pro vnitřní záležitosti a životní prostředí, byl členem výboru pro vědu a technologie, výboru pro zahraniční dělníky, výboru pro práci, sociální věci a zdravotnictví a výboru pro jmenování islámských soudců.\n\nPo volbách roku 2009 nastoupil do Knesetu jako náhradník od dubna 2010 za Juli Tamira. Zasedá ve výboru finančním a výboru pro státní kontrolu. Působí jako místopředseda Knesetu. V lednu-březnu 2003 byl členem vlády coby ministr bez portfeje, jako první Izraelec muslimského původu. V letech 2007–2009 pak působil jako ministr vědy a technologie Izraele. Ve volbách v roce 2013 kandidoval v parlamentních volbách za Stranu práce, ale kvůli pro své pořadí na kandidátní listině se do Knesetu nedostal. Nakonec k tomu došlo až v prosinci 2014, kdy získal jako náhradník poslanecký mandát po rezignaci Benjamina Ben Eliezera.\n\n"}
{"id": "645528", "url": "https://cs.wikipedia.org/wiki?curid=645528", "title": "Too big to fail", "text": "Too big to fail\n\nToo big to fail (česky ) je princip makroekonomické a politické teorie, dle které mohou být finanční nebo průmyslové podniky tak velké, že jejich bankrot by ohrozil celé hospodářství. Proto je stát musí chránit před potenciálním bankrotem s použitím veřejných výdajů. Stát nebo centrální banka jim proto má pomoci například tím, že se zaručí za jejich dluhy, že je převezme nebo odkoupí jejich podíly, a tak se je pokusí před bankrotem zachránit. Řada států včetně bývalého Československa tak skutečně jednala a jedná, zejména v obdobích hospodářských krizí, s lepšími i horšími výsledky. \n\nAž do roku 1950 mohla americká národní banka Federální rezervní systém ohroženou banku buď nechat zbankrotovat, nebo odkoupit její podíly. Zákon z roku 1950 jí navíc umožnil, aby ohrožené bance poskytl půjčku. Tato možnost se začala využívat až mnohem později, v 80. letech, rozšířila se však v době finanční krize od roku 2008. Některé vlády podobně zachraňovaly i velké průmyslové podniky, aby zabránily růstu nezaměstnanosti a podobně. \n\nKritikové soudí, že se i sebevětší podniky mají nechat zbankrotovat, protože v dlouhodobém měřítku bude hospodářství zdravější a stát se nebude tolik zadlužovat. Spor se vede také o tom, jak rozlišit „příliš velké“ banky a podniky. Předseda americké centrální banky Alan Greenspan navrhl, že „příliš velké“ banky se má finanční regulátor pokusit rozdělit, aby k takovým případům nedocházelo. Jiní navrhují, aby se příliš velké podniky progresivně zdaňovaly a vytvářela se tak rezerva pro případ krize.\n\nPo privatizaci v 90. letech se řada velkých průmyslových podniků, které se dostaly do potíží (například kladenské ocelárny), domáhala pomoci státu, který tehdy ještě státní banky nutil, aby jim poskytovaly další půjčky. To nakonec vedlo k tomu, že se velké banky samy dostaly do potíží a stát je pak sanoval převzetím jejich klasifikovaných úvěrů a nedobytných pohledávek, což byla hlavní příčina hospodářské recese konce 90. let.\n\nVe světové finanční krizi od roku 2008 americká vláda i řada evropských vlád poskytla pomoc bankám i velkým průmyslovým podnikům (například americkým automobilkám, německé firmě Opel a dalším). O jejich úspěšnosti se vedou spory, vlády však pod tlakem veřejnosti sotva mohly jednat jinak. Podobný problém vznikl u evropských zemí, které platí eurem a dostaly se do finančních potíží (Řecko, Irsko). Protože jejich bankrot by mohl vést k občanským nepokojům a ohrozit samu měnu, vytvořila Evropská unie velký rezervní fond, který jim poskytl výhodné půjčky, vymínil si však zavedení úsporných opatření a reforem.\n\n\n"}
{"id": "645531", "url": "https://cs.wikipedia.org/wiki?curid=645531", "title": "SURF", "text": "SURF\n\nSURF () je metoda, která dokáže popsat obrázek pomocí deskriptorů. Jedná se novější obdobu metody SIFT. Popis pomocí deskriptorů vygenerovaných metodou SURF je invariantní vůči rotaci a vzdálenosti kamery od popisovaného objektu. \n\nAlgoritmus SURF se využívá v mnoha aplikacích počítačového vidění. Je používán např. pro rekonstrukci 2D a 3D scén, klasifikaci obrázků a především pro rychlý popis obsahu obrázku. Míru podobnosti dvou obrázků lze měřit např. Eukleidovskou vzdáleností. \n\nPrůběh metody SURF lze rozdělit na dvě fáze. V první fázi se hledají klíčové body obrázku, kterými mohou být rohy, skvrny nebo T-spoje. Druhou fází je výpočet deskriptoru z okolí klíčového bodu.\n\nSURF využívá pro detekci klíčových bodů integrální obraz. Pomocí integrálního obrazu je možné získat údaj o intenzitě oblasti obrázku v konstantním čase s potřebou znát jen krajní body oblasti. K detekci významných bodů v obraze se využívá detektoru založeného na výpočtu determinantu Hessovy matice. V tomto případě má Hessova matice následující tvar:\n\nKde formula_2 představuje bod ve vstupním obraze formula_3 a formula_4 je konvoluce druhé derivace Gaussovy funkce formula_5 se vstupním obrázkem formula_3.\n\n\n"}
{"id": "645532", "url": "https://cs.wikipedia.org/wiki?curid=645532", "title": "Emily Greene Balch", "text": "Emily Greene Balch\n\nEmily Greene Balch (8. ledna 1867 Boston – 9. ledna 1961) byla americká akademička, spisovatelka, kvakerka a pacifistka, která v roce 1946 spolu s Johnem Mottem získala Nobelovu cenu za mír, a to hlavně za práci v Mezinárodní ženské lize za mír a svobodu (WILPF) a ve Společnosti národů.\n\n"}
{"id": "645537", "url": "https://cs.wikipedia.org/wiki?curid=645537", "title": "Východní Ázerbájdžán", "text": "Východní Ázerbájdžán\n\nVýchodní Ázerbájdžán ( ) ( ) je jedna ze 31 íránských provincií, která se nachází v severozápadní části země. Hraničí s Arménií, Ázerbájdžánem a íránskými provinciemi Ardabíl, Zandžán a Západní Ázerbájdžán. Hlavním městem je Tabríz.\n\nProvincie se rozkládá na ploše přibližně 45 651 km². Žijí zde přibližně čtyři milióny obyvatel, hustota osídlení činí 88,02/km². Provinciese dělí na 23 šáhrestánů, tj. okresů (stav v roce 2010), mezi jinými to jsou Ahar, Adžabšír, Bostan Abad, Bonab, Čarojmak, Tabríz, Džolfa, Sarab, Šabestar, Kalejbar, Maragha, Marand, Malekan, Mijana, Heris a Haštrúd. Historické město Tabríz je nejdůležitější město provincie. Provincie má společné hranice s republikami Ázerbájdžán a Arménie. Nejvyšší vrchol Východního Ázerbájdžánu je hora Sahand s výškou 3722 m, ležící na jih od Tabrízu.\n\nPodnebí provincie je chladné a suché. Teploty dosahují až na 8,9 °C v Tabriz, a 20 °C v Maraqeh, v zimě klesá až -10-15 °C nejméně (v závislosti na tom, jak je studená zima). Ideální období pro návštěvu této provincie jsou v jarních a letních měsících.\n\n"}
{"id": "645538", "url": "https://cs.wikipedia.org/wiki?curid=645538", "title": "Tommy Aldridge", "text": "Tommy Aldridge\n\nTommy Aldridge (* 15. srpna 1950) je americký hard rockový a heavy metalový bubeník, známý hlavně jako člen skupin Black Oak Arkansas, Pat Travers Band, Ozzy Osbourne, Gary Moore, Whitesnake, Ted Nugent a v současné době hraje s Thin Lizzy.\n\n\n\n\n\n\n\n\n"}
{"id": "645542", "url": "https://cs.wikipedia.org/wiki?curid=645542", "title": "Ujezd", "text": "Ujezd\n\nUjezd ( , ) je někdejší administrativní dělení Rusi, Moskevského knížectví, Ruského impéria a zpočátku také RSFSR a jeho původ sahá do 13. století. Ujezdy byly po většinu dějin Ruska druhým stupněm administrativního dělení. Poté co Rusko anektovalo Ukrajinu, Záporoží a Krymský chanát, tato území byla následně reformována a rozdělena na \"ujezdy\", nicméně ty byly místním obyvatelstvem nadále nazývány \"povity\".\n\nPůvodní označení pro skupiny vícero volostí, se tvořily v okolí nejvýznamnějších měst. Ujezdy byly spravovány zástupci (\"naměstniky\") kňaze a od 17. století, \"vojvody\".\n\nRoku 1708 byly carem Petrem Velikým ustanoveny administrativní reformy, které rozčlenily Rusko do gubernií. Nižší členění na ujezdy bylo zrušeno, ale roku 1727 bylo obnoveno jako výsledek kateřinské administrativní reformy.\n\nZa doby administrativních reforem v SSSR (1923–1929), byla většina ujezdů přeměněna na rajony (okresy). Na Ukrajině byly ujezdy reformovány do 40 okrugů, které byly v letech 1923 až 1932 nejvyšším stupněm administrativního rozdělení.\n\nUjezdy v Besarabské gubernii se nazývaly rumunsky \"ținut\" nebo \"judeţ\" („župa“).\n\n"}
{"id": "645544", "url": "https://cs.wikipedia.org/wiki?curid=645544", "title": "Hatterasův ostrov", "text": "Hatterasův ostrov\n\nHatterasův ostrov (dříve Croatoan) je ostrov ležící nedaleko východního pobřeží Severní Karolíny. Ostrov osadníci z ostrova Roanoke, který leží severně od tohoto ostrova, nazývali Croatoan. V letech 1585 – 1587 zde měli kolonii, v níž žilo 110 osob. Na něm se narodilo 18. srpna 1587 první dítě anglicky mluvících osadníků v Novém světě, dostalo jméno \"Virginia Dare\". Když se vůdce osadníků v roce 1590 znovu vrátil na ostrov, našel zde jen pozůstatky z osídlení. Nikdy nebylo vysvětleno, co se v osadě odehrálo. Tato druhá osada vstoupila do historie jako \"Ztracená kolonie\". Zmizení jejích obyvatel je stále záhadou.\n\nOd pobřeží pevniny ostrov odděluje uzavřený záliv \"Pamlico Sound\". Na východním pobřeží ostrova se nachází Hatterasův mys a města \"Rodanthe, Salvo, Avon, Buxton, Frisco a Hatteras.\" Byl zde vybudován maják a tím je ostrov významný pro námořní plavbu. První maják byl na mysu postaven v roce 1803, nahrazen byl novým majákem už v roce 1870. Současný maják je nejvyšší v USA a zároveň je nejvyšší zděný maják světa (2009). V roce 1999 si ustupující pobřežní čára vynutila přemístění majáku více do vnitrozemí. Na ostrově se provozuje hlavně sportovní rybolov, surfing, windsurfing a kiteboarding. Pro turisty je zde nabízeno rozličné ubytování od hotelů a bytů až po luxusní přímořské chalupy. Ostrov je často používán pro pořádání svateb, rodinných oslav a speciálních událostí.\n\n"}
{"id": "645545", "url": "https://cs.wikipedia.org/wiki?curid=645545", "title": "Reb Beach", "text": "Reb Beach\n\nReb Beach (* jako Richard Earl Beach, Jr., 31. srpna 1963, Pittsburgh, Pensylvánie, Spojené státy) je americký rockový kytarista, známý především jako člen skupin Whitesnake a Winger.\n\n"}
{"id": "645547", "url": "https://cs.wikipedia.org/wiki?curid=645547", "title": "Západní Ázerbájdžán", "text": "Západní Ázerbájdžán\n\nZápadní Ázerbájdžán ( kurdsky : Azirbaycanî Rojeva / ئازەربایجانا رۆژاڤا) je íránská provincie nacházející se v severozápadní části země. Sousedí s Tureckem, Irákem a provinciemi Východní Ázerbájdžán, Zandžán a Kurdistán.\nProvincie se rozkládá na ploše 39 487 km². V provincii žije 3 015 361 obyvatel. Hlavní město je Orumíje.\n"}
{"id": "645549", "url": "https://cs.wikipedia.org/wiki?curid=645549", "title": "Los Ríos", "text": "Los Ríos\n\nRegion Los Ríos ( doslovně \"Region Řeky\") je jedním z chilských regionů. Sousedí na severu s regionem Araucanía, na jihu s regionem Los Lagos. Na východě je ohraničen státní hranicí s Argentinou, na západě Pacifikem. Los Ríos vznikl v roce 2007, kdy se vyčlenil z regionu Los Lagos, jehož býval součástí. Zabírá 4,21 % rozlohy celého Chile a žije zde 5,67 % chilské populace.\n\nRegion se dále dělí na 2 provincie a 12 komun.\n"}
{"id": "645560", "url": "https://cs.wikipedia.org/wiki?curid=645560", "title": "Girls' Generation", "text": "Girls' Generation\n\nGirls' Generation (korejsky: \"소녀시대\", romanizace: \"So Nyuh Shi Dae\") je osmičlenná jihokorejská dívčí skupina založená společnosti SM Entertainment v roce 2007. Členkami jsou Taeyeon, Sunny, Tiffany, Hyoyeon, Yuri, Sooyoung, Yoona a Seohyun. Na konci září 2014 SM Entertainment oznámila, že Jessica již nebude členkou. Často se skupině přezdívá \"SoShi\" (\"소시\") nebo SNSD. V Číně jsou známé pod názvem \"少女時代\" (\"Shàonǚ Shídài\"; nebo \"Siu Nui Si Doi\" v Hong Kongu) a v Japonsku jako \"少女時代\".\n\nSkupina vydala tři korejská alba, tři mini-alba a několik singlů. Jejich hit Gee z roku 2009 drží rekord v korejské hudební soutěži Music Bank, kde získal devět ocenění v řadě.\n\nV roce 2010 Girls' Generation debutovaly i na japonské hudební scéně, když přezpívaly své hity \"Tell Me You Wish (Genie)\" a \"Gee\" do Japonštiny. V červnu 2011 vydaly japonské CD, které obsahovalo mimo jiné japonské verze původně korejských písniček \"Run Devil Run\" a \"Hoot\". Na přelomu let 2010 a 2011 získaly Girls' Generation ocenění za nejlepší album, umělce roku, popularitu a některé další.\n\n31. května v Osace odstartovalo jejich první japonské turné - \"\"The 1st Japan Arena Tour\"\". Následující den vydaly jejich první japonské album - \"\"Girls' Generation\"\". Album bylo certifikované jako milionové od Nahrávacího průmyslového sdružení v Japonsku.\n\nV druhé polovině roku 2011 odstartovalo další turné - \"\"2011 Girls' Generatiour Tour\"\", které skončilo až v únoru roku 2012.\n\nZa rok 2011 Girls' Generation vydělaly společnosti SM Entertainment 88,56 milionů amerických dolarů.\n\nV roce 2012 debutovaly i v Americe, singl \"\"The Boys\"\" byl nahrán i v anglické verzi a živě ho předvedli v Noční show Davida Lettermana a v Live! with Kelly and Michael.\n\nI v roce 2013 slavily úspěch na Youtube Music awards 2013. Vyhrály ocenění \"\"Video of the year\"\", což vyvolalo velký poprask, porazily slavné americké umělce.\n\n\n\n\n\n\n\n\n"}
{"id": "645562", "url": "https://cs.wikipedia.org/wiki?curid=645562", "title": "Ardabíl (provincie)", "text": "Ardabíl (provincie)\n\nArdabíl ( ; ) je ze severozápadních íránských provincií s početnou ázerbájdžánskou menšinou. Na severozápadě hraničí s Ázerbájdžánem a provinciemi Východní Ázerbájdžán, Zandžán a Gílán. Hlavním městem je Ardabíl. Provincie byla založena v roce 1993 odtržením východní části provincie Východní Ázerbájdžán a severní části provincie Gílán.\n"}
{"id": "645566", "url": "https://cs.wikipedia.org/wiki?curid=645566", "title": "Theodor Storm", "text": "Theodor Storm\n\nTheodor Storm (14. září 1817, Husum, Německo – 4. července 1888, Hademarschen, Německo) byl německý spisovatel a básník. Jeho otec byl maloměstský advokát. Po studiích na gymnázium v Lübecku studoval práva nejprve Kielu potom v Berlíně. Literatuře se začal věnovat až ve svých 25 letech. Svoji advokátní kariéru začal v roce 1843 v Husumu. Po svatbě nastoupil do pruských státních služeb. Později se přestěhoval do Heiligenstadtu. Do rodného Husumu se vrátil v roce 1864, kde pracoval jako nejvyšší správní a soudní úředník. Po odchodu do penze se usadil v Hademarschenu.\n\n\n\n"}
{"id": "645570", "url": "https://cs.wikipedia.org/wiki?curid=645570", "title": "Golestán", "text": "Golestán\n\nGolestán ( \"Kraj růží\" ) je provincie v Íránu, která se nachází v severovýchodní části země, jižně od Kaspického moře. Hlavním městem je Gorgán.\nProvincie vznikla v roce 1997 oddělením části provincie Mazandarán. V roce 2005 zde žilo 1,7 miliónu obyvatel.\n\nProvincie má mírné počasí a klima po celý rok. Geograficky je složena na dvě části: pláně a hory. Nejvyšší horou je Šavar s nadmořskou výškou 3945 m.\n"}
{"id": "645580", "url": "https://cs.wikipedia.org/wiki?curid=645580", "title": "Na skalách (Krušné hory)", "text": "Na skalách (Krušné hory)\n\nNa skalách je hora v Krušných horách, vedlejší vrchol Macechy, od které leží necelých 1,5 km na jih. Od Božího Daru se nachází 5 km východo-jihovýchodně. Přísluší do katastrálního území Plavno obce Krásný Les. Vrchol je zarostlý mladým smrkovým lesem s příměsí buku a je bez výhledu.\n\nAsi 100 metrů jihovýchodně od vrcholu se nalézá malá skalka, ze které jsou pěkné výhledy.\n\nNa vrchol nevede žádná značená ani neznačená cesta. Nejlépe přístupný je ze silnice mezi Božím Darem a Měděncem, která vede severně od Macechy. Z rozcestí Pod Meluzínou odbočuje z této silnice k jihovýchodu zeleně značená silnička, ze které po 750 m odbočuje neznačená cesta (v zimě využívaná pro běh na lyžích), z níž po dalších 500 m odbočuje pěšina, ze které je třeba po průchodu vzrostlým lesem odbočit doprava a volným terénem vystoupat na vrchol.\n\n"}
{"id": "645582", "url": "https://cs.wikipedia.org/wiki?curid=645582", "title": "Chúzistán", "text": "Chúzistán\n\nChúzistán ( ) je provincie v Íránu, která se nachází v jihozápadní části země, u hranic s Irákem. Jih provincie omývají vody nejzápadnějšího cípu Perského zálivu. Hlavním městem je Ahváz. Provincie má rozlohu 64 055 km² a má 4 274 979 obyvatel. Převážnou část obyvatel tvoří šíitští Arabové usídlení převážně na jihu provincie. Provincie je bohatá na konvenční ropná pole.\n\nHistoricky byla provincie Chúzistán součástí Elamu. Nacházelo se zde i hlavní město této říše Súsy.\n"}
{"id": "645593", "url": "https://cs.wikipedia.org/wiki?curid=645593", "title": "Denny Carmassi", "text": "Denny Carmassi\n\nDenny Carmassi je americký bubeník, který hrál s umělci jako Montrose, Sammy Hagar, Gamma, 38 Special, Heart, Stevie Nicks, Coverdale-Page, Whitesnake nebo David Coverdale.\n\n"}
{"id": "645600", "url": "https://cs.wikipedia.org/wiki?curid=645600", "title": "Charles Crozatier", "text": "Charles Crozatier\n\nCharles Crozatier (18. února 1795 v Le Puy-en-Velay – 8. února 1855 v Paříži) byl francouzský sochař.\n\nCharles Crozatier se narodil 18. února 1795 v Le Puy-en-Velay v departementu Haute-Loire. V 18 letech nastoupil do ateliéru sochaře Pierra Cartelliera (1757-1831). Dostalo se mu rychle uznání jako sochaři i jako bronzolijci. Byl pověřen zhotovením sochy Napoleona pro sloup na Place Vendôme a sochy Ludvíka XIV. na nádvoří zámku Versailles. Také odlil quadrigu pro Arc de Triomphe du Carrousel podle modelu Françoise Josepha Bosia (1769-1845). Významný je rovněž jeho Gutenbergův pomník v Mohuči z roku 1837, který navrhl sochař Bertel Thorvaldsen a Crozatier jej odlil.\n\nCharles Crozatier zemřel v Paříži 8. února 1855 a je pochován na hřbitově Père Lachaise.\n\n"}
{"id": "645605", "url": "https://cs.wikipedia.org/wiki?curid=645605", "title": "Isokaze (1939)", "text": "Isokaze (1939)\n\n\"Isokaze\" () byl dvanáctý torpédoborec japonského císařského námořnictva třídy \"Kageró\". Byl dokončen v listopadu 1940 jako desátý z devatenácti torpédoborců třídy \"Kageró\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nV prosinci 1941 doprovázel Nagumův svaz při útoku na Pearl Harbor. Nadále se pak věnoval doprovodu Nagumových letadlových lodí a zúčastnil se tak vylodění v Rabaulu, náletu na Darwin, operací proti Jávě, výpadu do Indického oceánu a bitvy u Midway. Od srpna do října 1942 se zapojil do bojů o Guadalcanal a během bitvy u Santa Cruz byl součástí Abeho předsunutého svazu. Po údržbě v Japonsku se v prosinci 1942 opět vrátil do jihozápadního Pacifiku. Dne 10. ledna 1943 se podílel na potopení ponorky USS \"Argonaut\" a v únoru se zapojil do evakuace Guadalcalanu. Poté se věnoval doprovodu konvojů a těžkých jednotek loďstva. V srpnu se zúčastnil bitvy u Horaniu a po ní se věnoval „krysím transportům“. V říjnu se zúčastnil bitvy u Vella Lavella. Při doprovodu konvoje najel 4. listopadu na minu, ale již v lednu 1944 se vrátil zpět do služby a věnoval se doprovodu těžkých jednotek loďstva a konvojů. V červnu se zúčastnil bitvy ve Filipínském moři a v říjnu se v rámci Kuritova svazu zúčastnil série bitev u Leyte. Poté se opět vrátil k doprovodu těžkých jednotek – naposledy v rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na její sebevražedné cestě k Okinawě. Během následujících útoků amerických palubních letounů byl těžce poškozen a nakonec potopen torpédoborcem \"Jukikaze\".\n\n\"Isokaze\" patřil do I. série třídy \"Kageró\" a byl objednán na základě doplňovacího programu pomocných plavidel z roku 1937. Jeho výzbroj tvořilo šest 127mm kanónů typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Zásoba šestnácti torpéd typu 93 byla v pozdější fázi války pravděpodobně redukována na osm kusů, aby se kompenzoval nárůst hmotnosti vlivem instalace dalších 25mm děl typu 96.\n\nPravděpodobně během údržby v Kure od listopadu 1943 do počátku ledna 1944 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další pravděpodobně trojhlavňový komplet se nacházel na plošině před můstkem. Jako jeden z torpédoborců, které se dočkaly roku 1944, byl \"Isokaze\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nDne 25. května 1945 byl \"Isokaze\" vyškrtnut ze seznamu lodí japonského císařského námořnictva.\n\n\n"}
{"id": "645606", "url": "https://cs.wikipedia.org/wiki?curid=645606", "title": "Antonín Devátý", "text": "Antonín Devátý\n\nAntonín Devátý (12. června 1903 Skuteč – 25. května 1984 Plzeň) byl český houslista, dirigent, hudební skladatel a pedagog.\n\nNa housle hrál od dětství. V roce 1920 vstoupil na Pražskou konzervatoř, kde studoval na varhanním oddělení u Bedřicha Antonína Wiedermanna, skladbu u Jaroslava Křičky a dirigování u Otakara Ostrčila a Václava Talicha. I po absolvování konzervatoře pokračoval v dalším studiu. Byl postupně žákem Jindřicha Felda (housle), Pavla Dědečka a Václava Talicha (dirigování) a Vítězslava Nováka (skladba).\n\nPo absolvování konzervatoře řídil salonní orchestr v Grand hotelu Šroubek na Václavském náměstí v Praze a hrál na housle v různých pražských orchestrech. \n\nV letech 1929–1931 působil jako houslista v zahraničí, zejména Německu a Švýcarsku (Berlín, Curych, Mnichov, St. Gallen). Po návratu se stal členem Symfonického orchestru hlavního města Prahy FOK, nejprve jako tympanista, později jako houslista a dirigent. \n\nV roce 1934 se oženil s dcerou významného skutečského továrníka a 27. listopadu 1935 se jim v Praze narodila dcerka Ivanka.\n\nByl dirigentem rozhlasových orchestrů v Ostravě a v Brně. Svou hudební kariéru završil v Plzni, kde kromě rozhlasového orchestru založil a řídil Plzeňské orchestrální sdružení. Učil na plzeňské Konzervatoři a byl i dirigentem jejího symfonického orchestru. Jeho práce byla oceněna řadou vyznamenání. V roce 1975 obdržel titul Zasloužilý umělec.\n\nDcera Antonína Devátého je herečka a spisovatelka Ivanka Devátá.\n\nSkladatelské dílo Antonína Devátého bylo zpočátku ve znamení lehčích žánrů. Komponoval taneční a salonní skladby, napsal i jednu operetu. Pod vlivem Vítězslava Nováka se v pozdějších věnoval vážné hudbě. Jeho tvorba byla v souladu s hlavním proudem hudby 20. století. Používal rozšířené tonality, někdy i dvanáctitónový systém. \n\n\n\n\n\n\n\n\n"}
{"id": "645610", "url": "https://cs.wikipedia.org/wiki?curid=645610", "title": "François-Joseph Le Clerc du Tremblay", "text": "François-Joseph Le Clerc du Tremblay\n\nOtec Josef, vlastním jménem François-Joseph Le Clerc du Tremblay de Maffliers (4. listopadu 1577, Paříž – 18. prosince 1638, Rueil-Malmaison) byl vlivným francouzským kapucínem, známým jako šedá eminence kardinála Richelieu.\n\nPocházel z bohaté šlechtické rodiny, jeho otec byl předsedou pařížského soudu. Dostalo se mu mimořádně kvalitního vzdělání, sloužil v armádě i u královského dvora pod jménem baron de Mafflier, zúčastnil se diplomatické mise do Londýna. Zároveň se intenzivně zajímal o náboženské záležitosti, roku 1599 vstoupil v Orléansu do kapucínského kláštera. Stal se významným kazatelem a církevním organizátorem, v roce 1612 se seznámil s Richelieuem a vstoupil do jeho služeb jako obratný vyjednavač a organizátor rozsáhlé vyzvědačské sítě. Usiloval o vyhlášení nové křížové výpravy proti Osmanské říši, napsal rozsáhlou epickou báseň \"La Turciade\". Z jeho podnětu papež Řehoř XV. založil Kongregaci pro evangelizaci národů. Otec Josef sehrál značnou roli ve třicetileté válce, kdy usiloval především o oslabení Rakouska jako hlavního konkurenta Francie. Na kurfiřtském sněmu v Řezně v červnu 1630 se mu podařilo obratnou diplomacií dosáhnout sesazení Albrechta z Valdštejna a vstupu Švédska do války.\n\nOtec Josef spojoval velkou protřelost v mocenských intrikách s okázalou mnišskou skromností, dodržoval přísný půst a trávil hodně času modlitbami. Chodil stále bos a v prostém šedém řádovém rouchu; proto se mu začalo ironicky říkat „šedá eminence“ v narážce na Richelieuovo označení „rudá eminence“ podle kardinálského titulu eminence. Výraz se později stal ustáleným označením pro osobu, která není veřejnosti známá, ale ze zákulisí výrazně ovlivňuje politické dění.\n\n\n"}
{"id": "645613", "url": "https://cs.wikipedia.org/wiki?curid=645613", "title": "Eddie Cochran", "text": "Eddie Cochran\n\nRay Edward „Eddie“ Cochran (3. října 1938, Albert Lea, Minnesota, Spojené státy – 17. dubna 1960, Bath Road, Chippenham, Wiltshire, Anglie) byl americký průkopník rock and rollu. Na počátku své kariéry spolupracoval s Hankem Cochranem. Přestože nebyli příbuzní, vystupovali pod názvem . Je autorem hitu „Summertime Blues“, který předělalo mnoho známých hudebníků, včetně The Who a Blue Cheer. Zemřel při dopravní nehodě během britského turné ve věku 21 let. V roce 1987 byl uveden do Rock and Roll Hall of Fame.\n\n"}
