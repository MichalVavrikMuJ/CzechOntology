{"id": "587390", "url": "https://cs.wikipedia.org/wiki?curid=587390", "title": "Templáři na Moravě", "text": "Templáři na Moravě\n\nTempláři na Moravě je romantická opera o třech jednáních českého skladatele Karla Šebora z roku 1865 na libreto Karla Sabiny. Premiéru měla v pražském Prozatímním divadle dne 19. října 1865 jako první skutečná česká operní novinka.\n\nProzatímní divadlo po svém založení roku 1862 hledalo novou českou operu; z děl českých skladatelů byl nejprve uveden jen Skuherského \"Vladimír, bohův zvolenec\" napsaný již dříve na původně německé libreto a Škroupův starší \"Dráteník\", považovaný však již spíše za vaudeville než operu.\n\nV té době byl mladý (*1843) skladatel Karel Šebor již v Praze znám jako absolvent Pražské konzervatoře a svými instrumentálními skladbami, které došly provedení na koncertech konzervatoře. Již tehdy byl pokládán za zázračné dítě. V letech 1863–1865 byl kapelníkem v Erfurtu, v té době složil svou operu \"Templáři na Moravě\" na libreto Karla Sabiny. Navázal úzké kontakty s intendantem Prozatímního divadla Františkem Ladislavem Riegrem, kterému svou operu přehrál, a Rieger slíbil postarat se o její uvedení. Příležitostí byla změna ve vedení Prozatímního divadla, jehož novým ředitelem se v srpnu 1865 stal Franz Thomé. V této souvislosti odešel dosavadní kapelník frašky a sbormistr Adolf Čech do Olomouce a na jeho místo byl povolán Šebor. \"Templáři\" měli být původně uvedeni jako reprezentativní čin hned po nástupu nového vedení, kvůli určitým průtahům se však premiéra konala až 19. října 1865 jako součást oslav výročí Říjnového diplomu.\n\nŠeborovo dílo tak dostalo přednost před dříve (roku 1863) nabídnutými Smetanovými \"Branibory v Čechách\"; ti byli uvedeni až o čtvrt roku měsíců později. List \"Politik\" komentuje: „Co se jiným skladatelům přes veškerou snahu a usilování o protekci nepodařilo, obdržel pan Šebor v krátké lhůtě díky činorodé vůli ředitelství.“\n\nPremiéra Šeborovy opery byla předem označena za „pro naše vlastenecké umění zvlášť památný den“; hlediště slavnostně osvětleného divadla bylo nezvykle plně obsazeno včetně lóží. Kritika konstatovala s podivením, že dílo nedirigoval autor, ač byl rovněž kapelníkem divadla, ale první kapelník Jan Nepomuk Maýr. V každém případě měla opera „nanejvýš příznivý, ba skvělý úspěch“. Již efektní předehra byla přivítána jásotem a skladatel byl spolu se sólisty i bez nich vyvoláván nejen po každém dějství, ale i v průběhu představení, totiž ve II. dějství po scéně templářského rituálu.\n\nKritika opeře ale vytýkala nejen chabé, nedůsledné a nemotivované efekty kupící libreto (templáři z titulu díla nemají žádnou dramatickou roli, nezasahují do děje), ale také řadu hudebních problémů zejména ve vedení zpěvních hlasů, prozodii, hudební charakterizaci, příliš hutnou instrumentaci „bezpřetrženě zakrývající zpěvy co plášť těsný“. Střídání efektních scén a pokus o zachycení individuálního konfliktu na společenském pozadí prozrazují zejména vlivy francouzské velké opery, tehdy ještě považované za poměrně moderní, ale kritika nalézala i ozvuky „nejnovějšího novoněmeckého směru“, tj. wagnerismu. Ostatně z hlediska dobové diskuse o wagnerovském hudebním dramatu přistupovala dobová kritika k Šeborově opeře z obou stran: jednou vytýkala přílišné tíhnutí k ryze hudebně založeným, „školským“ formám na úkor celkové dramatické koncepce, jindy naopak vytýkala nedostatek formy a doporučovala důkladné studium zejména kontrapunktu. Přesto se kritika shodovala na tom, že „opera přes mnoho námitek proti textu i zhudebnění obsahuje vynikající krásy“ a že je důkazem znamenitého nadání mladého skladatele i příslib do budoucna.\n\nPrvní nastudování \"Templářů\" nebylo dokonalé: líbily se četné nové dekorace a pochválen byl výkon orchestru a zejména sboru, z obtížných pěveckých partií, při jejichž psaní skladatel nemyslil na omezené síly Prozatímního divadla, získala zvláštní chválu Eleonora z Ehrenbergů za roli Anežky.\n\"Templáři\" byli hráni i za kapelnického působení Bedřicha Smetany. Představení 18. ledna zhlédl polský skladatel Stanisław Moniuszko, který však dával přednost \"Prodané nevěstě\". 17. září téhož roku bylo druhý akt dáván při slavnostním představení na počest 50. výročí nalezení Rukopisu královédvorského. Přes počáteční úspěch byli \"Templáři na Moravě\" v důsledku finančních neshod mezi autorem a divadlem po sedmé repríze staženi. Znovu je provedlo až Divadlo Josefa Kajetána Tyla v Plzni roku 1981 na Smetanově festivalu v Plzni a na Mladé Smetanově Litomyšli; opera se ukázala překvapivě svěží a divadelně účinná.\n\n\"Templáři na Moravě\" – stejně jako Smetanovi \"Braniboři v Čechách\" – odpovídali dobovému ideálu národní vážné zpěvohry, s historickou látkou z národních dějin, a současně jsou obě příkladem recepce velké opery, ve třetí čtvrtině 19. století dominantního a nejprestižnějšího operního žánru, v českém prostředí.\n\nDěj se odehrává ve 13. století.\n\n(„Širá prostora“ — hodovní síň) U stolů se baví rytířstvo a mimo jiné také rytíři řádu templářů. Jejich komtur Bedřich z Cimburka připíjí na slávu české koruny, rytíř Vracen zase na templářský řád, který bohdá dobude Palestinu „a kříž se zaskví na všech minaretech“. Vedle toho však Vracen opěvuje lásku; ani na vyzvání ostatních není ochoten prozradit, kdo je jeho vyvolená, zato ale hodí rukavici komukoli, kdo by ji neuznal „za první hvězdu na nebi“.\n\nPřichází královna se svými družkami, mezi jinými Mojmírou a Anežkou z Vartenberka. Celá její družina chválí Vracenovu rytířskost, jen Mojmíra (které Vracenovo horování patří) mlčí a rdí se. Tím si vyslouží jízlivé poznámky Anežky, které rozzlobí Vracena natolik, že Anežku urazí. Anežčin ctitel Vraník se staví na její obranu a zvedne Vracenovu rukavici. Královna souboj zakáže, ujistí však Anežku o své přízni a Vracena vykáže od dvora. Anežka si sama v árii (\"O rány té, již srdce mé se dožilo!... O lásko, lásko, tajemné bludiště!\") přiznává, že tajně milovala Vracena a že ji nyní mučí žárlivost. Vraník se Anežce nabízí k službám: hodlá pronásledovat Vracena a uprchlou Mojmíru a pomstít Anežčinu pohanu (duet \"V slunci lásky jsem se zhlížel... Zprávu ti přináším\"). Anežka mu vágně slibuje svou přízeň.\n\n(Templářská síň) Komtur Bedřich z Cimburka vede poradu řádu templářů. Petr z Říčan ohlašuje nového adepta na členství v řádu: je to Vracen, který vypráví svůj příběh (balada \"Jsa z Prahy vypuzen\"). Prchal s Mojmírou, byli však přepadeni ozbrojenými muži; on se stihl zachránit, Mojmíra je však zřejmě mrtva. Proto mu není zatěžko zavázat se k celibátu a odevzdat veškeré své statky řádu. Jelikož Vracen je bohatým příslušníkem rodu pánů z Pernštýna, templáři radostně přisvědčí jeho okamžitému vstupu do jejich řad. Proběhne okázalá ceremonie s pochodem templářů a odhalením sochy Bafometa.\n\n(Proměna — Předsíň v ženském klášteře) Dvě modlící se jeptišky — fortnýřky jsou vyburcovány ženou bušící na dveře. Je to Mojmíra, která prchá před pronásledovateli v čele s Vraníkem. Jeptišky se ji snaží ochránit, Vraník však trvá na tom, že ji jako světskou ženu odvede. Zoufalá Mojmíra svolí stát se jeptiškou a matka představená ji rychle prohlásí za členku řádu. Vraník odchází s nepořízenou a ženy vzdávají díky Bohu (sbor \"Buď bohu chvála, bouře odvála\").\n\n(Na Pražském hradě) Rytíři zpívají o své ochotě bojovat za vlast (sbor \"Válka bude-li zemí zas skládati hroznou peruť svou\"). To se může stát skutečností. Vraník přináší zprávy z Moravy: Vracenův bratr Burian neuznal jeho dar a hodlá s templáři o pernštýnské majetky bojovat. Templáři navíc Vracenovi poté, co se dozvěděl o tom, že Mojmíra je naživu, umožnili odejít a Mojmíru z kláštera unést. Královna je dvojím porušením slibu kanonické čistoty pobouřena a nařizuje Vraníkovi oba provinilce vyhledat a předvést.\n\n(Proměna - Venkovská krajina) Mojmíra opěvuje krajinu (\"Jaký to rozhled přemilostný\"), v duetu s Vracenem (\"Mojmíro, můj anděli\") však dává průchod svým pochybám o bezpečí. Objevuje se Petr z Říčan a varuje je. Vracen musí s ním uprchnout za hranice, Mojmíra nechť se prozatím ukrývá na místě (tercet \"Když nelze jinač ujíti\"). Poté však přijdou Vraník s družinou v převlečení za poutníky a přesvědčí Mojmíru, že je vyslán templáři a že ji má bezpečně odvést do Prahy (sbor poutníků \"Přes hory doly\").\n\n(Proměna — Praha, královská zahrada) Královna v rozhovoru s Anežkou uhádne, jaké protikladné city k Vracenovi chová. Vraník předvádí před královnu Mojmíru, když se vřítí Vracen, který se o lsti dozvěděl. V souboji s Vraníkem však padne. Vraník očekává odměnu, Anežka jej ale odmítá a i královna se domnívá, že překročil své pravomoci a zasluhuje vypovězení. Zatímco Vraník si odchází stěžovat králi, Mojmíra se usmiřuje s Anežkou a obě se vrátí do kláštera (\"A ty nešťastná, se mnou pojď\").\n\nPřicházejí templáři: litují sice smrti Vracena a odnášejí jeho tělo, jsou však současně spokojeni s tím, že král potvrdil jejich pozemkovou držbu. Odcházejí s triumfálním sborem \" Před naší zbraní slunce se sklání\".\n\nPlzeňský rozhlas pořídil roku 1982 nahrávku výběru scén z opery, dosud nevydanou. Árii Vraníka z 1. jednání „V slunci lásky jsem se zhlížel... Zprávu ti přináším“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\n"}
{"id": "587394", "url": "https://cs.wikipedia.org/wiki?curid=587394", "title": "Mexičan", "text": "Mexičan\n\nMexičan, Mexican nebo The Mexican může znamenat:\n\n"}
{"id": "587399", "url": "https://cs.wikipedia.org/wiki?curid=587399", "title": "Seznam olympijských medailistů v přetahování lanem", "text": "Seznam olympijských medailistů v přetahování lanem\n\nV přetahování lanem soutěžila družstva na každých olympijských hrách od roku 1900 do roku 1920. Soutěž byla původně vypsána pro kluby, což znamenalo, že jedna země mohla vyhrát několik medailí. To se stalo v roce 1904, kdy USA vyhrály všechny tři medaile, a v roce 1908, kdy byly stupně vítězů obsazeny třemi týmy Velké Británie. Mezi nejúspěšnějšími zeměmi bylo s dvěma medailemi rovněž Švédsko, jednou jako člen smíšeného týmu.\n"}
{"id": "587402", "url": "https://cs.wikipedia.org/wiki?curid=587402", "title": "Útlak", "text": "Útlak\n\nÚtlak, útisk či oprese je výkon moci či autority zatěžujícím, krutým nebo nespravedlivým způsobem. Často se jedná o násilné omezování a potlačování lidských práv. Sociální útlak je systematické, sociálně podporované špatné zacházení a vykořisťování určité skupiny lidí.\n\nAnarchisté a libertariáni tvrdí, že policie a právo jsou samy o sobě útlakem. Termín útlak je primárně používán v případech odkazující k podřízenosti dané společenské skupiny nespravedlivým použitím síly, autority či sociálními normami.\n\n\n"}
{"id": "587403", "url": "https://cs.wikipedia.org/wiki?curid=587403", "title": "Útisk", "text": "Útisk\n\nÚtisk je trestný čin podle § 177 českého trestního zákoníku, který spočívá ve zneužití něčí tísně nebo závislosti tak, že oběť je donucena něco konat, opominout nebo strpět. \n\nZa útisk hrozí trest odnětí svobody až na jeden rok a/nebo zákaz činnosti. V případě kvalifikovaných skutkových podstat jako je např. způsobení značné škody nebo úmysl útiskem získat pro sebe nebo pro jiného značný prospěch odnětí svobody na půl roku až na tři léta, resp. na jeden rok až pět let u škody či prospěchu velkého rozsahu.\n\n"}
{"id": "587404", "url": "https://cs.wikipedia.org/wiki?curid=587404", "title": "U Kaštánku", "text": "U Kaštánku\n\nU Kaštánku je přírodní rezervace nacházející se v katastru obce Ostrov nedaleko Rudoltic v okrese Ústí nad Orlicí. Vyhlášena byla roku 1989 jako chráněný přírodní výtvor, od roku 1992 spadala pod kategorii přírodní památka, nyní je to přírodní rezervace.\n\nToto území o rozloze 22,77 ha je tvořeno porostem olší, bříz, vrb, rákosin, pcháčových a ostřicových rašelinných luk, potůčků, pramenů, tůní a zčásti i kulturních luk. Z hlediska krajinářského navazuje na lesní komplex Třebovských stěn. V uvedeném prostoru se vyskytuje mnoho zvláště chráněných druhů rostlin (např. prstnatec pleťový) a živočichů (různé druhy hmyzu, obojživelníků, plazů a ptáků).\n\n"}
{"id": "587406", "url": "https://cs.wikipedia.org/wiki?curid=587406", "title": "Beautiful Thing", "text": "Beautiful Thing\n\nBeautiful Thing (tj. \"Krásná věc\") je britský film režisérky Hettie MacDonaldové z roku 1996, který pojednává o vztahu dvou teenagerů. Film byl natočen podle stejnojmenné divadelní hry Jonathana Harveye.\n\nFilm se odehrává na londýnském předměstském sídlišti Thamesmead v Bexley. Jamie a Ste, kteří bydlí vedle sebe v jednom domě, chodí do stejné školy. Jamie bydlí se svou matkou Sandrou, která pracuje jako servírka a snaží se získat licenci na provoz vlastní hospody. Jejím přítelem je o několik let mladší Tony. Ste žije se svým otcem alkoholikem a starším bratrem. Když se jednou Jamieho matka vrací večer z práce, potká Stea, který odmítá jít domů, protože ho otec a bratr opět zbili. Přespí proto u Jamieho v pokoji. Stejně tak i druhou noc, protože ho doma opět zmlátili. Spí v jedné posteli a dojde mezi nimi k sexuálnímu kontaktu. Ste druhý den ráno uteče z pokoje do svého bytu. Na párty, která se koná večer, mu Jamie vyzná lásku. Ste sice nejprve podrážděně odmítne, ale i on je zamilovaný. Jamie ukradne v trafice časopis pro gaye, kde najde inzerát na hospodu pro homosexuály a se Steem se tam vydají. Matka se ze školy doví, že jejího syna šikanují spolužáci kvůli homosexualitě a objeví v jeho pokoji gay časopis. Proto oba sleduje a zjistí, kam spolu odjeli. Po jeho návratu se pohádají a matka prozradí, že dostala nabídku vést hospodu v jihovýchodní části Londýna ve čtvrti Rotherhithe. Také se rozejde s Tonym. Jamie se s matkou usmíří a přemluví ji, aby s nimi jela do gay podniku. V závěrečné scéně Jamie a Ste tančí mezi domy sousedům pod okny na píseň \"Dream a Little Dream\" od Cass Elliot. Matka se k nim přidá a tančí se sousedkou Leahou.\nDivadelní hra, která byla předlohou filmu, měla premiéru 28. července 1993 v londýnském Bush Theatre v režii Hettie MacDonaldové. Hra hostovala i v dalších londýnských divadlech a v roce 1996 byla zfilmována pro Channel Four Films.\n\n"}
{"id": "587407", "url": "https://cs.wikipedia.org/wiki?curid=587407", "title": "Jiří Markovič", "text": "Jiří Markovič\n\nJiří Markovič (* 16. listopadu 1942 Boleradice) je bývalý český kriminalista. K policii nastoupil v roce 1964, na oddělení vyšetřování přišel v roce 1966. Od ledna 1977 nastoupil na odbor vyšetřování hlavního města Prahy. V roce 1986 se stal šéfem jednoho ze dvou oddělení vražd pražské policie („pražská mordparta“). Mezi jeho nejznámější případy patřili Ladislav Hojer a Jiří Straka. Do důchodu odešel koncem roku 1999.\n\n"}
{"id": "587413", "url": "https://cs.wikipedia.org/wiki?curid=587413", "title": "Letní bouře", "text": "Letní bouře\n\nLetní bouře (\"Sommersturm\") je německý film režiséra Marca Kreuzpaintnera z roku 2004, který pojednává o coming outu teenagera. V České republice byl film uveden v roce 2005 na filmovém festivalu Febiofest a v roce 2009 vyšel na DVD.\n\nTobi a Achim jsou nejlepší kamarádi. Společně sportují ve veslařském klubu \"RSC\" v jihobavorském městečku Starnberg, který se v létě chystá na závody amatérských družstev. Kromě chlapeckého oddílu je zde i oddíl děvčat. Achim chodí se Sandrou a její kamarádka Anke je zamilovaná do Tobiho. Před odjezdem oslavuje klub 80. výročí svého založení, na kterém si Tobi a Achim slíbí, že se spolu příští rok po maturitě vypraví do Jižní Ameriky. Tobi by mu v jedné chvíli chtěl povědět něco intimního, ale nakonec si vymyslí, že už měl s Anke sex.\n\nPřed samotnými závody probíhá několikadenní soustředění, na kterém jsou oddíly ve stanovém táboře u jezera. Z Berlína dorazí tým homosexuálních veslařů \"Queerschlag\". Zjištění sexuální orientace konkurentů odhalí názory jednotlivých účastníků. Především Georg má velké předsudky vůči homosexuálům. Anke marně usiluje o Tobiho. Ten ale o sblížení nemá zájem a místo toho žárlí na Achimovu přítelkyni Sandru.\n\nKdyž si jdou Tobi a Achim zaplavat, Tobi se pokusí políbit Achima. Pohádají se a Achim uteče. Svědkem hádky jsou i veslaři z klubu \"Queerschlag\", kteří si přišli k molu také zaplavat. Tobi s nimi zůstane, i když by měl jít na trénink. Usne na slunci, a když se probudí, je zde již pouze Leo. Mají spolu sex. Tobi se vrací a potká Anke, které řekne, že je zamilovaný do Achima. Trenér Hansi je na něho naštvaný, že nepřišel na trénink a Achim je v šoku z jeho polibku. Mezitím se gay Malte pokusí svést George. Ten uteče do lesa. Poslední večer před závody je dohodnutá společná večeře s veslařským týmem \"Queerschlag\". Georg je stále pryč a tak se rozhodnou jít ho hledat do lesa. Mezi oběma týmy nastane rvačka, při které se všichni doví, že Tobi je gay. Tobi Leovi poraní ruku. Přichází bouřka, padlý strom zničí veslici chlapeckého oddílu. Všichni utíkají z tábora do opuštěného hotelu. Druhý den jsou závody.\n\nHudba k filmu byla vydána jako soundtrack na CD. Jejím autorem je převážně švýcarský skladatel Niki Reiser, ale obsahuje i další skladby, jako např. \"The Power Of Love\" od Frankie Goes to Hollywood. V závěru filmu se objeví i skladba \"Go West\" ve verzi německé kapely Nova International, protože licenční poplatky za verzi skupiny Pet Shop Boys by byly příliš vysoké.\n\n\n"}
{"id": "587420", "url": "https://cs.wikipedia.org/wiki?curid=587420", "title": "20 Exchange Place", "text": "20 Exchange Place\n\n20 Exchange Place je mrakodrap v newyorské čtvrti Manhattan. Má 57 podlaží a výšku 225,8 metrů. Výstavba probíhala v letech 1929 - 1931 podle návrhu firmy Cross and Cross . V roce 1995 byla budova vyhlášena jako městská památka.\n\n"}
{"id": "587425", "url": "https://cs.wikipedia.org/wiki?curid=587425", "title": "General Motors Building", "text": "General Motors Building\n\nGeneral Motors Building je mrakodrap v newyorské čtvrti Manhattan. Má 50 podlaží a výšku 215 metrů. Výstavba probíhala v letech 1964 - 1968 podle návrhu firem Edward Durell Stone & Associates a Emery Roth & Sons . V roce 2003 byla tato kancelářská budova prodána za 1,3 miliardy dolarů.\n\n"}
{"id": "587428", "url": "https://cs.wikipedia.org/wiki?curid=587428", "title": "Bernard Davis", "text": "Bernard Davis\n\nBernard Davis (7. ledna 1916 – 14. ledna 1994) byl přední americký biolog, který se ve svém výzkumu zaměřoval především na oblast mikrobiologie. Byl jedním z předních vědců a pedagogů na Harvard Medical School.\n\nByl židovského původu, ale hlásil se k ateismu. Je autorem termínu moralistický omyl, který začal uvádět v reakci na výzvy a etické pokyny ke kontrole studia, které by mohlo přinášet \"nebezpečné znalosti.\"\n\n"}
{"id": "587430", "url": "https://cs.wikipedia.org/wiki?curid=587430", "title": "První slzy", "text": "První slzy\n\nPrvní slzy je název knihy, kterou napsala Jacqueline Wilsonová. Knihu vydalo v roce 2003 nakladatelství BB Art. Překlad z britského originálu obstarala Daniela Feltová. \n\nKniha je o mladé dívce jménem Sally. Ta se zamiluje do mladíka Russella. Jejich románek ale hrozí ztroskotáním. Magdě puká srdce žalem nad zemřelým křečkem. Naďa už má plné zuby svých kamarádek, které ji v jednom kuse poučují, jak nebezpečné jsou známosti po internetu. Myslí si, že její nový e-mailový přítel je prostě senzační.A taky to skončí dobře.\n"}
{"id": "587431", "url": "https://cs.wikipedia.org/wiki?curid=587431", "title": "Marie Josefa Habsburská", "text": "Marie Josefa Habsburská\n\nArcivévodkyně byla nejstarším dítětem císaře Josefa I. a jeho manželky Amálie Vilemíny Brunšvické. Marie Josefa měla dva mladší sourozence: bratra Leopolda Josefa (1700–1701) a sestru Marii Amálii (1701–1756).\n\nMarie Josefa měla teoretickou šanci stát se dědičkou habsburských držav, kdyby její otec ani strýc nezplodili syna, o tuto šanci ji však připravila Pragmatická sankce jejího strýce Karla VI. ve prospěch jeho dcery Marie Terezie.\n\nO sňatku mezi Marií Josefou a Augustem se uvažovalo už od roku 1704, Marie se však nesměla vdát za nekatolíka. Přestože Marie Josefa nebyla příliš pohledná, byla z politických důvodů žádoucí nevěstou. V roce 1712 August konvertoval ke katolictví, a tak jednání začala nabírat hmatatelnější obrysy. Dne 20. srpna 1719 byla Marie Josefa provdána za Augusta, který se v roce 1733 stal saským kurfiřtem a později také králem Republiky obou národů jako August III. Saský. 17. ledna 1734 byla společně s ním korunována.\n\nProstřednictvím tohoto sňatku mezi Wettiny a Habsburky ženichův otec August II. Silný doufal, že zajistí Sasku lepší pozici v případné válce o následnictví Habsburské monarchie. Nejstarší syn páru Fridrich Kristián Saský ale následoval svého otce a stal se také saským kurfiřtem.\n\nV roce 1740 nárokovala rakouský trůn, ne však pro sebe, ale pro svého manžela. Tento boj vzdala v roce 1742 a brzy s Rakouskem uzavřela alianci.\n\nMarie Josefa měla se svým manželem 14 dětí:\n"}
{"id": "587433", "url": "https://cs.wikipedia.org/wiki?curid=587433", "title": "První starosti", "text": "První starosti\n\nPrvní starosti je název knihy, kterou napsala Jacqueline Wilsonová. Knihu vydalo v roce 2002 nakladatelství Art. Překlad z britského originálu obstarala Daniela Feltová.\n\nKniha je o dívce Sally, která si myslí, že je tlustá a začne držet mučivou dietu. Její kamarádky Magda a Naďa si myslí, že je blázen.Sally se čím dál více boří do problému zvaný mentální anorexie. Nakonec najde pomoc u její spolužačky Zoe, která tuhle smrtící nemoc už má a Sally nechce skončit jako ona.\n"}
{"id": "587442", "url": "https://cs.wikipedia.org/wiki?curid=587442", "title": "Starého psa novým kouskům nenaučíš", "text": "Starého psa novým kouskům nenaučíš\n\nStarého psa novým kouskům nenaučíš je název více audiovizuálních děl:\n"}
{"id": "587444", "url": "https://cs.wikipedia.org/wiki?curid=587444", "title": "Plán B", "text": "Plán B\n\nPlán B nebo Plan B může znamenat:\n\n"}
{"id": "587453", "url": "https://cs.wikipedia.org/wiki?curid=587453", "title": "Musó Šinden rjú", "text": "Musó Šinden rjú\n\nMusó Šinden rjú (: 夢想神伝流) je korjú. Jedná se o japonský systém boje s mečem, jenž se skládá převážně z technik iaidžucu, ale také kendžucu a něco málo džúdžucu. V Japonsku známý šermíř Nakajama Hakudó (中山博道), jenž mimo jiná korjú studoval šermířské techniky škol Omori rjú, Hasegawa Ejšin rjú a Hajašizaki rjú (někdy též znaky čteny jako Džúšin rjú) ve městě Koiči v oblasti Tosa na ostrově Šikoku svojí revizí technik těchto škol stál u zrodu tohoto šermířského stylu. Nakajama sensei se učil odnož \"Šimomura ha\" školy Hasegawa Ejšin rjú a také později \"Tanimura ha\". Jeho osobní pojetí těchto škol, jenž vzniklo ze studia obou větví, tak bývá po roce 1930 nazýváno Musó Šinden battó džucu a později se uchytilo pojmenování Musó Šinden rjú. Nakajama sensei jej vyučoval jako celek v oblasti Tokia. Zároveň ve svém dódžó Júšinkanu vyučoval kendó, Nakajama no džó ( džódó vzniklé na základě Nakajamovo studia Šintó Musó rjú ) a hlavně Šindo Munen rjú kendžucu, jenž studoval v Tokiu od mládí a byl pokračovatelem a hlavním představitelem jedné linie tohoto stylu. \n\nObsah učení Musó Šinden rjú je členěn do několika úrovní jako Šóden (Omori rjú), Čúden (Hasegawa Ejšin rjú), Okuden a Kumitači. Jednotlivé úrovně obsahují sady jednotlivých technik \"kata\", jenž jsou nositely osnov a informací školy a student se postupným zvládnutím jednotlivých úrovní učí techniky a způsoby boje této školy.\n\nMusó Šinden rjú je velmi rozšířené v Japonsku, ale i po celém světě. Studuje se i v České republice: České Budějovice (Kokki dódžó), Praha (Šinbukan dódžó, Kensei dódžó), Hradec Králové Králové (Nozomi dódžó), Vyškov (Šinbukan dódžó), Opava (Šinbukan dódžó), Zlín (Tenšin dódžó), Plzeň (Budo Plzeň).\n\nIai kata - kata cvičená samostatně:\n\n1. Šóden 初伝 (začátečnická úroveň) - Ōmori rjū 大森流 (Ómoriho škola) obsahuje 12 kata\nněkterá dódžó v závislosti na jejich linii učitelů mohou mít prohozené pořadí 11. a 12.kata, taktéž název nukiuči a battó pro 12. kata se může lišit v závislosti na linii učitelů\n\n2. Čūden 中伝 (prostřední úroveň) - Hasegawa Ejšin rjū 長谷川英信流 – (škola Hasegawy Ejšina) obsahuje 10 kata\n\n3. Okuden 奥伝 (vnitřní, skrytá, tajná úroveň) Šigenobu rjú 重信流 - v Nakajamově Júšinkanu znaky se četly jako Džúšin rjú\n\nSuwariwaza - první soubor technik se prováděná v sedě z pozite tačihiza (iaihiza)\n\nTačiwaza - techniky této druhé části okuiai jsou prováděny ve stoje v pozici tačiai \n\nKumitači kata - kata cvičená ve dvojicích:\n\n4. Tači uči no kurai 太刀打之位 soubor deseti technik daitó (dlouhý meč) proti daitó, prováděných ve stoje\n5. Kurai dori 位取り soubor dalších devíti technik tači proti tači, prováděných ve stoje\n\n6. Tsume iai no kurai 詰居合之位 soubor jedenácti technik prováděných v tačihiza, tači proti tači\n\n7. Daišō cume 大小詰 soubor osmi technik prováděných v tačihiza, s použitím džúdžucu proti soupeři bojujícímu s tači\n\n8. Daišō tači cume 大小立詰 soubor sedmi technik, z nichž 6 je prováděno v tačihiza a jedna ve stoje v tačiiai s technikami džúdžucu proti soupeři bojujícímu s tači\n\n9. Cume no kurai 詰之位 soubor sedmi technik prováděných v tačihiza, s použití prvků džúdžucu a kendžucu\n\n10. Daiken dori 大検取 soubor deseti technik: 6 technik daitó proti daitó a 4 kata šótó (krátký meč) proti daitó\n\nNe všechna dódžó, kde se cvičí Musó Šinden rjú, se dnes věnují cvičení kumitači technik. Převážně cvičí část školy věnovanou iai ( šóden, čúden, okuden ). Sensei Nakajama Hakudó učil ve svém dódžó Júšinkanu celé osnovy školy pokročilé studenty a prý výuka první sady kat kumitači probíhala až po zvládnutí částí iai a po obdržení Mokuroku (cca po 8-10 letech studia). Mimo to Nakajama sensei vedl kurzy a cvičení pro veřejnost, Tokijskou metropolitní policii atd. a tak různým studentům nebyly předány všechny techniky z osnov Musó Šinden rjú. Velká část žáků (později učitelů) se také souběžně se studiem iai věnovala kendó (to má vlastní párové techniky pocházející z kendžucu). Toto mohl být také další důvod menšího rozšíření kumitači technik mezi studenty a proto nyní některé linie učitelů Musó Šinden rjú kumitači techniky necvičí nebo cvičí pouze jejich část.\n\n"}
{"id": "587456", "url": "https://cs.wikipedia.org/wiki?curid=587456", "title": "Nakajama Hakudó", "text": "Nakajama Hakudó\n\nNakajama Hakudó (: 中山博道) (1873-1958) - japonský šermíř, \"soke\" školy \"Šindó Munen rjú\" \"kendžucu\", stvořitel školy \"Musó Šinden rjú\" \"iaidžucu\". Byl také znám svým uměním \"Šintó Musó rjú\" \"džódžucu\" a \"kendó\". Říkalo se mu \"Kendó no kamisana\" v překladu \"Bůh kendó\" za jeho šermířskou zručnost, ve své době byl považován za jednoho z nejlepších šermířů Japonska.\n\nPřehled dostupných informací o Nakajamovi (Hakudo) (Júšin) Hiromiči:\n\n1872 (0 let věku) - Narodil se v Japonsku (ve městě Kanazawa v oblasti Išikawa area) - jiné zdroje uvádějí 11. ledna 1873 nebo 1869.\n- jeho rodina patřila k vazalům velkého samurajského klanu Maedů v Išikawské oblasti. /* 12 */\n\n1880 (8 let věku) - Hakudo odchází od své rodiny žít s rodinou obchodníků do Tomijamy /* 12 */\n\n1880 (8 let věku) - Hakudo se začíná učit horlivě hru Go. /* 12 */\n\n1886 (14 let věku) - Hakudo je považován za experta ve hře Go. /* 12 */\n\n1888 (16 let věku) - Hakudo se stěhuje do Tokia. /* 12 */\n\n1889 (17 let věku) - Hakudo hraje GO s Negiši Šingorem, jenž je hlavou šermířského Jušinkan dodžó (kendžucu Šindo Munen rjú - odvozená škola od Šinkage rjú), tato hra mu změní život /* 12 */\n\n1889 (17 let věku) - Hakudo se stává členem dodžó senseje Negiši Šingora /* 3, 12 */\n\n1895 (23 let věku) - Hakudo dostává Mokuroku - je to první svitek ve škole (není to žádný certifikát o technickém umění) /* 12, 13 */\n\n1899 (27 let věku) - Hakudo dostává Džun-Menkjó - druhý svitek v Šindo Munen Rjú /* 13 */\n\n1903-4 (31/32 let věku) - Hakudo dostává Menkjó v Šindó Munen Rjú od Negiši Senseie (je to nejvyšší svitek školy) /* 13 */\n\n\n1905 (33 let věku) - Hakudo dostává Menkjó-Džio (certifikát typu kirigami-zdobený, skládaný ) od Negišiho senseie a dělá z něj sedmého Sokeho of Šindó Munen Rjú /* 13 */\n\n1905 (33 let věku) - Dědí Jušinkan dodžó od senseje Negišiho. /* 13 */\n\n1905 (33 let věku) - Hakudo stěhuje dodžó do Korakuen (v pozdějších letech jej ještě přesouvá do Jutendži). /* 13, 12 */\n\n\n1907 (35 let věku) - Hakudo se stává kendo instruktorem na střední škole v Šimotsumě - působí tam do roku 1931 /* 8 */\n\n1909 (37 let věku) - Omura Judži (1894-1980) začíná studovat umění meče pod Hakudem Nakajamou. /* 2 */\n\n\n1917 (44 let věku) - sensejové Naito Takadži, Takano Sasaburo, Kadona Tadaši, Nakajama Hakudo a Minatobe Kuniharu dodatečné přidali další kendó kata do standardu\n\n\n\n\n\n\n\n\n\n\n\n1922 (49 let věku) - Hakudo se stává mistrem větvě Šimomura ./* 12 */\n\n1924 (52 let věku) - Hakudo vydal knihu Kendo Tekibiso.\n\n1925 (53 let věku) - v období kolem roku 1930 byl Hakudo nejvíce známým členem skupiny, jenž sestavuje osnovy pro výuku boje s mečem na Tojamské vojenské akademii. Bývá pak označován za otce Tojamského stylu umění meče.\n\n1927 (55 let věku) Bývá označen za mistra džódó, obdržel Menkjó Kaiden několik let předtím, jelikož jeho učitel mistr Učida zemřel v roce 1921 /* 12 */\n\n\n\n\n1930 (58 let věku) - Hakudo s Takakano Sasaburo předvádí Nihon Kendo Kata /* 14 */\n\n1931 (59 let věku) - Matsuo Kenpu (Hiroši) sensei se stává členem Jušinkan dódžó. /* 5 */\n\n1932 (60 let věku) - Hakudo poprvé používá termín Iaido. /* 12 */\n\n1933 (61 let věku) - Hakudo představuje poprvé svou školu na Kjotó taikai.\n\n\n\n\n\n1940 (68 let věku) - Hakudo provedl ukázku iai (Hasegawa Eišin rjú kata) před císařem /* 14 */\n\n1945 (73 let věku) - Hakudo byl učitelem šermu císařské gardy do konce 2.sv. války /* 16 */\n\n\n\n1952 (80 let věku) - Hakudo uděluje 9.dan Matsuo Kenpu (Hiroši). /* 5 */\n\n1955 (83 let věku) - Hakudův iai styl je pojmenován jako Muso Šinden rjú (do te doby se používalo jméno Musó Šinden rjú Battó džucu”).\n\n\n1958 (86 let věku) - Hakudo umírá 14. prosince 1958.\n\nNakajama sensei měl hodně studentů kendžucu, iaidžucu nebo jiných stylů během svého života, ale jen malá část z nich obdržela některá potvrzení o předání.\n\nZde jsou jména některých jeho žáků:\nHaga Džúniči, Nakakura Kijoiši, Nakadžima Gorozo, Nakajama Zendo (Hakudův syn), Hašimoto Tojo, Saitó Isamu, Matsuo Kenpu, Danzaki Tomoaki, Kimura, Jamatsuta Džukiči, Kamimoto Eiiči /* 6 */\nMorihiro Okada, Noma Hisaši (kendó)\n\nNěkteří ze Nakajamových žáků jako například Danzaki Tomoaki, Nakajama Zendo jezdili do Koči na Šikoku spolu s ním za jeho iai učiteli.\n\nNakajama sensei vyučoval ve svém Júšinkan dódžó více stylů boje se zbraněmi:\n'Šindó Munen rjú', 'Musó Šinden rjú', 'Šintó Musó rjú', 'kendó', 'Teču rjú', 'Keši rjú'\n\nNakajama Hakudo nebyl veliké postavy 5’2” (cca 158 cm), ale používal ke cvičení dlouhé meče v rozmezí 31” až 33” (78 až 84 cm neboli 2.6 - 2.77 shaku ). Pro příklad dnes standardně prodejci mečů doporučují používat meč o 2.55 shaku člověku, jenž je 185 cm vysoký.\n\nZdroje, z kterých jsem čerpal:\n\n0 - http://www.kokkidojo.cz/?p=142 web oddílu Kokki dojo\n\n1 - https://web.archive.org/web/20100109033838/http://www.kensei.org/Iaido/MSR\n\n2 - http://www.kensei.org/KenseiKensanKai/History\n\n3 - http://www.kampaibudokai.org/Iaido.htm\n\n4 - https://web.archive.org/web/20060716195542/http://www.guard7.cz/mjer/strom_mjer.htm\n\n5 - https://web.archive.org/web/20081201150124/http://www.iaido.fi/Msr/matsuo.html\n\n6 - https://web.archive.org/web/20110819135652/http://kotisivu.dnainternet.fi/markohav/yoshinkai/musoshindenryu.html\n\n7 - http://www.doshikai.org/bushido/articles/Karate-do_An_Art_and_a_Way.pdf\n\n8 - https://web.archive.org/web/20110722072841/http://www.conradjoneskarate.com/Biographies/HironoriOtsuka.htm\n\n10 - http://www.youtube.com/watch?v=KLCAeFOpHUY\n\n11 - kniha: Japanese swordmanship:Technique and practise, Gordon Warner and Donn F. Draeger, ISBN 978-80-86977-14-0\n\n12 - https://web.archive.org/web/20101009051346/http://aikidocenterla.com/newsletters/acla-newsletter-april-09.pdf\n\n13 - post of Jeff Karinja in http://www.kendo-world.com/forum/showthread.php?t=17855\n\n14 - kniha: Looking at a Far Mountain: A Study of Kendo Kata, Paul Budden\n\n15 - genealogie z knihy od Iwaty Norikazu www.iaido.fi/Articles/iwata-keito.pdf\n\n16 - http://www.dragon-tsunami.org/Dtimes/Pages/articled2.htm\n\n17 - příspěvky uživatele Yonshakujo na adrese http://www.kendo-world.com/forum/showthread.php?t=17855 a http://www.imaf.com/meijin.html\n\n18 - https://web.archive.org/web/20020617142826/http://home.earthlink.net/~steinrl/yoshchik.htm\n\n19 - http://www.militaria.co.za/nihontomessageboard/viewtopic.php?t=740&view=previous&sid=b5726408cbeb1dd8c4e6fd52181bea3d\n\n21 - kniha Jeana Pierre Renieze http://www.e-budo.com/forum/showthread.php?t=11455\n\n22 - http://www.dragon-tsunami.org/Dtimes/Pages/articled2.htm\n\n23 - příspěvky uživatelů fora http://www.kendo-world.com/forum/showthread.php/17855-Life-of-Nakayama-Hakudo?daysprune=365\n\n25 - http://people.ee.ethz.ch/~ballisti/iaido/interview-Haruna.html\n\n26 - http://ejmas.com/tin/tinart_hellsten_1002.htm\n\n27 - http://www.robertg.com/martialarts_articles.htm\n\n28 - citace od Jeffreyho Karinji - https://web.archive.org/web/20100429090353/http://www.kendo-world.com/forum/showthread.php/17855-Life-of-Nakayama-Hakudo\n\n\n"}
{"id": "587458", "url": "https://cs.wikipedia.org/wiki?curid=587458", "title": "Plán B (film, 2001)", "text": "Plán B (film, 2001)\n\nPlán B (orig. \"Plan B\") je americko-dánská filmová kriminální komedie Grega Yaitanese z roku 2001 v hlavní roli s Diane Keaton.\n\nMafiánský boss Joe Maloni nechá zabít Franka Varecchia a na jeho pohřbu oznámí jeho ženě Fran, že měl její manžel u něj dluh, který nyní musí splatit ona. Fran tak týden po pohřbu začne u Joea pracovat jako účetní. Po půl roce ji Joe s sebou vezme do \"terénu\" a dá jí zbraň. Joe je chycen jinými mafiány, kteří mu vyhrožují. Joe volá Fran o pomoc, ale ta je zmatená a neví, co si má se zbraní počít. Mafiáni Joeovi useknou palec, pak náhle zhasnou světla a k Joeovu udivení jsou všichni střeleni do hlavy.\n\nJoe řekne Fran, že pokud pro něj zastřelí Donalda Rossiho, dalšího mafiána, jenž má chtít Joea zabít, její dluh u něj bude smazán. Nervózní Fran se neúspěšně brání tím, že střílet neumí. Když pak Fran potká Donalda, donutí ho vlézt do kufru u auta a odveze ho pryč. Na samotě v lese se ho pokusí vyslechnout a zjistit, kdo chce zabít Joea, ale není schopná ho zastřelit. Fran se proto rozhodne odvézt Donalda na Floridu a ukrýt ho u svého bratra Jamese.\n\nFran se potom vrátí za Joem a ten jí oznámí, že Donald nebyl ten, kdo ho chtěl zabít, a proto musí zastřelit ještě Raymonda Pelagiho. Fran je tak donucena zbavit se ještě jeho, ale zachová se stejně jako předtím s Donaldem. Donald a James se mezitím spřátelili, Raymond si u Jamese zase našel zábavu v podobě sousedky Kaye.\n\nKdyž se Fran znovu vrátí k Joeovi, dostane další úkol - zbavit se Sala Palerma. I jeho Fran odveze na Floridu. Joeovi začíná být podezřelé, proč Fran jezdí až na Floridu, což mu vysvětlí tím, že tam jsou bažiny a krokodýli, kteří pomohou se zbavit těl. Joe tomu nějakou dobu věří, ale pak opět začne být nejistý, a tak začne podle Franina adresáře obvolávat její známé. Když volá jejímu bratrovi Jamesovi, telefon zvedne Fran. Joe jí oznámí, aby zůstala, kde je, protože za ní přijede zkontrolovat mrtvoly.\n\nFran, Donald, Raymond a Sal proto začnou kopat hrob, do kterého si mají lehnout a předstírat, že jsou mrtví. Do Jamesova domu pak přijede Tommy, Joeův kumpán, který je ale ve skutečnosti agentem FBI. Fran mu prozradí, že Donald, Raymond a Sal nejsou ve skutečnosti mrtví. Tommy zase Fran řekne, že tři mafiány, kteří usekli Joeovi prst, nezastřelila ona, ale on. Fran dostane odposlouchávací zařízení a má dostat z Joea přiznání.\n\nKdyž Joe dorazí, pozná, že nejsou Donald, Raymond a Sal mrtví. Joe se svým kumpánem Mariem je ale přemožen. Mafiáni ale svážou i Tommyho a druhého agenta FBI. Joe je potom nešťastnou náhodou při rvačce zastřelen. Film končí, když Fran, Donald, Raymond a Sal utíkají ze země na Bahamy nebo do Kanady.\n\n"}
{"id": "587466", "url": "https://cs.wikipedia.org/wiki?curid=587466", "title": "Flexaret", "text": "Flexaret\n\nFlexaret je značka fotoaparátů, vyráběných společností Meopta (do r.1945 Optikotechna) v Československu od roku 1939 do roku 1970. Jde o mechanické dvouoké zrcadlovky s hliníkovým tělem, určené pro fotografování na svitkový film – některé modely však byly po vložení speciálního adaptéru také schopné pracovat s kinofilmem 35 mm. \n\nAčkoli byl Flexaret určen amatérským fotografům, nezřídka jej používali profesionálové, např. Taras Kuščynskij, Erich Einhorn a Jan Saudek. Ukončení výroby Flexaretů bylo způsobeno mimo jiné rozšířením vojenského výrobního programu v Meoptě a tím pádem nutností utlumit řadu výroby pro civilní sektor (kromě fotoaparátů se tehdy přestaly vyrábět i civilní dalekohledy nebo amatérské a poloprofesionální filmové kamery, byla však zachována výroba zvětšováků a filmových projektorů).\n\nPředchůdcem Flexaretu byly modely Optiflex a Flexette, představené v roce 1938.\n\nNásledkem Mnichovské dohody se společnost Optikotechna Přerov musela vzdát vojenských zakázek a začít hledat civilní výrobní program. Proto v roce 1939 převzala od továrny bratří Bradáčů výrobu fotografických přístrojů Autoflex a Flexette. Ještě v témže roce pak byl zákazníkům nabídnut Flexaret I, který byl prakticky totožné konstrukce jako převzatý model Flexette.\n\nDruhá světová válka výrobu Flexaretů utlumila, ale jejich vývoj pokračoval dál. V roce 1940 přišli konstruktéři Optikotechny s vylepšeným modelem Flexaret II. U něj bylo frontální zaostřování nahrazeno zaostřováním pomocí posuvu celých objektivů. V roli snímacího objektivu byl použit tříčočkový Mirar 4,5/80, který u novějších přístrojů je nahrazen modernějším čtyřčočkovým objektivem Belar 3,5/80. V průběhu dvaceti pěti let výroby byl přístroj vybavován závěrkami Prontor II, Prontor S, Prontor SV, Prontor SVS, Compur Rapid a Metax.\n\nModel III, jehož počátky sahají do roku 1941, byl jako jediný vybaven převíjením filmu pomocí páky. Výroba fotografických přístrojů se naplno rozběhla až po skončení druhé světové války, proto se nástup Flexaretu II a Flexaretu III často datuje až do roku 1947 nebo 1948. Původní model II byl dále vylepšován a vybavován modernějšími typy závěrek (Prontor SV, Prontor SVS a Metax). Zlepšená verze byla označena jako IIa.\n\nV roce 1955 byl uveden na trh značně vylepšený model IV se zjednodušeným dvoudílným světlíkem hledáčku a objektivem Belar 3,5/80. Jeho varianta IVa přinesla možnost snímání na kinofilm. Její rozpoznání je snadné podle přidaného zařízení k poznamenání rozměru filmu na točítku převíjení. Některé verze modelu IV a IVa byly vybaveny dvojitou zaostřovací pákou a také přídavnou spouští. Tato vylepšení vznikla na základě spolupráce výrobce s fotografem Erichem Einhornem takto vylepšené přístroje byly neoficiálně označovány IVb.\n\nU modelu V, vyráběného od roku 1958 bylo natahování závěrky spřaženo s převíjením filmu a přístroj dostal novou tlačítkovou spoušť vedle hledáčkového objektivu. Zpětné převinutí filmu do kazety byly obtížným úkolem. Proto výrobce model V vylepšil o přídavný knoflík pro zpětné převinutí kinofilmu do kazety a doplnil točítko převíjení přídavným tlačítkem pro uvolnění cívky při zpětném převíjení kinofilmu.V roli snímacího objektivu byl použit osvědčený Belar 3,5/80.\n\nMezi nejoblíbenější přístroje z řady patřil od roku 1961 vyráběný model VI jehož objektivy byly opatřeny bajonety pro připevnění filtrů, předsádkových čoček a sluneční clony. Byl vybaven závěrkami Metax nebo Prontor SVS a snímacím objektivem Belar 3,5/80.\n\nNovější modely Flexaretů III, IV, V a VI byly oproti modelu II nejen mechanicky komplikovanější, ale také citelně dražší. Proto byl souběžně s nimi až do roku 1965 vyráběn model II, který plnil úlohu levnější alternativy. Až v roce 1965 ho ve výrobě vystřídal Flexaret Standard, který vycházel z modelu VI, ale byl tak jako model II bez mechanického počítadla a bez natahování závěrky spřaženého s převíjením filmu. Model Standard jako první v řadě Flexaretů umožňoval použití obdélníkového formátu 6x4,5. Setkáme se u něj výhradně se snímacím objektivem Belar 3,5/80 a závěrkou Metax.\n\nZávěrečný model VII, uvedený v roce 1963, si zachoval vynikající vlastnosti modelu VI, k nimž přidal možnost přepnutí na formát 6x4.5, jeho matnice byla vybavena Fresnelovou čočkou. Výroba závěrek Metax v Chronotechně Šternberk byla ukončena a proto se u modelu VII setkáte pouze s východoněmeckými závěrkami Prestor a u vylepšeného modelu VIIa se závěrkami Prontor.\n\n"}
{"id": "587473", "url": "https://cs.wikipedia.org/wiki?curid=587473", "title": "Profesionálové (film)", "text": "Profesionálové (film)\n\nProfesionálové (anglicky The Professionals) je americký western z roku 1966 od režiséra Richarda Brookse s Burtem Lancasterem, Lee Marvinem, Robertem Ryanem, Woody Strodem a Cladiií Cardinalovou v hlavních rolích. Další významné role vytvořili Ralph Bellamy, Jack Palance a Elizabeth Campbellová.\n\nFilm získal tři nominace na Oscara – za nejlepší scénář, režii a kameru.\n\nFilm vypráví příběh z roku 1917 z doby končící Mexické revoluce, kdy se parta najatých pistolníků a dobrodruhů, většinou bývalých vojáků, vydá do Mexika přivézt nazpět ztracenou manželku milionáře Granta (Ralph Bellamy). Ten jim za tuto službu slíbí vyplatit peněžní odměnu 10000 dolarů, pokud mu přivedou zpět jeho unesenou ženu. Jde mu o to, aby mu přivedli nazpět jeho unesenou manželku (Claudia Cardinale), kterou údajně unesl mexický revolucionář Raza (Jack Pallance). Čtveřice mužů vedená velitelem akce (Lee Marvinem) se vydává do Mexika na dobrodružnou cestu. Po bojích s Razovými revolucionáři a velkých útrapách strastiplné cesty se jim to nakonec i povede, nicméně během cesty zjistí závažný fakt, že Grantova žena neutekla, nýbrž se vrátila zpět domů ke svému milému, smlouvu tak nelze splnit, neboť se vlastně vůbec nejedná o únos.\n"}
{"id": "587478", "url": "https://cs.wikipedia.org/wiki?curid=587478", "title": "Hot Tottie", "text": "Hot Tottie\n\nHot Tottie je píseň amerického R&B zpěváka Ushera. Píseň se nachází na jeho EP \"Versus\". Produkce se ujal producent Polow da Don. S touto písní mu vypomohl americký rapper Jay-Z.\n"}
{"id": "587479", "url": "https://cs.wikipedia.org/wiki?curid=587479", "title": "Zvlákňování", "text": "Zvlákňování\n\nZvlákňování (angl.: \"fiber spinning\", něm.: \"Faserspinnen\") je proces přeměny tekuté látky na textilní vlákno. \n\nZvláknitelná tekutina může být \n\nK nejznámějším technologiím patří:\n\nJak ukazuje tabulka, většina umělých textilních surovin pochází z tavného zvlákňování. K výrobě filamentů se používají technologie zvlákňování přes trysku. Elektrostaticky a ukládáním par se (dosud) dají vyrábět jen krátká, neuspořádaná vlákna. \n\nK méně používaným technologiím patří:\n\nHousenka bource morušového vylučuje proteinový sekret, který na vzduchu tuhne. Smyčkovým pohybem hlavy housenka táhne a napíná vlákno a tím dochází k orientaci molekul v přírodním hedvábí.\n\nProtein určitých pavouků se naočkovává kozám, jejichž mléko se s přidáním solí tlačí přes trysku a tak vzniká pavoučí hedvábí. \n"}
{"id": "587480", "url": "https://cs.wikipedia.org/wiki?curid=587480", "title": "Saint-Pierre", "text": "Saint-Pierre\n\nSaint-Pierre je hlavní město a přístav francouzského zámořského společenství Saint Pierre a Miquelon. Hlavní město leží na menším, více zalidněném, stejnojmenném ostrově. V blízkosti hlavního města se nachází letiště Saint-Pierre Airport, letadla odsud létají především na letiště na ostrově Miquelon a na několik kanadských letišť.\n\nCentrem města je náměstí Charlese de Gaulla, které se nachází za poštou a celnicí, směrem od přístavu. Další památkou je katedrála, která byla přestavěná po požáru na počátku 20. století a která se nachází na severní straně již zmiňovaného náměstí. Mezi další památky patří maják \"Pointe aux Canons Lighthouse\", který je díky svému červeno-bílému zbarvení takřka nepřehlédnutelný a stal se dominantou Saint-Pierre. Maják se používá pro navigaci malých i velkých lodí a je plně automatizovaný. Před vstupem na dlouhé molo vedoucí k majáku se nachází kanóny, jejichž stáří sahá až do dob krymské války.\n\nVětšina obyvatelstva jsou potomci Basků, proto je zde velmi populární sport baskická pelota, pro kterou bylo ve městě vystavěno speciální hřiště „Fronton Zazpiak Bat“.\n"}
{"id": "587481", "url": "https://cs.wikipedia.org/wiki?curid=587481", "title": "Cyclassics Hamburg", "text": "Cyclassics Hamburg\n\nCyclassics Hamburg je každoroční jednodenní cyklistický závod profesionálů i amatérů, který se koná v okolí města Hamburk v Německu. Přestože se jedná o závod s krátkou historií, je počítán jako klasický. Začínal jako nedůležitý závod v roce 1996, ale kvůli rychle rostoucí popularitě cyklistiky v Německu v tom období, byl už v roce 1998 zařazen do seriálu UCI silničního mistrovství světa. Od roku 2005 byl součástí UCI ProTour , a od roku 2009 je jedním z 24 závodů UCI World Rankingu.\n\nTrasa závodu se mění, ale bývá asi 250 km dlouhá. Během několika okruhů přes Hamburg závodníci několikrát vystoupají na krátké, ale strmé stoupání, kopec Waseberg a trasa zahrnuje také nejvyšší hamburský most Köhlbrandbrücke. Trasa je natolik náročná, že závod téměř nikdy nekončí v hromadném sprintu.\n\nSponzorem závodu Cyclassics byla hamburská elektrárenská firma HEW, která se v roce 2006 spojila se švédskou firmou Vattenfall, a od tohoto roku je závod známý jako Cyclassics Vattenfall.\nDůležitou součástí Cyclassics jsou i závody amatérů a příchozích cyklistů na 55 km, 100 km a 155 km. Kdokoliv (Jedermann) se mohou účastnit těchto závodů více než 55 km, 100 km a 155 km. V roce 2005 se zúčastnilo 20 000 amatérů.\n\n"}
{"id": "587482", "url": "https://cs.wikipedia.org/wiki?curid=587482", "title": "Nordqvist", "text": "Nordqvist\n\nNordqvist je finský dovozce a prodejce čaje se sídlem ve Vantaa. Rodinná společnost má jen 15 zaměstnanců, ale ročně prodává téměř 200 tun čaje. Většinu produkce dodává na finský trh, exportuje dále do USA, Japonska, Estonska, Švédska a Norska. Důraz klade na elegantní balení a design v severském (Nordik) stylu.\n\n\nNordqvist je jedním ze dvou hlavních dovozců a prodejců čaje ve Finsku. Zaměřuje se na vysoce kvalitní čaje a klade důraz na vysokou úroveň designu obalů čaje.\n\nProdukce zahrnuje klasické černé čaje, bílé čaje, zelený čaj, rooibos, čaj bez kofeinu; balené v sáčcích i sypané. Součástí nabídky jsou i fair trade čaje . Moderní balička umožňuje vakuové balení sypaných čajů.\n\n\n"}
{"id": "587484", "url": "https://cs.wikipedia.org/wiki?curid=587484", "title": "Song for Sophie (I Hope She Flies)", "text": "Song for Sophie (I Hope She Flies)\n\nSong for Sophie (I Hope She Flies) je píseň z debutového alba \"Columbine\" dánské zpěvačky a skladatelky Aury Dione. V Dánsku byl vydán jako druhý singl již v roce 2007 po \"Something from Nothing\".\n"}
{"id": "587485", "url": "https://cs.wikipedia.org/wiki?curid=587485", "title": "Polečnice", "text": "Polečnice\n\nPolečnice je říčka v okrese Český Krumlov v Jihočeském kraji, levostranný přítok řeky Vltavy. Její celková délka činí 32,8 km. Plocha povodí měří 197,9 km². Někdy je zejména místními občany označována jako Chvalšinský potok.\n\nPolečnice pramení zhruba 7 km jihozápadně od obce Chvalšiny ve vojenském újezdu Boletice v nadmořské výšce cca 860 m. Přesněji se pramen nachází v blízkosti bývalé osady Míšňany mezi vrchy Dřevíč (957 m), U Javoří (896 m) a Vysočina (910 m). Dále potok cca po 2 km protéká rybníky \"Horní polečnický rybník\" a \"Dolní polečnický rybník\" v blízkosti železniční stanice Polečnice. Poté se stáčí k východu a protéká osadou Polná na Šumavě. Odtud víceméně teče podél železniční trati č. 194 směr Hořice na Šumavě. Před Hořicemi z pravé strany přibírá vody \"Květušinského potoka\", protéká okolo Hořic na Šumavě a Šebanova, za nímž přibírá z pravé strany vody potoka \"Čertice\". Dále protéká okolo Kladenského Rovného (rybník U Bugenů), Mezipotočím kde přibírá z pravé strany vody potoka \"Kaliště\". Odtud již tok potoka nabírá na síle, protéká Kájovem a u Petráškového mlýna se stáčí ke Starým Dobrkovicům a Českému Krumlovu. V Českém Krumlově protéká tzv. Jelení zahradou pod zámkem a do Vltavy se vlévá v blízkosti tzv. Porákova mostu. Potok se vlévá do Vltavy na jejím 282,7 říčním kilometru v nadmořské výšce cca 480 metrů. Polečnice je říčkou, která se často při vyšších srážkových úhrnech a přívalových deštích rozvodňuje. Při povodních v roce 2002 rozvodnění zejména úseku Kájov-Český Krumlov způsobilo nemalé materiální škody na majetku, totéž se pak opakovalo i v roce 2013 při další velké povodni.\n\n\nPrůměrný průtok u ústí činí 1,64 m³/s.\n\n"}
{"id": "587486", "url": "https://cs.wikipedia.org/wiki?curid=587486", "title": "Oscar za nejlepší ženský herecký výkon ve vedlejší roli", "text": "Oscar za nejlepší ženský herecký výkon ve vedlejší roli\n\nCena Akademie za zásluhy (\"Academy Award of Merit\") za nejlepší herečku ve vedlejší roli je jednou z cen, kterou každoročně uděluje americká Akademie filmového umění a věd za nejlepší filmové počiny roku.\n\nHistoricky první držitelkou této ceny se v roce 1936 za výkon ve filmu \"Anthony Adverse\" stala Gale Sondergaardová. Až do roku 1936 byli nominovány a oceňovány všechny herečky bez ohledu na to, zda se jednalo o hlavní či vedlejší roli. Od roku 1936 jsou výkony ve vedlejších rolích oceňovány samostatně.\n\n\n"}
{"id": "587487", "url": "https://cs.wikipedia.org/wiki?curid=587487", "title": "U Smile", "text": "U Smile\n\nU Smile je píseň amerického popového zpěváka Justina Biebra. Píseň pochází z jeho druhého alba \"My World 2.0\". Produkce se ujali producenti Jerry Duplessis a Arden Altino.\n"}
{"id": "587490", "url": "https://cs.wikipedia.org/wiki?curid=587490", "title": "Woohoo", "text": "Woohoo\n\n\"Woohoo\" je píseň americké popové zpěvačky Christiny Aguilery. Píseň pochází z jejího čtvrtého alba \"Bionic\". Produkce se ujal producent Polow da Don. S touto písní jí vypomohla americká hip-hopová zpěvačka Nicki Minaj.\n"}
{"id": "587492", "url": "https://cs.wikipedia.org/wiki?curid=587492", "title": "You Lost Me", "text": "You Lost Me\n\n\"You Lost Me\" je píseň americké popové zpěvačky Christiny Aguilery. Píseň pochází z jejího čtvrtého alba \"Bionic\". Produkce se ujal producent Samuel Dixon.\n"}
{"id": "587500", "url": "https://cs.wikipedia.org/wiki?curid=587500", "title": "Saint-Pierre (rozcestník)", "text": "Saint-Pierre (rozcestník)\n\nSaint-Pierre, St-Pierre nebo St. Pierre francouzsky znamená svatý Petr a může označovat:\n\n\n"}
{"id": "587501", "url": "https://cs.wikipedia.org/wiki?curid=587501", "title": "Beautiful Monster", "text": "Beautiful Monster\n\n„Beautiful Monster“ je píseň amerického R&B zpěváka Ne-Yo. Píseň pochází z jeho čtvrtého alba \"Libra Scale\". Produkce se ujal producent Stargate. Píseň se dostala na čelo UK Singles Chart.\n"}
{"id": "587504", "url": "https://cs.wikipedia.org/wiki?curid=587504", "title": "This Pretty Face", "text": "This Pretty Face\n\nThis Pretty Face je rocková píseň od skotské zpěvačky Amy MacDonaldové, která vyšla v roce 2010 na jejím druhém studiovém albu \"A Curious Thing\".\n"}
{"id": "587505", "url": "https://cs.wikipedia.org/wiki?curid=587505", "title": "Charlamovova trofej", "text": "Charlamovova trofej\n\nCharlamovova trofej je ocenění pro nejlepšího ruského hráče v NHL. Pojmenovaná je po Valeriji Charlamovovi jednom z nejlepších hokejistů Sovětského svazu.\n\nO vítězi trofeje rozhoduje hlasování všech aktivních ruských hráčů v NHL. Ruští hráči poprvé přišli do NHL ve velkém množství na konci 80. let 20. století, ale trofej byla poprvé udělena až v roce 2003. Prvním hráčem oceněným touto trofejí se stal Sergej Fjodorov.\n\n"}
{"id": "587506", "url": "https://cs.wikipedia.org/wiki?curid=587506", "title": "Touch a New Day", "text": "Touch a New Day\n\nTouch a New Day je popová píseň od německé zpěvačky Lena Meyer-Landrut Napsal ji Stefan Raab. Pochází z jejího debutového alba My Cassette Player.\n"}
{"id": "587512", "url": "https://cs.wikipedia.org/wiki?curid=587512", "title": "Mistrovství světa ve volejbale mužů 1994", "text": "Mistrovství světa ve volejbale mužů 1994\n\n13. mistrovství světa ve volejbale mužů proběhlo v dnech 29. září – 8. října v Řecku.\n\nTurnaje se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do play off. Týmy, které skončily v základní skupině na čtvrtém místě, z turnaje vypadly. Mistrem světa se stalo družstvo Itálie.\n\n Rusko - Alžírsko 3:0 (15:10, 15:6, 15:3) \n\n29. září 1994 - Atény\n\n29. září 1994 - Atény\n\n30. září 1994 - Atény\n\n30. září 1994 - Atény\n\n1. října 1994 - Atény\n\n1. října 1994 - Atény\n\n USA - Německo 3:1 (15:13, 14:16, 15:4, 15:10) \n\n29. září 1994 - Atény\n\n29. září 1994 - Atény\n\n30. září 1994 - Atény\n\n30. září 1994 - Atény\n\n1. října 1994 - Atény\n\n1. října 1994 - Atény\n\n Bulharsko - Japonsko 3:1 (16:14, 15:9, 16:14, 15:11) \n\n29. září 1994 - Soluň\n\n29. září 1994 - Soluň\n\n30. září 1994 - Soluň\n\n30. září 1994 - Soluň\n\n1. října 1994 - Soluň\n\n1. října 1994 - Soluň\n\n Kuba - Korejská republika 3:2 (12:15, 17:16, 15:9, 9:15, 15:10)\n\n29. září 1994 - Soluň\n\n29. září 1994 - Soluň\n\n30. září 1994 - Soluň\n\n30. září 1994 - Soluň\n\n1. října 1994 - Soluň\n\n1. října 1994 - Soluň\n Korejská republika - Bulharsko 3:1 (17:15, 15:7, 11:15, 15:2) \n\n4. října 1994\n\n4. října 1994\n\n4. října 1994\n\n4. října 1994\n Itálie - Řecko 3:0 (16:14, 15:6, 15:2) \n\n4. října 1994\n\n4. října 1994\n USA - Korejská republika 3:0 (15:2, 15:4, 16:14) \n\n5. října 1994\n\n5. října 1994\n\n5. října 1994\n\n5. října 1994\n Nizozemsko - USA 3:2 (5:15, 16:14, 10:15, 15:8, 15:11)\n\n7. října 1994 - Atény\n\n7. října 1994 - Atény\n Itálie - Nizozemsko 3:1 (15:10, 11:15, 15:11, 15:1) \n\n8. října 1994 - Atény\n\n USA - Kuba 3:1 (15:6, 14:16, 15:8, 15:9)\n\n8. října 1994 - Atény\n Brazílie - Rusko 3:0 (15:5, 15:12, 15:5) \n\n7. října 1994 - Soluň\n\n7. října 1994 - Soluň\n\n Brazílie - Řecko 3:0 (15:5, 15:9, 15:9) \n\n8. října 1994 - Soluň\n\n Rusko - Korejská republika 3:0 (15:11, 15:3, 15:4) \n\n8. října 1994 - Soluň\n\n1. Itálie\n\n"}
{"id": "587513", "url": "https://cs.wikipedia.org/wiki?curid=587513", "title": "Jiesia", "text": "Jiesia\n\nJiesia je řeka ve střední Litvě, teče v okresech Marijampolė, Prienai a Kaunas. Pramení u vsi Dambava 12 km na východ od Marijampolė. Teče převážně směrem severovýchodním, jen na dolním toku severním. Do Němenu se vlévá v Kaunasu u hradiště Jiesios piliakalnis jako jeho levý přítok 214,5 km od jeho ústí.\n\nJiesia (\"Jusse\") je zmiňována již ve 14. století v popisu cest křižáků.\n\n"}
{"id": "587521", "url": "https://cs.wikipedia.org/wiki?curid=587521", "title": "Gabriela Jílková", "text": "Gabriela Jílková\n\nGabriela Tannertová (roz. Jílková) (* 1. května 1994, Ostrava) je moravská cimbalistka, hrající na cimbál jak sólově, tak i v cimbálové muzice Pramínky. Na cimbál hraje od svých pěti let. Je vítězkou mnoha cimbálových soutěží a držitelkou Zlatého oříšku. Několikrát natáčela pro Český rozhlas i Českou televizi. Od svého narození bydlí na Hukvaldech – v rodišti světoznámého hudebního skladatele Leoše Janáčka.\n\nPrvních 10 let jezdila do ZUŠ ve Valašském Meziříčí k paní profesorce Růženě Děcké, která zároveň vyučuje i na Vejvanovského konzervatoři v Kroměříži.\n\nV letech 2009 – 2015 studovala hru na cimbál na Janáčkově konzervatoři a Gymnáziu v Ostravě v cimbálové třídě Mgr. Daniela Skály, Ph.D. (absolventa Konzervatoře v Kroměříži a Akademie Ference Liszta v Budapešti ve hře na cimbál).\n\nV červnu 2015 vykonala přijímací zkoušky na Hudební akademii Ference Liszta v Budapešti do třídy významné cimbálové pedagožky i interpretky Ilony Szeverényi. Své studium na akademii úspěšně dokončila 23. 5. 2018 samostatným absolventským koncertem, pod cimbálovým vedením Andráse Szalai.\n\nVedle své umělecké a pedagogické činnosti se dále věnuje studiu hudby na katedře Muzikologie na Univerzitě Palackého v Olomouci.\n\nMá za sebou velké množství vystoupení, koncertů a soutěží. Několikrát natáčela pro Českou televizi v Praze, Ostravě i Brně (např. v pořadech Cimbálová princezna, Pohádková neděle, Vánoční pohádkové ráno, Folklorní magazín, Terra musica,…), pro TV Noe (U NÁS aneb od cimbálu o lidové kultuře, Děkujeme Vám, Sedmihlásky), pro Český rozhlas v Ostravě (Naděje regionu, Kokteil,…), pro rádio Proglas. Doprovázela sólově i s cimbálovou muzikou Pramínky, které je členem od jejího založení v roce 2001, valašskou královnu, zpěvačku lidových písní Jarmilu Šulákovou, tak jako i naši populární zpěvačku Naďu Urbánkovou či Dagmar Patrasovou.\n\nNabídky na své sólové koncerty, které se konaly v rámci Mezinárodního hudebního festivalu Janáčkovy Hukvaldy, získala v letech 2006 a 2014. V roce 2007 se zúčastnila 9. Světového kongresu cimbalistů v německém Oberammergau. V roce 2014 také účinkovala na festivalech Janáčkův Máj a Hudební současnost. Koncertem pro cimbál a smyčcový orchestr od Daniela Skály absolvovala s Janáčkovou filharmonií Ostrava na jaře roku 2015. S touto filharmonií jako sólista znovu účinkovala o rok později se skladbou Concerto fantazia od Milana Báchorka.\n\nDíky finanční podpoře Moravskoslezského kraje uspořádala již dva velké samostatné projekty. V roce 2016 to byla série koncertů Pod klenbou hudby českých a maďarských géniů, na níž vystoupila společně s maďarským klavíristou Tamásem Bácsi. O rok později na tento projekt navázala novou sérií koncertů Quasi improvvisato?, na nichž představily s islandskou klarinetistkou Auður Edda Erlendsdóttir nejaktuálnější tvorbu pro cimbál a klarinet od soudobých skladatelů. \n\nKaždoročně se o prázdninách zúčastňuje týdenních cimbálových kurzů a v roce 2015 byla aktivním účastníkem Mezinárodní letní školy staré hudby ve Valticích ve třídě Petry Matějové.\n\nHudebně spolupracovala s Ostravským dětským sborem pod vedením Milana Chromíka při natáčení jejich CD s názvem Za Ostravu. Se svým pedagogem Danielem Skálou rovněž spolupracuje v rámci hry cimbálových duet. Působila jako hostující hudebník v Divadle loutek v Ostravě.\n10. července 2015 předvedla neskutečné vystoupení v rámci 1.absolventského koncertu MLŠSH ve Valticích.\n\n1. místa v ústředních kolech soutěží ZUŠ v sólové hře na cimbál (r. 2009)\n\n1. místa v ústředních kolech soutěží ZUŠ v komorní hře na cimbál (r. 2009)\n\nAbsolutní vítěz ústředního kola soutěže ZUŠ v sólové hře na cimbál (r. 2009)\n\n1. místa na Mezinárodním festivalu cimbálu (MFC) ve Valašském Meziříčí v sólové hře na cimbál (r. 2009, 2013)\n\n1. místa na MFC ve Valašském Meziříčí v komorní hře na cimbál (r. 2007, 2011)\n\n2. místa na MFC ve Valašském Meziříčí v sólové hře na cimbál (r. 2007, 2011)\n\n2. místo na MFC ve Valašském Meziříčí v komorní hře na cimbál (2009)\n\n3. místo na MFC ve Valašském Meziříčí v sólové hře na cimbál (2015)\n\n1. místo na Islandském festivalu komorní hudby v Kópavogur (2017)\n\nJe držitelkou Zlatého oříšku (2006)\n\nByla oceněná stipendiem Čínské banky (2018)\n\nJe držitelkou Zlatého oříšku 2006, který jí byl udělen v celostátním finále pořádaným Českou televizí Brno.\n\nOd roku 2003 se pravidelně zúčastňovala celostátních soutěží ZUŠ, kde se pokaždé probojovala až do závěrečného finále. Z finále těchto soutěží, které probíhají jednou za tři roky, má dvě 1. místa v sólové hře na cimbál a dvě 1. místa v komorní hře na dva cimbály, několik zvláštních uznání poroty (za vynikající hru na cimbál, za přirozené využití cimbálu v cimbálové muzice,…). V roce 2009 se stala absolutním vítězem celé této soutěže.\n\nPravidelně se také zúčastňuje mezinárodní soutěže ve hře na cimbál – Mezinárodního festivalu cimbálu, pořádaného každý lichý rok ve Valašském Meziříčí. Na této soutěži se pravidelně umisťuje na předních příčkách. Získala již dvě 1. i 2. místa v sólové hře na cimbál a dvě 1. místa v komorní hře na dva cimbály.\n\nSpolečně s Auður Edda Erlendsdóttir vyhrály soutěž komorní hry na Islandu a v srpnu 2017 zahájily v Reykjavíku Islandský festival komorní hudby samostatným koncertem. \n\nV cimbálové muzice Pramínky hraje od založení muziky v roce 2001. Základem repertoáru této kapely jsou lidové písně moravské a slovenské. Kapela má za sebou dlouhou řadu nejrůznějších vystoupení. Natáčela i v České televizi v Praze na Kavčích horách, kde si je pozvala do svého pořadu Dáda Patrasová.\n\nTaké několikrát natáčeli pro Českou televizi v Ostravě a Brně. Z natáčení v Českém rozhlase v Ostravě vzniklo mini CD s vánočními koledami. Za své největší úspěchy muzikanti považují například koncert „Proměny písničky,“ na kterém doprovázeli zpěvačku lidových písní – valašskou královnu Jarmilu Šulákovou, reprezentaci České republiky na dvou mezinárodních koncertech ve francouzském městě Trappes, či vystoupení na Mezinárodním hudebním festivalu Janáčkovy Hukvaldy. V roce 2009 získala cimbálová muzika Pramínky 1. místo a zvláštní ocenění poroty za vynikající hru na cimbál ve finále celostátní soutěže základních uměleckých škol. V roce 2010 muzika účinkovala na 65. ročníku prestižního Mezinárodního folklorního festivalu Strážnice 2010 v pořadu Muzičky. Ve stejném roce se zúčastnila i veřejného natáčení Českého rozhlasu Ostrava, kde společně s Mons. Janem Graubnerem, arcibiskupem olomouckým a Janem Kačerem, hercem Národního divadla, účinkovala v pořadu Vánoční setkání v Janíkově stodole.\n\n\n"}
{"id": "587526", "url": "https://cs.wikipedia.org/wiki?curid=587526", "title": "Murexid", "text": "Murexid\n\nMurexid patří spolu s xylenovou modří, eriochromovou černí a pyrokatechinovou violetí do skupiny metalochromních indikátorů.\nJedná se o amonnou sůl kyseliny purpurové CHNO, ve volném stavu neznámé. Murexid, který má vzorec CHNO. NH + HO, vzniká různými pochody z dusíkatých látek, příslušných do skupin kyseliny močové. Tento indikátor se používá ke stanovení mědi, niklu, kobaltu při pH 8 až 9 (barevný přechod ze žlutooranžové do červenofialové) a vápníku při pH 12 (z červené do modrofialové).\n"}
{"id": "587529", "url": "https://cs.wikipedia.org/wiki?curid=587529", "title": "Kristián Filip Clam-Gallas", "text": "Kristián Filip Clam-Gallas\n\nKristián Filip Clam-Gallas, původně Kristián Filip Clam, (29. dubna 1748, Praha – 8. února 1805, Praha) byl český šlechtic a mecenáš.\n\nKristián Filip Clam se narodil roku 1748 jako syn hraběte Jana Kryštofa z Clamu a jeho manželky Markéty Aloisie, rozené z Colonna-Felsu. Jeho strýcem byl Filip Josef Gallas, který byl nejvyšším dvorským sudím a nejvyšším hofmistrem Českého království a těšil se velké přízni u vídeňského dvora. Ten roku 1757 zemřel bez potomků. Proto byla dědičkou ustavena jeho manželka Marie Anna, hraběnka z Gallasu s tím, že po její smrti (zemřela roku 1759) přejde majetek, erb i jméno na syna její sestry Aloisie z Clamu, jímž byl Kristián Filip Clam. Další podmínkou bylo, že Kristián Filip a všichni jeho potomci ke svému jménu připojí i jméno Gallas.\n\nKristián Filip byl po smrti své matky v letech 1757–1759 vychováván svou tetou Marií Annou, sestrou své matky a vdovou po svém strýci Filipu Josefu Gallasovi. Když ta zemřela, poručnictví za něj i za jeho bratra, Karla Leopolda, rovněž pojatého do dědictví, převzal otec obou bratrů, Jan Kryštof Clam, který spravoval gallasovská panství až do zletilosti Kristiána Filipa roku 1770. Roku 1768 bylo císařovnou Marií Terezií potvrzeno spojení obou rodů a vznikla tak rodová větev Clam-Gallasů.\n\nKristián Filip Clam-Gallas se oženil s Karolínou Josefínou, rozenou hraběnkou Šporkovou (1752–1799). Z jejich manželství vzešlo šest dětí: prvorozený dědic panství Kristián Kryštof (1771–1838), Karel Alois (* 1772), Ferdinand (* 1773), Marie Aloisie (1774–1831, manželka Vincence Auersperga), Fridrich Kryštof (1775–1832) a Johanna (* 1778).\n\nKristián Filip pokračoval v rodinné tradici úřednické kariéry ve vídeňské dvorské službě. Byl postupně královským komořím tří císařů a za své zásluhy byl povýšen na rytíře řádu svatého Štěpána.\nVynikal také jako podporovatel průmyslu, stavební činnosti, kultury a umění. Mezi jeho přátele a návštěvníky pražského salónu patřili například manželé František Xaver a Josefína Duškovi, v jeho pražském paláci se hrálo divadlo a koncertovali tam například roku 1786 Wolfgang Amadeus Mozart a roku 1796 mladý Ludwig van Beethoven. Podporoval též sklářské a textilní podnikání a zahájil přeměnu starého dřevěného Liberce ve zděné průmyslové město, tyto aktivity plně rozvinul jeho syn Kristián Kryštof.\n\nZdědil panství Frýdlant v Čechách, městečko Liberec, hrad Grabštejn, zámky Lemberk a Přemyšlení, v Praze a ve Vídni rodový Clam-Gallasův palác a v Košířích usedlost Klamovka, při níž dal vybudovat drobné romantické stavby a anglický park. Dále zakoupil panství Brodec, Luštěnice a Hrušov. \n\nZámek Lemberk roku 1793 zčásti stavebně upravil. na frýdlantském panství se zasloužil o založení lázní v Libverdě, objevil tam několik minerálních pramenů. První lázeňské budovy vznikly kolem roku 1760 a další přibyly po dvaceti letech. Ke konci 18. století Kristián Filip začal s budováním lázeňského parku v anglickém stylu. Následně zbudoval promenádu, divadlo a klasicistní zámeček s Clam-Gallasovským erbem ve štítu. V zámečku v letních měsících často pobýval.\n\nKdyž roku 1805 Kristián Filip Clam-Gallas zemřel, zdědil jeho nemovitý majetek z větší části prvorozený syn Kristián Kryštof Clam-Gallas. Ten v rozvoji panství, zejména Liberce a Lázní Libverda dále pokračoval.\n\n\n\n"}
{"id": "587537", "url": "https://cs.wikipedia.org/wiki?curid=587537", "title": "André Reinders", "text": "André Reinders\n\nMgr. André Reinders (* 14. března 1981, Praha) je bývalý český bojovník smíšených bojových umění (MMA). Vystudoval vysokou školu v Brně, konkrétně obor politologie, sociologie. Momentálně trénuje smíšená bojová umění ve svém sportovním klubu Reinders MMA. Jeho manželkou je miss ČR, modelka a moderátorka Hana Rainders (Mašlíková) se kterou má syna Andrease.\n\n\nBojovým sportům se věnuje v podstatě odmalička. Asi v 8 letech začal s karate, odtud přešel na thajský box, v němž v roce 2003 vyhrál amatérské Mistrovství světa asociace WPKA.\nMezi jeho největší úspěchy v MMA patří například vítězství na velmi silně obsazeném turnaji WFCA nazvaném „Best of Europe“ v roce 2007. Kromě Muay Thai se učí boj na zemi, chodí trénovat k nejlepšímu trenérovi Brazilského Jiu Jitsu u nás, Brazilci Fernandu Nascimentu Araujovi. Dále začal chodit na zápas, což je další nezbytná složka MMA, aby se člověk dokázal udržet v postoji, pokud se ho soupeř snaží dostat na zem, nebo naopak. Jeho oblíbení bojovníci jsou například George St-Pierre. Další jeho oblíbenec je Denis Kang, který byl velmi úspěšný v PRIDE. Nebo také Mauricio „Shogun“ Rua.\n\n"}
{"id": "587538", "url": "https://cs.wikipedia.org/wiki?curid=587538", "title": "Mars útočí!", "text": "Mars útočí!\n\nMars útočí! (v anglickém originále Mars Attacks!) je americký komediální sci-fi film z roku 1996 režiséra Tima Burtona založený na stejnojmenných kartách. Film užívá prvky černého humoru, romantické komedie, absurdit, politické satiry a zároveň je parodií různých vědecko-fantastických béčkových filmů. Ve filmu se objevilo mnoho známých herců jako třeba Jack Nicholson, Annette Beningová, Pierce Brosnan, Sarah Jessica Parkerová, Glenn Close, Michael J. Fox, Jack Black, Natalie Portmanová, Tom Jones a Danny DeVito.\n\nRežisér Tim Burton a scenárista Jonathan Gems začali na vývoji filmu pracovat v roce 1993 a společnost Warner Bros. pro Burtona koupila filmová práva na sérii karet. Když v roce 1994 Gems přednesl svůj první návrh, Warner Bros. požádala z důvodu snížení rozpočtu Gemse, Burtona, Martina Amise, Scotta Alexandera a Larryho Karaszewskiho. Snímek se natáčel od února do června 1996.\n\nNa zvláštní efekty byla najata společnost Industrial Light & Magic. Ta použila počítačovou animaci poté, co byl plán použít stop motion zamítnut kvůli jeho vyšší ceně. Film měl premiéru 13. prosince 1996 a vysloužil si smíšené reakce. Světové tržby snímku činily asi 101 milionů dolarů, což bylo hodnoceno jako zklamání. \"Mars útočí!\" byl nominován na cenu Hugo a několik cen Saturn.\n\nFilm převážně sleduje události na třech různých místech v USA - ve Washingtonu, D. C., Las Vegas a Kansasu.\nMarťané začnou obkličovat Zemi řadou létajících talířů. James Dale, prezident Spojených států, o tom informuje svět. Zpráva získá pozornost v redakci zpravodajství v New Yorku, v hotelu Luxor v Las Vegas, v přívěsu v Kansasu i na dalších místech. Prezidentští vědečtí poradci zorganizují setkání s mimozemšťany v poušti v Nevadě.\n\nPomocí překladače jazyků Marťané oznámili, že přišli v míru. Pak je ale vypuštěna holubice (jako symbol míru) a marťanský vůdce ji zabije. Marťané potom začnou vraždit i shromážděné lidi. Téměř všichni přítomní jsou zabiti. Prezident ale věří, že masakr byl pouze kulturním nedorozuměním, a tak se rozhodl pokračovat ve vyjednávání s mimozemšťany. Marťanský vyslanec se tak vydá na projev do Kongresu. Následuje ovšem další masakr a celý Kongres je vyvražděn a zničen. Profesor Kessler se snaží Marťany přesvědčit, aby přestali, ale je unesen.\n\nGenerál Decker se snaží přesvědčit prezidenta, aby dal souhlas s použitím jaderné zbraně, ale ten to odmítá. Marťanský vrah přestrojený za ženu pronikne do Bílého domu a neúspěšně se pokusí prezidenta zabít. Marťané pak zahájí plnou invazi na Zemi a sestoupí na planetu. Když útočí na Bílý dům, Dale unikne, ale jeho žena Marsha je zavražděna a dcera Taffy ztracena. Marťané ničí mnoho významných objektů po celé planetě - Big Ben, Eiffelovu věž, sochy na Velikonočním ostrově, Tádž Mahal a ve vynechaných scénách také Tokio a jednu z egyptských pyramid.\n\nMarťané pak putují a vraždí po celém světě, doprovází je reproduktor, který říká: \"Neutíkejte, jsme vaši přátelé.\", zatímco střílejí do všech směrů okolo sebe. Nakonec se jim podaří zabít prezidenta Dalea v jeho bunkru, krátce poté, co mu zavolá francouzský prezident, že vyjednal dohodu, po čemž je okamžitě také zavražděn.\n\nZnámý zpěvák Tom Jones právě vystupuje v lasvegaském kasinu. Ve stejném kasinu se právě nacházejí také boxerský šampion Byron Williams, zotavující se alkoholička Barbara Landová a Cindy. Když Marťané začnou na město útočit, tito čtyři lidé vymyslí plán, jak z města uniknout - uletí letadlem z malého letiště za městem - Tom umí letadlo řídit a Barbara ho vlastní. Skupina pak přemýšlí, kam poletí a Barbara se rozhodne pro ostrov, kde je vetřelci nikdy nenajdou.\n\nSkupině se nakonec podaří proniknout na letiště, ale tam přijdou na to, že jediná runway, kterou mohou použít, je obsazena Marťany, přítomen je i marťanský vyslanec. Byron se obětuje pro přežití ostatních a rozhodne se odlákat pozornost Marťanů, zatímco ostatní připraví letadlo a odletí, aniž by si toho vetřelci všimli.\n\nByron Marťany vyprovokuje k pěstnímu souboji. Jeho prvním soupeřem je samotný vyslanec, jemuž dá první ránu, která ho okamžitě zraní. Když zápas vrcholí, Barbara, Tom a Cindy nastartují a čekají až se Byronovi podaří přesunout zápas pryč z runwaye. Když Byronův boj s vyslancem pokračuje, Byron nakonec velvyslance zabije. Když si všimne, že jsou ostatní připraveni na start, přesune boj pryč z runwaye. Když letadlo přijíždí na runway, dav Marťanů se pokusí Byrona zabít a ani si nevšimne, že letadlo odletělo. Byron pokračuje v boji s Marťany a protože má proti sobě obrovskou přesilu, přemůžou ho a on upadne do bezvědomí.\n\nCo se Byronovi stalo, není odhaleno, ale nakonec se znovu objeví ve Washingtonu - zraněný přichází k domu své bývalé ženy a dětí. Barbara, Tom a Cindy se objeví na ostrově, takže také přežili. Do kontaktu s nimi přijdou i různá zvířata, která si také prožila útrapy s Marťany.\n\nKansaský teenager Richie Norris je neustále ostrakizován svou rodinou, s výjimkou babičky. Když se rozhodne ji zachránit z domova důchodců, na který útočí Marťani, náhodou objeví marťanskou smrtelnou slabinu - nemohou poslouchat píseň Slima Whitmana \"Indian Love Call\". Ta způsobuje to, že se marťanské mozky \"rozprsknou\". Jakmile zachrání babičku, společně pouštějí píseň v radiu a Marťané tak po celém světě umírají. Taffy Daleová, dcera prezidentského páru, jim oběma na konci udělí medaili cti.\n\nJonathan Gems, který již předtím pro Tima Burtona napsal několik nerealizovaných scénářů, přišel s nápadem vytvořit z karet \"Mars útočí\" film v roce 1993. Scenárista potom předvedl koncept \"Mars útočí!\" i \"Dinosauři útočí!\" Burtonovi a dohromady se shodli, že \"Dinosauři útočí!\" by byli příliš podobní \"Jurskému parku\", a tak začali pracovat na \"Mars útočí!\". Burton, který byl v té době zaneprázdněn přípravami filmu \"Ed Wood\", věřil, že \"Mars útočí!\" bude skvělá příležitost vzdát poctu filmům Edwarda D. Wooda Jr., obzvláště \"Plan 9 from Outer Space\" (1959), a dalším béčkovým sci-fi filmům z 50. let.\n\nBurton nabídl film studiu Warner Bros. a to pro něj koupilo filmová práva na sérii karet. Podle původního plánu měl snímek přijít do kin v létě 1996. Gems svůj původní scénář dokončil v roce 1994 a Warner Bros. na něj připravil rozpočet na 260 milionů dolarů. Studio ale nechtělo na film vydat více než 60 milionů. Poté, co přišel Gems s mnoha návrhy na to, jak snížit rozpočet, byl nahrazen \"scenáristy Eda Wooda\" Scottem Alexanderem a Larrym Karaszewskim. Na změny byl najat také Martin Amis, ale později prohlásil, že ačkoli se mu film líbil, neobsahoval ani jedno slovo, které by napsal.\n\nGems se k projektu nakonec vrátil, napsal celkem 12 návrhů scénáře. Ačkoli je v titulcích Gems napsán u scénáře i u námětu, své knižní zpracování filmu věnoval Burtonovi, jenž \"se spolupodílel na scénáři a neřekl si o místo v titulcích\". Warner Bros. váhal s marťanským jazykem a chtěl po Burtonovi, aby k němu přidal titulky, ale ten to odmítl. Když pracoval s Burtonem, Gems zmenšil počet hlavních postav ze 60 na 23 a místo zobrazení destrukcí po celém světě se film zaměřil pouze na tři hlavní místa. Scény ukazující Marťany útočící na Čínu, Filipíny, Japonsko, Evropu, Afriku a Rusko byly vyřazeny. \"Nesu v mysli to, že to bylo předtím, než byl napsán \"Den nezávislosti\",\" komentuje to Gems, \"Měli jsme tam věci jako Manhattan ničený budovu po budově, zmizel Bílý dům a stejně tak Empire State Building. Warner Bros. spočítal, že by to bylo příliš drahá, a tak jsme to vynechali, abychom snížili náklady.\"\n\nRozhodnutí získat do filmu přední herce je podobné tomu, když Irwin Allen obsazoval své katastrofické filmy \"Dobrodružství Poseidonu\" a \"Skleněné peklo\". Pro roli prezidenta Dalea byl původně vybrán Warren Beatty, pak ho nahradil Paul Newman, ale ten se pak rozhodl pro jinou roli. Další volbou byl tedy Jack Nicholson, jenž žertem prohlásil, že by chtěl hrát všechny role. Burton souhlasil s tím, že obsadí Nicholsona do rolí prezidenta Dalea i Arta Landa. Pamatoval si jejich dobré pracovní vztahy během natáčení filmu \"Batman\".\n\nBarbaru Landovou měla původně ztvárnit Susan Sarandonová, ale pak byla obsazena Anette Benning, která svou postavu zahrála podle Ann-Margret ve filmu \"\". Hugh Grant byl zase první volbou pro roli profesora Donalda Kesslera, ale roli nakonec získal Pierce Brosnan. Glenn Close zase získala svou roli první dámy Marshy Daleové na úkor Meryl Streep, Diane Keaton a Stockard Channing. Nicholson nebyl jediný herec, jenž se u natáčení \"Mars útočí!\" nesetkal s Burtonem při práci poprvé. Sylvia Sidney se s ním znala již z natáčení \"Beetlejuice\", Sarah Jessica Parkerová (která podepsala smlouvu ještě předtím, než si přečetla scénář) hrála již v Burtonově filmu \"Ed Wood\" a Danny DeVito se s režisérem znal již ze snímku \"Batman se vrací\". Burton tak pokračoval ve své praxi obsazování stejných herců několikrát do různých filmů.\n\nPůvodně mělo natáčení filmu začít uprostřed srpna 1995, ale bylo odloženo až na únor 1996. Režisér Tim Burton najal Petera Suschitzkyho jako kameramana, líbila se mu totiž jeho práce na filmech Davida Cronenberga. Production designer Thomas Wynn měl v úmyslu vzdát designem místnosti pro vedení války hold filmu \"Dr. Divnoláska\". Burton naléhal na to, aby umělecká stránka, kamera i kostýmy do sebe včlenily vzhled karet ze 60. let.\n\nPři vytváření vzhledu Marťanky (kterou hrála tehdejší Burtonova přítelkyně Lisa Marie), která svádí Jerryho Rosse, se návrhářka kostýmů inspirovala hracími kartami, Marilyn Monroe a prací Alberta Vargase a Jane Fonda ve filmu \"Barbarella\". Natáčení snímku skončilo 1. června 1996. Hudba k filmu byla složena a nahrána Dannym Elfmanem, se kterým se Burton rovněž setkává při práci opakovaně. Ačkoli spolu nespolupracovali na Burtonově předcházejícím filmu \"Ed Wood\", protože se neshodli při tvorbě \"Ukradených Vánoc\", u \"Mars útočí!\" se znovu sešli. Elfman pro natáčení hudby získal hlavního kytaristu skupiny Oingo Boingo Stevea Barteka.\n\nTim Burton měl původně v úmyslu na Marťany použít stop motion animaci, chtěl tak vzdát hold práci Raye Harryhausena, zejména filmu \"Jáson a Argonauti\". Podobně jako v \"Beetlejuice\" Burton chtěl, aby zvláštní efekty vypadaly levně a jako úmyslná napodobenina. Nejdříve oslovil Henryho Selicka, režiséra \"Ukradených Vánoc\", aby řídil na práci při stop motion, ale ten byl příliš zaneprázdněn prací na snímku \"Jakub a obří broskev\". Burton potom tedy pro tuto práci najal Barryho Purvese. Ten vytvořil mezinárodní tým asi 70 animátorů, kteří na \"Mars útočí!\" pracovali osm měsíců. Při práci na marťanském pohybu se inspirovali u choreografie Glorie Swanson a pohyby Normy Desmond ve snímku \"Sunset Blvd.\".\n\nKdyž byl rozpočet vypočítán na 100 milionů dolarů (Warner Bros. nechtěl překročit 75 milionů), producent Larry J. Franco pověřil testy Industrial Light & Magic, společnost, s níž pracoval na efektech ve filmu \"Jumanji\". Burton pak byl přesvědčen, aby změnil názor a rozhodl se pro počítačovou animaci, která snížila finální rozpočet na 80 milionů dolarů. Globální destrukci, létající talíře ve vzduchu, marťanské přistání v Nevadě a robota, který pronásleduje Richieho Norrise, má na svědomí Warner Digital Studios. Warner Digital rovněž vytvořilo modely Big Benu a dalších pamětihodností. Zničení hotelu Arta Landa bylo natočeno při demolici skutečné budovy The Landmark Hotel and Casino, budovy, jež se líbila Burtonovi, a proto ji chtěl zvěčnit.\n\nWarner Bros. utratilo 20 milionů dolarů za marketingovou kampaň filmu, což spolu s 80 miliony utracenými během natáčení dává finální rozpočet o 100 milionech dolarů. Scenárista Jonathan Gems převedl film do knižní podoby. Ta byla v lednu 1997 vydána nakladatelstvím Puffin Books. Ve Spojených státech byl film uveden 13. prosince 1996 a během úvodního víkendu vynesl 9,38 milionů dolarů. Celkově v USA \"Mars útočí!\" vynesl 37,77 milionů, v zahraničí potom 63,6, což celosvětově dělá 101,37 milionů dolarů.\n\n\"Mars útočí!\" byl ve Spojených státech považován za kasovní trhák, ale nakonec sklidil větší úspěch u kritiky i u diváku v Evropě. Mnoho diváků objevilo ve snímku podobnosti se \"Dnem nezávislosti\", jenž měl premiéru také v roce 1996. \"Byla to jen náhoda. Nikdo mi o tom neřekl. Byl jsem překvapený, jak podobné si to bylo,\" prohlásil Tim Burton, \"Ale myslím si, že jsou jiné ve stylu. \"Den nezávislosti\" je jiný ve všem. Skoro se zdálo, že my jsme udělali něco jako verzi \"Mad magazine\" \"Dne nezávislosti\". Ještě když film běžel v kinech, televizní vysílací práva koupila společnost USA Network.\n\nU kritiky si \"Mars útočí!\" vysloužil smíšené reakce. Na základě 56 hodnocení \"Rotten Tomatoes\" uvádějí, že se film líbil 46% recenzentů a film dosáhl průměrného skóre 5,6/10. V \"Top Critics\" tohoto serveru získal snímek dokonce pouze 33% a skóre 5,2/10. Pro srovnání server \"Metacritic\" vypočítal filmu na základě 19 hodnocení skóre 52/100. U uživatelů ČSFD si \"Mars útočí!\" vysloužil lepší hodnocení - získal 68%. Roger Ebert komentoval pocty béčkovým filmům 50. let, o kterých tvůrci mluvili: \"Samotný Ed Wood by nám mohl říct, co je na tomhle filmu špatně: tvůrci cítili nad svým materiálem nadřazenost. Být legrační chce věřit sám sobě. Podívejte se na filmy \"Infra-Man\" nebo \"Útok včelích panenek\" a uvidíte filmy, které nemají hvězdy, vysoké rozpočty a moderní zvláštní efekty, ale jsou zábavné a zábavné způsobem, jakému Burtonova megaprodukce nikdy úplně neporozumí.\"\n\nKenneth Turan z \"Los Angeles Times\" napsal: \"\"Mars útočí!\" má všechen cynismus a nevíru 90. let, utahuje si z konvencí, které bere \"Den nezávislosti\" vážně. To vše zní chytře, ale pravda je, že \"Mars útočí!\" není tak vtipný, jak by mohl být. Pouze několik z mnoha herců tohoto filmu zanechalo trvalý dojem a v humoru chybí Burtonovo srdce a jeho duše.\" Desson Thomson z \"The Washington Post\" řekl: \"\"Mars útočí!\" evokuje spoustu sci-fi klasik od \"Dne, kdy se zastavila Země\" po \"Dr. Divnolásku\", ale není nic o moc víc, než jen povrchní cvičení. S výjimkou Burtonových nárazových obrazových gagů (asi se nikdy nevzpamatuji z hlavy Sarah Jessicy Parker naroubované na tělo čivavy) se jedná o nedodělaný, suchý materiál. A závěrečná bitva mezi Pozemšťany a Marťany je nudná a přehnaná.\"\n\nRichard Schickel, píšící pro časopis \"Time\", dal filmu pozitivní hodnocení: \"Musíte obdivovat jejich chucpe: šíři Burtonových (a Gemsových) narážek na další filmy od Kurosawy po Kubricka, a především to, že se nerozhodli nám nabídnout jedinou sympatickou postavu. Možná, že nevytvořili dost legrační Pozemšťany, ale veskrze zlý vysokorozpočtový film je vždycky vítanou raritou.\" Jonathan Rosenbaum z \"Chicago Reader\" pochválil surrealistický a černý humor, který je podobný filmům \"Dr. Divnoláska\" a \"Gremlins\". Řekl, že zdaleka nebylo jasné, zda se jedná o satiru, i když tak byl film kritiky popisován.\n\n\"Mars útočí!\" byl téměř nominován na Oscara za nejlepší zvláštní efekty, ale Akademie místo toho zvolila \"Den nezávislosti\", \"Dračí srdce\" a \"Twister\". Snímek byl nominován v sedmi kategoriích na Saturn Awards a Danny Elfman tuto cenu získal za nejlepší hudbu. Ostatní nominovaní byli Tim Burton za režii, Jonathan Gems za scénář, herec Lukas Haas, kostymérka Colleen Atwood a tvůrce zvláštních efektů Industrial Light & Magic. Film byl také nominován na Saturn Award za nejlepší sci-fi film, ale tu získal \"Den nezávislosti\". Snímek získal také nominaci na cenu Hugo.\n\n\n"}
{"id": "587545", "url": "https://cs.wikipedia.org/wiki?curid=587545", "title": "Hřib pružný", "text": "Hřib pružný\n\nHřib pružný (\"Aureoboletus gentilis\" ) je vzácný druh hřibovité houby. Patří k drobným hřibům teplých dubových lesů a hrází. Vyznačuje se růžovobéžovým kloboukem, jasně žlutými rourkami a dužinou neměnící barvu. Chutná nakysle, voní po ovoci. Je zapsán v Červeném seznamu hub ČR jako zranitelný druh, takže by neměl být sbírán pro kuchyňské použití.\n\n\n\nVe starší literatuře je možné narazit na označení hřib krvavý (\"Boletus sanguineus\"), které však bylo této houbě přiřazeno omylem - záměnou s hřibem červeným (\"Xerocomellus rubellus\"). Zejména v dílech některých francouzských autorů byl hřib pružný pod názvem \"Boletus sanguineus\" uváděný. Velenovský jej nazýval hřib Rigellové (\"Boletus Rigelliae\") podle posluchačky slečny Aloisie Rigellové, která jej sbírala v dubinách u Chlumce nad Cidlinou, odkud jej Velenovskému v září 1917 přinesla k popsání.\n\nKlobouk dosahuje průměru 20-50 (70) milimetrů. Pokožka je světle narůžověle krémová až okrově načervenalá. Povrch bývá charakteristicky žíhaný a obzvlášť za vlhka slizký, za sucha lesklý.\n\nRourky a póry jsou zářivě žluté, tuto barvu si zachovávají i po usušení.\n\nTřeň je válcovitý, na bázi ztenčený, někdy pokroucený, povrch má zářivě žlutý až zlatožlutý, v dolní polovině nahnědlý.\n\nDužnina je bílá, pod pokožkou klobouku zarůžovělá a barevně neměnná. Voní houbově, slabě ovocně nebo nevýrazně, chutná nakysle. Názory na jedlost se různí, podle některých pramenů je jedlý, podle jiných není jedlost této houby doložena. Vzhledem k vzácnému výskytu nemá praktický význam a měl by být chráněn.\n\nVýtrusný prach je olivový. Pod mikroskopem mají výtrusy žlutou barvu a dosahují 15 - 17 (20) × 5 - 7 μm. Jsou elipsovitě vřetenovité s tukovými kapkami.\n\nVzácný teplomilný druh nižších poloh, který se vyskytuje ve smíšených i listnatých lesích a na hrázích rybníků. Vázaný je na duby, řidčeji na buky. Pilát jej uvádí jako typický druh xerotermních dubohabrových hájů na vápenci, vzácnější výskyt udává v kyselých doubravách, oligotrofních habrových doubravách a druhotných smíšených lesích na nevápenatých půdách. Počet nálezů v posledních letech klesá. Plodnice se objevují od července do poloviny října.\n\nHřib pružný roste v Evropě a Americe. V Evropě je znám z následujících zemí: Andorra, Belgie, Česká republika, Dánsko, Francie, Lucembursko, Maďarsko, Německo, Norsko, ostrov Man, Rakousko, Slovinsko, Spojené království, Španělsko a Švédsko. V Americe byl objeven v těchto zemích: Kolumbie, Kostarika a USA. Dále je rozšířený v severní Africe a v Japonsku.\n\nV rámci chráněných území České republiky byl popsán mimo jiné v lokalitách:\n\nRoku 2008 byl objeven u obce Holany poblíž rybníků u severní hranice CHKO Kokořínsko.\n\nCharakteristicky zářivě žluté rourky a povrch klobouku umožňují snadné odlišení od ostatních druhů. Přesto bývá některými praktickými houbaři zaměňován za klouzky, případně některé babky (rod \"Xerocomellus\").\n\nPro svoji vzácnost je zařazen do Červeného seznamu hub České republiky jako zranitelný (VU), takže by neměl být sbírán pro kuchyňské využití. Jeho nálezy je vhodné hlásit nejbližšímu mykologickému pracovišti.\n\n"}
{"id": "587546", "url": "https://cs.wikipedia.org/wiki?curid=587546", "title": "Dichogamie", "text": "Dichogamie\n\nDichogamie je vzájemné časové posunutí dozrávání vajíček a pylu v oboupohlavném květu.\n\nOpylení je přenesení pylových zrn z prašníků tyčinek na bliznu pestíku. Květ se může opylit vlastním pylem, pylem z jiného květu téže rostliny nebo pylem z květu jiné rostliny. Protože opylení pylem z vlastního květu není geneticky příliš výhodné, existuje u rostlin několik způsobů jak tomu zabránit. \n\nOboupohlavný květ, tj. květ produkující pyl i vajíčka, je starší, původnější varianta květu. U \"modernějších\" rostlin je nahrazen jednopohlavnými květy, kdy je zvlášť květ samčí a zvlášť květ samičí. Květy samčí a samičí se mohou souběžně nacházet na stejné rostlině (jednodomost) nebo samčí na jedné a samičí na druhé (dvoudomost). U jednodomé rostliny je zajištěno opylení pylem z jiného květu, u dvoudomých pylem z jiné rostliny. Existuje i smíšená varianta, kdy jsou květy oboupohlavné i jednopohlavné současně na jedné rostlině (mnohomanželné). I tady je jisté opylení, alespoň některých květů, pylem z jiného květu. \n\nRostliny s oboupohlavnými květy si svůj nedostatek, možnost opylení pylem z vlastního květu, snaží opravit a vyvinuly několik variant, jak se samoopylení (samosprašností) vyhnou.\n\nJe to nejběžnější způsob jak zabránit samoopylení, vajíčka a pyl nedozrávají současně. Květ se jeví v jedné době jako samčí a v jiné jako samičí.\n\nExistují dva typy dichogamie:\n\nV praxi je to u květů protandrických provedeno tak, že z koruny květů vyčnívají jen tyčinky, jejichž prašníky postupně dozrávají a produkují pyl. Až je veškerý pyl vyprášen, tyčinky se zmenší. Začnou dozrávat vajíčka v semeníku a z koruny postupně vystupují pestíky, tj. čnělky s bliznami, a očekávají pyl z jiného květu. Květy většinou na rostlině nerozkvétají současně, záleží např. na typu květenství. \n\nU některých rostlin, např. u chrastavce, je takhle synchronizováno celé květenství, klubko, které má až 100 drobných květů. Teprve když je pyl v celém květenství vyprášen, vystoupí u všech květů čnělky s bliznami.\n\nHerkogamie – u tohoto způsobu ochrany před samoopylením jsou tyčinky s pylovými prašníky a pestíky s bliznami od sebe prostorově odděleny, např. kosatec.\n\nHeterostylie (různočnělečnost) – samoopylení se brání květy tím, že ve květu jsou u různých rostlin stejného druhu dva až tři druhy různě dlouhých čnělek s bliznami a různě dlouhých tyčinek s pylem, např. kyprej, prvosenka, šťavel.\n\nOpylování cizím pylem může dát vzniknout novým křížencům a postupně i novým druhům rostlin.\n\n"}
{"id": "587552", "url": "https://cs.wikipedia.org/wiki?curid=587552", "title": "Navarro (seriál)", "text": "Navarro (seriál)\n\nNavarro je francouzský televizní kriminální televizní seriál z roku 1989, který byl postupně natáčen po dobu 19 let až do roku 2007. Hlavním představitelem pařížského policejního komisaře Navarra se stal francouzský herec Roger Hanin. Celkem bylo natočeno 108 epizod o 90 minutách (tedy 9720 minut celkem, což je 162 hodin). Seriál byl premiérově vysílán na francouzské televizní stanici TF1 od 26. října 1989 do 19. dubna 2007.\n\n\n\n\n"}
{"id": "587554", "url": "https://cs.wikipedia.org/wiki?curid=587554", "title": "Thomas Ott", "text": "Thomas Ott\n\nThomas Ott, pseudonym t.o.t.t., (10. června 1966 Curych) je švýcarský komiksový autor, filmař a hudebník.\n\nUčil se do roku 1987 na Schule für Gestaltung Zürich grafický design. Poté se začal živit jako komiksový kreslíř a ilustrátor v švýcarských, německých a francouzských časopisech. První kniha mu vyšla v roce 1989 pod názvem \"Tales of Error\". Mezi lety 1998–2001 studoval film na Hochschule für Gestaltung und Kunst Zürich a studium zakončil patnáctiminutovým filmem \"Sjeki vatcsh!\".\n\nKomiksy vytváří pomocí techniky scratchboard, kdy škrábáním do černého povrchu vysvítá bílý podklad. Vytváří krátké příběhy téměř bez použití slov. Tyto příběhy ovlivněny Ottovým cynickým pesimisme zpravidla končí špatně. Velká část jeho díla vyšla i v Česku v nakladatelství Mot (naposledy \"R.I.P. Best of 1985–2004\" v roce 2010).\n\n\n"}
{"id": "587557", "url": "https://cs.wikipedia.org/wiki?curid=587557", "title": "Dialog s vesmírem /studio &amp; live/", "text": "Dialog s vesmírem /studio &amp; live/\n\nDialog s vesmírem /studio & live/ je dvojdisková kompilace hudebních alb brněnské progressive rockové skupiny Progres 2 vydaná v březnu 2010 (viz 2010 v hudbě).\n\nDeska obsahuje dvě CD s nahrávkami tematicky vztaženými k audiovizuálnímu projektu (rockové opeře) \"Dialog s vesmírem\" z konce 70. let 20. století, Na prvním disku se nachází remasterovaná (remastering provedl Roman Jež) studiová verze \"Dialogu\" doplněná o skladby vydané na stejnojmenném EP, přičemž písně jsou seřazeny podle jevištního zpracování. Jako bonusy je zde zařazena zkrácená singlová verze „Písně o jablku“, dvě písně znovunahrané v domácím studiu Pavla Váněho v roce 1993 a instrumentálka „Roentgen 19:30“, která však nemá s \"Dialogem\" nic společného. Toto CD se velmi přibližuje reedici \"Dialogu s vesmírem\" z roku 1999.\n\nDruhý disk kompilace obsahuje téměř kompletní (autorsky zkrácenou) nahrávku z premiérového koncertu \"Dialogu\", který se uskutečnil 27. února 1978 v brněnském Divadle na Výstavišti a jako bonus do té doby poslední novou píseň Progres 2 – „Mladé vdovy“ z roku 1993. Toto CD bylo v totožné podobě samostatně vydáno již v roce 2006 jako \"Dialog s vesmírem /live/\", remastering v tomto roce provedl Petr Vavřík.\n\n\nBonusy:\n\n\nBonus:\n"}
{"id": "587560", "url": "https://cs.wikipedia.org/wiki?curid=587560", "title": "Pride Fighting Championships", "text": "Pride Fighting Championships\n\nPride Fighting Championships (Pride nebo Pride FC ve zkratce) byla největší organizace Mixed martial arts (MMA, Smíšená bojová umění) na světě se sídlem v Japonsku. Jeho inaugurační akce se konala v Tokyo Dome 11. října 1997.\n\nPride konalo více než šedesát MMA akcí. Jako jedna z nejpopulárnějších organizací MMA na světě během deseti let provozu, Pride vysílalo asi 40 zemí po celém světě.\n\nV březnu 2007, Dream Stage Entertainment prodal Pride k Lorenzovi Fertittaovi a Frankovi Fertittaovi III,\nvlastníkům Zuffa, která vlastní Ultimate Fighting Championship (UFC).\n"}
{"id": "587561", "url": "https://cs.wikipedia.org/wiki?curid=587561", "title": "Mark Hughes (fotbalista)", "text": "Mark Hughes (fotbalista)\n\nLeslie Mark Hughes (* 1. listopadu 1963, Wrexham, Wales, Spojené království) je bývalý velšský fotbalový reprezentant a současný fotbalový trenér.\n\nZa reprezentaci odehrál 72 zápasů a vstřelil 12 gólů. Během své hráčské kariéry odehrál mnoho let především za Manchester United, ale hrál také za Barcelonu a Bayern Mnichov, stejně jako za anglické kluby Chelsea, Everton, Southampton a Blackburn Rovers, kde v roce 2002 ukončil kariéru. Už před ukončením kariéry začal trénovat. Nejprve od roku 1999 vedl velšskou fotbalovou reprezentaci. S reprezentací se Hughesovi nepodařilo postoupit na Mistrovství světa v roce 2002, ani na mistrovství evropy v roce 2004. V roce 2004 byl jmenován jako trenér Blackburnu, kde vydržel čtyři roky. Potom byl angažován do klubu Manchester City FC, kde však netrénoval moc dlouho, protože s dobrým hráčským kádrem tým neměl moc dobré výsledky a i přes výhru 4-3 nad Sunderlandem byl na konci roku 2009 odvolán. Po sedmi měsíční přestávce se ujal londýnského celku Fulham FC. Ten pod jeho vedením skončil na solidním osmém místě. Po sezóně Hughes ale překvapivě u Fulhamu skončil. V lednu 2012 převzal mužstvo Queens Park Rangers. Od roku 2013 vede Stoke City.\n"}
{"id": "587568", "url": "https://cs.wikipedia.org/wiki?curid=587568", "title": "Croatia Airlines", "text": "Croatia Airlines\n\nCroatia Airlines (česky: \"chorvatské aerolinie\", IATA: OU, ICAO: CTN) je národní leteckou společností a vlajkovým dopravcem Chorvatska. Sídlí v Záhřebu a svou hlavní základnu má na mezinárodním letišti Pleso. Společnost je od roku 2004 členem asociace Star Alliance.\n\nV roce 2008 zaznamenaly Croatia Airlines čistý zisk ve výši 38 milionů kun a přepravily 1 870 000 cestujících.\n\nAerolinky byly založeny 20. července 1989 pod názvem \"Zagal - Zagreb Airlines\" a začaly provozovat lety dopravní pomocí jediného stroje Cessna 402 pro společnost United Parcel Service. Po prvních demokratických volbách v Chorvatsku \"Zagal\" 23. července 1990 změnily svůj název na \"Croatia Airlines\".\n\nV roce 1991 podepsaly Croatia Airlines dohodu se slovinskou národní leteckou společností Adria Airways o pronajmutí letounu McDonnell Douglas Md-82, se kterým zahájily vnitrostátní linky mezi Záhřebem a Splitem.\n\nZ důvodu probíhajícího válečného konfliktu a uzavření vzdušného prostoru nad Chorvatskem byla společnost nucena tuto linku zrušit. Ihned po opětovném zahájení provozu získaly Croatia Airlines od společnosti Lufthansa tři Boeingy 737 a staly se členem Mezinárodní asociace leteckých dopravců (IATA). Toho roku také otevřely svou první mezinárodní linku do Frankfurtu nad Mohanem.\n\nV roce 1993 přibyly do flotily dva letouny ATR 42, dva další Boeingy 737 a bylo také otevřena řada kanceláří společnosti v několika evropských městech. Toho roku společnost koupila cestovní kancelář \"Obzor\" pro organizování zájezdů pro skupiny i jednotlivce. O rok později společnost přepravilo svého miliontého cestujícího. Papež Jan Pavel II. si Croatia Airlines v roce 1994 vybral jako přepravce pro svou návštěvu Chorvatska.\n\nV roce 1995 flotilu doplnil další letoun ATR 42 a společnost přepravila svého dvou miliontého cestujícího. O rok později se Croatia Airlines staly prvními aerolinkami létajícími do Sarajeva po Válce v Bosně a Hercegovině. V roce 1997 přibyl do flotily společnosti první Airbus A320, nesoucí jméno \"Rijeka\" a v roce 1998 první Airbus A319, nesoucí jméno \"Zadar\". V tomto roce se Croatia Airlines staly členem Asociace evropských aerolinií (AEA). V roce 1999 se flotila rozšířila o další dva nové Airbusy a společnost začala prodávat Boeingovou část letového parku. V té době přepravily již 5 milionů cestujících.\n\nV roce 2000 dorazily další dva Airbusy a byl otevřen automatizovaný systém prodeje letenek. V roce 2001 společnost získala osvědčení o technické kontrole a údržbě od německého leteckého úřadu Luftfahrt-Bundesamt. 18. listopadu 2004 se Croatia Airlines staly členem Star Alliance.\n\nV roce 2008 byly tři letadla ATR 42 pro krátký dolet nahrazena šesti letadly Bombardier Q400, z nichž první byl doručen v květnu.\n\nV červenci 2009 Croatia Airlines přepravily již 20 000 000.\n\n"}
{"id": "587576", "url": "https://cs.wikipedia.org/wiki?curid=587576", "title": "Brava HDTV", "text": "Brava HDTV\n\nBrava HDTV je holandský kulturní televizní kanál, který vysílá ve vysokém rozlišení obrazu. Tento kanál, který je vysílán pro celou Evropu, zahájil své vysílání 3. července 2007. Kanál se zaměřuje na vysílání opery, baletu a koncertů. Produkce jsou natáčeny v operních domech jako Royal Opera House, Teatro Real, či La Scala. Kanál vysílá opery a koncerty jako například: La bohème, Othello, Aida, Labutí jezero, Tosca, Zoroastre a nebo Così fan tutte. Kanál založili Jur Bron a Gerard Ardesch.\n\nKanál je v České republice dostupný v satelitních platformách Skylink, CS Link a v T-Mobile televizi.\n\n"}
{"id": "587584", "url": "https://cs.wikipedia.org/wiki?curid=587584", "title": "Space partitioning", "text": "Space partitioning\n\nSpace partitioning (česky: rozdělování prostoru) je proces, při němž je prostor rozdělen na dva nebo více podprostorů. Každý ze vzniklých podprostorů je obvykle dále rozdělen pro vytvoření hierarchie. \n\nRozdělování prostoru má využití zejména v počítačové grafice. Vyhledání geometrických entit v takto uspořádaném prostoru je totiž výrazně rychlejší. Konkrétním případem použití je například sledování paprsku či detekce kolizí.\n"}
{"id": "587592", "url": "https://cs.wikipedia.org/wiki?curid=587592", "title": "Valtická horečka", "text": "Valtická horečka\n\nValtická horečka je virové onemocnění, které je způsobeno virem Ťahyňa (TAHV). U lidí bylo onemocnění TAHV prokázáno v roce 1960 v okolí Valtic na Břeclavsku. Vir je přenášen komáry z rodu \"Aedes\", hlavně \"Aedes vexans\".\n\nJedná se o onemocnění podobné chřipce, které se vyskytuje v létě a brzy na podzim hlavně u dětí. Je charakteristické náhlým začátkem horečky, která trvá 3–5 dní, bolestí hlavy, pocitem neklidu, konjunktivitidou, faryngitidou, myalgií, dále zvracením, gastrointestinálními potížemi, nechutenstvím a příležitostně také meningitidou nebo jinými známkami postižení centrální nervové soustavy, někdy bronchopneumonií.\n\nVýzkumy ukázaly, že mnozí lidé nad 50 let z oblasti Valticka mají v krvi proti této nákaze protilátky. Je to doklad o tom, že se nákaza v regionu objevovala v době, kdy nebyla řeka Dyje ještě regulovaná.\n\nLze ji léčit paralenem, odpočinkem a dostatečným přísunem tekutin. Pouze pokud má horečku kojenec nebo batole nebo když se teplota přiblíží devětatřiceti stupňům, je vhodné zajít k lékaři.\n"}
{"id": "587593", "url": "https://cs.wikipedia.org/wiki?curid=587593", "title": "Antonín Reichenauer", "text": "Antonín Reichenauer\n\nAntonín Reichenauer, rovněž Jan Antonín Reichenauer, či pod pseudonymem\"Verichnare\" (asi 1694 – 17. března 1730 Jindřichův Hradec) byl český hudební skladatel období baroka.\n\nAntonín Reichenauer se narodil kolem roku 1694, přesné datum a místo narození, ani bližší údaje o jeho hudebním vzdělání však nejsou známy. Od roku 1721 je doložen jeho pobyt v Praze. Snad byl ředitelem kůru v kostele svaté Máří Magdaleny při dominikánském klášteře na Malé Straně (dnešní České muzeum hudby). Působil ve službách hraběte Václava z Morzinu, pro kterého pravidelně komponoval a působil v jeho kapele v Morzinském paláci v Praze na Malé Straně. Podle některých zdrojů pracoval také pro hraběte Františka Josefa Černína, což se ovšem dosud nepodařilo věrohodně doložit.\nNa samém sklonku života se stal farním varhaníkem v Jindřichově Hradci, necelý měsíc po nástupu do funkce však zemřel. Jeho poslední syn Václav Hypolit se zde narodil až po jeho smrti.\n\nV minulosti byl znám jako plodný autor chrámové hudby. Jeho hudební myšlení je silně ovlivněno neapolskou školou, vynikají melodikou a pečlivým propracováním kontrapunktu. Nálezy na chrámových kůrech a v archivech dokazují, že jeho díla byla oblíbena nejen v Praze, ale i mimo ni (Roudnice, Mělník, Žďár, Osek) a také v zahraničí (Drážďany, Vratislav). Jen v oseckém klášteře je v inventáři v letech 1720 až 1733 evidováno přes 40 skladeb. Často jsou podepsány jen příjmením nebo anagramem \"Verichnare\". Je prvním českým autorem pastorálních mší.\n\nV posledních letech překvapil hudební vědce i koncertní publikum objev četných instrumentálních koncertů. Dochovala se řada koncertů pro hoboj, fagot, violoncello, stejně jako orchestrální ouvertury a triové sonáty. Svým stylem jsou velmi blízké koncertům Antonia Vivaldiho. S jeho skladbami byl Reichenauer důvěrně obeznámen, neboť Vivaldi byl Morzinův \"Maestro di Musica in Italia\" a pro hraběte zkomponoval celou řadu skladeb, včetně sbírky skladeb Il cimento dell'armonia e dell'inventione, obsahující slavný cyklus houslových koncertů Čtvero ročních dob.\n\n\n\n"}
{"id": "587595", "url": "https://cs.wikipedia.org/wiki?curid=587595", "title": "Trombeho stěna", "text": "Trombeho stěna\n\nTrombeho stěna je konstrukce k vyhřívání budovy za pomoci sluneční energie. Je založena na podobném principu jako skleník, tedy na tom, že sklo a vzduch propouští snáze světlo než teplo.\n\nObvykle má Trombeho stěna podobu černé jižní zdi, před kterou je skleněná bariéra. Černá barva pohltí světlo a vzniklé teplo se částečně akumuluje, částečně předá vzduchu mezi sklem a zdí. Tento vzduch pak přirozeným způsobem cirkuluje do místnosti, s kterou je prostor propojen průduchy u podlahy a u stropu. Během noci jsou průduchy uzavřeny a je předáváno pouze teplo naakumulované zdí.\n\nV létě, kdy je ohřívání místnosti naopak nevhodné, je možné jednak s ohledem na jinou polohu slunce předpřipravit stínící překryv střechy, jednak je možné uzavřením horních průduchů do místnosti a naopak otevřením horních průduchů zcela ven ohřívat a vysávat vzduch z místnosti — pokud je naopak otevřen někde jinde přístup studeného vzduchu, je takto možné místnost ochlazovat.\n\nPatent na tento způsob ohřevu domu pochází u z roku 1881 od Edwarda Morseho, ale využití zpopularizoval až francouzský inženýr Felix Trombe, který také v roce 1964 s architektem Jacquesem Michelem postavil ve francouzském Odeillo solární pec.\n"}
{"id": "587597", "url": "https://cs.wikipedia.org/wiki?curid=587597", "title": "Luciferin", "text": "Luciferin\n\nLuciferiny (odvozeno z latinského lucifer = „světlonoš“, lux = světlo, fero = nesu) jsou skupina biologických pigmentů, které jsou schopné emitovat energii v podobě světla; tato biochemická reakce se nazývá bioluminiscence.\n\nLuciferiny jsou malomolekulové substráty, které za pomoci enzymu luciferázy oxidují na produkty, oxyluciferin a energii ve formě světla. Ke každému luciferinu koresponduje jistý enzym luciferáza.\n\nLuciferinem disponují:\n\n"}
{"id": "587598", "url": "https://cs.wikipedia.org/wiki?curid=587598", "title": "Jotija", "text": "Jotija\n\nJotija je řeka v Litvě, v Suvalkiji, v okrese Šakiai. Pramení ve vsi Jotija, 10 km na sever od městysu Lukšiai. Teče převážně směrem západním na území okresu Šakiai. U vsi Kirkilai se na říční hranici s Kaliningradskou oblastí Ruska vlévá do řeky Šešupė jako její pravý přítok, 61,6 km od jejího ústí do Němenu. Průměrný spád je 94 cm/km. Řeka protéká rybníkem Voverių tvenkinys, jehož rozloha je 51,2 ha Dolní tok spadá do oblasti rezervace řeky Jotije.\n\nJotija, Pajotijai, Jotyškiai, Pajotijys, Valenčiūnai, Mozūriškiai, Voveriai, Bunikiai, Dievaičiai, Rėžiūkai, Kirsliai.\n"}
{"id": "587599", "url": "https://cs.wikipedia.org/wiki?curid=587599", "title": "Ťahyňa", "text": "Ťahyňa\n\nŤahyňa, běžně označovaná jako TAHV, je virus, který je pojmenován podle místa nálezu ve východním Slovensku. Je přenosný komáry a způsobuje tzv. valtickou horečku.\n\nTAHV patří do rodu Bunyavirus a čeledi Bunyaviridae, která je charakteristická sférickými viriony (velikost 80-120 nm) se třemi molekulami (-)ssRNA označovanými L, M a S a povrchovými glykoproteiny G1 a G2. Virus je součástí kalifornské antigenní skupiny a představuje subtyp viru kalifornské encefalitidy. TAHV je blízce příbuzný zvláště virům La Crosse a Snowshoe hare.\n\nTAHV byl prvotně izolován z komárů \"Aedes vexans\" a \"Aedes caspius\" ve vesnicích Ťahyňa a Križany na východním Slovensku v roce 1958. Představuje první virus přenosný komáry, který byl zachycen v Evropě. Virus je rozšířen v Eurasii a v Africe. V rámci Evropy se vyskytuje na Slovensku (východním i jižním), v České republice (na Moravě i v Čechách), Německu, Rakousku, Maďarsku, Slovinsku, Srbsku, Rumunsku, Moldavsku, Ukrajině, Rusku, Estonsku, Norsku, dále v jižní Francii a severovýchodní Itálii\n\nJako přenašeči TAHV slouží komáři rodu \"Aedes\", hlavně \"Aedes vexans\", který je rozšířený skoro po celé palearktické oblasti. Přírodním ohniskem tohoto viru je přirozené prostředí zaplavených nížin, kde se předpokládá masový výskyt komárů (zaplavené lužní ekosystémy), zahrnující i městské oblasti, ale i jiné biomy\n\nHostiteli TAHV jsou hlavně zajíci, ježci, hlodavci, člověk a příležitostně také netopýři. Protilátky proti tomuto viru byly objeveny u divokých králíků, masožravců, koňů, krav, srnců, domácích prasat, divočáků a příležitostně ptáků. Jako rezervoár viru může sloužit i komár, např. Aedes vexans nebo Cs. annulata.\n\nOnemocnění u zvířat tímto virem není známé, má inaparentní průběh. U lidí bylo onemocnění TAHV bylo prokázáno v roce 1960 a označuje se jako valtická horečka. U tohoto viru nebyla popsána letalita. Bylo zjištěno nejméně 200 dokumentovaných případů valtické horečky na Slovensku a na Moravě od roku 1963, avšak mnoho případů zůstalo bez povšimnutí. Přenos viru se děje štípnutím infikovaného komára. Proto je doporučováno používání repelentů, dále také monitorování a kontrola přenašečů.\n\noboru Obecná biologie – směr Mikrobiologie, Masarykova univerzita, Brno 2006\n"}
{"id": "587605", "url": "https://cs.wikipedia.org/wiki?curid=587605", "title": "Lucerna (film, 1938)", "text": "Lucerna (film, 1938)\n\nLucerna je český film z roku 1938 režiséra Karla Lamače s Jarmilou Kšírovou, Teodorem Pištěkem a Jarmilou Beránkovou v hlavní roli natočený podle stejnojmenné divadelní hry Aloise Jiráska. Šlo vlastně o zvukový remake prvního stejnojmenného němého filmu z roku 1925 téhož režiséra.\n\n\n"}
{"id": "587606", "url": "https://cs.wikipedia.org/wiki?curid=587606", "title": "Jan P. Kučera", "text": "Jan P. Kučera\n\nJan P. Kučera (* 9. února 1948 Olomouc) je český historik s profilací na dějiny kultury, náboženství a politického myšlení, v letech 1986–2000 operní dramaturg Národního divadla, později Státní opery Praha. Od roku 1990 přednáší na Institutu politologických studií Fakulty sociálních věd Univerzity Karlovy. Také je překladatelem libret a odborné literatury.\n\nZákladní a střední školu navštěvoval v Modřanech u Prahy. Od roku 1966 byl posluchačem Filozofické fakulty Univerzity Karlovy, kde studoval obory historie a ukrajinština (po roce vyměnil katedru ukrajinistiky za katedru filozofie), jako vedlejší obor studoval hudební vědu. Absolvoval v roce 1970, rigorózum složil následujícího roku.\n\nOd roku 1972 pracoval sedm let v Ústavu československých a světových dějin Československé akademie věd v oddělení starších českých dějin, poté jako knihovník ve Státní technické knihovně. V období 1986–2000 byl operním dramaturgem Národního divadla, od roku 1992 Státní opery Praha.\n\nV roce 1990 spoluobnovil časopis \"Dějiny a současnost\" a úzce spolupracoval na historiografické produkci nakladatelství \"Paseka\". Od roku 1990 přednáší na katedře politologie Institutu politologických studií FSV UK. V roce 2001 se na Karlově univerzitě habilitoval v oboru moderní dějiny.\n\n\n\n"}
{"id": "587608", "url": "https://cs.wikipedia.org/wiki?curid=587608", "title": "Naturalistický omyl", "text": "Naturalistický omyl\n\nNaturalistický omyl (či klam) je označení pro postoj, který na základě toho, že něco existuje v rámci přírody či společnosti vyvozuje, že je takovýto jev správný či morální. Jde o odvozování normativních závěrů z čistě deskriptivních premis. Popsal jej a pojmenoval britský filosof G. E. Moore v roce 1903.\n\nJeho opakem je moralistický omyl.\n\n"}
{"id": "587611", "url": "https://cs.wikipedia.org/wiki?curid=587611", "title": "Moralistický omyl", "text": "Moralistický omyl\n\nMoralistický omyl (či klam) je označení pro postoj, který na základě toho, že něco v rámci lidské společnosti morálně špatné, vyvozuje, že to nemůže být součástí lidské přirozenosti. Jde o odvozování deskriptivních závěrů z čistě normativních premis. Termín začal razit biolog Bernard Davis.\n\nJeho opakem je naturalistický omyl.\n"}
{"id": "587622", "url": "https://cs.wikipedia.org/wiki?curid=587622", "title": "Bank-Monument (stanice metra v Londýně)", "text": "Bank-Monument (stanice metra v Londýně)\n\nBank-Monument je komplex stanic londýnského metra a Docklands Light Railway v londýnské City. Stanicí Bank (pojmenované po Bank of England) prochází linky Northern, Central, Waterloo & City a DLR. Stanicí Monument (pojmenované po památníku Velkého požáru Londýna) prochází linky District a Circle.\n\nCelý komplex tvoří osmou nejvytíženější stanici londýnského metra a v roce 2009 zde vystoupilo a nastoupilo přes 40 miliónů cestujících.\n"}
{"id": "587624", "url": "https://cs.wikipedia.org/wiki?curid=587624", "title": "Detekce kolizí", "text": "Detekce kolizí\n\nVe výpočetní geometrii, počítačových hrách a fyzikálních simulacích označuje pojem detekce kolizí algoritmy pro zjištění kolize dvou objektů, tj. zda existuje průsečík dvou daných těles. \n\nDetekce kolizí je základním prvkem 3D a 2D počítačových her. Bez ní by například postavy mohly procházet zdmi a jinými překážkami.\n\nPro urychlení výpočtu se obvykle používá metody zvané dělení prostoru.\n"}
{"id": "587628", "url": "https://cs.wikipedia.org/wiki?curid=587628", "title": "Malý Smrk", "text": "Malý Smrk\n\nMalý Smrk je hora v Moravskoslezských Beskydech na východní rozsoše masívu Smrku. Leží 3 km jižně od Ostravice a 2 km západně od přehrady Šance. Vrcholové části hory v minulosti vážně poškodily imise a převládá na nich mrtvý, postupně se obnovující les. Z vrcholu je pěkný výhled na okolní hory.\n\nNa jižním svahu Malého Smrku se nachází stejnojmenná přírodní rezervace s převládajími smrkovými lesy s příměsí buků a jedlí, místy jeřábů a javorů. Běžnými bylinami jsou bika a třtina chloupkatá, z trvalejších rostlin kapradiny a brusnice borůvky. Navzdory přísné ochraně patří celý masív Smrku k atraktivním borůvkářským oblastem Beskyd.\n\nV sedle mezi Malým Smrkem a Smrkem pramení Bučací potok, který v nadmořské výšce cca 800 m tvoří Bučací vodopády, jedny z největších kaskádových vodopádů v této části Karpat. Dva hlavní měří společně asi 10 m, celková výška asi 40 m. Celé široké okolí vodopádů je od roku 2004 přírodní rezervací o rozloze 35 ha, přístupnou po turisticky neznačené lesní cestě.\n\nAž na vrchol Malého Smrku nevede žádná značená turistická cesta. Do sedla se Smrkem vedou hned tři značené cesty:\n\nOd sedla se Smrkem vede neznačená pěšina, vrchol je 250 m východo-severovýchodně.\n"}
{"id": "587633", "url": "https://cs.wikipedia.org/wiki?curid=587633", "title": "Třída Foudre", "text": "Třída Foudre\n\nTřída Foudre je třída dokových výsadkových lodí francouzského námořnictva. Jejich francouzské označení je TCD – \"Transport de chalands de débarquement\". K jejich hlavním úkolům patří výsadek pěchoty a obrněné techniky na nepřipravené pobřeží, logistická podpora námořních sil a plnění humanitárních misí. Lodě jsou vybaveny pro nasazení a podporu plně vybaveného mechanizovaného praporu sil rychlé reakce o síle 35 důstojníků a 435 vojáků s 1000 tunami nákladu. Výsadek je prováděn pomocí vyloďovacích člunů a vrtulníků.\n\nObě postavené jednotky již byly francouzským námořnictvem vyřazeny. \"Foudre\" byla prodána do Chile, protože ji nahradila \"Dixmunde\", třetí jednotka třídy \"Mistral\". O \"Siroco\" mělo nejprve zájem Portugalsko, ukázalo se však, že plavidlo není kompatibilní s tamními vrtulníky. Plavidlo proto zakoupila Brazílie.\n\nTřída se skládá ze dvou jednotek pojmenovaných \"Foudre\" a \"Siroco\". První byla dodána v roce 1990 a druhá v roce 1998. Obě postavila loděnice DCN v Brestu.\n\nJednotky třídy \"Durance\":\n\nNa přídi je hlavní nástavba, za ní se nachází letové paluby pro vrtulníky, pod nimiž je rozměrný palubní dok, který může být využit též pro uskladnění těžké techniky. Posádku lodi tvoří 210 námořníků a 470 vojáků s nákladem. V nouzi se může krátkodobě nalodit až 1600 osob. Na palubě se nachází nemocnice se dvěma operačními sály a 47 lůžky.\n\nPalubní dok má délku 122 metrů, šířku 13,5 metru a výšku 7,7 metru. Může z něj operovat deset středních výsadkových člunů LCM či kombinace jeden LSM a čtyři LCM. Vejde se do něj také hlídkový člun třídy \"P400\". Transportní vrtulníky operují z hlavní letové paluby ve středu lodi a z pomocné letové paluby v prostoru nad palubním dokem. Jsou na nich vyznačena celkem tři přistávací místa. V palubním hangáru mohou být uskladněny dva vrtulníky Aérospatiale SA 321 Super Frelon či čtyři Eurocopter AS332 Super Puma.\n\nNa palubě se nachází dvě dvojitá odpalovací zařízení SIMBAD pro protiletadlové řízené střely krátkého dosahu Mistral s dosahem 5 km. Ty loď chrání proti letadlům a protilodním střelám. Hlavňovou výzbroj tvoří tři 30mm kanóny OTO Melara o délce hlavně 70 ráží.\n\nPohonný systém tvoří dva diesely SEMT-Pielstick 16 PC2.5V 400. Nejvyšší rychlost je 21 uzlů. Dosah je 11 000 námořních mil při ekonomické rychlosti 15 uzlů.\n\nChilské námořnictvo v říjnu 2011 získalo výsadkovou loď \"Foudre\", kterou ve službě nahradila \"Dixmunde\", třetí jednotka třídy \"Mistral\". Do Valparaísa loď dorazila v březnu 2012. Hodnota kontraktu dosáhla 80 milionů amerických dolarů. Chilské námořnictvo tak zaplnilo mezeru ve svých schopnostech, vzniklou vyřazením tankové výsadkové lodě \"Valdivia\" (LST 93) patřící k americké třídě \"Newport\". V Chile loď slouží pod názvem \"Sargento Aldea\" (LSDH-91).\n\nDruhá jednotka \"Siroco\" byla francouzským námořnictvem vyřazena v červenci 2015. U stále poměrně nového plavidla se vyskytlo několik zájemců, včetně Chile, které již provozovalo její sesterskou loď. Vážným zájemcem se stalo portugalské námořnictvo, ukázalo se však, že \"Siroco\" není kompatibilní s tamními vrtulníky EH101 Merlin. Dalším zájemcem se stalo brazilské námořnictvo, které plavidlo testovalo v prosinci 2014 a využívá vrtulníky, které z třídy \"Foudre\" operovat mohou. V září 2015 bylo potvrzeno zakoupení plavidla Brazílií. Výsadková loď vstoupila do služby 4. dubna 2016 pod jménem \"Bahia\" (G40).\n\n"}
{"id": "587635", "url": "https://cs.wikipedia.org/wiki?curid=587635", "title": "Jeanne d'Arc (R97)", "text": "Jeanne d'Arc (R97)\n\nJeanne d'Arc (R97) byl vrtulníkový křižník francouzského námořnictva plnící v něm primárně úlohu cvičné lodě. V případě války mohl křižník fungovat též jako vlajková loď protiponorkového uskupení či výsadková loď s kapacitou 700 mužů. V aktivní službě byl v letech 1964–2010.\n\nKřižník postavila loděnice Arsenal de Brest. Stavba byla zahájena 7. července 1960, dne 30. září 1961 byl trup lodi spuštěn na vodu a konečně 30. června 1964 byla \"Jeanne d'Arc\" přijata do služby.\n\nV přední části lodě byla hlavní nástavba, za níž se nacházela letová paluba umožňující operace dvou těžkých vrtulníků současně. Pod ní se nacházel palubní hangár s kapacitou čtyř těžkých transportních vrtulníků Super Frelon a prostory pro kadety. Demontáží prostor pro kadety bylo možné zvýšit kapacitu hangáru na osm vrtulníků.\n\nPalubní výzbroj po dokončení lodi tvořily čtyři 100mm kanóny Creusot-Loire v jednohlavňových dělových věžích, které v roce 1974 doplnilo šest kontejnerů protilodních střel MM.38 Exocet před velitelským můstkem. Pohonný systém tvořily čtyři kotle a dvě turbíny. Nejvyšší rychlost byla 26,5 uzlu.\n"}
{"id": "587638", "url": "https://cs.wikipedia.org/wiki?curid=587638", "title": "Třída Champlain", "text": "Třída Champlain\n\nTřída Champlain je třída tankových výsadkových francouzského námořnictva. Označována je též akronymem BATRAL z francouzského \"Bâtiment de Transport Léger\". Celkem bylo postaveno 13 jednotek této třídy, které převzala námořnictva Francie (5), Maroka (3), Chile (3), Gabonu (1) a Pobřeží slonoviny (1).\n\nCelkem bylo postaveno 13 jednotek této třídy. Pět jich bylo postaveno ve dvou skupinách pro francouzské námořnictvo. První dvě postavila loděnice DCN v Brestu a zbývající loděnice At. Français de l'Ouest v Le Grand-Quevilly. Tři postavila chilská loděnice ASMAR v Talcahuano.\n\nJednotky třídy \"Champlain\":\nLodě mají klasickou koncepci tankových výsadkových lodí s příďovými vraty a přistávací plošinou pro vrtulník, která se nachází na zádi za nástavbou. První dvě jednotky, \"Champlain\" a \"Francis Garnier\", mají kapacitu 350 tun nákladu či 138 plně vystrojených vojáků s 12 vozidly. Jejich výzbroj po dokončení tvořily dva 40mm kanóny a dva 12,7mm kulomety. Další tři jednotky, \"Dumont D'Urville\", \"Jacques Cartier\" a \"La Grandière\", mají mírně vyšší výtlak, o jedno patro vyšší nástavbu a kapacitu 180 vojáků. Pohonný systém tvoří dva diesely. Nejvyšší rychlost je 16 uzlů.\n"}
{"id": "587645", "url": "https://cs.wikipedia.org/wiki?curid=587645", "title": "Bobby Zamora", "text": "Bobby Zamora\n\nRobert Lester \"Bobby\" Zamora (* 16. ledna 1981, Londýn, Spojené království) je anglický fotbalista, který momentálně hraje za QPR. Zamora zahájil svoji kariéru v klubu Bristol Rovers, ale brzy odešel do Brightonu, kde vstřelil 77 gólů ve třech sezonách a pomohl svému klubu ke dvěma postupům v řadě.\n\nPo neúspěšném angažmá v Tottenhamu Zamora odešel do West Hamu, kde působil pět let a podílel se na postupu do Premier League. V roce 2008 přestoupil do Fulhamu, kde první sezonu vstřelil jen 4 branky. V další sezoně 2009/10 jeho forma však vzrostla a byl povolán do národního týmu Anglie. Také se podílel na výborném tažení klubu v Premier League, FA Cupu a Evropské lize.\n\nZamora se narodil v londýnské části Barking, potom navštěvoval Essex Junior School a následně Barking Abbey Secodary School. Jako malý kluk hrál za fotbalový klub Senrab ve východním Londýně, spolu s Johnem Terrym, Ledley Kingem, Jlloydem Samuelem a Paulem Koncheskym. Jako celoživotní fanoušek West Hamu United začal hrát za tuto akademii, ale byl propuštěn, společně s Jlloydem Samuelem, Fritzem Hallem a Paulem Koncheskym. Právě s Koncheskym se později vrátil do West Hamu a následně i do Fulhamu.\n\nZamora se připojil k Bristolu Rovers v srpnu 1999. Za klub nastoupil celkem v šesti zápasech. V roce 2000 byl poslán na hostování do Bath City, kde se v šesti zápasech ve všech soutěžích trefil osmkrát a do Brightonu, kde se trefil šestkrát v šesti zápasech.\n\nZamora po vydařeném hostování přestoupil do Brightonu natrvalo za 100 tisíc liber. V klubu se rychle zapsal jako výborný střelec a začal hrát za národní tým Anglie do 21 let. Celkem zaznamenal za klub 136 zápasů a 83 gólů a pomohl klubu k dvěma postupům v řadě až do Championship. Fanoušci si ho velmi oblíbili a dokonce ho přirovnávali k Alanu Shearerovi nebo Andymu Coleovi. Zamora opustil Brighton jako šestý nejlepší střelec v historii klubu a dodnes zůstává jako jeden z jeho nejvíce uznávaných hráčů.\n\nPoté co byl Zamora hodně sledován předními anglickými kluby, přestoupil za 1,5 milionu liber do Tottenhamu v červenci 2003. V Tottenhamu bojoval se silnou konkurencí a odehrál pouze 18 zápasů, z nichž 11 jako náhradník. Jediný gól vstřelil proti West Hamu v Carling Cupu a tím ho vyřadil.\n\nV lednu 2004 Zamora odešel do West Hamu jako výměna za Jermaina Defoa. V klubu se velmi dobře zapsal, ve svém debutu proti Bradfordu City vstřelil gól a také při svém domácím debutu vstřelil vítěznou branku proti Cardiffu. V sezoně 2004/05 Zamora vstřelil 13 gólů, včetně play-off, kde svými góly pomohl k postupu do Premier League. V sezoně 2005/06 odehrál celkem 42 ligových zápasů a vstřelil 10 gólů. West Ham skončil v horní polovině Premier League a dostal se až do finále FA Cupu, kde nezvládl penaltový rozstřel s Liverpoolem. Penalty tehdy netrefil právě Zamora, Anton Ferdinand a Paul Konchesky, o kterém již tu byla řeč. I tak byl Zamora odměněn za přínos pro tým čtyřletou smlouvou v lednu 2006. Sezonu 2006/07 začal výborně, když se v prvních čtyřech zápasech sezony trefil šestkrát. I tak West Ham bojoval celou sezonu o udržení a Zamora ukončil sezonu s 11 góly včetně kontroverzní branky proti Blackburnu a zároveň se stal prvním hráčem, který vstřelil vítězný gól na Emirates Stadium proti Arsenalu. V sezoně 2007/08 odehrál jen 14 zápasů kvůli pětiměsíčnímu zranění. Celkem za West Ham Zamora odehrál 152 zápasů a vstřelil 40 gólů.\n\nV červenci 2008 Zamora a jeho týmový kolega John Painsil podepsali smlouvu ve Fulhamu za celkem 6,3 milionu liber. V jeho první sezoně ve Fulhamu se nemohl trefit do sítě, protože se v lize trefil jen dvakrát. Přestože se nemohl trefit, hrál důležitou roli v týmu, kterému nakonec pomohl k rekordnímu 7. místu. I tak po sezoně se již Fulham dohodl s Hullem City na přestupu za 5 milionů liber. Ale Zamora se rozhodl zůstat ve Fulhamu. Na začátku sezony 2009/10 v 3. předkole Evropské ligy proti Vetře Vilnius vstřelil gól a dva připravil. Také v prvním kole Premier League se trefil a zařídil výhru Fulhamu 1-0 proti Potsmouthu. Zamora dále skóroval v zápasech proti Hullu, Liverpoolu, Sunderlandu a Manchesteru United, když přispěl k nečekané výhře 3-0. Zamora přispěl také dvěma góly v Evropské lize proti Basileji a Fulham se dostal do vyřazovacích bojů. I na jaře si udržel výbornou formu, když skóroval v zápase proti Šachťaru Doněck, který skončil pro Fulham 2-1. Dále se vyznamenal v zápase proti Birminghamu, když se v 90. minutě trefil z volného kopu přímo do šibenice a zařídil vítězství 2-1. Ještě lépe bylo v domácím zápase proti Juventusu Turín, kdy Zamora skóroval dvakrát a přispěl ke konečné výhře 4-1 a i přes prohru venku 1-3 Fulham postoupil. Ve čtvrtfinále Evropské ligy proti Wolfsburgu znovu pomohl týmu vítězným gólem. V odvetě dokonce vstřelil jediný gól zápasu už v 19. sekundě. Tehdy se Zamorova cena na trhu odhadovala až na 40 milionů liber. Fulham přes Wolfsburg postoupil s celkovým skóre 3-1. Ani semifinále nebylo pro Fulham překážkou a ve finále, kde Zamora nastoupil do základní sestavy, 'Cottagers' prohráli 2-1 v prodloužení. V září 2010 Zamora podepsal novou smlouvu, která ho v londýnském klubu drží až do léta 2014. Následující sezonu odehrál mnohem méně zápasů, protože v utkání s Wolverhamptonem si zlomil nohu. Jeho absence byla znát a na konci sezony pomohl týmu k 8. místu, které mohlo být klidně lepší, kdyby se Zamora nezranil. Celkem tuto sezonu odehrál 14 zápasů, vstřelil 5 gólů a navíc si připsal mnoho asistencí.\n\nZamora byl povolán v roce 2002 do týmu Anglie do 21 let na přátelský zápas s Portugalskem. Potom byl také nominován na mistrovství Evropy téhož roku. Celkem nahrál ya mládežnickou reprezentaci 6 zápasů.\n\nV srpnu 2005 Leo Beenhakker, trenér Trinidadu a Tobago nabídl Zamorovi místo pro Mistrovství světa 2006 v Německu. Zamora nabídku však odmítnul se slovy, že sice jeho otec je z této země, ale že se raději bude soustředit na West Ham. V srpnu 2009 dostal Zamora společně s obráncem Boltonu Jlloydem Samuelem znovu nabídku na reprezentování Trinidanu, jenže Zamora se při tréninku zranil a za reprezentaci nemohl hrát. Po sezoně 2009/10 však upoutal pozornost trenéra Anglie Fabia Capella, kterou už přijal a odehrál přátelské utkání proti Maďarsku. Málem se dostal i na Mistrovství světa 2010 v Jižní Africe, ale těsně se nevešel do soupisky pro 30 hráčů.\nV listopadu 2011 se dostal do základní sestavy v přátelském utkání proti Švédsku, které Anglie vyhrála 1-0.\n\n\n\n\n"}
{"id": "587646", "url": "https://cs.wikipedia.org/wiki?curid=587646", "title": "Pop Life", "text": "Pop Life\n\nPop Life je název třetího studiového alba francouzského DJ Davida Guetty. Bylo vydáno v roce 2007 vydavatelstvím Virgin a vyprodukováno Joachimem Garraudem.\n\nPrvním singlem z alba se stala píseň „Love Is Gone“, která obsadila deváté místo v britské hitparádě. Její remix od Freda Riestera a Joachima Garrauda se hrál v tanečních klubech v různých částech světa. Dalšími singly se staly písně „\"Baby When the Light“, „Delirious“, „Tomorrow Can Wait“ a „Everytime We Touch“.\n\nCelkem se prodalo 530 tisíc kopií alba, nejvíce se prodávalo v Evropě.\n\n"}
{"id": "587648", "url": "https://cs.wikipedia.org/wiki?curid=587648", "title": "Moorgate (stanice metra v Londýně)", "text": "Moorgate (stanice metra v Londýně)\n\nMoorgate je stanice londýnského metra a také železniční stanice v londýnské City. Je na linkách metra Northern (mezi stanicemi Old Street a Bank), Hammersmith & City, Circle a Metropolitan (mezi stanicemi Barbican a Liverpool Street - ).\n"}
{"id": "587655", "url": "https://cs.wikipedia.org/wiki?curid=587655", "title": "Highway 61 Revisited", "text": "Highway 61 Revisited\n\nHighway 61 Revisited je šesté řadové album amerického zpěváka a skladatele Boba Dylana, které v srpnu 1965 vydalo Columbia Records. Po vydaní album dosáhlo třetí místo v žebříčku amerického Billboardu a čtvrtou pozici v žebříčkách Spojeného království. V roce 2003 se album dostalo na 4. místo seznamu 500 nejlepších alb všech dob, který zveřejnil časopis \"Rolling Stone\".\n\nMezi významná díla v historii populární hudby patří skladba „Like a Rolling Stone“, která se v žebříčku amerických pop singlů dostala na 2. místo a v britských žebříčcích na 4. pozici. V roce 2004 se tato skladba dostala na první místo seznamu 500 nejlepších skladeb všech dob, který zveřejnil opět časopis \"Rolling Stone\". Do tohoto seznamu se dostaly i další dvě skladby, které byly vydané na tomto albu: „Desolation Row“ (#185) a titulní „Highway 61 Revisited“ (#364).\n\nAutorem všech skladeb je Bob Dylan.\n\n\n\n"}
{"id": "587659", "url": "https://cs.wikipedia.org/wiki?curid=587659", "title": "Jinon", "text": "Jinon\n\nJinon ( יִנּוֹן, v oficiálním přepisu do angličtiny Yinnon, přepisováno též Yinon) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 65 metrů v pobřežní nížině, v regionu Šefela.\n\nObec se nachází 15 kilometrů od břehu Středozemního moře, cca 37 kilometrů jihojihovýchodně od centra Tel Avivu, cca 43 kilometrů jihozápadně od historického jádra Jeruzalému a 3 kilometry severovýchodně od Kirjat Mal'achi. Jinon obývají Židé, přičemž osídlení v tomto regionu je etnicky převážně židovské.\n\nJinon je na dopravní síť napojen pomocí dálnice číslo 3, která tu probíhá zároveň pod označením dálnice číslo 40.\n\nJinon byl založen v roce 1952. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nKe zřízení mošavu došlo 4. září 1952 na pozemcích nedaleké vysídlené arabské vesnice al-Masmija. Zpočátku se nazýval Masmija Gimel (מסמיה ג). Nynější jméno sídla je inspirováno citátem z biblické Knihy žalmů 72,17 - „\"Jeho jméno bude věčné, dokud potrvá slunce, poroste jeho jméno\"“\n\nZakladateli mošavu byla skupina Židů ze severního Jemenu, kteří pocházeli ze stejného města. Před usídlením v této nové vesnici pobývali v přistěhovaleckém táboře v Roš ha-Ajin. Zpočátku byla místní ekonomika založena na zemědělství. V poslední době dochází k stavební expanzi a výstavbě nových rezidenčních souborů.\n\nPodle údajů z roku 2014 tvořili naprostou většinu obyvatel v Jinon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1103 lidí. Během roku 2014 populace stoupla o 2,1 %.\n\n\n"}
{"id": "587663", "url": "https://cs.wikipedia.org/wiki?curid=587663", "title": "Lacina", "text": "Lacina\n\nPříjmení Lacina nosí více různých osobností:\n\n\n"}
{"id": "587665", "url": "https://cs.wikipedia.org/wiki?curid=587665", "title": "Talmej Jechi'el", "text": "Talmej Jechi'el\n\nTalmej Jechi'el ( תַּלְמֵי יְחִיאֵל‎, doslova „\"Jechi'elovy brázdy\"“, v oficiálním přepisu do angličtiny Talme Yehi'el, přepisováno též Talmei Yehi'el) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 53 metrů v pobřežní nížině, v regionu Šefela.\n\nObec se nachází 13 kilometrů od břehu Středozemního moře, cca 35 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 3 kilometry severovýchodně od Kirjat Mal'achi. Západně od vesnice se rozkládá letecká základna Chacor. Talmej Jechi'el obývají Židé, přičemž osídlení v tomto regionu je etnicky převážně židovské.\n\nTalmej Jechi'el je na dopravní síť napojen pomocí dálnice číslo 3, která tu probíhá zároveň pod označením dálnice číslo 40.\n\nTalmej Jechi'el byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nZakladateli mošavu byla skupina Židů z Bulharska, Rumunska a Polska. Vesnice byla pojmenována podle ruského sionistického předáka Jechi'ela Členova. Zpočátku byla místní ekonomika založena na zemědělství. Mnoho obyvatel ale nemělo zkušenosti se zemědělským hospodařením a mošav opustili. V roce 1955 posílila místní populaci skupina židovských přistěhovalců ze severní Afriky, koncem 70. let 20. století se tu pak v některých uprázdněných farmách usídlili rodilí Izraelci.\n\nPodle údajů z roku 2014 tvořili naprostou většinu obyvatel v Talmej Jechi'el Židé – cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 950 lidí. Během roku 2014 populace stoupla o 7,0 %.\n\n\n"}
{"id": "587674", "url": "https://cs.wikipedia.org/wiki?curid=587674", "title": "Mirage (album, Armin van Buuren)", "text": "Mirage (album, Armin van Buuren)\n\nMirage je čtvrté studiové album nizozemského trance DJe Armin van Buurena. Vydáno bylo na iTunes 10. září 2010. Album bylo představeno singlem \"Full Focus\", jenž byl vydán již 24. června. Na disku se podílela i například zpěvačka Sophie Ellis-Bextor, britský zpěvák Christian Burns anebo američanka muslimského původu Nadia Ali. Den před vydáním, 9. září, bylo album detailně předvedeno v týdenní Arminově radioshow A State of Trance na rádiu Digitally Imported. V díle číslo 473 se poprvé vyskytly skladby pouze jediného autora, samotného Armina van Buurena.\n\n"}
{"id": "587675", "url": "https://cs.wikipedia.org/wiki?curid=587675", "title": "Kfar Achim", "text": "Kfar Achim\n\nKfar Achim ( כְּפַר אַחִים, doslova „\"Vesnice bratrů\"“, v oficiálním přepisu do angličtiny Kefar Ahim, přepisováno též Kfar Ahim) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 54 metrů v pobřežní nížině, v regionu Šefela.\n\nObec se nachází 13 kilometrů od břehu Středozemního moře, cca 36 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 2 kilometry severně od Kirjat Mal'achi. Severozápadně od vesnice se rozkládá letecká základna Chacor. Kfar Achim obývají Židé, přičemž osídlení v tomto regionu je etnicky převážně židovské.\n\nKfar Achim je na dopravní síť napojen pomocí dálnice číslo 3, která tu probíhá zároveň pod označením dálnice číslo 40.\n\nKfar Achim byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nZakladateli mošavu byla skupina Židů z Rumunska a Polska. Pojmenována je podle obyvatel vesnice Kfar Warburg, kteří padli v roce 1948 během války za nezávislost. Zpočátku se ovšem mošav provizorně nazýval Kastina Alef (קסטינה א), podle vysídlené arabské vesnice Kastina, jež do roku 1948 stávala nedaleko odtud. Židovští osadníci nejprve pobývali v prostoru opuštěné arabské vesnice, po dvou letech se přemístili do nových domů v nynější lokalitě.\n\nPodle údajů z roku 2014 tvořili naprostou většinu obyvatel v Kfar Achim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 794 lidí. Během roku 2014 populace stoupla o 1,1 %.\n\n\n"}
{"id": "587678", "url": "https://cs.wikipedia.org/wiki?curid=587678", "title": "Fencl", "text": "Fencl\n\nPříjmení Fencl, přechýleně Fenclová, nosí více různých osobností:\n"}
{"id": "587684", "url": "https://cs.wikipedia.org/wiki?curid=587684", "title": "Slanina (rozcestník)", "text": "Slanina (rozcestník)\n\nSlanina nebo Slaninová může být:\n\n\n"}
{"id": "587685", "url": "https://cs.wikipedia.org/wiki?curid=587685", "title": "Achva", "text": "Achva\n\nAchva ( אַחֲוָה, doslova „\"Bratrství\"“, v oficiálním přepisu do angličtiny Ahawa, přepisováno též Ahva) je vesnice v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 62 metrů v pobřežní nížině, v regionu Šefela.\n\nObec se nachází 14 kilometrů od břehu Středozemního moře, cca 36 kilometrů jižně od centra Tel Avivu, cca 44 kilometrů jihozápadně od historického jádra Jeruzalému a 2 kilometry severovýchodně od Kirjat Mal'achi. Achvu obývají Židé, přičemž osídlení v tomto regionu je etnicky převážně židovské.\n\nAchva je na dopravní síť napojena pomocí dálnice číslo 3, která tu probíhá zároveň pod označením dálnice číslo 40.\n\nAchva byla založena v roce 1976. Podle jiného zdroje došlo k jejímu vzniku už roku 1974. Byla zřízena jako spádové centrum pro okolní zemědělské vesnice. Fungují tu sportovní areály, plavecký bazén, zdravotní středisko a školský areál Vysoká škola Achva.\n\nNecelý kilometr jihozápadně od obce stávala do roku 1948 arabská vesnice Kastina, opuštěná během války za nezávislost.\n\nPodle údajů z roku 2014 tvořili naprostou většinu obyvatel v Achvě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 252 lidí. Během roku 2014 populace stoupla o 53,7 %. Věková skladba populace není příznivá. Roku 2013 zde byl druhý nejnižší podíl obyvatelstva ve věku do 17 let ze všech sídel vesnického charakteru v Izraeli (jen 9,9 % z celkové populace obce).\n\n\n"}
{"id": "587688", "url": "https://cs.wikipedia.org/wiki?curid=587688", "title": "Okres Waidhofen an der Thaya", "text": "Okres Waidhofen an der Thaya\n\nOkres Waidhofen an der Thaya leží v severní části Waldviertelu v rakouské spolkové zemi Dolní Rakousy na pomezí České republiky. Od 31. srpna 1868 do 30. září 1899 byla jeho součástí i velká část sousedního okresu Gmünd, zahrnující v té době i některé obce Západního Vitorazska.\n\nOkres sestává z 15 obci, mezi tím jsou tři města a deset městysů. V závorkách je uveden počet obyvatel k 1. lednu 2010.\n\n\n\n\nOkres byl vytvořen v roce 1868.\n\nPo připojení Rakouska k Třetí říši byl okres 1939 rozšířen o jihomoravský soudní okres Slavonice (německy: Zlabings).\n\nV roce 1945 byla provedena změna okresu do stavu v roce 1938.\n"}
{"id": "587694", "url": "https://cs.wikipedia.org/wiki?curid=587694", "title": "Guetta Blaster", "text": "Guetta Blaster\n\nGuetta Blaster je druhé studiové album francouzského DJ Davida Guetty. Bylo vydáno 13. září 2004 vydavatelstvím Virgin Records.\n\n"}
{"id": "587696", "url": "https://cs.wikipedia.org/wiki?curid=587696", "title": "Bruno Cremer", "text": "Bruno Cremer\n\nBruno Cremer (6. října 1929 Saint-Mandé – 7. srpna 2010 Paříž) byl francouzský divadelní a filmový herec. Je znám především z rozsáhlé série televizních zpracování příběhů komisaře Maigreta, jež natáčel v letech 1991–2005.\n\nV roce 1953 absolvoval herectví na pařížské konzervatoři CNSAD, kde jeho spolužákem byl Jean-Paul Belmondo. Po jejím absolutoriu začal hrát v divadle Théâtre de l'Œuvre, kde se osvědčil jakožto výborný představitel zejména klasických dramatických postav.\n\nVe filmu se poprvé objevil již v roce 1957, nicméně první větší úspěšnou filmovou roli ztvárnil ve snímku \"Četa 317\" (1965). Zpočátku často ztělesňoval záporné typy (drsné a tvrdé chlapíky, psychicky narušené muže, lidi nacházející se na okraji společnosti). Později ale ztvárňoval i kladné postavy (například policistů).\n\nZlomem v jeho filmové kariéře byl film \"Kdybych byl špión\" (1967), v němž hrál společně s Bernardem Blierem a ztvárnil zde postavu nekompromisního tajného agenta. V akčním filmu \"Lovec hlav\" (1976) ztvárnil drsného a brutálního vraha „Jestřába“; hrál zde společně s Belmondem. O rok později hrál ve filmu \"Mzda strachu\" (1977).\n\nV závěru své kariéry stal jedním z dalších výrazných představitelů postavy komisaře Maigreta ve francouzském televizním seriálu natočeném podle knih Georgese Simenona (některé jeho díly byly natočeny i v Praze, dva díly režíroval režisér Juraj Herz). V letech 1991-2005 hrál celkem ve více než padesáti dílech tohoto seriálu.\n\nV srpnu 2010 ve věku 80 let podlehl rakovině.\n\n\nFrancouzský televizní seriál z let 1991 až 2005 (celkem 54 epizod). Níže jsou uvedeny původní francouzské názvy, české názvy jsou uvedeny v článku komisař Maigret:\n\n"}
{"id": "587697", "url": "https://cs.wikipedia.org/wiki?curid=587697", "title": "HC Rondo Brno", "text": "HC Rondo Brno\n\nHC Rondo Brno (celým názvem: Hockey Club Rondo Brno) byl český klub ledního hokeje, který sídlil v Brně v Jihomoravském kraji. V letech 1997/98, 1998/99 a 1999/00 byl účastníkem 2. národní hokejové ligy. V roce 1999 se klub s majitelem Komety Miroslavem Kučerou dohodl o spolupráci Kometou Brno. Rondo tak v sezóně 1999/00 působilo jako farmářský klub Komety. Zanikl v roce 2000 po převodu druholigové licence do jiného města.\n\nSvé domácí zápasy odehrával v hale Rondo s kapacitou 7 200 diváků.\n\n\nZdroj: \n\n\n\nZdroj: \n"}
{"id": "587698", "url": "https://cs.wikipedia.org/wiki?curid=587698", "title": "Just a Little More Love", "text": "Just a Little More Love\n\nJust a Little More Love je debutové album francouzského DJ Davida Guetty, vydané 10. června 2002 vydavatelstvím Virgin Records.\n\nTitulní píseň alba „Just a Little More Love“ byla nahrána spolu se zpěvákem Chrisem Willisem za 30 minut. Později byla zremixována Wally Lopezem a objevila se na kompilaci \"MoS: Clubbers Guide 2004\" a v soundtracku k filmu \"The Football Factory\". Love Don't Let Me Go byla v roce 2006 zremixována britskou skupinou The Egg.\n\nV písni „Distortion“ (česky Zkreslení) zpívá Willis o zkreslení ve svém levém uchu a proto je zpěv zaznamenám pouze v pravé stopě skladby.\n\n"}
{"id": "587701", "url": "https://cs.wikipedia.org/wiki?curid=587701", "title": "Travná hora", "text": "Travná hora\n\nTravná hora (1125 m) je druhá nejvyšší hora Rychlebských hor. Nachází se 3 km severozápadně od Petříkova u česko-polské hranice. Rozlehlá vrcholová plošina je v současnosti odlesněná, zbytek hory je zalesněný smrkem. V nejvyšším místě vrcholové plošiny jsou četné izolované skalky.\n\nNa Travnou horu nevede žádná značená turistická cesta. Nejjednodušší přístup vede z Petříkova po červeně značené cestě až k rozcestí Císařská lovecká chata, kde doprava odbočuje zeleně značená cesta na Smrk, která po 500 m stoupání odbočuje opět doprava a Travnou horu obchází z východu. Od tohoto místa pokračuje vzhůru neznačená pěšina, která vede až na vrcholovou plošinu Travné hory. Celková vzdálenost z Petříkova je asi 3 km s převýšením 350 m.\n\n"}
{"id": "587703", "url": "https://cs.wikipedia.org/wiki?curid=587703", "title": "Bobby Weaver", "text": "Bobby Weaver\n\nRobert Brooks „Bobby“ Weaver (* 29. prosince 1958 Rochester, USA) je bývalý americký zápasník. V roce 1984 vybojoval na olympijských hrách v Los Angeles zlatou medaili ve volném stylu v kategorii do 48 kg. V roce 1979 vybojoval 2. místo na mistrovství světa.\n\n"}
{"id": "587706", "url": "https://cs.wikipedia.org/wiki?curid=587706", "title": "Kutiny", "text": "Kutiny\n\nPřírodní památka Kutiny je chráněné území jihozápadně od obce Hlavatce v okrese Tábor, která byla vyhlášena v roce 1996 na severním břehu Nového rybníka spadajícího do soustavy rybníků na Bechyňském potoku. Jedná se o částečně zamokřenou a podmáčenou bezkolencovou louku, na které se nachází vzácná květena jako například hořec hořepník \"(Gentiana pneumonanthe\") či mochna bahenní \"(Potentilla palustris).\" Jiné zdroje uvádí slabou populaci všivce bahenního \"(Pedicularis palustris\") a srpice barvířské \"(Serratula tinctoria\") a taktéž výskyt prstnatce májového \"(Dactylorhiza majalis),\" ptačince bahenního \"(Stellaria palustris\") či ostřice Hartmanova \"(Carex hartmanii).\" Ze vzácných živočichů zde byl pozorován modrásek hořcový \"(Maculinea alcon),\" ropucha obecná \"(Bufo bufo),\" ještěrka živorodá \"(Zootoca vivipara\") či užovka obojková \"(Natrix natrix).\"\n\nZ důvodu zachování památky dochází k pravidelnému sečení a odstraňování náletových dřevin. Památka je taktéž volně přístupná za podmínky, že nedochází k poškozování území.\n\nPřírodní památka se rozkládá na ploše 0,75 ha na jihozápad od obce Hlavatce v okrese Tábor přibližně 600 metrů západně od silnice Hlavatce-Svinky. Na jih od území leží Nový rybník, jeden z rybníků tvořící rybniční soustavu na Bechyňském potoku, na jehož březích má přírodní památka i část své hranice. Východní hranici vytváří bezejmenná povrchová stoka odvodňující pole nacházející se na sever a východ od přírodní památky. Okolo přírodní památky se nachází ochranné pásmo o šířce 50 m.\n\nÚzemí rozkládající se v nadmořské výšce 449 až 452 metrů a lehce se uklánějící jižním směrem přiléhá k hranici přírodního parku Černická obora.\n\nLouka byla historicky extenzivně využívána k pastvě či ke kosení. V této době byla taktéž odvodňována za pomoci mělkých stružek. Se změnami ve využívání krajiny ve druhé polovině 20. století došlo k postupné degradaci lučních porostů a to jak vlivem celkové eutrofizace okolních zemědělsky využívaných polí, tak i vlivem nepravidelnosti v hospodaření na louce. Vyšší přísun živin umožnil šíření nepůvodních druhů rostlin a nepravidelné kosení postupné zarůstání náletovými dřevinami.\n\nChráněná oblast byla vyhlášena jako přírodní památka nařízením číslo 7/1996 okresního úřadu v Táboře ze dne 21. listopadu 1996 s datem účinnosti od 10. prosince 1996. Rozloha vyhlášeného území byla 0,7988 ha. Dne 13. dubna 2011 došlo k přehlášení oblasti Krajským úřadem Jihočeského kraje nařízením číslo 4/2011. Smyslem přehlášení bylo přesněji určit hranice území, čímž došlo k revizi rozlohy na 0,75 ha.\n\nV roce 2005 byl zhotoven a přijat plán péče pro období 2006 až 2015. V oblasti proběhl obecný inventarizační průzkum v roce 2006 a následně pak i v roce 2009, kdy se zaměřoval na faunu a bezobratlé živočichy.\n\nOblast přírodní památky tvoří bezlesé louky vlhkého až střídavě vlhkého charakteru a částečně i mokřiny při březích Nového rybníka. Klimaticky spadají Kutiny do mírně vlhkého vrchovinového okrsku mírně teplé oblasti s ročním úhrnem srážek okolo 600 mm a s průměrnou roční teplotou 7 °C.\n\nZ geomorfologického hlediska leží Kutiny v Českomoravské soustavě, v severním okraji Třeboňské pánve v okrsku Borkovické pánve.\n\nHorninové podloží je tvořeno pararulou, na kterém se nachází deluviofluviální hlíny a pleistocenní písčité hlíny. V oblasti odvodňovací stoky jsou i holocenní splachové hlíny. Půdní profil je složen z glejů a pseudoglejů.\n\nOblast je částečně odvodňována bezejmennou stokou procházející na východní hranici území. Jelikož je území ukloněno jižním směrem k rybníku, část vody odtéká do něho. Rybník pak spadá do povodí Bechyňského potoka\n\nNa přibližně 80 % přírodní památky se vyskytuje vlhká louka svazu \"Molinion\" s přechody ke svazu \"Calthion\". Mezi významné druhy, které zde byly v roce 2005 pozorovány, patří přibližně 50 kvetoucích jedinců hořece hořepníka \"(Gentiana pneumonanthe),\" mohutný trs kosatce sibiřského \"(Iris sibirica),\" okolo 20 kusů prstnatce májového \"(Dactylorhiza majalis),\" několik trsů ptačince bahenního \"(Stellaria palustris),\" vitální populace kozlíku dvoudomého \"(Valeriana dioica\") i ostřice Hartmanovi \"(Carex hartmanii),\" dále srpice barvířská \"(Serratula tinctoria\") či svízel severní \"(Galium boreale).\"\n\nZe vzácných živočichů zde byl pozorován modrásek hořcový \"(Maculinea alcon),\" ropucha obecná \"(Bufo bufo),\" ještěrka živorodá \"(Zootoca vivipara\") či užovka obojková \"(Natrix natrix).\" Z ptáků zde byla pozorována vlaštovka obecná \"(Hirundo rustica),\" která zde ale nehnízdí.\n\nZ dlouhodobého hlediska by mělo být cílem ochrany zachování bezlesé louky, na které by se dařilo některým chráněným druhům. Nicméně, dle plánu péče z roku 2005 probíhá degradace chráněného území a to vlivem šíření nepůvodních rurálních druhů a náletových dřevin, za což mohla nedostatečná péče o přírodní památku. Nevhodná četnost kosení umožnila expanzi náletových dřevin a třtiny křovištní \"(Calamagrostis epigejos),\" která se rozlézá převážně od západního okraje území. Nevhodně na lokalitu působí i splachy z okolních zemědělsky využívaných polích, čímž dochází k eutrofizaci louky.\n\nJako ideální opatření pro správu lokality se doporučuje extenzivní pastva.\n\n"}
{"id": "587707", "url": "https://cs.wikipedia.org/wiki?curid=587707", "title": "Chris Willis", "text": "Chris Willis\n\nChris Willis (* 1969, Dayton, Ohio, USA) je americký zpěvák, skladatel a producent. Ačkoli začínal jako gospelový zpěvák, později se proslavil za spolupráci s housovým DJ Davidem Guettou, například u písní „Love Don't Let Me Go“, „Love Is Gone“, „Gettin' Over You“, „Tomorrow Can Wait“ nebo „Everytime We Touch“ (společně se Steavem Agellem a Sebastianem Ignossem).\n\n"}
{"id": "587709", "url": "https://cs.wikipedia.org/wiki?curid=587709", "title": "Randy Lewis (zápasník)", "text": "Randy Lewis (zápasník)\n\nRandall Scott \"Randy\" Lewis (* 7. června 1959 Milbank, USA) je bývalý americký zápasník. V roce 1984 vybojoval na olympijských hrách v Los Angeles zlatou medaili ve volném stylu v kategorii do 62 kg. V roce 1982 vybojoval 4. místo na mistrovství světa a v roce 1983 zvítězil na Panamerických hrách.\n\n"}
{"id": "587714", "url": "https://cs.wikipedia.org/wiki?curid=587714", "title": "Dave Schultz (zápasník)", "text": "Dave Schultz (zápasník)\n\nDavid Leslie \"Dave\" Schultz (6. června 1959 Palo Alto, USA – 26. ledna 1996 Newton Square USA) byl americký zápasník. V roce 1984 vybojoval na olympijských hrách v Los Angeles zlatou medaili ve volném stylu v kategorii do 74 kg. V roce 1983 vybojoval zlato, v roce 1985, 1987 a 1993 stříbro a v roce 1982 a 1986 bronz na mistrovství světa. V roce 1995 byl třetí na Panamerických hrách. V roce 1996 se stal obětí vraždy.\n\n"}
{"id": "587716", "url": "https://cs.wikipedia.org/wiki?curid=587716", "title": "Hopong", "text": "Hopong\n\nHopong je malé město ve východním Myanmaru, v jižní části státu Shan. Nachází se asi dvacet kilometrů východně od Taunggyi, hlavního města státu Shan. V blízkosti Hopongu se nachází typová lokalita dánií perlových (\"Danio margaritatus\").\n"}
{"id": "587717", "url": "https://cs.wikipedia.org/wiki?curid=587717", "title": "Mark Schultz (zápasník)", "text": "Mark Schultz (zápasník)\n\nMark Philip Schultz (* 26. října 1960 Palo Alto, USA) je bývalý americký zápasník. V roce 1984 vybojoval na olympijských hrách v Los Angeles zlatou medaili ve volném stylu v kategorii do 82 kg, v roce 1988 na hrách v Soulu ve stejné kategorii vybojoval 6. místo. V roce 1985 a 1987 vybojoval v Maďarsku a ve Francii zlato na mistrovství světa.\n\n"}
{"id": "587719", "url": "https://cs.wikipedia.org/wiki?curid=587719", "title": "Steve Fraser", "text": "Steve Fraser\n\nSteven Howard \"Steve\" Fraser (* 23. března 1958 Hazel Park, USA) je bývalý americký zápasník. V roce 1984 vybojoval na olympijských hrách v Los Angeles zlatou medaili v zápase řecko-římském v kategorii do 90 kg. V roce 1983 zvítězil na Panamerických hrách.\n\n"}
{"id": "587722", "url": "https://cs.wikipedia.org/wiki?curid=587722", "title": "Everytime We Touch (píseň, David Guetta)", "text": "Everytime We Touch (píseň, David Guetta)\n\nEverytime We Touch je housová píseň francouzského DJ Davida Guetty, Chrise Willise, Steava Angella a Sebastiana Ingrosse vytvořená pro Guettovo třetí album Pop Life. Song byl vydán jako čtvrtý singl z alba 16. ledna 2009. Guttova nejoblíbenější skladba z alba byla napsána spolu s Chrisem Willisem, na produkci se podíleli Steave Angello a Sebastian Ingrosso ze skupiny Swedish House Mafia.\n"}
{"id": "587723", "url": "https://cs.wikipedia.org/wiki?curid=587723", "title": "Jeff Blatnick", "text": "Jeff Blatnick\n\nJeffrey Carl „Jeff“ Blatnick (26. července 1957, Schenectady, New York, USA − 24. října 2012, Ballston, New York) byl americký zápasník. V roce 1984 vybojoval na olympijských hrách v Los Angeles zlatou medaili v zápase řecko-římském v kategorii nad 100 kg.\n\nSe zápasem začínal na střední škole. V roce 1975 se stal přeborníkem v těžké váze. Blatnick byl nominován již do reprezentačního týmu pro olympijské hry v Moskvě 1980. Ty však Spojené státy nakonec bojkotovaly z důvodu invaze Sovětského svazu do Afghánistánu. V roce 1982 mu byla zjištěna rakovina. Podrobil se operaci, při které mu byla odstraněna slezina a podstoupil ozařování. V roce 1984 již byl opět připraven reprezentovat Spojené státy na olympijských hrách.\n\nV roce 1988 ukončil aktivní kariéru, až do své smrti působil jako trenér na Burnt Hills-Ballston Lake High School. Pracoval také jako motivační řečník a sportovní komentátor a analytik. V roce 1999 byl uveden do Americké síně slávy zápasu.\n\nZemřel 24. října 2012 ve věku 55 let na komplikace spojené s prodělanou operací srdce.\n\n"}
{"id": "587726", "url": "https://cs.wikipedia.org/wiki?curid=587726", "title": "Kristián Kryštof Clam-Gallas", "text": "Kristián Kryštof Clam-Gallas\n\nKristián Kryštof Clam-Gallas (3. září 1771 Praha – 21. srpna 1838 Planá) byl český šlechtic. Byl nejvyšším maršálkem Českého království a předsedou Společnosti vlasteneckých přátel umění.\n\nPo smrti svého otce Kristiána Filipa se stal jako jeho nejstarší syn dědicem jeho majetku. A podobně jako otec i on podporoval rozvoj hudby a výtvarného umění. Udržoval například pravidelný orchestr a zval významné hudebníky té doby jako byl například Ludwig van Beethoven. Ten pro manželku Kristiána Kryštofa (v té době ještě snoubenku), hraběnku Josefinu Karolínu Clary-Aldringen, která byla vynikající zpěvačkou, klavíristkou, hráčkou na mandolínu a byla také jednou z jeho lásek, tajně složil i dvě skladby pro cembalo a mandolínu a árii \"Ach krvelačný křivopřísežníku\". Zřejmě je však nikdy nedostala. Hrabě sám navíc také maloval.\n\nS manželkou pořádal též koncerty i divadelní představení, a to jak v Praze, kde zdědil rodový palác v Husově ulici, tak také v Liberci či Frýdlantě.\n\nKristián Kryštof byl k lidem laskavý a na svých panstvích podporoval rozvoj školství a vzdělání. Umožnil také několika nadaným synům svých poddaných vystudovat. Jedním z nich byl i český malíř Josef Führich.\n\nKristián Kryštof se přičinil o rozvoj lázní v Libverdě. Byly postaveny nové lázeňské pavilony a objeveny i nové léčivé prameny.\n\nZapočal také s rozšiřováním zámku v Obříství, který byl do té doby pouze jednokřídlý. Ovšem již v roce 1817 prodal v té době ještě rozestavený objekt císařskému generálovi baronu Františku Kollerovi. Ten byl mimo jiné znám tím, že byl členem eskorty, která doprovázela Napoleona do vyhnanství na ostrov Elba.\n\nNa Klamovce v Košířích (dnes součást Prahy 5) si po roce 1787 nechal postavit pozdně barokní zámeček. Jeho sochařská výzdoba, jejíž námětem byly mytologické postavy, měla pocházet z dílny Matyáše Brauna. Kolem zámku byla navíc vybudována šlechtická zahrada, která byla později přeměněna na anglický park.\n\nV parku zámečku navíc nechal kolem roku 1790 postavit \"Chrámek noci a poznání\" zvaný též „\"nebíčko\"” (to kvůli zaskleným otvorům v jeho kopuli, které budí dojem hvězdné oblohy) a též malý novogotický altán postavený v roce 1820.\n\nPůvodní zámeček ovšem – pravděpodobně v 19. století – zmizel.\n\nRodiči Kristiána Kryštofa byli Kristián Filip Clam-Gallas a Marie Karolína Josefa Šporková.\n\nS manželkou Josefina Clary-Aldringenová (někdy zvaná Josefa), která pocházela z Teplic, měl jediného syna Eduarda Friedricha Clam-Gallase. Ten byl jedním z nejvýznamnějších rakouských generálů 19. století a po smrti svého otce se stal dědicem rodového majetku.\n\nZemřel v Plané, smuteční průvod se konal v Praze a pohřbený byl v rodinné rodinné hrobce v Hejnicích.\n"}
{"id": "587727", "url": "https://cs.wikipedia.org/wiki?curid=587727", "title": "Everytime We Touch", "text": "Everytime We Touch\n\nEverytime We Touch může znamenat:\n"}
{"id": "587728", "url": "https://cs.wikipedia.org/wiki?curid=587728", "title": "William Smith (zápasník)", "text": "William Smith (zápasník)\n\nWilliam Thomas \"Bill\" Smith (17. září 1928 Portland, USA – 20. března 2018) je bývalý americký zápasník. V roce 1952 vybojoval na olympijských hrách v Helsinkách zlatou medaili ve volném stylu ve velterové váze.\n\n"}
{"id": "587729", "url": "https://cs.wikipedia.org/wiki?curid=587729", "title": "Zalakaros", "text": "Zalakaros\n\nZalakaros [zalakaroš] je město v župě Zala v Maďarsku. S 1748 obyvateli se jedná o nejmenší maďarské město.\n\nZalakaros leží v západní části Maďarska, jihozápadně od Balatonu, nedaleko Kis-Balatonu. Poblíž leží obce Galambok a Balatonmagyaród. Jižně od města vede hlavní silnice č. 7 a též dálnice M7.\n\nPrvní zmínky o osadě jménem \"Korus\" pochází z roku 1254. Během turecké okupace se místo téměř vylidnilo. Z 18. století pocházejí zmínky o městysi. V 19. a 20. století nastává rozvoj dopravy v okolí.Novodobá historie začíná pro Zalakaros v roce 1962, kdy byly při průzkumném vrtu objeveny termální prameny a v roce 1965 byly otevřeny první termální lázně.\n\nVe městě se nachází rozsáhlý areál termálních lázní a koupaliště, podle počtu návštěvníků šestý největší v Maďarsku.Alkalická voda používaná v lázních pochází z hloubky 2000 m, její původní teplota je 96 °C. Obsahuje chloridy, jód, brom, fluor, síru, sodík, draslík, hořčík, železo, mangan, kyselinu metaborovou, kyselinu křemičitou a volný oxid uhličitý. Používá se především pro léčbu chorob pohybové soustavy.Z jiného zdroje pak pochází voda používaná v termálním koupališti. Její původní teplota je 53 °C, obsahuje chlorid sodný a hydrogenuhličitan. Pomáhá k léčbě gynekologických, kloubních a kožních chorob.\n\n"}
{"id": "587732", "url": "https://cs.wikipedia.org/wiki?curid=587732", "title": "Jack van Bebber", "text": "Jack van Bebber\n\nJack van Bebber (27. července 1907 Perry, USA – 13. dubna 1986 tamtéž) byl americký zápasník. V roce 1932 vybojoval na olympijských hrách v Los Angeles zlatou medaili ve volném stylu ve velterové váze.\n\n"}
{"id": "587733", "url": "https://cs.wikipedia.org/wiki?curid=587733", "title": "Dub (Krušné hory)", "text": "Dub (Krušné hory)\n\nDub je hora v Krušných horách, ležící 2 km jižně od Božího Daru na východní rozsoše Klínovce, od které je na severu oddělena mělkým sedlem. Na severních svazích směrem k Božímu Daru je vybudován lyžařský areál Jahodová louka se závodními běžkařskými tratěmi. Celá hora je zalesněná smrkem, jen z jižního vrcholu jsou částečné výhledy.\n\nHřeben Dubu má dva vrcholy, vzdálené od sebe 800 m:\n\nVrchol je nejsnáze přístupný ze severu z Božího Daru po žlutě značené turistické cestě do Jáchymova. Zajímavostí této přístupové trasy je, že vede většinou z kopce, protože Boží Dar leží ve vyšší nadmořské výšce než oba vrcholy Dubu. V severním sedle odbočuje žlutá značka doleva, rovně pokračuje jen neznačená cesta, která vede přes oba vrcholy - nejprve stoupá na vyšší severní a pak pokračuje na nižší jižní.\n\n"}
{"id": "587735", "url": "https://cs.wikipedia.org/wiki?curid=587735", "title": "Gertruda Babenberská (1241)", "text": "Gertruda Babenberská (1241)\n\nGertruda Babenberská (1210/1215 – před 10. března 1241) byla durynská lantkraběnka z dynastie babenberské. Narodila se jako dcera rakouského vévody Leopolda VI. a byzantské princezny Theodory. V únoru 1238 byla svým bratrem Fridrichem, jenž byl v tu dobu již po otci vládnoucím vévodou, provdána ve Vídeňském Novém Městě za durynského lantkraběte Jindřicha Raspeho. Manželství bylo bezdětné a Gertruda záhy zemřela.\n\n"}
{"id": "587736", "url": "https://cs.wikipedia.org/wiki?curid=587736", "title": "Frank Lewis (zápasník)", "text": "Frank Lewis (zápasník)\n\nFrank Lewis (6. prosince 1912 Coleman, USA – 16. srpna 1998 Stillwater, USA) byl americký zápasník. V roce 1936 vybojoval na olympijských hrách v Berlíně zlatou medaili ve volném stylu ve velterové váze.\n\n"}
{"id": "587737", "url": "https://cs.wikipedia.org/wiki?curid=587737", "title": "Inle", "text": "Inle\n\nInle je sladkovodní jezero ve východním Myanmaru. Nachází se v nadmořské výšce 880 metrů a s plochou 116 km je druhým největším jezerem Myanmaru. Je mělké, v období sucha je průměrná hloubka kolem dvou metrů. Inle je významné svou endemickou faunou, do které mimo jiné patří ryby \"Sawbwa resplendens\", \"Microrasbora erythromicron\" a \"Inlecypris auropurpurea\". Ekologickém problémem jezera je rozšíření invazivní rostliny tokozelka vodní hyacint a eroze způsobená odlesňováním okolních kopců. Roku 2015 zařadilo UNESCO jezero Inle do programu Člověk a biosféra. Jezero s okolím patří k nejvýznamnějším turistickým atrakcím země.\n\nVe vesnicích okolo jezera žijí Inthové, etnikum adaptované na zdejší přírodní podmínky, věnující se rybolovu, pěstování rýže a zeleniny na plovoucích záhonech a pletení rákosových tašek. Na člunech jezdí vestoje, s veslem provlečeným mezi podkolením a nártem, aby měli obě ruce volné. Jejich typickou stravou je htamin jin, směs jezerních ryb, fermentované rýže, brambor a rajčat. Významnou památkou umístěnou na břehu jezera je buddhistická pagoda Hpaung Daw U. V říjnu se koná velký náboženský svátek, při kterém zlaté sochy Buddhy uchovávané v pagodě plují na lodích od vesnice k vesnici.\n\n"}
{"id": "587738", "url": "https://cs.wikipedia.org/wiki?curid=587738", "title": "Metoposaurus", "text": "Metoposaurus\n\nMetoposaurus je dávno vyhynulým rodem temnospondylního obojživelníka, žijícího v období svrchního triasu na území Severní Ameriky a Evropy (například polský Krasiejów). Šlo o především vodního obratlovce, charakterizovaného sploštělým tělem, drobnými a slabými končetinami a ostrými jehlicovitými zuby ve sploštělých okrouhlých čelistech. Šlo o dravce, lapajícího do svých širokých ozubených čelistí drobné vodní obratlovce, zejména pak ryby.\n\nMetoposauři dosahovali délky kolem 3 metrů a hmotnosti až kolem 450 kg. Patřili k posledním obřím obojživelníkům a žili zřejmě ve skupinách. Některé nálezy jsou přímo masového charakteru, proto panuje domněnka, že se v období vysychání vodních zdrojů sdružovali do velkých skupin a uhynuli pak společně. Významnou lokalitou s množstvím pozůstatků \"M. diagnosticus krasiejowensis\" je slezský Krasiejów.\n\nVariabilita v morfologii fosilních pažních kostí u polských nálezů ukazuje, že existovaly zřejmě dvě oddělené populace druhu \"M. diagnosticus\".\n\n\n"}
{"id": "587739", "url": "https://cs.wikipedia.org/wiki?curid=587739", "title": "Douglas Blubaugh", "text": "Douglas Blubaugh\n\nDouglas Morlan Blubaugh (31. prosince 1934 Ponca City, USA – 16. května 2011) byl americký zápasník. V roce 1960 vybojoval na olympijských hrách v Římě zlatou medaili ve volném stylu ve velterové váze.\n\n"}
{"id": "587741", "url": "https://cs.wikipedia.org/wiki?curid=587741", "title": "Seznam olympijských medailistů v ragby", "text": "Seznam olympijských medailistů v ragby\n\nRugby union bylo na programu letních olympijských her v letech 1900, 1908, 1920 a 1924. Podle rozhodnutí Mezinárodního olympijského výboru z roku 2009 se do něj ve variantě se sedmi hráči vrátilo na olympijských hrách 2016 v Riu de Janeiru, tentokrát i s ženským turnajem.\n"}
{"id": "587742", "url": "https://cs.wikipedia.org/wiki?curid=587742", "title": "Třída Guaiquerí", "text": "Třída Guaiquerí\n\nTřída Guaiquerí (jinak též POVZEE) je třída oceánských hlídkových lodí venezuelského námořnictva. Patří do typové řady AVANTE 2200. Název POVZEE je akronymem jejich španělského označení \"Patrullero Oceánico de Vigilancia de la Zona Económica Exclusiva\". Třídu tvoří celkem čtyři jednotky.\n\nVenezuela v roce 2005 objednala ve španělské loděnici Navantia stavbu celkem čtyř jednotek této třídy, pojmenovaných \"Guaiqueri\" (PC-21), \"Warao\" (PC-22), \"Yekuana\" (PC-23) a \"Kariña\" (PC-24). Do služby vstoupily v letech 2011–2012.\n\nJednotky třídy \"POVZEE\":\nV konstrukci lodí jsou využity prvky technologií stealth. Kromě 60 členů posádky mohou nést také výsadek 32 vojáků. V dělové věži na přídi nesou 76mm kanón OTO Melara. Ten doplňují dva 35mm kanóny Oerlikon Millennium a dva 12,7mm kulomety. Do budoucna se počítá s instalací protiletadlových a protilodních řízených střel, pro které jsou na palubě vyhrazeny prostory. Na zádi je přistávací plocha a hangár pro uskladnění jednoho vrtulníku. Pohonný systém je koncepce CODAD. Tvoří čtyři diesely MTU 12V 1163 TB93. Nejvyšší rychlost je 25 uzlů. Dosah je 3500 námořních mil při rychlosti 18 uzlů.\n\n"}
{"id": "587744", "url": "https://cs.wikipedia.org/wiki?curid=587744", "title": "Eelco Sintnicolaas", "text": "Eelco Sintnicolaas\n\nEelco Sintnicolaas (* 7. dubna 1987, Dordrecht, Jižní Holandsko) je nizozemský atlet, halový mistr Evropy v sedmiboji z roku 2013.\n\nV roce 2005 na juniorském mistrovství Evropy v litevském Kaunasu dokončil desetiboj na 14. místě s počtem 5 997 bodů. Bez bodů zůstal v tyčkařské části, do které nenastoupil. O rok později na MS juniorů v atletice v Pekingu skončil osmý. V roce 2009 nedokončil sedmiboj na halovém ME v Turíně, když po páté disciplíně, běhu na 60 metrů překážek odstoupil. Ve stejném roce vybojoval v Kaunasu zlatou medaili na mistrovství Evropy do 22 let v novém osobním rekordu 8 112 bodů.\n\nNa MS v atletice 2009 v Berlíně soutěž vzdal po nepovedené čtvrté disciplíně, skoku do výšky, kde skončil s výkonem 181 cm na posledním místě. V roce 2010 si vytvořil na vícebojařském mítinku v rakouském Götzisu výkonem 8 159 bodů osobní rekord. V témž roce vybojoval stříbrnou medaili na mistrovství Evropy v Barceloně, kde si výrazně vylepšil hodnotu osobního maxima na 8 436 bodů. Mistrem Evropy se stal Francouz Romain Barras, který nasbíral o 17 bodů více.\n\nÚspěšný byl v halových sedmibojích na evropských šampionátech. V roce 2013 se stal halovým mistrem Evropy, v Praze o dva roky později získal bronzovou medaili.\n"}
{"id": "587748", "url": "https://cs.wikipedia.org/wiki?curid=587748", "title": "Toni Kroos", "text": "Toni Kroos\n\nToni Kroos (* 4. ledna 1990, Greifswald, Východní Německo) je německý fotbalista, který hraje na pozici záložníka. Nastupuje za klub Real Madrid a německou reprezentaci. Mistr světa z roku 2014.\n\nVe fotbalovém světě působí i jeho otec Roland a bratr Felix. Roland je trenérem mládežnického výběru německého klubu FC Hansa Rostock, bratr Felix je hráčem Werderu Brémy (k červenci 2014).\n\nI přes svůj nesporný talent byl Kroos v A-týmu Bayernu Mnichov pouze v roli náhradníka. Od začátku roku 2009 byl na jeden a půl roku na hostování v Bayeru Leverkusen. Zde se rozvíjel a poté se navrátil zpět do Bayernu, kde se bude pokoušet prosadit se do základní sestavy.\n\n24. listopadu 2012 vsítil gól proti Hannoveru 96, čímž přispěl k výraznému vítězství Bayernu 5:0. S klubem slavil v sezóně zisk ligového titulu již 6 kol před koncem soutěže, ve 28. kole německé Bundesligy.\n\n19. září 2012 přispěl jedním gólem v základní skupině F Ligy mistrů 2012/13 k vítězství 2:1 nad španělskou Valencií. 7. listopadu 2012 vstřelil jeden gól francouzskému týmu Lille OSC a podílel se tak na jeho debaklu 6:1. Bayern si posléze zabezpečil postup do osmifinále. S Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0 a v březnu 2014 v rekordně krátkém čase bundesligový titul (slavil s týmem již 7 kol před koncem).\n\nPo MS 2014 v Brazílii přestoupil do španělského klubu Real Madrid.\n\nVe čtvrté sezóně v Realu si ve španělské lize připsal 27 odehraných zápasů s 5 góly a 7 asistencemi. Real nezískal ligový titul a skončil až třetí za Barcelonou a Atléticem. V Lize mistrů si to Kroos vynahradil třetím vítězstvím v řadě, přičemž finále proti Liverpoolu odehrál celé.\n\nV páté sezóně (2018/19) za Bílý balet nezískal žádnou velkou trofej, ale jen výhru na MS klubů. V lize nastoupil do 28 zápasů, Real skončil v La Lize na třetím místě za rivaly Barcelonou a Atléticem. V Lize mistrů se gólově prosadil ve skupině, a to ve čtvrtém zápase na hřišti Viktorie Plzeň (5:0), kde si vedle jedné branky připsal také 2 asistence.\nOdehrál obě celá utkání osmifinále proti Ajaxu, se kterým Real Madrid vypadl.\n\nKroos byl i v sezóně 2019/20 součástí základní sestavy Realu. Během prvního zápasu nové sezóny španělské ligy se trefil na půdě Celty Vigo a přispěl k výhře 3:1.\n\nPo mistrovství světa hráčů do 17 let v roce 2007 byl oceněn Zlatým míčem pro nejlepšího hráče turnaje a rovněž Bronzovou kopačkou pro třetího nejlepšího střelce mistrovství.\n\nV německém A-týmu debutoval v roce 2010.\n12. října 2012 vstřelil dva góly v kvalifikačním utkání na MS 2014 proti domácímu Irsku, Německo vyhrálo jednoznačně 6:1.\n\nByl nominován do reprezentačního mužstva pro mistrovství světa 2010 v Jihoafrické republice. Tam si zahrál ve čtyřech zápasech, celkově 59 minut. Svůj první zápas odehrál proti Ghaně, kdy v 81. minutě vystřídal Bastiana Schweinsteigera. Ve čtvrtfinálovém zápase proti Argentině se do hry dostal v 77. minutě místo Samiho Khediry. Zahrál si i v následujícím zápase proti Španělsku, tentokráte nahradil Piotra Trochowskiho v 62. minutě. Nastoupil i v posledním zápase Německa, a to v souboji o třetí příčku. V 81. minutě nahradil Marcella Jansena – střelce druhé německé branky.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA.\nV osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. V semifinále proti Brazílii znemožnili Jihoameričany historickým debaklem 7:1, kdy do 29. minuty dali pět gólů. Kroos vstřelil dva a byl vyhlášen „mužem zápasu“. S národním týmem získal zlaté medaile po finálové výhře 1:0 proti Argentině.\n\nToni Kroos je jediným hráčem narozeným v bývalém východním Německu, který vyhrál mistrovství světa ve fotbale.\n\nToni Kroos má v posledních pěti letech vždy, alespoň 90% úspěšných přihrávek v klubových soutěžích.\n\nBayer 04 Leverkusen\n\nFC Bayern Mnichov\n\n\n"}
{"id": "587749", "url": "https://cs.wikipedia.org/wiki?curid=587749", "title": "Those Whom the Gods Detest", "text": "Those Whom the Gods Detest\n\nThose Whom the Gods Detest je šestou řadovou deskou americké deathmetalové kapely Nile. Byla nahrána v sestavě Karl Sanders – kytara + zpěv, Dallas Toler Wade – kytara + zpěv, George Kollias – bicí.\n\n\n\n"}
{"id": "587755", "url": "https://cs.wikipedia.org/wiki?curid=587755", "title": "Bugatti Type 57", "text": "Bugatti Type 57\n\nBugatti Typo 57 ( Bugatti Type 57) a jeho pozdější varianty (včetně Atlantic a Atalante) byl automobil třídy Gran Tourisme, jehož autorem byl syn Ettore Bugattiho Jean. Továrna Bugatti jej vyráběla v letech 1934–1940 a celkem vyrobila 710 kusů.\n\nVozy Typo 57 měly všechny jednotný podvozek, na nějž se montovala celá řada karoserií od externích dodavatelů. Sama automobilka však nabízela jen čtyři, převážně s hladkými, zaoblenými tvary, jejichž tvůrcem byl sám Jean Bugatti. Tři z nich byly pojmenovány po alpských vrcholech a průsmycích, a sice dvoudveřová čtyřmístná Ventoux, čtyřdveřová Galabier a dvoudveřová Stelvio se stahovací střechou (tu však vyráběl karosář Gangloff). Čtvrtá dvoumístná karoserie dostala jméno Atalante.\n\nMotor, řadový osmiválec 3257 cm³ DOHC, byl přepracovaným agregátem z předcházejících modelů. Od modelu 57C z roku 1936 byl doplněn kompresorem a vozy s ním dosahovaly rychlosti až 200 km/h. Téhož roku byl na trh uveden i kratší a nižší Typo 57S, který byl v roce 1951 inovován jako model T101. \n"}
{"id": "587758", "url": "https://cs.wikipedia.org/wiki?curid=587758", "title": "Letting Go (Dutty Love)", "text": "Letting Go (Dutty Love)\n\n„Letting Go (Dutty Love)“ je píseň amerického R&B zpěváka Seana Kingstona z jeho třetího studiového alba. Produkce se ujal producent Stargate. S touto písní mu vypomohla americká hip-hopová zpěvačka Nicki Minaj.\n"}
{"id": "587761", "url": "https://cs.wikipedia.org/wiki?curid=587761", "title": "Bastardi", "text": "Bastardi\n\nBastardi je český film režiséra Petra Šíchy natočený podle námětu Tomáše Magnuska. \n\nFilm pojednává o brutální vraždě mladé učitelky, kterou mají na svědomí tři násilničtí mladíci z jedné základní školy. Avšak vymahatelnost práva u mladistvých pachatelů je téměř nulová, takže někdo musí vzít spravedlnost do svých rukou. Česká premiéra byla 28. října 2010. V televizi byl poprvé uveden 1. dubna 2011 na stanici Prima Cool.\n\nV roce 2014 vznikl sestřihem celé trilogie \"Bastardi\", \"Bastardi 2\" a \"Bastardi 3\" televizní seriál \"Bastardi\".\n\nNatáčelo se na Gymnáziu v Broumově.\n\nDěj se odehrává v drsném prostředí základní školy. Trojice zdejších žáků, mladých násilníků, brutálně znásilní a zavraždí mladou učitelku Janu (Kristýna Leichtová). Vzhledem k nedostatku důkazů nejsou vrazi z ničeho obviněni a dále tyranizují své okolí a spolužáky. Rok poté se na školu nechává přeložit Janin bratr Tomáš (Tomáš Magnusek) a nastoupí zde na místo učitele, jenž si svým neortodoxním přístupem získává sympatie ostatních kantorů i žáků. Zároveň se snaží vyrovnat se smrtí své sestry a sám se stane terčem útoků, jak trojice samotné, tak také otce jednoho z chlapců, pana Dostála (Jan Šťastný). Znenadání však začnou tito výlupci postupně umírat. Začínáme tušit, za jakým účelem Tomáš do školy opravdu přišel.\n\n\n"}
{"id": "587763", "url": "https://cs.wikipedia.org/wiki?curid=587763", "title": "Orot", "text": "Orot\n\nOrot ( אוֹרוֹת, doslova „\"Světla\"“, v oficiálním přepisu do angličtiny Orot) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 50 metrů v pobřežní nížině, v regionu Šefela.\n\nObec se nachází 12 kilometrů od břehu Středozemního moře, cca 37 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 1 kilometr severozápadně od Kirjat Mal'achi. Severně od vesnice se rozkládá letecká základna Chacor. Orot obývají Židé, přičemž osídlení v tomto regionu je etnicky převážně židovské.\n\nOrot je na dopravní síť napojen pomocí lokální silnice číslo 3703.\n\nOrot byl založen v roce 1952. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nMyšlenka na zřízení tohoto mošavu se zrodila okolo roku 1948 mezi skupinou Židů v americkém státu New Jersey. V roce 1950 se s představiteli této skupiny sešel izraelský politik a pozdější předseda vlády Levi Eškol. Roku 1951 pak do Izraele přesídlil jeden z vůdců této skupiny Pinchas Wechselberg a zahájil proces výběru vhodné lokality a zřizování zemědělské osady. Usadil se poblíž již existující vesnice Be'er Tuvja. Zpočátku se nová osada nazývala Be'er Tuvja Bet (באר טוביה ב). Kromě Wechselberga se sem přistěhovalo i dalších šest rodin. V dubnu 1953 zde bylo dokončeno prvních 20 trvalých domů. Dalších 10 domků bylo dokončeno roku 1957. Kvůli častým odchodům osadníků bylo pak rozhodnuto umožnit v nové vesnici usídlení Židům nenáležejícím k původní zakladatelské skupině. Od roku 1998 osada přešla na individuální hospodaření bez družstevních prvků původního mošavu.\n\nJméno vesnice je inspirováno citátem z biblické Knihy Izajáš 26,19 - „\"Tvoji mrtví obživnou, má mrtvá těla vstanou! Probuďte se, plesejte, kdo přebýváte v prachu! Vždyť tvá rosa je rosou světel, porazíš i zemi stínů\"“\n\nPodle údajů z roku 2014 tvořili naprostou většinu obyvatel v Orot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 502 lidí. Během roku 2014 populace stoupla o 5,5 %.\n\n\n"}
{"id": "587766", "url": "https://cs.wikipedia.org/wiki?curid=587766", "title": "Tomorrow Can Wait", "text": "Tomorrow Can Wait\n\nTomorrow Can Wait je čtvrtý singl z alba Pop Life francouzského DJe Davida Guetty. Píseň nazpíval americký zpěvák Chris Willis a oficiálně byla vydána v remixu německého DJ Tocadisco.\n"}
{"id": "587767", "url": "https://cs.wikipedia.org/wiki?curid=587767", "title": "Komisař Maigret", "text": "Komisař Maigret\n\nKomisař Maigret, občanským jménem Jules Maigret, je literární postava známá z detektivních knih belgického spisovatele George Simenona Případy komisaře Maigreta. Jde o jeho neproslulejší a nejznámější literární postavu, která se vyskytuje celkem v jeho pětaosmdesáti literárních dílech.\n\nV podstatě jde vždy o geniálního policejního detektiva-kriminalistu, který je obdařen mnoha podivuhodnými osobními vlastnostmi. Především je to jeho velká intuice a předvídavost, velmi dobré logické uvažování, umění klást otázky (znalost lidské psychologie), pozorovací talent a umění naslouchat tomu, co lidé říkají. Ale není to člověk neomylný a má svůj osobitý lidský rozměr, jde také o člověka omylného i chybujícího.\n\nSídlí na pařížském Nábřeží Zlatníků v budově pařížské policejní prefektury. Nejezdí automobilem, protože nemá řidičský průkaz, ke své dopravě využívá buďto služební vozidlo nebo použije taxi, v případně potřeby jezdí i pařížskou MHD. Nosí typický dlouhý kabát a výrazný klobouk a kouří vždy dýmku.\n\nPrvní Maigretův příběh byl poprvé zfilmován již v roce 1932, od té doby byly postupně různými filmovými společnostmi\nz mnoha zemí světa jakož i mnoha režiséry do filmové podoby převedena téměř všechna literární díla o Maigretovi s tím,\nže komisařovu postavu ztvárnilo postupně 28 různých zahraničních herců , tím 29. se stal český herec Rudolf Hrušínský, který si tuto postavu zahrál jak v někdejší Československé televizi tak v Československém rozhlase, 30. hercem v pořadí se stal v roce 1991 Jiří Schwarz v televizním snímku \"Maigretův první případ\" .\n\n\n\n\nCelkem 53 příběhů - britský televizní seriál společnosti BBC TV\n\n\n\n\n\n\nFrancouzský televizní seriál Les Enquetes du Commissaire Maigret, 88 dílů z let 1967 až 1990 francouzské televizní společnosti ORTF 1. až 26. díl a Antenne 2 27. až 88. díl\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nCelkem 3 hrané filmy:\n\n\n\nCelkem 54 příběhů francouzského televizního seriálu, 11 dílů nasnímal český kameraman Vladimír Smutný, dva díly režíroval režisér Juraj Herz\n\n\n\n\n\n\n\n\n\n\n\n\n\n\n\nZatím 4 díly britského televizního seriálu \"Maigret\":\n\n\n\n\n\n\n\n\n"}
{"id": "587770", "url": "https://cs.wikipedia.org/wiki?curid=587770", "title": "Tik Tok", "text": "Tik Tok\n\nTik Tok je píseň americké popové zpěvačky Keshy. Píseň pochází z jejího debutového alba \"Animal\". Produkce se ujali producenti Dr. Luke a Benny Blanco.\n\n"}
{"id": "587771", "url": "https://cs.wikipedia.org/wiki?curid=587771", "title": "Keszthely", "text": "Keszthely\n\nKeszthely [kesthej] (česky \"Blatenský Kostel\") je okresní město ležící v župě Zala v Maďarsku. Žije zde 20 116 obyvatel.\n\nMěsto leží na západním okraji severního břehu Balatonu. Blízkými sídly jsou města Hévíz a Balatonszentgyörgy.\nMísto bylo obydlené již v neolitu. V době Římské říše bylo obchodním centrem. První písemné zmínky o městě pocházejí z roku 1247. Od roku 1421 bylo Keszthely městysem. Jeho růst přerušily turecké války, další rozvoj začal až v 18. století.\n\nStavba barokního zámku Festetics byla zahájena v roce 1745 a trvala více než jedno století. Další etapy výstavby pak následovaly od 80. let 19. století, dokončena byla až po smrti hlavního architekta Viktora Rumpelmayera (1830-1885). Zámek se stovkou místností a neobarokní branou a věží patří mezi tři nejrozsáhlejší stavby v Maďarsku. Zámecká knihovna uchovává cenné rukopisy a vzácné bibliofilie. Na rozdíl od svého okolí nebyl zámek poničen během druhé světové války. Od roku 1974 v něm sídlí muzeum Helikon.\n\n\n\n"}
{"id": "587774", "url": "https://cs.wikipedia.org/wiki?curid=587774", "title": "Mistrovství světa ve sportovní střelbě 2010", "text": "Mistrovství světa ve sportovní střelbě 2010\n\nMistrovství světa ve sportovní střelbě 2010 se konalo ve dnech 29. července až 10. srpna 2010 v německém Mnichově.\n\n\n\"Informace z idnes.cz\"\n\n"}
{"id": "587777", "url": "https://cs.wikipedia.org/wiki?curid=587777", "title": "Got Your Back", "text": "Got Your Back\n\nGot Your Back je píseň amerického hip-hopového zpěváka T.I.. Píseň byla určena jako singl k jeho sedmému albu \"King Uncaged\", ovšem vydání tohoto alba bylo dlouho odkládáno, a později bylo přejmenováno na \"No Mercy\" a tato píseň byla přidána jen jako bonus k \"deluxe edition\" verzi alba. Produkce se ujal producent DJ Toomp. S touto písní mu vypomohla americká R&B zpěvačka Keri Hilson.\n"}
{"id": "587779", "url": "https://cs.wikipedia.org/wiki?curid=587779", "title": "Armada Music", "text": "Armada Music\n\nArmada Music je nizozemské nezávislé hudební vydavatelství, specializující se na vydávání elektronické taneční hudby, především na styly trance a house.\n\nVydavatelství bylo založeno v červnu 2003 Arminem van Buurenem, Maykelem Pironem a Davidem Lewisem. Název „Armada“ byl vytvořen spojením prvních dvou písmen z křestního jména každého ze zakladatelů.\n\n\n"}
{"id": "587782", "url": "https://cs.wikipedia.org/wiki?curid=587782", "title": "Písmolijectví", "text": "Písmolijectví\n\nPísmolijectví (angl. ', fr. ', něm. \"\") je obor lidské činnosti zabývající se odléváním písmen pro tisk (typů neboli liter), různých ozdob, linek, znaků, výplní a dalších součástí používaných k sazbě ze speciální slitiny olova, antimonu a cínu zvané liteřina. Písmolijectví vzniklo spolu s knihtiskem a písmena si odléval každý knihtiskař sám, později vznikly dílny dodávající písmena tiskařům. K samotnému odlévání se používá buď ruční nástroj (slévadlo), nebo kompletní stroj (kompletka). Rozměry písmen jsou uváděny pomocí typografických bodů (jednotka cicero). Písmolijectví bylo důležité pro horkou sazbu, ovšem v současnosti se prosadila studená sazba (fotosazba, nebo ještě novější počítačová sazba) a význam písmolijectví upadl.\n\nPísmolijectví vzniklo již za dob Johanna Gutenberga v souvislosti se vznikem knihtisku. Zprvu si musel každý tiskař lít sazbu sám, ale už v 16. století se začaly objevovat významné písmolijny (např. v německém Norimberku a Frankfurtu nad Mohanem). V Itálii získal dobrou pověst písmolijec Nicolas Jenson, ve Francii Claude Garamond a rodina Didotů, v Anglii John Baskerville a William Caslon. Na Slovensku je jako jeden z nejstarších slévačů písma doložen Salomon Sultzer (1564–1604?), spolupracovník bardějovského tiskaře Davida Gutgesela. O vývoji na území ČR před rokem 1800 existuje jen minimum informací. Zikmund Winter publikoval z archivních pramenů dvě zprávy. První se týká pražského tiskaře Jana Lovičského, který krátce po polovině 16. století „litery nově slíval“ a druhá přináší kusé informace o existenci pražského písmolijce Johanna Schwerta (Šverta, † před 1578).\n\nPřesto, že písmařství prošlo díky společenské objednávce nových písmových řezů mnoha proměnami, technologie písmolijectví se bez výraznějších inovací udržela až do počátku 19. století, kdy se v písmolijectví prosadila strojová výroba (což způsobilo zánik drobnějších písmolijen). Vysoká pořizovací cena písmové sady či písmové rodiny byla důsledkem materiálové a manuální náročnosti výroby. Důležitou roli v tvorbě ceny hrála také hlediska původnosti a estetické kvality a později i umělecká prestiž písmaře. K tradičně nejdražším patřila i výroba doprava skloněných tiskových písem (polokurzívy a kurzívy), jejichž lití a následné opracování vyžadovalo nezměrnou trpělivost a dovednost (převislé tahy písmen nebyly totiž kvůli jednotě písmového stupně zajištěny masou kovového hranolku, a často se lámaly). Pracnost a nákladnost provázely též výroby nejmenších písmových stupňů (briliant, diamant a perl). Drobní a střední tiskaři byli proto odkázáni na koupené písmo šetřit po celý život. Bylo-li zapotřebí, opatřovali jen profesionálně připravené matrice a lití prováděli svépomocí.\n\nVýrobní proces se odvíjel od grafických návrhů, které písmorytci dodal tiskař či písmař (výtvarník, kaligraf). Původně, před vlastním litím znaků z liteřiny, vznikaly obvykle dvě formy pro každý znak. Nejprve byla vyřezána a vytlučena negativní tvrzená forma písmena z ocele, tzv. patrice. Silovým působením patrice na měkký kovový hranolek vznikl pozitivně obrácený obraz řečený matrice (slabý plíšek, který se po vyražení negativu znaku vkládal do slévadla). U větších písmen šlo vytvořit matrici bez patrice. Novější výrobní procesy potom výrobu matric dále zjednodušovaly. Například díky galvanoplastice bylo možné tvarovat plíšek okolo písmena odlitého z liteřiny či dřevěného modelu.\n\nLiteřina pro odlévání mohla být díky vysokému obsahu olova rozehřívána pouze v malé pícce. Při odlévání pomocí ručního slévadla se produkce pohybovala okolo 6000 kusů garmondového písma (10 b.) V roce 1853 byla vynalezena kompletka (kompletní licí stroj) J. R. Johnsnem. Po řadě zlepšení mohla být produkce ve 20. století okolo 60 000 kusů. Vedle strojů se slévadla používala hlavně na speciální písma a velká písmena, která příliš pomalu chladla. Po odlití musela být písmena ještě jemně dobrušována a konečně obrážena, kdy byla jedna hrana šikmo seříznuta.\n\n"}
{"id": "587784", "url": "https://cs.wikipedia.org/wiki?curid=587784", "title": "Pedikúra", "text": "Pedikúra\n\nPedikúra je název pro péči o nohy. Podle živnostenského zákona jde o řemeslné služby zahrnující speciální koupele, změkčování kůže, nanášení masek, masáže, upravování, lakování, stříhání a broušení nehtů na nohou. Je možné provádět i speciální úkony jako uvolňování zarostlých nehtů, obrušování ztvrdlé kůže pat a nehtů. Pedikúra zahrnuje i depilaci nohou. U pedikúry jde především o zdraví nohou, i když estetický vzhled nelze také zanedbat. Přibližně od 90. let 20. století se také více věnuje péče nehtům, a to především aplikací speciálních UV gelů pro konzervaci při napadení nehtů onychomykózou anebo jako prevence. Provádí se v kosmetických salonech nebo provozovnách označených jako pedikúra. Včasnou péčí o nohy lze předejít pozdějším nepříjemným komplikacím. Již na jednom obraze z období kolem roku 2400 př. n. l. nalezeném v egyptské hrobce je vyobrazena péče o nohy.\n\n\n"}
{"id": "587785", "url": "https://cs.wikipedia.org/wiki?curid=587785", "title": "Why Don't You Love Me", "text": "Why Don't You Love Me\n\n\"Why Don't You Love Me\" je píseň americké R&Bé zpěvačky-skladatelky Beyoncé. Píseň pochází z jejího třetího alba \"I Am… Sasha Fierce\". Produkce se ujali producenti Bama Boyz a Beyoncé.\n"}
{"id": "587786", "url": "https://cs.wikipedia.org/wiki?curid=587786", "title": "Křemenáč osikový", "text": "Křemenáč osikový\n\nKřemenáč osikový (\"Leccinum rufum\") je hřibovitá houba. Je jedlá a velmi dobrá houba.\n\n\nKlobouk je v mládí polokulovitý až sklenutý, později klenutě rozložený až téměř plochý, průměr 4-20 cm, červenooranžový.\nNalezneme u něj bílé, vínově načervenající rourky, zato póry má drobné, bílé až smetanové, na otlaku vínově rezavé.\n\nRozměry třeně jsou 8-18 x 2-6 cm. Pokožka třeně je v mládí bělavá, na rozdíl od ostatních křemenáčů bez tmavých šupinek. Tyto odstálé hrubými červenohnědými až rezavohnědými šupinami.\n\nDužninu má smetanovou, na řezu vínově červenající, pak až fialovějící. Křemenáč osikový má příjemnou chuť a vůni houbovou. Výtrusy jsou vřetenovité, velké 13-17 * 4-5 µm, barva výtrusného prachu je okrově hnědá.\n\nRoste od června do října, roztroušeně pod osikami, se kterými tvoří mykorrhizu, v listnatých a smíšených lesích, ve stromořadích u cest a v osikovém mlází na bohatých i písečných půdách.\n\nTato houba je jedlá a tržní.\n"}
{"id": "587788", "url": "https://cs.wikipedia.org/wiki?curid=587788", "title": "Jana Ebertová", "text": "Jana Ebertová\n\nJana Ebertová (7. května 1920, Praha – 10. listopadu 2010, Brno) byla česká herečka a recitátorka.\n\nNarodila se 7. května 1920 v Praze do rodiny JUDr. Jana Eberta. Studovala na gymnáziu J. G. Masarykové v Praze. Studium ukončila v roce 1939. Během studia navštěvovala kroužek studentského divadla. Soukromě studovala herectví u herečky Loly Skrbkové až do roku 1942. V tomto roce nastoupila do angažmá v zájezdovém divadle Nová scéna Východní Čechy. Před tím již vystupovala v žižkovském divadle Akropolis. Po válce nastoupila do Státního divadla v Ostravě, kde působila v letech 1948–1952.V letech 1952–1960 byla v angažmá v Divadle J. Fučíka v Brně, v letech 1960–1976 působila na scéně Divadla bratří Mrštíků v Brně. Významná se stala její spolupráce s brněnským studiem Československého rozhlasu, kde se zúčastnila natáčení mnoha rozhlasových her a seriálů. V roce 1975 odešla do důchodu.Jejím manželem byl dirigent Prof. PhDr. Otakar Trhlík (19. ledna 1922 – 27. srpna 2005), se kterým měla dvě děti, syna Michala (* 1951) a dceru Barboru (* 1953).\n\n\n\n\n"}
{"id": "587799", "url": "https://cs.wikipedia.org/wiki?curid=587799", "title": "Josef Paukert", "text": "Josef Paukert\n\nJosef Paukert (2. října 1915, Praha – 1991, Řevnice) byl český malíř a grafik.\n\nNarodil se v Praze jako jediné dítě Johany Hájkové. V letech 1934–1939 absolvoval na Českém vysokém učení technickém ateliér prof. Oldřicha Blažíčka (mimo jiné také pod vedením Cyrila Boudy). Po studiích se věnoval výuce kresby na gymnáziu a později už výhradně ilustraci (Nakladatelství Svoboda, Československý spisovatel, Mladá fronta, Státní nakladatelství dětské knihy). Dlouhodobě pak působil jako redakční grafik časopisu \"Čtyřlístek\".\n\nByl členem skupiny Českého fondu výtvarných umění (ČFVU).\n\nJeho manželkou se stala spisovatelka Ludmila Vaňková.\n\nDílo je ve své oficiální rovině očividně zatíženo dobovými ideologickými konotacemi, které vyplývají z dobové oficiální tvorby. Jeho soukromé dílo není příliš známo.\n\nV rámci knižních ilustrací převažují náměty pro děti, poměrně vysoce je zastoupena portrétní tvorba a krajinomalba. Výrazovým prostředkem je výhradně tuš a akvarel, přičemž kresba nese dva základní výrazy; jedná se buď o velmi precizní jemnou šrafuru (především v portrétní tvorbě) nebo o expresivní tvoření tvaru pomocí lavírování a ostrých kontrastů světla a stínu (především tvorba volná).\n\nKromě knižních ilustrací se věnoval plakátové tvorbě, také je autorem poštovních známek, nebo např. loga někdejšího Svazu spisovatelů.\n\n\n\n"}
{"id": "587801", "url": "https://cs.wikipedia.org/wiki?curid=587801", "title": "Blanes", "text": "Blanes\n\nBlanes je španělské město v komarce La Selva v provincii Girona, Katalánsko. Nachází se na pobřeží na Costa Brava a je známo jako \"brána Costa Brava\". Žije zde 40 000 obyvatel (2009).\n\nV římským časech bylo nazýváno \"Blandae\" nebo \"Blanda\". Blanes je vyhledávaným turistickým cílem v Katalánsku. Nejlepší pláže v tomto letovisku jsou Sant Francesc nebo Cala Bona.\n\nDříve byla místní ekonomika v úplně primárním sektoru (rybolov, zemědělství). Od druhé poloviny 20. století začala hospodářský rozvoj, který vedl především k vzniku textilního průmyslu a cestovního ruchu. Ve městě se nachází mnoho hotelů a kempů.\n\n"}
{"id": "587804", "url": "https://cs.wikipedia.org/wiki?curid=587804", "title": "Delirious (píseň, David Guetta)", "text": "Delirious (píseň, David Guetta)\n\nDelirious je housová píseň francouzského DJe Davida Guetty a britské zpěvačky Tary McDonaldové z Guttova třetího studiového alba Pop Life. Jako třetí singl z alba byla vydána 31. ledna 2008.\n\nKlik natočil Denys Thibau v Montrealu. Zachycuje naštvanou asistentku ředitele, hranou americkou modelkou Kelly Thybaudovou, která barvou zdemoluje ředitelovu kancelář. Nakonec se v ní vyfotí, fotografii pohodí v kanceláři a s úsměvem odchází.\n\nV klipu se taktéž objeví David Guetta a zpěvačka Tara McDonald, což je první vystoupení zpěvačky v Guettově klipu.\n\n"}
{"id": "587805", "url": "https://cs.wikipedia.org/wiki?curid=587805", "title": "Jimmy Briand", "text": "Jimmy Briand\n\nJimmy Briand (* 2. srpna 1985, Vitry-sur-Seine, Francie) je francouzský fotbalový útočník a bývalý reprezentant, který hraje za francouzský klub EA Guingamp.\n\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár) s vítězem Ligue 1 - týmem Montpellier HSC, kterého zdolal až v penaltovém rozstřelu poměrem 4:2, po řádné hrací době byl stav 2:2. Briand hrál v základní sestavě a vstřelil druhou branku Lyonu.\n\nV A-mužstvu Francie debutoval 11. 10. 2008 kvalifikačním zápase ve městě Constanţa proti reprezentaci Rumunska (remíza 2:2). Celkem odehrál v letech 2008–2012 za francouzský národní tým 5 zápasů, branku nevstřelil.\n\n"}
{"id": "587806", "url": "https://cs.wikipedia.org/wiki?curid=587806", "title": "Letní olympijské hry mládeže 2010", "text": "Letní olympijské hry mládeže 2010\n\nLetní olympijské hry mládeže 2010, oficiálně I. letní olympijské hry mládeže ( , , ), se konaly v Singapuru. Slavnostní zahájení proběhlo 14. srpna 2010, zakončení se pak uskutečnilo 26. srpna 2010.\n\nJednalo se o premiérový ročník Letních olympijských her mládeže, multisportovní a kulturní událost ve stylu tradičních olympijských her, kterou pořádal Mezinárodní olympijský výbor. Zúčastnilo se jí 3517 sportovců ve věku 14 až 18 let z 205 národních olympijských výborů, soutěžilo se ve 201 soutěžích ve 26 sportech. Z Česka se her zúčastnilo 38 sportovců.\n\nKandidaturu na pořadatelství her projevilo celkem jedenáct měst, z nich nakonec zažádalo devět měst. Z toho bylo vybráno do užšího výběru pět měst.\n\nTento seznam byl dále zkrácen na dva finalisty. 21. února roku 2008 bylo zvoleno za hostitelské město Singapur.\n\n\nDvě stě čtyři ze všech 205 národních olympijských výborů (NOV), které byly v roce 2010 přihlášeni soutěžit na hrách. Olympijský výbor Kuvajt nebyl zastoupen, který byl pozastaveno od ledna 2010 kvůli údajné zasahování vlády. Nicméně, tři kuvajtští sportovci soutěžili v hrách pod olympijskou vlajku. Seznam všech zúčastněných NOV jsou zobrazeni níže. Počet závodníků v každé delegace je uveden v závorce.\n\nHry představovaly 26 sportů s celkem 31 disciplín. Ty obsahovali dvě disciplíny v rámci klasifikace MOV o vodní sporty (potápění a plavání), a tři pod gymnastice (moderní, sportovní a trampolína).\n\n\n"}
{"id": "587807", "url": "https://cs.wikipedia.org/wiki?curid=587807", "title": "Inženýrské a průmyslové stavby", "text": "Inženýrské a průmyslové stavby\n\nInženýrské a průmyslové stavby neboli IPS byla česká stavební společnost, která se v roce 2000 stala součástí švédského koncernu Skanska.\n\nHistorie IPS sahá až do roku 1953, kdy byl založen státní podnik Zemstav, od roku 1961 působící jako Inženýrské a průmyslové stavby. V letech 1973-1991 byly IPS patronátním podnikem fotbalové Slavie. Zkratka IPS pak byla v letech 1977-1991 součástí názvu klubu.\n\n11. března 1991 stát schválil zakladatelský plán transformující IPS na akciovou společnost, která byla 19. března 1991 pod názvem \"Inženýrské a průmyslové stavby, a.s.\" zapsána do obchodního rejstříku. Stát se následně rozhodl IPS privatizovat prostřednictvím kupónové privatizace.\n\nVětšina účastníků kupónové privatizace svěřila své investiční body privatizačním fondům, které následně IPS ovládly. V roce 1995 tak v představenstvu společnosti zasedli například generální ředitel České spořitelny Jaroslav Klapal, jeho náměstek Petr Budinský, nebo šéf investiční skupiny PPF Petr Kellner. V červnu 1998 byl oficiální název společnosti změněn na IPS, a.s.\n\nV roce 1999 se manažeři České spořitelny, Komerční banky a Živnobanky rozhodli prodat majoritní podíl v IPS, který držely bankami spravované privatizační fondy. Celkem čtyři společnosti dostaly možnost provést hloubkovou kontrolu (due diligence), nejvyšší nabídku následně podaly Středoevropská Stavební a Skanska. Bankéři chtěli IPS prodat kapitálově silnější Skansce, Luděk Sekyra který stál za StS však proti tomu protestoval. Za jeho zájmy skrytě loboval i místopředseda parlamentu a ODS Ivan Langer a podnikatel František Mrázek. Bankéři se nakonec rozhodli vyzvat účastníky k dalšímu kolu podání nabídek, ve kterém o vítězi rozhodovala pouze nabídnutá cena. StS nabídla 262,6 Kč za akcii, o jedno procento víc než Skanska, a podařilo se jí dojednat dvoumiliardový úvěr od Investiční a poštovní banky (IPB) k financování celé transakce. Úvěr však byl pouze na jeden měsíc, nikoliv na předjednaných devět let.\n\nStS se tak stala majoritním vlastníkem IPS a 13. dubna 2000 zvolila Luďka Sekyru předsedou představenstva IPS, IPB však měla kdykoliv možnost vykonat zástavní právo k akciím. Po vyhlášení nucené správy na IPB a převodu jejích aktiv na ČSOB musela StS akcie IPS odprodat konkurenční Skansce, která 20. července 2000 vyměnila orgány IPS. V červnu 2001 byl název společnosti změněn na IPS Skanska a.s., 1. října 2002 zanikla fúzí se společností Skanska CZ, a.s.\n"}
{"id": "587808", "url": "https://cs.wikipedia.org/wiki?curid=587808", "title": "Dánio duhové", "text": "Dánio duhové\n\nDánio duhové (\"Danio albolineatus\") je drobná sladkovodní paprskoploutvá ryba z čeledi kaprovití (Cyprinidae). Pochází z jihovýchodní Asie – Myanmaru, Laosu a Sumatry.\n\n"}
{"id": "587815", "url": "https://cs.wikipedia.org/wiki?curid=587815", "title": "FeS protein", "text": "FeS protein\n\nFeS protein (název pochází ze značek Fe – železo a S – síra) je bílkovina (vlastně metaloprotein), která obsahuje komplexy železa s anorganickou sírou a/nebo cysteinovými zbytky. Tyto tzv. FeS clustery („klastry“, „shluky“) jsou obvykle aktivními místy enzymů a mají důležité role v přenosu elektronů (typicky na stupních s nízkým redox potenciálem). Možná se podílely již na prastarých metabolických drahách v dobách, kdy byl život teprve v plenkách, a dodnes představují zásadní kofaktory v buňkách.\n\nFeS proteiny s jednoduchou vazbou železa na cysteiny ([Fe(Cys)]) se nazývají rubredoxin, složitější sloučeniny s klastry [2Fe–2S] nebo [4Fe–4S] jsou označovány ferredoxin. Mnohdy vytvářejí složité komplexy několika bílkovin, často na buněčné membráně.\n\nK známým FeS proteinům patří NADH dehydrogenáza, sukcinátdehydrogenáza či nitrátreduktázy.\n"}
{"id": "587816", "url": "https://cs.wikipedia.org/wiki?curid=587816", "title": "Greg Dulli", "text": "Greg Dulli\n\nGreg Dulli (* 11. května 1965, Hamilton, Spojené státy) je americký rockový hudebník, zpěvák a kytarista, známý nejvíce jako vůdčí postava skupin The Afghan Whigs a The Twilight Singers.\n\nGreg Dulli se narodil a vyrůstal v dělnickém městě Hamilton ve státě Ohio. Přestože byl vychováván v katolické víře, je v současnosti agnostikem. Známým se stal poprvé koncem 80. let s kapelou The Afghan Whigs, ve které se sešli s basistou Johnem Curleym z Washingtonu a kytaristou Rickem McCollumem z Louisville v Kentucky. Hudba skupiny byla spojením punk rocku a R&B. Skupiny si brzy všimlo seattleské vydavatelství Sub Pop. Afghan Whigs byli první skupinou tohoto vydavatelství, která nepocházela ze severovýchodu USA. Skupina se rozešla v roce 2001, v přátelském duchu. V roce 2012 se dala znovu dohromady, aby odehrála několik koncertů na evropských a amerických festivalech a uskutečnila samostatné turné.\n\nOd roku 2001 byl hlavním projektem Grega Dulliho kolektiv The Twilight Singers, vytvořený a nahrávající v New Orleans. V roce 2000 vydali svou první desku Twilight as Played by the Twilight Singers, začátkem roku 2011 vyšla pátá nahrávka skupiny pojmenovaná Dynamite Steps.\n\nGreg Dulli také často spolupracuje se svým dlouholetým přítelem Markem Laneganem, mj. vzájemným hostováním ve svých projektech. Známý je zejména jejich společný projekt The Gutter Twins, pod jehož jménem vydali v roce 2008 album Saturnalia a následně na jeho podporu rozsáhle koncertovali.\n\nV roce 2010 se Dulli vydal na své první sólové turné, na kterém hrál písně z celé své kariéry. Z prvního koncertu v klubu \"d.b.a.\" v New Orleans vznikla živá nahrávka Live in New Orleans.\n\n\n"}
{"id": "587819", "url": "https://cs.wikipedia.org/wiki?curid=587819", "title": "José Martí", "text": "José Martí\n\nJosé Martí (rodným jménem José Julián Martí y Pérez, 28. ledna 1853, Havana – 19. května 1895, Dos Ríos, Kuba) byl kubánský národní hrdina, vůdčí osobností kubánského hnutí za nezávislost na Španělsku. Byl také básníkem, novinářem, spisovatelem a politickým teoretikem. Jeho verše jsou základem známé písně Guantanamera.\n\nByl synem Mariana Martího Navarry a jeho ženy Leonor Pérez Cabrera. Již v 16 letech se dostal do vězení za psaní novinových článků na podporu povstání a po dvouletém vězení musel opustit Kubu. Po studiích práv a filozofie v Madridu a Zaragoze se nejdříve usadil v Mexiku, později se přestěhoval do New Yorku. V americkém exilu se dlouhá léta snažil sjednotit kubánské politiky usilující o nezávislost své země. Zastával názor, že v budoucím politickém vývoji Kuby nemá hrát armáda hlavní roli. Jeho další názory, jako například odpor k USA, volání po rovnosti ras a důraz na vzdělání kubánského lidu byly klíčové nejen pro nadcházející boj o nezávislost ostrova, ale i pro další vývoj Kuby. Zahynul ve srážce povstaleckých oddílů se španělskou armádou v únoru 1895.\n\nJeho manželkou byla María del Carmen de Zayas-Bazán e Hidalgo (1853–1928), s níž měl syna Josého Francisca Martího y Zayase Bazána (* 1878).\n\n\n\n"}
{"id": "587824", "url": "https://cs.wikipedia.org/wiki?curid=587824", "title": "Frygická čapka", "text": "Frygická čapka\n\nFrygická čapka je druh pokrývky hlavy s kónickým tvarem kužele s ohnutou špicí, jejíž vznik bývá spojován se starověkou Frýgií (odtud název). Byla vyráběna z rozličných látek – plátna, vlny nebo kůže. Za Francouzské revoluce se stala symbolem svobody a nezávislosti. V současnosti je tento tvar čapky znám spíše v souvislosti s animovanými postavičkami Šmoulů.\n\nČapka nejspíše vznikla ve Frýgii a nosily ji i další maloasijské národy. Později byla charakteristická pro Íránce a Thráky. Perský hrdina Mithras je zobrazován s frygickou čapkou. Staří Řekové považovali tuto pokrývku hlavy za typické oblečení barbarů a proto na vázách, nástěnných malbách nebo mozaikách nosí frygickou čapku převážně Peršané. Makedonci přijali čapku a podobně tvarovanou přilbu od Thráků. Také bibličtí Tři králové byli v raných dobách zobrazováni s touto pokrývkou na hlavě.\n\nV raném středověku v západní Evropě se čapka znovu ojediněle objevuje v anglosaských rukopisech 10. a 11. století na vyobrazeních válečníků s frygickými čapkami nebo helmami. Ve vrcholném středověku byla součástí oděvu neapolských námořníků. Vyvinula se z ní \"Corno Ducale\", pokrývka hlavy benátského dóžete.\n\nBěhem Francouzské revoluce nosili frygickou čapku jakobíni či sansculoti jako výraz příslušnosti ke svému politickému přesvědčení. Ztotožnili si ji totiž s římskou čapkou (pileus) dávanou propouštěným otrokům. Tím se čepice stala postupně symbolem demokratických a republikánských svobod nejen ve Francii, ale i jinde v Evropě. U odpůrců revoluce zase představovala znak jakobínské hrůzovlády. S čapkou na hlavě bývá zobrazována rovněž Marianne, jeden ze symbolů Francouzské republiky.\n\nČapka se jako symbol svobody dostala i do znaků některých amerických států, z nichž mnohé získaly nezávislost v důsledku Francouzské revoluce a Napoleonova tažení. Objevuje se proto ve státním znaku Argentiny, Bolívie, Kolumbie, Kuby, Nikaraguy, Salvadoru i ve znaku amerického státu Západní Virginie. Frygická čapka se rovněž nalézá na vlajkách Salvadoru, Haiti, Nikaraguy a na zadní straně vlajky Paraguae. Je součástí vlajek států USA New York a New Jersey, stejně jako vlajky brazilského státu Santa Catarina. Kromě toho byla čapka součástí bývalého znaku Dominikánské republiky (1844–1865) a bývalé vlajky Argentiny (1836–1849).\n"}
{"id": "587826", "url": "https://cs.wikipedia.org/wiki?curid=587826", "title": "Preislerův kopec", "text": "Preislerův kopec\n\nPreislerův kopec je hora v západních Krkonoších, 1 km severně od osady Rezek a 3 km východně od Rokytnice nad Jizerou. Spolu se severněji umístěným trojvrcholem Vlčí hřeben tvoří rozsochu Vlčí hřbet. Celý hřbet je porostlý smrkovým lesem a až na výjimky bez výhledů. Na vrcholové skalce geodetický bod.\n\nKolem Vlčího hřbetu vedou dvě značené turistické cesty mezi osadou Rezek a sedlem pod Dvoračkami - západní svah protíná žlutě značená cesta a východní zeleně značená. O něco výše, zhruba po vrstevnici 1050 m, obchází hřeben neznačená cesta. Přímo po hřbetnici sice žádná cesta nevede, ale až na skalnatou severní část se dá poměrně pohodlně přejít.\n\n"}
{"id": "587827", "url": "https://cs.wikipedia.org/wiki?curid=587827", "title": "Gmünd (Dolní Rakousy)", "text": "Gmünd (Dolní Rakousy)\n\nGmünd (dříve česky \"Cmunt\") je okresní město v rakouské spolkové zemi Dolní Rakousy, při hranicích s Českem, v oblasti Waldviertelu. Město je sídlem stejnojmenného okresu (Bezirk Gmünd). Žije zde obyvatel. V letech 1938–1945 byly součástí Gmündu České Velenice.\n\nGmünd se nalézá na soutoku břehu Lužnice (Lainsitz) a říčky Skřemelice (Braunaubach). Území bylo osídleno zřejmě ve druhé polovině 12. století, založení samotného Gmündu je kladeno do roku 1208. V 16. století byl postaven zámek, jenž je dnes obklopen anglickým parkem.\n\nV roce 1869 byla přes město zprovozněna část dráhy císaře Františka Josefa, která postupně spojila Vídeň a Prahu. Roku 1900 se Gmünd stal výchozím bodem systému úzkorozchodných drah vedoucích do Litschau, Heidenreichsteinu a Groß Gerungs. V letech 1907 až 1916 byla v provozu trolejbusová trať vedoucí k nádraží, jež bylo postaveno na druhém břehu Lužnice, relativně daleko od města, kde během poslední třetiny 19. století vyrostla předměstská čtvrť. Jednalo se o první trolejbusový provoz v samotném Rakousku.\n\nPo rozpadu Rakousko-Uherska v roce 1918 se Gmünd stal příhraničním městem. Podle Saint-germainské smlouvy z roku 1920 se tzv. západní Vitorazsko stalo součástí Československa. Jemu připadla i čtvrť vystavěná za Lužnicí u železniční stanice, která byla nově pojmenována České Velenice. Toto území v letech 1938–1945 dočasně připadlo Gmündu jako Gmünd III.\n\n\n\n\n\n"}
{"id": "587830", "url": "https://cs.wikipedia.org/wiki?curid=587830", "title": "Harrachovy kameny", "text": "Harrachovy kameny\n\nHarrachovy kameny (německy \"Harrachsteine\") jsou s výškou 1421 m desátou nejvyšší horou české strany Krkonoš, ležící 6 km severozápadně od Špindlerova Mlýna a 6 km severovýchodně od Rokytnice nad Jizerou.\n\nNa vrcholu se rozkládají žulové skalky, ze kterých jsou pěkné výhledy. Směrem na jih přechází vrcholová plošina do skalnatých srázů Velké Kotelní jámy, severní svahy jsou mírnější a vyskytuje se na nich několik řopíků. Porost tvoří řídké ostrůvky kleče s ojedinělým výskytem smrků.\n\nPřístup je možný po červené značce od Špindlerova Mlýna přes Horní Mísečky nebo z druhé strany od Rokytnice přes Dvoračky a kolem Kotle. Další možností je přístup od Labské boudy, vzdálené asi 2 km severně.\n\n"}
{"id": "587840", "url": "https://cs.wikipedia.org/wiki?curid=587840", "title": "Zlaté návrší", "text": "Zlaté návrší\n\nZlaté návrší (německy \"Goldhöhe\") je hora v Krkonoších na hřbetu Krkonoš, necelých 5 km severozápadně od Špindlerova Mlýna. Porost tvoří smilkové trávníky s klečí.\n\nV mělkém severozápadním sedle s Vrbatovým návrším, asi 350 metrů od vrcholu, stojí Vrbatova bouda, pojmenovaná po Václavu Vrbatovi. Prudké severovýchodní svahy nad Labským Dolem jsou pokryty kamennými moři a vede tudy i lavinová dráha do údolí Labe. Jihovýchodním směrem pokračuje hřeben Krkonoš přes Medvědín směrem na Špindlerův Mlýn.\n\nNa vrchol nevede žádná značená cesta, jen klečí zarůstající pěšina od Vrbatovy boudy, na kterou ale není vzhledem k ochraně přírody (I. zóna KRNAP) přístup povolen. K Vrbatově boudě vede červená značka od Špindlerova Mlýna přes Horní Mísečky nebo z druhé strany od Rokytnice přes Dvoračky. Další možností je přístup od Labské boudy, vzdálené asi 2 km severně, také po červené značce.\n\nO Velikonocích 24. března 1913 se v okolí Zlatého návrší konal mezinárodní závod na 50 km. Začal za nádherného počasí (závodníci vyběhli jen nalehko oblečeni), v průběhu však výrazně klesla teplota vzduchu a nastala vánice. Závod musel být zrušen a všichni závodníci krom Bohumila Hanče byli zastaveni. Hančovi se vydal na pomoc jeho přítel, lyžař Václav Vrbata. Našel jej vyčerpaného a promrzlého a věnoval mu horní části svého oděvu. Oba však v prudké vánici zahynuli.\n\n"}
{"id": "587845", "url": "https://cs.wikipedia.org/wiki?curid=587845", "title": "Seznam chráněných území v okrese Písek", "text": "Seznam chráněných území v okrese Písek\n\nToto je seznam chráněných území v okrese Písek aktuální k roku 2015, ve kterém jsou uvedena chráněná území v oblasti okresu Písek.\n\n"}
{"id": "587849", "url": "https://cs.wikipedia.org/wiki?curid=587849", "title": "Yaqut al-Hamawi ar-Rumi", "text": "Yaqut al-Hamawi ar-Rumi\n\nYaqut al-Hamawi ar-Rumi, (* 1179 - 20. srpna 1229 v Aleppu) celým jménem : Šihāb ad-Dīn Abū ʿAbd Allāh bin Yāqūt al-Ḥamawī ar-Rūmī, byl geograf a spisovatel řeckého původu. [Nisba] v jeho jméně \"ar-Rūmī\" poukazuje na skutečnost, že se narodil v nearabské rodině na byzantském území.\n\nJeště jako dítě padl do islámského zajetí a v Bagdádu jej koupil kupec ͑Askar ibn Abī Naṣr ibn Ibrahīm al-Hamawī. Jeho pán byl kupec, který pocházel původně ze Sýrie, se usadil v Bagdádu a obchodoval se zbožím ze zámoří. Brzy poté, co k sobě Yaqūta vzal, objevil jeho nadání a vlohy. Jeho rozhodnutí poslat jej do školy, kde se Yaqūt naučil číst a psát, předurčilo Yaqūtův další vývoj. Brzy se stal účetním a osobním sekretářem svého pána. Získal si natolik jeho důvěru, že jej jeho pán o několik let později poslal na první cestu na ostrov Kíš v Perském zálivu. Pravděpodobně proběhla jeho první cesta úspěšně, protože jej jeho pán brzy vyslal na další. Kromě ostrova Kíš navštívil Yaqūt v ͑Askarových službách i Damašek a města severně od Bagdádu. Kolem roku 1200 došlo ale k nedorozumění mezi Yaqūtem a jeho pánem a jejich cesty se rozešly. Yaqūt si v této době vydělával na živobytí opisováním knih. Ačkoliv došlo před smrtí jeho pána k oboustrannému usmíření a Yaqūt se s pozůstalými finančně vyrovnal (navíc nabyl svobody), rozhodl se v dřívějších obchodech svého pána nepokračovat. Místo toho se vydal jako svobodný kupec na cesty. Nedlouho poté dorazil do Aleppa, kde poznal tamějšího vezíra al-Qifṭīho, jenž hrál v pozdějším Yaqūtově životě významnou roli.\n\n1213 se vydal Yaqūt opět na cesty, tentokrát bylo jeho cílem město Tabríz. Zde nezůstal dlouho a cestoval zpět do Aleppa, ale tentokrát zůstalo Aleppo jen krátkou zastávkou na jeho cestě do Egypta. V Egyptě žil nejen jako obchodník a knihkupec, ale věnoval se i literární činnosti. Jeho pobyt v Egyptě neměl ale dlouhého trvání, a po dvou letech odcestoval do Damašku. Zde se ale zapletl do nábožensky-politického sporu a byl nucen urychleně město opustit. Necítil se jistě ani pod ochranou rukou aleppského vezíra al-Qifṭī, a proto cestoval přes Arbil a Mosul do Chorásánu. Usadil se v Mašhadu a z jeho díla je zřejmé, že byl velmi nadšen z tamějších knihoven. V roce 1218 se rozhodl pro sepsání svého nejdůležitějšího díla Geografického lexikonu; muʿǧam al-buldān; معجم البلدان. Nato následovalo několik cest až k Aralskému jezeru a severně od Mašhadu. Roku 1219 padl do rukou Mongolů a jen stěží se mu podařilo uprchnout. Zanechal za sebou všechen svůj majetek a prchal až k Arbilu a pak až k Mosulu. Ani zde ale nebyl před mongolskými nájezdníky v bezpečí a vzhledem k tomu, že všechen svůj majetek ztratil, obrátil se pro pomoc k aleppskému vezírovi. Ten jeho prosbě o pomoc vyhověl a tak dorazil 1221 Yaqūt opět do Aleppa. Zde začal intenzivně, pod ochranou rukou vezíra al-Qifṭī, pracovat na svém Geografickém lexikonu. Z poznámek učence Ibn al-Muwaffaqa, se kterým Yaqūt často diskutoval o arabské gramatice je zřejmé, že se Yaqūt až do své smrti v roce 1229 zdržoval v Aleppu. Zemřel zde v den, kdy se rozhodl vyrazit opět do Egypta. Jeho dílo nebylo dokončeno, dle jeho představ.\n\nVětšina jeho děl je nenávratně ztracena a čtyři jeho knihy, které máme k dispozici, nejsou kompletně dochovány. Z jednoho existují jen střípky z textů. Rekonstrukce některých údajně nenávratně ztracených kapitol je ale díky běžné praxi arabských autorů, kterou je opisování celých pasáží z děl jiných spisovatelů, aniž by udali nebo citovali svůj zdroj, je možná, ale velmi namáhavá.\nNejlépe dochovány jsou: \"Muʿǧam al-buldān\" a \"Muʿǧam al-ʾudabāʾ\".\n\"Muʿǧam al-ʾudabāʾ\" je biografický slovník důležitých osobností, které se věnovaly literatuře. V arabštině byl tento slovník vydán D.S. Margoliouthem v letech 1923 -1931.\n\"Muʿdjam al-buldān\" je pravděpodobně jeden z nejdůležitějších dochovaných zdrojů arabské geografie. Nejen, že jsou zde znázorněny arabské středověké představy světa, ale Yaqūt zde ke každému tématu představuje několik verzí a nechává na samostatném čtenáři, aby si vytvořil svůj vlastní úsudek.\n"}
{"id": "587852", "url": "https://cs.wikipedia.org/wiki?curid=587852", "title": "Školní družina", "text": "Školní družina\n\nŠkolní družina je školské zařízení pro výchovu mimo vyučování. Její navštěvování není povinné a rodiče se mohou rozhodnout, zda své děti do zařízení umístí, či nikoliv. Jedná se o placenou službu. K budování široké sítě socialistických zařízení pro mimoškolní výchovu docházelo v Československu po únoru 1948. Upřesnění pokynů pro zřizování, organizaci a uplatňování výchovných principů v družinách obsahovaly prováděcí vyhlášky ministerstva školství, věd a umění (MŠVU) z roku 1950.\n\nNa počátku 50. let uváděly československé statistiky existenci asi 1 600 družin, v polovině 50. let se jejich počet zvýšil na 2 000, přičemž je navštěvovalo 134 500 dětí. V první polovině 60. let se v celé ČSSR nacházelo 2 970 družin, které navštěvovalo přes 217 000 dětí (z 80 % se jednalo o děti 1. až 5. ročníku ZDŠ). V roce 1966 počet družin stoupl natolik, že se nacházely téměř při každé ZDŠ. Počet družinových zařízení dosáhl počtu 3 208 (206 010 dětí), které navštěvovali žáci 1. až 5. tříd ZDŠ (asi 17 % ze všech 1. - 5. ročníků). Síť školních klubů pro starší žáky se v ČSSR budovala mnohem pomaleji; v roce 1966 jich působilo pouze 287 a zapsáno v nich bylo téměř 11 000 žáků starších ročníků. Na konci devadesátých let 20. století se v České republice nacházelo více než čtyři tisíce školních družin. Jejich služby využívala více než jedna třetina žáků prvního stupně základních škol.\n\nZákon České národní rady č. 76/1978 Sb. o školských zařízeních, který definoval také „školní družinu a školní klub”, platil až do roku 2004, kdy byl nahrazen zákonem č. 561/2004 Sb. o předškolním, základním, středním, vyšším odborném a jiném vzdělávání. Na základě školského zákona jsou školní družiny zřizovány jako samostatná zařízení nebo jako součást základních škol. Ačkoliv fungují jako sociální služba (hlídají děti zaměstnaných rodičů), hlavním úkolem školních družin je mimoškolní výchova založená na pedagogice volného času, která tvoří mezistupeň mezi výchovou ve škole a výchovou v rodině. Jejich hlavním posláním je poskytování zájmové činnosti a možnost odpočinku a relaxace po školním vyučování. \n\nZákladní organizační jednotku školní družiny tvoří oddělení, které navštěvuje maximálně 25 žáků denně. Oddělení mají na starosti vychovatelky, vedení družiny pak vedoucí vychovatelka, které náleží snížený počet hodin přímé výchovné činnosti. Družina může nabízet některé služby (např. výlety) i dětem, které do ní řádně nedocházejí. Ačkoliv bývá v provozu převážně v době školního vyučování, její služby jsou nezřídka nabízeny i po určitou dobu prázdnin.\n\nVe školních družinách mají děti možnost hrát kolektivní i individuální hry. Některé družiny mají svůj program rozšířen, například o sport, výlety apod. Součástí školní družiny může být také hřiště. Školní družiny bývají propojeny se školní jídelnou, kterou mohou děti využívat.\n\nPráce školních družin se řídí Vzdělávacím programem pro školní družiny. Školní družina nemá stanovené závazné cíle činnosti; úkolem pedagogického procesu v zájmovém vzdělávání je kompetence získané ve škole posilovat a rozvíjet. Děje se tak nejčastěji při individuálních i skupinových hrách, soutěžích a při rekreačních činnostech. Pojem kompetence je chápán jako souhrn znalostí, schopností, postojů a praktických dovedností, které jsou předpokladem k výkonu činností, které umí žák využívat v praxi.\n\nÚtulky pro školní děti z chudých rodin vznikaly na území Československa už v posledních dvou desetiletích 19. století. Zřizovaly je různé dobročinné organizace a spolky, později i městské samosprávy. Vzorem se jim staly obdobné instituce ve velkých německých městech, které byly v Německu zakládány od 70. let 19. století. V meziválečném období se objevilo i označení „družiny pro školní mládež“, ve kterých působily jako vychovatelky ženy s pedagogickým vzděláním, čímž se od sociálních útulků měnily na instituce s výchovných posláním. V poválečných letech byly krátce na základě výnosu ministerstva školství č. 88/1948 zřizovány tzv. \"klubovny mládeže\" pro starší žáky (ze škol II. a III. stupně), kde volnočasové aktivity zajišťovali učitelé. \n\nK ideologické indoktrinaci (národním socialismem a marxismem-leninismem) mládeže docházelo prostřednictvím mládežnických organizací a mimoškolních zařízení už od první poloviny dvacátého století v totalitních režimech nacistického Německa (Hitlerjugend/ Hitlerova mládež, Bund deutscher Mädel / Svaz německých dívek, Kinderlandverschickung) a komunistického Sovětského svazu (Komsomol, Všesvazová pionýrská organizace V. I. Lenina, pionýrské tábory - Artěk, paláce pionýrů, koncept dětských pionýrských republik s dětskými železnicemi, trolejbusy, poštami, tiskárnami, družstevními statky, dílnami, laboratořemi a vysílacími stanicemi). V protektorátních podmínkách se jednalo o Kuratorium pro výchovu mládeže v Čechách a na Moravě, které v roce 1944 rozšířilo povinnou službu mládeže v tzv. „Díle domovů mládeže”, které zahrnovalo: 1. domoviny mládeže, 2. zotavovací domovy mládeže a 3. ubytovací domovy mládeže, jejichž koncept vycházel z říšského projektu Kinderlandverschickung.\n\nK budování sítě komunistických zařízení československé mimoškolní výchovy pro děti od 6 do 15 let docházelo po únoru 1948 postupně. Jejím základem se staly školy (jako vzdělávací a výchovné instituce), zařízení «družin mládeže», školou placení odborní pracovníci, aktiv rodičů SRPŠ a Pionýrská organizace ČSM (s domy pionýrů) v těsné spolupráci s kulturně-osvětovými zařízeními národních výborů a Revolučního odborového hnutí (pionýrské a dětské tábory).\n\nZákon o základní úpravě jednotného školství z 21. dubna 1948 stanovil, že mimoškolními zařízeními sloužícími výchovným a sociálním účelům jsou také družiny a domovy mládeže. Podrobnější pokyny pro zřizování, organizaci a uplatňování výchovných principů v družinách obsahovaly prováděcí vyhlášky ministerstva školství, věd a umění (MŠVU). První ministerské výnosy č. 87 a 129 byly publikovány v roce 1950 a platily spolu s dalšími dílčími předpisy až do září 1957. Prováděcím výnosem MŠVU z 12. srpna 1950 byl účel družin mládeže přesně vymezen: \nV roce 1957 vydalo ministerstvo školství instrukce č. 48/1957 s novými organizačními směrnicemi k provedení školského zákona z roku 1953, které byly platné až do roku 1965, kdy je nahradila směrnice č. 59/1965 jako součást školského zákona z roku 1960. Směrnice současně zavedla nový název „školní družina“ a „školní klub” (pro starší žáky). Ta byla nahrazena teprve až zákonem České národní rady č. 76/1978 Sb. o školních zařízeních s dobou účinnosti až do roku 2004.\n\nNa základě výnosu ze srpna 1950 mohli být do družiny přijímání žáci, jejichž matky „jsou zaměstnány mimo domácnost, popř. jsou zaměstnány kromě obstarávání domácnosti i jinými pracemi“ a žáci, „u nichž vzdálenost domova od školní budovy, neschůdnost cesty nebo dopravní poměry vylučují dvojí denní docházku nebo ji činí nežádoucí“. O jejich přijetí rozhodoval ředitel školy. Docházka takto přijatých dětí byla vždy povinná a bezplatná, přičemž rodiče svým dětem hradili osobní potřeby, jízdné, vstupné na společné akce. Škola mohla výdaje na družinu uhradit z výtěžku sběru léčivých bylin, ze sběru odpadových surovin, darů závodů apod.\n\nZřizovatelem družin byl okresní národní výbor (ONV), který musel sledovat plán krajského národního výboru a reagovat na žádosti místních národních výborů. Družiny ONV zřizoval zpravidla při národních a středních školách (od r. 1960 Základních devítiletých školách) a v případě, že se v obci nacházelo více škol, mohl zřídit společnou družinu. Nacházely se přímo ve školních budovách nebo v jejich blízkém okolí. Navenek družinu zastupoval ředitel školy, takže družiny neměly vlastní razítko a nesly označení „Družina mládeže při... škole“. Od roku 1950 platilo, že mohla být založena, pokud se do ní přihlásilo alespoň 20 žáků, u zvláštních škol 10 žáků (ve výjimečných případech mohl být počet žáků snížen na 15). Od roku 1965 platilo minimum 15 žáků. Při počtu více jak 30 žáků mohlo být zřízeno další oddělení.\n\nVyhlášky MŠVU hovořily o výchovné práci družinového vychovatele, ale v praxi se vždy jednalo o vychovatelky, jejíž pracovní náplň sestávala z výchovné činnosti, drobných technických prací (výrobky, nástěnky, výzdoba, atd.) a pedagogické administrativy s metodickými výkazy. Na školách s více odděleními byla jmenována k jejich řízení vedoucí vychovatelka. Prováděcí výnos z roku 1950 uváděl, že vychovatelky ustanovuje KNV především z osob s pedagogickým vzděláním, popř. z řad absolventek výchovné větve vyšších sociálně zdravotních škol, ale z důvodů nedostatku kvalifikovaného personálu připouštěl na přechodnou dobu ustanovit vychovatelkou i „jiné způsobilé ženy“, zpravidla na doporučení místní odbočky Československého svazu žen.\n\nZ důvodů nedostatku kvalifikovaných vychovatelů ve školních družinách, dětských domovech a domovech mládeže a se zaváděním školních klubů pro starší žáky (6. až 9. ročníku) vydalo ministerstvo školství instrukci č. 53/1959 pro vzdělávání vychovatelů v mimoškolních zařízeních. Výchovný personál mohl absolvovat dvouletý vzdělávací kurz bez přerušení zaměstnání a po jeho ukončení přiznalo ministerstvo absolventům plnou kvalifikaci a současně nárok na zařazení z platové skupiny B do skupiny A. \n\nZásady platového zařazení pro vychovatele družin aktualizoval výnos ministra školství č. 8/1959 s účinností od 1. ledna 1959, kdy zařazení do platové skupiny A vyžadovalo vzdělání pro učitele 1. až 5. ročníku (1100 – 1540 Kčs/měsíc), do platové skupiny B nekvalifikovaní vychovatelé (890 – 1230 Kčs/měsíc). Vedoucí vychovatelé měli nárok na funkční přídavky a ministr školství mohl na návrh KNV pro zvlášť vynikající vychovatele přiznat i osobní plat. Konečnou úpravu pro vzdělávání vychovatelek školních družin a klubů přinesla směrnice č. 59/1965 z července 1965, která výslovně zakázala přestup neosvědčených učitelů z 1. až 5. ročníku do družin a klubů. Další úpravu přinesla směrnice o kvalifikaci výchovných pracovníků na školách a výchovných zařízeních ze dne 22. srpna 1972.\n\nTehdejší pedagogické i politické autority považovaly mimoškolní výchovu za řízený a plánovitý proces, inspirovaný pedagogickou praxí v sovětském školství. Ten byl neodmyslitelně spjatý s programovým ateismem. Významnou součástí mimoškolní výchovy (mimotřídní činnosti) byla příprava na vyučování a napomáhání postupnému zlepšení prospěchu slabších žáků. V rámci školních družin připadla tato úloha vychovatelům, kteří současně zajišťovali během pobytu žáků v družině (později i školního klubu) vypracování domácích úkolů. Těm byla vymezena maximální doba dvou vyučovacích hodin.\n\nSměrnice z roku 1957 vychovatelům zakazovala „ukládat žákům domácí úkoly”. Kontrolu nad prospěchem a chování žáka jim zprostředkovávala Žákovská knížka. Vedle toho měli také dbát na přímý styk s rodiči žáků. Propagované „sepětí výchovného působení školy a družin” ilustroval požadavek na účast vychovatelů při třídních schůzkách (popř. i členských schůzí SRPŠ). Tělesné tresty výslovně zakazovala ještě směrnice z roku 1957. Trestem mohlo být přechodné vyloučení ze zájmového kroužku (výnos č. 5/1951) nebo oblíbené hry, za špatné chování i vyloučení z družiny. Pochvaly se udělovaly před kolektivem žáků v družině, před třídním kolektivem, na pionýrských shromážděních, zápisem do žákovské knížky nebo formou zasloužené návštěvy kulturního podniku.\n\nSměrnice MŠVU z roku 1950 kladly v družinách sice důraz na odlišné aktivity (potřebu podchycovat spontánní dětskou aktivitu), ale v důsledku dalších výchovných požadavků na ně již tolik času nezbývalo. Ve vzorových materiálech měla dužina podporovat vydávání školního časopisu, psaní družebních dopisů a řízenou povinnou školní a mimoškolní četbu (tu také v intencích socialistické pedagogiky interpretovat, popřípadě vymýtit čtení tajné a brakové literatury). Četba samozřejmě musela odpovídat ideovým požadavkům KSČ. Celá řada družinových aktivit měla žáky podněcovat ke vstupu do Pionýrské organizace ČSM. Do výchovného programu spadaly dále besedy (besedy s pionýry, pracujícími, pamětníky, umělci) a vyprávění vychovatelek, jejichž cílem bylo „prohlubování politické a mravní výchovy žáků“. Nechyběla ani výzdoba nástěnek, jelikož jak směrnice udávala: „Dobře řízené zpravodajství vychovává žáky k vzájemné kritice a sebekritice.“\n\nV prvních letech nabízely družiny také zájmové kroužky, což v roce 1957 směrnice upravily a zřizování kroužků spadalo nadále do kompetence školy, Pionýrské organizace ČSM a domů pionýrů a mládeže. Prohlubování žákovských zájmových aktivit přinášely také exkurze do různých podniků a zemědělských družstev. Výchovný program kladl samozřejmě důraz na kolektivní zaměstnání žáků (ranní rozcvičky, různé formy sportovních aktivit, pobyt venku, míčové hry, sportovní soutěže, nácvik lidových tanců, atp.), takže prostor pro individuální hru s hračkami, stolními a společenskými hrami měl být využíván zejména kolem poledne (kdy děti odcházely na oběd nebo do družiny přicházely) a pozdě odpoledne (kdy si děti rodiče vyzvedávali nebo samostatně odcházely domů). První výraznější změny v pohledu na výchovnou práci v družině přinesla instrukce ministerstva školství č. 61/1959, která také zaváděla ve dvaceti vybraných základních devítiletých školách tzv. školní kluby, které se měly zaměřit na práci se staršími žáky (současně též zavádění škol s celodenní péčí - internáty). \n\nVe školní družině pro mladší žáky bylo stanoveno dodržování poledního klidu, přičemž u starších žáků I. stupně mohla vychovatelka dětem předčítat, vyprávět (popř. pustit rozhlas); po poledním klidu následoval pobyt venku, potom svačina a příprava na vyučování. Ústní úkoly mohly děti procvičovat společně ještě během pobytu v přírodě. Po přípravě na školu se mohly děti věnovat zájmové činnosti, která probíhala částečně organizovaně (v kroužcích) a částečně individuálně. U starších žáků II. stupně, kteří do družiny přicházeli po skončení dopoledního vyučování, instrukce netrvala na striktním dodržování klidového režimu, ale naopak na dvouhodinovém pobytu venku. \n\nSměrnice č. 59/1965 zařazovala školní družinu a školní klub mezi výchovně vzdělávací zařízení, která jsou součástí ZDŠ a jejichž výchovná práce s dětmi se odehrává v odděleních. V každém oddělení vedla vychovatelka „Přehled výchovně vzdělávací práce“ s docházkou (se stejným dokumentačním významem jako měla třídní kniha). Od poloviny 60. let byl kladen větší důraz na spontánní dětské aktivity a přílišná organizace denního režimu ustupovala do pozadí (zejména v případě ČSM). Z prováděného průzkumu v letech 1962 až 1964 vyplynulo, že děti oceňovaly „pěkné prostředí klubů, možnost připravit si domácí úkoly a také nabídku zájmové činnosti”.\n\n"}
{"id": "587853", "url": "https://cs.wikipedia.org/wiki?curid=587853", "title": "DJ Mag", "text": "DJ Mag\n\nDJ Mag je anglický měsíčník vycházející od 31. ledna 1991 zabývající se elektronickou taneční hudbou. \n\nTop 100 DJs je každoroční anketa datující se od roku 1997 vyhlašující nejlepší světové DJs. Časopis se také zaměřuje na 100 nejlepších nočních klubů světa. \n\n\n\n\n\n\n\n\n\n\n\n\n\n\n\n\n\n\n\n\n\n<nowiki>*</nowiki> Započítáno je 7 účastí britsko-finského uspupení Above & Beyond.\n\n"}
{"id": "587855", "url": "https://cs.wikipedia.org/wiki?curid=587855", "title": "Peter Sagan", "text": "Peter Sagan\n\nPeter Sagan (* 26. ledna 1990 Žilina) je slovenský silniční profesionální cyklista, který jako první muž v historii vyhrál třikrát za sebou mistrovství světa (MS) v silničním závodě (2015–2017). V období 2010–2014 jezdil za ProTour stáj Cannondale (Liquigas). Od sezóny 2015–2016 byl závodníkem WorldTour stáje Tinkoff-Saxo. Nyní závodí za tým Bora Hansgrohe.\n\nSvou cyklistickou kariéru zahájil jako cyklokrosař a jezdec na horských kolech. V roce 2008 se stal juniorským mistrem světa a Evropy na horských kolech. V roce 2012 na Tour de France třikrát zvítězil v etapě a vybojoval zelený trikot s velkým náskokem na druhého Greipela. V roce 2015 vyhrál poprvé silniční závod na mistrovství světa, a to v Richmondu.\n\nNa olympiádě 2016 v Riu dal před silničním závodem přednost disciplíně cross-country, v níž skončil na 35. místě.\n\nV roce 2017 byl za incident s Markem Cavendishem z Tour de France 2017 diskvalifikován.\n\nMluví plynně italsky a anglicky.\n\n\n\n\n\n1. na mistrovství Slovenska\n2016\n2018\n\n1. Paris - Roubaix\n\n1. Mistrovství České a Slovenské republiky silniční závod\n\nVítězství 3 etap na Tour de France\nVítězství v bodovací soutěži\n\n"}
{"id": "587856", "url": "https://cs.wikipedia.org/wiki?curid=587856", "title": "Šiaušė", "text": "Šiaušė\n\nŠiaušė je řeka v Litvě, v Žemaitsku, levý přítok řeky Dubysa, do které se vlévá 102,4 km od jejího ústí do Němenu. Pramení v mokřadu Rėkyvos aukštapelkė, na jihozápadním okraji jezera, Rėkyva, na jihozápadním okraji krajského města Šiauliai. Teče převážně jihojihozápadním směrem. U městysu Pašiaušė protéká postupně dvěma rybníky. Do řeky Dubysa se vlévá u vsi Padubysys jako její levý přítok 102,4 km od jejího ústí do Němenu.\n\nPravé:\nVaikšnėgala, Gilvydžiai, Pagervinė, Kanapinė, Slišai, Pikeliškė, Meškinė, Užvižiai, Pašiaušė, Dauginiai, Elvyrava, Mažulaičiai, Gembutiškė.\n"}
{"id": "587858", "url": "https://cs.wikipedia.org/wiki?curid=587858", "title": "Čelo (Krkonoše)", "text": "Čelo (Krkonoše)\n\nČelo ( \"Czolo\" \"Kammsteig\") je hora v Krkonoších ležící na česko-polské hranici 1 km severozápadně od Pomezních Bud a 4 km jihovýchodně od polské Karpacze. Jde o vedlejší vrchol Tabule na východním straně hraničního Lesního hřebene, což je nejvýchodnější výběžek 30 km dlouhého Slezského hřbetu, který se táhne až od Harrachova.\n\nČelo a Tabule neleží na hlavní krkonošské hřebenovce – červeně značené cestě česko-polského přátelství, která od česko-polských hranic uhýbá v Sovím sedle a cestu na Pomezní Boudy si zkracuje po jižním úbočí hraničního hřebenu. Přístup je ale možný po modré turistické značce z Pomezních Bud směrem na Svorovou horu a Sněžku (1,5 km s převýšením 250 m). Z Polska vede žlutá značka z města Kowary na Tabuli (7 km), odkud je to na Čelo 1,5 km po modré značce na východ.\n\n"}
{"id": "587860", "url": "https://cs.wikipedia.org/wiki?curid=587860", "title": "Above &amp; Beyond", "text": "Above &amp; Beyond\n\nAbove & Beyond je britská trancová hudební skupina založená v roce 2000, skládající se ze tří členů: Jono Grant, Paavo Siljamäki a Tony McGuinness. Trio je na trancové scéně známo kvůli svým uplifting trance nahrávkám a spolupráci s různými zpěváky. Mají také vlastní rádiovou show nazvanou Group Therapy Radio (dříve Trance Around the World). Písně skupiny jsou běžně hrány dobře známými DJ, jako například Tiëstem, Arminem van Buurenem, Ferry Corstenenm, ATB, Judge Julesem nebo Paul van Dykem. 28. října 2009 vyhlásil DJ Mag výsledky své ankety Top 100 DJs, ve které tato skupina skončila na čtvrtém místě.\n\n\n"}
{"id": "587861", "url": "https://cs.wikipedia.org/wiki?curid=587861", "title": "Bernard z Trixenu", "text": "Bernard z Trixenu\n\nBernard z Trixenu († 16. listopadu 1147 Laodicea) byl hrabě z Trixenu a Mariboru pocházející z rodu Sponheimů.\n\nNarodil se jako syn hraběte Engelberta I. a jeho manželky Hedviky, dcery saského vévody Bernarda II. Jeho bratry byli korutanští vévodové Jindřich IV. a Engelbert II. Oženil se s Kunhutou, dcerou štýrského markraběte Otakara II. Po smrti svého švagra Leopolda Silného se stal poručníkem jeho syna Otakara, který byl nezletilý. V roce 1142 založil cisterciácký klášter ve Viktringu, jehož se stal i prvním fojtem. V roce 1147 se už jako více než sedmdesátiletý spolu se svým synovci istrijským markrabětem Engelbertem III. a štýrským markrabětem Otakarem III. zúčastnil druhé křížové výpravy, kde byl 16. listopadu 1147 u Laodicey při tureckém útoku zabit. Po jeho smrti zdědil jeho majetky Otakar III. Štýrský.\n\n\n"}
{"id": "587862", "url": "https://cs.wikipedia.org/wiki?curid=587862", "title": "Anenský vrch", "text": "Anenský vrch\n\nAnenský vrch je označení pro více lokalit, mimo jiné:\n\n"}
{"id": "587864", "url": "https://cs.wikipedia.org/wiki?curid=587864", "title": "Sharron Angleová", "text": "Sharron Angleová\n\nSharron Elaine Angleová (nepřechýleně Sharron Angle; * 26. července 1949, Klamath Falls, Oregon jako Sharron Elaine Ott) je americká politička. Je členkou Republikánské strany.\n\nV letech 1999 až 2005 byla poslankyní ve státě Nevada, v roce 2010 kandidovala do amerického Senátu, ale proti demokratickému kandidátovi H. Reidovi neuspěla, mj. z důvodu, že část liberálních republikánských politiků podporovala jejího protikandidáta.\n\n"}
{"id": "587868", "url": "https://cs.wikipedia.org/wiki?curid=587868", "title": "Mistrovství světa v atletice 1987", "text": "Mistrovství světa v atletice 1987\n\n2. mistrovství světa v atletice se konalo ve dnech 28. srpna – 6. září 1987 v italském Římě na stadionu Stadio Olimpico, kde se konalo mj. také ME v atletice v roce 1974. Již v roce 1960 na tomto stadionu probíhaly atletické disciplíny letních olympijských her.\n\nNa programu bylo celkově 43 disciplín (24 mužských a 19 ženských). Na tomto šampionátu měly ženy poprvé v historii na programu běh na 10 000 metrů a chůzi na 10 km. Běh na 100 metrů mužů vyhrál původně časem 9,83 s kanadský sprinter Ben Johnson. Později však byl kvůli dopingu diskvalifikován.\n\nČeskoslovenští atleti vybojovali celkově dvě medaile (jedno stříbro a bronz). Několik dalších atletů postoupilo do finále. Úspěšnější byli především muži. Koulař Remigius Machura skončil na 4. místě. Šestý skončil Martin Vrábel (10 000 m) a Roman Mrázek (20 km chůze). Sedmé místo vybojoval diskař Imrich Bugár, výškař Ján Zvara a chodec Pavol Szikora v závodě na 50 km. Devátý skončil v disku Gejza Valent. Na desátém místě skončil trojskokan Ivan Slanař a jedenáctý došel Pavol Blažek v chůzi na 20 km. Desetibojař Věroslav Valenta se umístil na 16. místě.\n\nMezi ženami byla nejúspěšnější Jarmila Kratochvílová, která ve finále běhu na 800 metrů doběhla v čase 1:57,81 jako pátá. Diskařka Zdeňka Šilhavá obsadila šesté místo. Dvojí zastoupení mělo Československo ve finále koule. Helena Fibingerová skončila osmá a Soňa Vašíčková třináctá.\n\n"}
{"id": "587873", "url": "https://cs.wikipedia.org/wiki?curid=587873", "title": "Písečný wedge", "text": "Písečný wedge\n\nPísečný wedge je typ golfové hole určené primárně pro použití z písečného bunkeru. Je vyrobená tak, aby klouzala po písku a nezabořovala se do něj.\n\nGene Sarazen začal vyhrávat turnaje v roce 1935 s touto novou holí, kterou vynalezl, která byla specializovaná pro hru z písku. Je uctíván jako vynálezce písečné wedge. Nicméně, historie jde zhruba 3 roky zpět. Spoon hole nabídly různé stupně loftu a umožnily hráčům nabrat jejich míče z písečných pasti a hlubokých rough. Jak výrobci přicházeli s dalšími a dalšími nápady, nové typy wedgí se objevovaly. Některé měli vyduté čela, jiné měly hluboké žlábky, ale ne všechny inovace odpovídaly regulím. Mnoho jich bylo zakázáno. Poté, co vyhrál 1932 Britské a U.S. Open s pomocí těchto nových holí, jejich popularita vzrostla.\n\nModerní písečná wedge je často nejtěžší holí v hráčově bagu, vážící kolikrát až 1.1 kilogramu. Tradičně měla i největší loft 54 stupňů (55 až 56 stupňů jsou nyní běžné), přičemž hole s největším loftem nyní patří lob wedge o 60 stupních. \n"}
{"id": "587874", "url": "https://cs.wikipedia.org/wiki?curid=587874", "title": "Martyn Rooney", "text": "Martyn Rooney\n\nMartyn Joseph Rooney (* 3. dubna 1987, Croydon, Londýn) je britský atlet, běžec, jehož specializací je hladká čtvrtka.\n\nNa této trati se stal dvakrát (v letech 2014 a 2016) mistrem Evropy. Úspěšný byla také jako člen britské štafety na 4x400 metrů. V roce 2014 získal na evropském šampionátu zlatou medaili, v letech 2010 a 2018 vybojovala britská štafeta, které byl členem, stříbrnou medaili.\n\n"}
{"id": "587877", "url": "https://cs.wikipedia.org/wiki?curid=587877", "title": "Lukasz Grzesiczak", "text": "Lukasz Grzesiczak\n\nLukasz Grzesiczak (* 5. května 1981 Dąbrowa Górnicza) je polský novinář, bohemista, slovakista a politolog. Absolvent Jagelonské univerzity v Krakově. Publikuje na stránkách Czasu Kultury, Pograniczy, Lampy i Iskry Božej. Rovněž publikuje v českém časopise Listy. Je čechofil propagující v Polsku současnou českou kulturu a české dějiny.\n\n"}
{"id": "587881", "url": "https://cs.wikipedia.org/wiki?curid=587881", "title": "Fanny a Alexandr", "text": "Fanny a Alexandr\n\nFanny a Alexandr (\"Fanny och Alexander\") je švédský film režiséra Ingmara Bergmana, který též sám napsal scénář, z roku 1982. Původně mělo jít o čtyřdílnou televizní sérii, trvající celkem 312 minut, z níž byl sestříhán pro pozdější uvedení 178minutový film. Filmová verze však nakonec byla uvedena dříve. Fanny a Alexandr je zároveň i kniha, kterou Bergman napsal podle svého scénáře. \n\nBergman prohlásil film za své poslední dílo, přestože v následujících letech napsal ještě několik scénářů a režíroval řadu televizních projektů.\n\nFilm zachycuje výkony mnoha hvězd z dřívějších Bergmanových filmů i množství významných filmových i divadelních herců tehdejšího Švédska. Chybí v něm však dvě hlavní Bergmanovy hvězdy - Liv Ullmannová a Max von Sydow, které chtěl původně obsadit do hlavních rolí Emilie a biskupa Vergeruse. Liv Ullmann však již byla smluvně vázána k jiným projektům a Max von Sydow neobdržel Bergmanovu nabídku včas - zřejmě vinou svého amerického agenta.\n\nProto Bergman obsadil hlavní role svým novým objevem, herečkou Ewou Fröling, a Janem Malmsjö, který byl tehdy ve Švédsku populární především jako velmi nadaný zpěvák a tanečník, ale který také ztvárnil mnoho charakterních rolí v divadle i televizi. \n\nBertil Guve, který ve filmu podal velmi ceněný herecký výkon jako chlapec Alexandr, se už po filmu (s jednou drobnou výjimkou) k herectví nevrátil a místo toho dosáhl doktorátu v oboru průmyslového managmentu. Pernilla Wallgren (později známá jako Pernilla August), která také podala skvělý výkon v roli chůvy, však filmem započala svou hvězdnou kariéru (později hrála např. matku Anakina Skywalkera ve ).\n\nV roce 1986 natočil Bergman téměř dvouhodinový \"Dokument o Fanny a Alexandrovi (Dokument Fanny och Alexander)\".\n\nPříběh je velkou rodinnou freskou, která se odehrává v letech 1907 - 1909 (s epilogem v roce 1910) ve městě, které by mohlo být švédskou Uppsalou - v níž byly natáčeny některé exteriéry a která vágně souvisí s příběhem, ale v podstatě jde o město imaginární.\n\nHlavními postavami jsou chlapec Alexandr, jeho sestra Fanny a jejich rozvětvená zámožná rodina - Ekhdalovi. Rodiče obou dětí, Oskar a Emilie, jsou aktivními členy místního divadelního souboru, mají krásný vztah a rozsáhlé příbuzenstvo, plné originálních a zajímavých, byť někdy lehce \"potrhlých\" lidí. Zvláště strýček Gustav Adolf si dovede užívat života a (podobně jako kdysi Alexandrův dědeček) vyhledává i nezávazná erotická dobrodružství, např. u babiččiny služky, což však v rodině i u Adolfovy ženy budí jenom pobavení. Nejmladší strýc Karel nevychází s profesorským platem a své frustrace si vylévá na své ženě, jež ho přesto velmi miluje. Otec Oskar Ekhdal, ředitel divadla, je pak poněkud suchý patron, což kontrastuje s energií matky, herečky Emílie. Symbolická široká náruč této rodiny je však pro děti bezpečným zázemím, v němž zažívají šťastné i romantické chvíle, tradiční švédské Vánoce, i mystické až vizionářské okamžiky, typické pro švédskou mentalitu i dětské vidění světa. Bergman zde zpracovává i svou iniciační vzpomínku na první setkání s Laternou Magikou.\n\nPestrý život dětí, znázorňovaný \"podmanivou hrou barevně laděných obrazů\", je náhle přerván otcovou nečekanou smrtí (mozková mrtvice). Alexander si ještě neuvědomuje kvality svého otce a jeho boj se smrtí ho dokonce vyděsí tak, že od něj uteče. \n\nJejich matka, Emilie, však neumí žít sama a brzy přijímá nabídku k sňatku od pohledného vdovce, místního protestantského biskupa Vergéruse, který se tváří jako milosrdný a láskyplný muž. Ve své zamilovanosti přistupuje i na jeho výzvy, přetrhává rodinné vazby a stěhuje se i s dětmi do biskupství, chladné a téměř nezařízené budovy, připomínající vězení, jímž se pro Alexandra skutečně stane. \n\nBiskup Vergérus totiž brzo odkrývá svou masku a ukazuje se jako despotický člověk, nutící Emilii i obě děti ke zcela absolutní podřízenosti a dodržování asketických pravidel, které mu v jeho domě pomáhají nemilosrdně prosazovat jeho matka a pomatená sestra, stejně jako služky, které mají za úkol děti špehovat a hlásit vše, o čem si povídají.\n\nAlexandr velmi brzo prohlédne a stejně jako jeho sestra začne Vergéruse nenávidět. Vergérus se snaží Alexandrův odpor zlomit všemi prostředky. Když Alexandr vylíčí služce své vidění, ve kterém se biskupova první žena i se dvěma dcerami utopily v ledové vodě poté, co je Vergérus pět dnů mučil hladem a žízní, vyvolá bouřlivou reakci (což však bylo do jisté míry i jeho motivem).\n\nVergérus udělí chlapci bití klackem a zavře ho na noc bez pokrývky do chladné místnosti. To už Emílie nevydrží a za pomoci židovského obchodníka se starožitnostmi Izáka Jacobiho (bývalého milence babičky Heleny, přes něhož ji její rodina kontaktuje a vyzývá k odchodu) jsou děti takřka divadelním trikem uneseny z domu k Ekhdalovým. Situace Emílie je zlá. Nemůže se rozvést, protože podle tehdejších zákonů by děti připadly otčímovi a navíc čeká s Vergérem dítě. Nakonec však dává biskupovi prášky na spaní a prchá za svými dětmi.\n\nPak ovšem dojde k události, kterou si Alexandr nedovede vyložit jinak, než že si Jacobiho bláznivý synovec Izmael přečetl v jeho mysli touhu po biskupově smrti a jakýmsi kouzlem způsobil, že si na sebe biskupova sestra převrhla hořící petrolejku. V planoucích šatech pak vběhla do Vergérova pokoje a po následném požáru oba za strašných bolestí podlehli popáleninám.\n\nV závěrečném epilogu se setkáváme se znovuobnovenou Ekhdalovic rodinou, kterou vidíme na křtu dvou nových dětí: jednak Emílie a jednak služky a milenky Gustava Adolfa, kterou tímto rodina oficiálně přijímá mezi sebe. Během slavnosti se však Alexandr setkává i s duchem biskupa Vergéra, což znamená, že se ho zřejmě nikdy nezbaví docela.\n\nCena FIPRESCI\n"}
{"id": "587883", "url": "https://cs.wikipedia.org/wiki?curid=587883", "title": "Paukert", "text": "Paukert\n\nPříjmení Paukert < Pauker \"bubeník\" < ( \"buben; ne tympány\", ) nosí více různých osobností:\n(1382) Paugger, MHG pukaere\n"}
{"id": "587890", "url": "https://cs.wikipedia.org/wiki?curid=587890", "title": "Fred Hultstrand", "text": "Fred Hultstrand\n\nFred Hultstrand (13. září 1888 - 28. června 1968) byl americký profesionální fotograf. Jeho fotografie dokumentovaly život v Severní Dakotě na počátku dvacátého století.\n\nHultstrand se narodil na farmě v Fairdale švédským přistěhovalcům jako třetí ze šesti dětí. Chodil do školy v Osnabrocku. V roce 1905 Hultstrand byl u toho, když jeho soused vyvolával negativy v suterénu svého domu a byl fascinován. V roce 1909 zaplatil za soukromé hodiny u fotografa Johna McCarthyho v Miltonu. Následně odcestoval do Wallace v Idaho, aby fotografoval doly na olovo a zinek.\n\nNa Hulstrandově fotografii je založena poštovní známka amerického ministerstva financí vydaná v roce 1962 u příležitosti stého výročí zákona o usedlostech (stát daroval osídlenci zdarma 64 ha státní půdy na západě s podmínkou, že na ní bude žít a obdělávat ji).\n\nFotografii pořídil v Miltonu v Severní Dakotě a jsou na ní John a Marget Bakkenovi a jejich dvě děti, Tilda a Eddie, před svým domem z travních drnů v roce 1898. Před domem je také malý pes. John Bakken byl synem norských přistěhovalců, kteří přišli do Miltonu v roce 1896.\n\nVzhledem k tomu, že na známkách v USA nemohou být zobrazovány žijící osoby, byly obě děti vyretušovány kupkou sena. Je však ironické, že v době vydání známky byl ještě naživu John Bakken – bylo mu 92 let.\n\nTato fotografie byla použita i na norské poštovní známce v roce 1975 pro připomenutí 150. výročí norské emigrace do Ameriky. Děti na této známce byly ponechány, jedná se o přesnější obraz z původní fotografie.\n\n\n"}
{"id": "587891", "url": "https://cs.wikipedia.org/wiki?curid=587891", "title": "Ivana Kuglerová", "text": "Ivana Kuglerová\n\nIvana Kuglerová (* 21. září 1978) je česká spisovatelka fantasy. Dětství prožila v SSSR.\n\n\n\n"}
{"id": "587893", "url": "https://cs.wikipedia.org/wiki?curid=587893", "title": "Delirious", "text": "Delirious\n\nDelirious může znamenat:\n"}
{"id": "587894", "url": "https://cs.wikipedia.org/wiki?curid=587894", "title": "Nowa Morawa", "text": "Nowa Morawa\n\nNowa Morawa (německy \"Neu Mohrau\", česky \"Nová Morava\") je vesnice s hraničním přechodem na jihozápadě Polska v Dolnoslezském vojvodství v Hrabství kladském poblíž českých hranic. Nachází se asi 9 km vzdušnou čarou od českého Starého Města pod Sněžníkem. Vesnice má rozlohu 2,97 km² a žije zde 40 obyvatel. Po druhé světové válce se ves stala součástí Polska a začalo přesidlování obyvatelstva jako v celém Dolním Slezsku.\n\n"}
{"id": "587900", "url": "https://cs.wikipedia.org/wiki?curid=587900", "title": "Jandl", "text": "Jandl\n\nPříjmení Jandl (Jandlová) nosí různé osobnosti:\n\n"}
{"id": "587904", "url": "https://cs.wikipedia.org/wiki?curid=587904", "title": "Be'er Tovija", "text": "Be'er Tovija\n\nBe'er Tovija ( , doslova „\"Tobiášova Studna\"“, v oficiálním přepisu do angličtiny Be'er Toviyya nebo Be'er Tuveya, přepisováno též Be'er Tuvia) je vesnice typu mošav v Izraeli, v Jižním distriktu, v oblastní radě Be'er Tuvja.\n\nLeží v nadmořské výšce 55 m v pobřežní nížině, v regionu Šefela.\n\nObec se nachází 10 km od břehu Středozemního moře, cca 37 kilometrů jižně od centra Tel Avivu, přibližně 48 km jihozápadně od historického jádra Jeruzaléma a 2 km západně od Kirjat Mal'achi. Severně od vesnice se rozkládá letecká základna Chacor. Be'er Tovija obývají Židé, přičemž osídlení v tomto regionu je etnicky převážně židovské.\n\nBe'er Tovija je na dopravní síť napojen pomocí lokální silnice číslo 3703.\n\nObec Be'er Tovija byla založena v roce 1930. Novověké židovské osidlování této lokality ale začalo již dříve. Roku 1887 zde skupina Židů z Besarábie založila zemědělskou osadu typu mošava, nazvanou Kastina, podle nedaleké stejnojmenné arabské vesnice Kastina. Osídlení zde ovšem kvůli ekonomickým a sociálním obtížím nevydrželo. Znovu byla lokalita osídlena roku 1896. Tentokrát již pod názvem Be'er Tovija, coby překladem arabského místního názvu \"B'ir Tabija\".\n\nBěhem arabských nepokojů v tehdejší mandátní Palestině roku 1929 byla vesnice zničena a opuštěna. Již roku 1930 zde ale bylo obnoveno židovské osídlení díky sponzorskému příspěvku sionistické organizace nazvané Keren Ezra (קרן עזרה) z USA. Přistěhovalo se sem 120 lidí, kteří obývali 44 domů. V průběhu 30. a 40. let 20. století pak pokračoval příliv nových osadníků. Vesnice byla centrem židovské zemědělské kolonizace této oblasti na pomezí pobřežní nížiny a severního okraje pouště Negev. V září 1934 zde také židovská Hagana vyzkoušela poprvé signalizační systém, který umožňoval pomocí světelných signálů předávat zprávy mezi jednotlivými židovskými osadami, od Metuly u libanonských hranic až k vesnici Be'er Tovija. Předání depeše po celé trase zabralo při první zkoušce tři a půl hodiny, po zdokonalení systému jen 15 minut. Podle doporučení Peelovy komise na rozdělení mandátní Palestiny mezi Židy a Araby měla být Be'er Tovija nejjižnější židovskou osadu v navrhovaném židovském teritoriu.\n\nBěhem války za nezávislost v roce 1948 byla vesnice ostřelována egyptskou armádou. Nakonec ale oblast ovládla izraelská armáda a roku 1948 došlo k vysídlení arabské vesnice Kastina spolu s téměř celou arabskou populací regionu. Po válce byla na pozemcích mošavu Be'er Tovija založena vesnice Orot a město Kirjat Mal'achi.\n\nKoncem 40. let měl mošav Be'er Tovija rozlohu katastrálního území  dunamů (4,575 km²).\n\nMístní ekonomika je založena na zemědělství (produkce mléka, chov drůbeže, pěstování zeleniny a květin a potravinářský průmysl). V obci funguje obchod se smíšeným zbožím, plavecký bazén, knihovna, synagoga a muzeum připomínající oběti holokaustu z řad příbuzných dnešních obyvatel.\n\nPodle údajů z roku 2014 tvořili naprostou většinu obyvatel v Be'er Tovija Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1008 lidí. Během roku 2014 populace stoupla o 6,1 %.\n\n\n"}
{"id": "587916", "url": "https://cs.wikipedia.org/wiki?curid=587916", "title": "Rada pro výzkum, vývoj a inovace", "text": "Rada pro výzkum, vývoj a inovace\n\nRada pro výzkum, vývoj a inovace (\"RVVI\") je poradním orgánem vlády České republiky (zákon č. 130/2002 Sb., §35, odst. 1), který připravuje zejména národní politiku výzkumu a vývoje a inovací a zajišťuje kontrolu její realizace. Předsedu RVVI jmenuje a odvolává vláda na návrh předsedy vlády. Členy Rady pro výzkum, vývoj a inovace s výjimkou jejího předsedy jmenuje vláda na návrh předsedy RVVI. Předchůdkyní RVVI byla \"Rada pro výzkum a vývoj\". RVVI provádí hodnocení vědy v ČR podle Metodiky a využívá při tom Rejstřík informací o výsledcích (RIV). Nová Metodika 2017+ je přijímána nejednoznačně.\n\n\n\n"}
{"id": "587918", "url": "https://cs.wikipedia.org/wiki?curid=587918", "title": "Romuald Božek", "text": "Romuald Božek\n\nRomuald Božek (7. února 1814 Praha – 30. dubna 1899 Královské Vinohrady) byl český vynálezce a konstruktér.\n\nByl synem českého vynálezce Josefa Božka a matky Josefy, rozené Langinové. \n\nDne 11. července 1859 se v Praze oženil Rosalií Tichou (1836–1896). (Matrika uvádí jeho tehdejší povolání \"inspektor městských vodovodů – Städtischer Wasserwerke Inspektor.)\n\nKonstruoval a stavěl dopravní prostředky, časoměrné přístroje, lékařské přístroje ale i hudební nástroje. V roce 1864 měl podíl na přestavbě pražského orloje.\n\nByl též příležitostným hudebním skladatelem.\n\nNavrhl několik vodárenských staveb a soustav. Je autorem návrhu vodovodu pro České Budějovice, Nové Město Pražské, Bělou pod Bezdězem, pražskou Stromovku či Letnou. V roce 1864 byl pověřen vybudováním vodovodu pro zámek Sychrov. V témže roce zahájil projektové práce. Realizace projektu začala v roce 1866, ale v důsledku prusko-rakouské války byla stavba zdržena. Dokončena byla v roce 1867. V říjnu 1867 byla uvedena do zkušebního provozu a v neděli 3. listopadu 1867 byla slavnostně předána majitelům. Původní Božkovy plány jsou uloženy v archivu rodiny Rohanů.\n\n\n"}
{"id": "587926", "url": "https://cs.wikipedia.org/wiki?curid=587926", "title": "EFL League One", "text": "EFL League One\n\nEnglish Football League One (známá také jako League One, oficiálním názvem dle sponzora Sky Bet League 1) je třetí nejvyšší fotbalová liga v Anglii.\n\nPřed sezonou 2004-05 byl změněn systém fotbalových lig v Anglii. Proto byla tato liga známá i pod jinými názvy:\n"}
{"id": "587927", "url": "https://cs.wikipedia.org/wiki?curid=587927", "title": "Chaos (améba)", "text": "Chaos (améba)\n\nChaos je rod velkých améb z třídy Tubulinea, řádu Tubulinida. Je blízce příbuzný rodu \"Amoeba\". Měňavka rodu \"Chaos\" byla poprvé popsána Carlem Linném v roce 1767. Použitý název napovídá, že si s nimi nevěděl rady a také proto do rodu \"Chaos\" zařadil většinu tehdy známých prvoků. Až později byla klasifikace rozpracována lépe. Měňavka rodu \"Chaos\" byla izolována poprvé až v 50. letech v Illinois, USA pod názvem \"Chaos illinoisense\".\n\nDosahují na jednobuněčný organismus obrovských velikostí, i několik milimetrů. Mají v buňce několik jader a obvykle netvoří cysty (ale některé ano). Glykokalyx (vnější vláknitá hmota) je někdy přítomna a jindy nikoliv.\n"}
{"id": "587931", "url": "https://cs.wikipedia.org/wiki?curid=587931", "title": "Plešivec (Krkonoše)", "text": "Plešivec (Krkonoše)\n\nPlešivec (německy \"Plechkamm\") je hora v Krkonoších na západní rozsoše Lysé hory a Kotle, 4 km východo-jihovýchodně od Harrachova. Zalesněno smrkem, místy paseky s borůvkami. Na vrcholu geodetický bod.\n\nAsi 400 m východně od hlavního vrcholu se nachází vedlejší vrchol, pojmenovaný autory projektu Tisícovky Čech, Moravy a Slezska jako Plešivec - V vrchol (1199 m, souřadnice ), s vrcholovou skalkou a částečnými výhledy.\n\nNa žádný z obou vrcholů nevede značená turistická cesta, ale Plešivec leží ve III. zóně KRNAP a je tedy přístupný. Nejjednodušší je přístup od východu po hřebenové pěšině ze sedla s Lysou horou, která přechází přes oba vrcholy. Do sedla vede žlutě značená cesta mezi rozcestími Krakonošova snídaně a Ručičky.\n\n"}
{"id": "587932", "url": "https://cs.wikipedia.org/wiki?curid=587932", "title": "Kfar Warburg", "text": "Kfar Warburg\n\nKfar Warburg ( כְּפַר וַרְבּוּרְג, doslova „\"Warburgova vesnice\"“, v oficiálním přepisu do angličtiny Kefar Warburg) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 56 metrů v pobřežní nížině, v regionu Šefela. Jižně od obce probíhá vádí Nachal Guvrin.\n\nObec se nachází 11 kilometrů od břehu Středozemního moře, cca 39 kilometrů jižně od centra Tel Avivu, cca 48 kilometrů jihozápadně od historického jádra Jeruzalému a 2 kilometry jihozápadně od Kirjat Mal'achi. Kfar Warburg obývají Židé, přičemž osídlení v tomto regionu je etnicky převážně židovské.\n\nKfar Warburg je na dopravní síť napojen pomocí dálnice číslo 3.\n\nKfar Warburg byl založen v roce 1939. Už roku 1935 se v této lokalitě pokusila skupina Židů okolo organizace Irgun Menachem (ארגון מנחם) o zřízení osady. Roku 1936 ale místo opustila kvůli izolovanosti a převaze nepřátelsky naladěných Arabů v okolní krajině (později založila nedaleko odtud vesnici Kfar Menachem). Za vznikem Kfar Warburg stála organizace Amika (אמיק\"א), která v době doznívajícího arabského povstání v tehdejší mandátní Palestině podporovala rozšiřování židovských osad, a dále osadníci z Kfar Menachem. Vesnice je pojmenována podle Felixe M. Warburga, židovského filantropa a zakladatele organizace American Jewish Joint Distribution Committee.\n\nBěhem války za nezávislost v roce 1948 byla vesnice ostřelována egyptskou armádou. Společně se sousedním mošavem Be'er Tuvja šlo tehdy o jediné židovské osídlení v tomto regionu na pomezí pobřežní nížiny a severního okraje pouště Negev. Ženy a děti byly dočasně evakuovány. Nakonec ale oblast ovládla izraelská armáda. V obci se dodnes nachází vojenský hřbitov pro oběti bojů. Roku 1959 zde kromě toho vznikl i památník obětem války.\n\nKoncem 40. let měl mošav Kfar Warburg rozlohu katastrálního území 1 731 dunamů (1,731 kilometru čtverečního). V roce 1950 populaci mošavu posílila skupina židovských přistěhovalců z Evropy, většinou přeživších holokaust. V 50. letech v obci vyrostlo kulturní středisko.\n\nPodle údajů z roku 2014 tvořili naprostou většinu obyvatel v Kfar Warburg Židé – cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1067 lidí. Během roku 2014 populace stoupla o 0,9 %.\n\n\n"}
{"id": "587934", "url": "https://cs.wikipedia.org/wiki?curid=587934", "title": "Amoeba", "text": "Amoeba\n\nAmoeba je jeden z nejznámějších rodů měňavek, řazený do třídy Tubulinea a řádu Tubulinida. Popsal ji v roce 1822 Bory de St. Vincent, francouzský přírodovědec a přívrženec Napoleona. Ke známějším druhům tohoto rodu patří \"Amoeba proteus\" (měňavka velká), ale jsou známy desítky dalších (např. \"Amoeba dubia\" s obrovským genomem). Jsou staré minimálně 750 milionů let.\n\nBuněčné jádro této améby zřejmě obsahuje v membráně obrovské množství jaderných pórů a místo klasické jaderné laminy je uvnitř vyztuženo tzv. plástvovou vrstvou. V chromatinu byly detekovány histony.\n"}
{"id": "587938", "url": "https://cs.wikipedia.org/wiki?curid=587938", "title": "Janova skála", "text": "Janova skála\n\nJanova skála (německy \"Johannes felsen\") je hora v Krkonoších na jihovýchodním hřbetu Čertovy hory, 2 km jiho-jihovýchodně od Harrachova. Na vrcholu mohutná skála, pojmenovaná po hraběti Johannu von Harrachovi. Zalesněno smrkem, les přerůstá i vrcholovou skálu a omezuje kdysi pěkné výhledy.\n\nAsi 300 m severozápadně od hlavního vrcholu se nachází vedlejší vrchol, pojmenovaný autory projektu Tisícovky Čech, Moravy a Slezska jako Janova skála - SZ vrchol (1000 m, souřadnice ), s vrcholovou skalkou ve vzrostlém lese.\n\nJanova skála je přístupná po odbočce modré turistické značce mezi Čertovou horou a Studenovem. Souběžně s turistickou značkou vede v těchto místech i cyklostezka z Harrachova a v zimě také značená lyžařská cesta.\n\nNa vedlejší vrchol žádná cesta nevede, ale díky umístění ve III. zóně KRNAP je přístup terénem možný, nejlépe od zmíněné modře značené cesty, od které je jen 60 m jihozápadně.\n\n"}
{"id": "587939", "url": "https://cs.wikipedia.org/wiki?curid=587939", "title": "Zámky (přírodní památka)", "text": "Zámky (přírodní památka)\n\nZámky jsou přírodní památka vymezená ústím Kostobrdského údolí (Zámeckou roklí) a Drahanským údolím v Praze 8. Chráněné území je rozděleno Zámeckou roklí na dvě samostatné části. Lokalita je ve správě Magistrátu hlavního města Prahy.\n\nDůvodem pro vyhlášení přírodní památky byla snaha ochránit významný geomorfologický útvar na pravém břehu Vltavy s výchozy proterozoických břidlic a s žílami proterozoických vulkanických hornin. Na lokalitě se vyskytují chráněné a ohrožené druhy rostlin a živočichů. \n\nVe středním eneolitu na zdejším skalnatém ostrohu na Vltavou vzniklo opevněné sídliště zvané Zámka. Archeologické nálezy (keramické misky na nožičkách) dokládají osídlení lidem řivnáčské kultury. Později byla ostrožna osídlená v době bronzové, halštatské a hradištní.\n\nSvahy přírodní památky orientované k jihu jsou preferovány teplomilnými rostlinnými společenstvy, ve kterých se vyskytují vzácnější druhy rostlin, např.: rozrazil ladní, tařice skalní, prvosenka jarní, křivatec český, trýzel škardolistý (\"Erysimum crepidifolium\"), kostřava waliská, bělozářka větevnatá, chmerek vytrvalý, pěchava vápnomilná, chrpa chlumní, bojínek tuhý, radyk prutnatý, jestřábník bledý, slézovec duryňský, koniklec luční český, šalvěj hajní a jestřábník zední.\n\nÚzemí přírodní památky je významným útočištěm teplomilných druhů hmyzu a významným hnízdištěm ptáků.\n\n"}
{"id": "587945", "url": "https://cs.wikipedia.org/wiki?curid=587945", "title": "Árijské bratrstvo", "text": "Árijské bratrstvo\n\nÁrijské bratrství (angl. \"Aryan Brotherhood\") je název vězeňského gangu, který je znám také pod zkratkou „\"AB\"“ nebo „\"The Brand\"“. Jeho členy je více než 15 000 propuštěných, ale zejména stále vězněných kriminálníků.\n\nDo šedesátých let byla většina vězňů ve Spojených státech ve věznicích rasově oddělená. Když se věznice přestaly rozdělovat podle rasy, vězni uvnitř se začali organizovat do rasových oddílů. Árijské Bratrstvo se podle všeho zformovalo ve státní věznici San Quentin v roce 1964. Podle státních zástupců, kteří se dlouhodoběji zabývají problematikou kriminality páchané gangy, Bratrstvo vzniklo jako reakce na znásilňování vězňů dalšími vězni jiné rasy – zejména černochů a Hispánců. Gang tedy funguje jako mafie a vznikl na rasové bázi, avšak tento důvod byl pouze sekundární. Skutečnými důvody byla ochrana ve vězení a zisk z nelegálního obchodu s drogami a jiných nezákonných činností, které praktikovali uvnitř vězení, ale i mimo něj. Důkazem této ne zcela rasové nesnášenlivosti je i dlouhodobá spolupráce s mexickou mafií a částečně židovský původ jednoho z vůdců bratrstva. Řeč je o Tylerovi Binghamovi, který měl paradoxně na jednom rameni vytetovaný hákový kříž a na druhém židovskou Davidovu hvězdu.\n\nJeho zakladatelé se zřejmě inspirovali jinou organizací Bluebird Gang. V časných sedmdesátých letech pracovalo árijské bratrstvo blízko mexické mafie a soustředilo se na obchod s drogami a jiné ekonomické aktivity. V březnu 2006 byli čtyři lídři árijského bratrství obviněni z hned několika závažných trestných činů – vražd, spiknutí, obchodování s drogami, organizovaného vydírání. Podle FBI je tento gang zodpovědný za 26 % vražd ve federálním vězeňském systému, i přesto, že členové gangu tvoří pouze 1 % vězeňské populace. Například v roce 1981 dva členové bratrstva brutálním způsobem zavraždili šéfa konkurenčního gangu DC Blaks – ve vězeňských sprchách ho ubodali a rozsekali více než téměř sedmdesáti smrtelnými ranami. Jeho mrtvé tělo pak vystavili ostatním spoluvězňům a tahali ho po chodbě, zatímco ostatní členové je podporovali potleskem a skandováním nacistických pokřiků. Takových případů se však ve věznicích staly stovky. Mezi nimi byli i vraždy vězeňského personálu, zejména vězeňských strážců.\n\nBratrstvo je rozděleno do dvou hlavních skupin, jedna je ve federálním vězeňském systému, druhé sestává z několika frakcí árijského bratrstva v různých státních věznicích, nejvíce v Kalifornii, která je volně přidružena k většímu nebo ještě menšímu stupni. Každá frakce je kontrolována třemi správci, kteří dohlížejí na aktivity gangu. Menší oddělené skupinky gangů ve státním systému se „opičí“ po těch ve federálním systému. Frakce gangu ve federálním systému je sice tolerují, ale násilí uvnitř gangu není ničím neobyčejným.\n\nOrganizace na nižších stupních se odlišuje od vězení k vězení. Například ve věznici v Arizoně jsou členové gangu známí jako „příbuzenstvo“ a organizují se do „rodin“. „Rada“ gangu kontroluje tyto rodiny. Příbuzní se mohou rozšiřovat přijímáním nových členů do svých řad a slouží také jako jejich učitelé. Noví členové jsou známi pod názvem „potomstvo“.\n\nČlenství obecně (nikoli však výlučně) sestává z vězňů bělochů a funguje na principu „\"krví dovnitř, krví ven\"“. To znamená, že kandidát na člena v Bratrstvu musí napadnout a zavraždit jiného vězně, aby byl přijat do gangu. Členství je doživotní a ti, kteří se pokusí gang opustit, budou také napadeni nebo zavražděni některými z členů. Členové obou stupňů, státních i federálních, musí složit tutéž přísahu: \"„Árijský bratr je bezstarostný / Kráčí tam, kde slabí a bezcitní se neodváží / Pro árijského bratra není smrt postrachem / Pomsta bude jeho, přes jeho bratry, kteří zde zůstali.“\"\n\nJako většina vězeňských gangů, členové árijského bratrství se liší charakteristickým tetováním – slova jako „\"Aryan Brotherhood\"“, zkratka „\"AB\"“, číslo „\"666\"“, „\"SS sig Runes\"“, pavoučí sítě na loktech, trojlístek a další nacistické nebo keltské symboly.\n\nBratrstvo se od počátku zaměřuje na ekonomické aktivity typické pro organizovaný zločin – již zmíněné obchodování s drogami, vydírání, prostituce, vraždy na objednávku. Bratrstvo kromě toho spolupracuje s asijskými gangy při importu heroinu z Thajska.\n\nPřevážná většina členů árijského bratrstva skončila ve vězení pro kriminální činy, které nebyly motivované rasovou nesnášenlivostí, zvláště kvůli krádežím, pašování drog či násilným trestným činům. Takoví členové se k bratrstvu připojili z jiných pohnutek, zejména kvůli ochraně nebo kamarádství s některými z členů. Přesto se od členů očekává, že budou pokračovat v aktivitách bratrstva i po tom, co se dostanou ven z vězení; ví se o nich, že se dopouštějí zločinů z rasové nenávisti poté, co se připojí ke gangu.\n\nV roce 1973 kalifornská větev árijské bratrstva odmítla vraha Charlese Mansona, když požádal o ochranu před černými vězni, protože zavraždil těhotnou ženu. Árijské Bratrstvo tento čin považovalo za nepřijatelný a odmítli ho chránit. Avšak později si uvědomili, že Mansonovi následovníci by mohli být užiteční, a tak mu začali poskytovat ochranu výměnou za služby jeho obdivovatelů ve formě pašování drog a zbraní do věznice. O tom, že v gangu se pravidla „cti“ často porušují, svědčí i odchod jednoho z původních vůdců bratrstva – Michaela Thompsona. Ten se Bratrstvu otočil zády poté, co jednomu z členů, Stevovi Barnesovi, pro jeho odchod z gangu vyvraždili téměř celou rodinu, včetně otce a manželky. Thompsonovo jméno se tak dostalo na listinu smrti gangu.\n\nV červnu 2005, po dvaceti měsících vyšetřování, tým federálních agentů provedl razii v severovýchodním Ohiu patřícímu do teritoria kriminální organizaci „\"Řád krve\"“, která byla kontrolována Árijským bratrstvem. Třicet čtyři členů bratrstva bylo zatčeno a zatykače byly vydány na dalších deset.\n\nTaké v roce 2005, jako vrchol osmiletého vyšetřování, federální prokurátor obvinil čtyřicet členů organizace, z toho třicet z nich bylo uvězněno za více kriminálních činů. Stíhání gangu je historicky náročné, protože mnoho členů bylo odsouzeno na doživotí bez nároku na propuštění, což však nezabrání jejich další komunikaci s ostatními členy, a tak se násilí a byznys gangu realizuje nadále. I proto prokurátoři požadovali trest smrti pro 21 z těchto obviněných. Do dnešního dne však všichni obžalovaní nebyli za své činy potrestáni.\n\n"}
{"id": "587950", "url": "https://cs.wikipedia.org/wiki?curid=587950", "title": "Avigdor (mošav)", "text": "Avigdor (mošav)\n\nAvigdor ( אֲבִיגְדוֹר, v oficiálním přepisu do angličtiny Avigedor) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 64 metrů v pobřežní nížině, v regionu Šefela. Jižně od obce probíhá vádí Nachal Guvrin.\n\nObec se nachází 13 kilometrů od břehu Středozemního moře, cca 40 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 2 kilometry jižně od Kirjat Mal'achi. Avigdor obývají Židé, přičemž osídlení v tomto regionu je etnicky převážně židovské.\n\nAvigdor je na dopravní síť napojen pomocí dálnice číslo 3, která obec míjí na západní straně, a dálnice číslo 40, jež probíhá na východní straně.\n\nAvigdor byl založen v roce 1950. Šlo o součást osidlovací vlny, která následovala po válce za nezávislost v roce 1948, kdy region ovládla izraelská armáda a kdy došlo k vysídlení většiny zdejší arabské populace.\n\nVesnice je pojmenována podle Osmonda Avigdora Goldsmida, který patřil k zakladatelům sionismu ve Velké Británii. Jeden z jeho synů, Henry d'Avigdor-Goldsmid sloužil za druhé světové války v britské armádě. Právě židovští veteráni britské armády stáli za zřízením mošavu. Zpočátku se ovšem osada nazývala Ja'el (יע\"ל) podle akronymu Jehidot Ivrijot Letavila (יחידות עבריות לתובלה), odkazujícího na židovské vojenské jednotky.\n\nMístní ekonomika je založena na zemědělství. Fungují tu sportovní areály, obchod se smíšeným zbožím, knihovna a kulturní středisko.\n\nPodle údajů z roku 2014 tvořili naprostou většinu obyvatel v Avigdor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 762 lidí. Během roku 2014 populace klesla o 0,7 %.\n\n\n"}
{"id": "587953", "url": "https://cs.wikipedia.org/wiki?curid=587953", "title": "Avigdor", "text": "Avigdor\n\nPojem Avigdor (: אֲבִיגְדוֹר) může označovat:\n\"- toto jméno nosí mimo jiné následující lidé:\"\n"}
{"id": "587956", "url": "https://cs.wikipedia.org/wiki?curid=587956", "title": "Gathering of Developers", "text": "Gathering of Developers\n\nGathering of Developers (také God Games nebo Gathering) byla texaská vydavatelská společnost založená v lednu 1998, s cílem spojit mezeru mezi vydavateli a nezávislými vývojáři her, která umožňuje nezávislým vývojářům kontrolu nad jejich projekty, vlastnictví IP a účast ve vydávání a marketingových rozhodnutích. Vývojáři pohánění jejich předchozími zkušenostmi s vydavateli a frustracemi, několik zkušených vývojářských společností se spojilo do formy vydavatele, který je založen na vztahu vydavatele a vývojáře. Firma se později stala dceřinou společností Take-Two Interactive. První vlna vydaných her zahrnula Railroad Tycoon II, Nocturne, Darkstone, Age of Wonders a Fly!. Společnost později expandovala na konzolový trh.\n\nTake Two získalo společnost v květnu 2000 a potom se neúspěšně pokoušelo řídit společnost, založenou v Texasu, z jejich sídla v New Yorku. Zakladatelé a zaměstnanci z Gathering of Developers byli nešťastní z nedostatku svobody v G.O.D. a následování myšlenky férového jednání s vývojáři a vlastníky IP. V květnu 2001 nečekaně zemřel zakladatel Doug Myers, pobízený ostatními partnery rozdělením společnosti. Nakonec Take-Two převzala všechny operace a přejmenovala jednoduše společnost na Gathering a potom ji přeložila do vydavatele 2K Games.\n\nBěhem herní E3, byla společnost G.O.D. známá svou extravagantností, nabízením barbecue zdarma, živou hudbou a pivem pro 10 000 návštěvníků E3.\n\n\n\n\n"}
{"id": "587957", "url": "https://cs.wikipedia.org/wiki?curid=587957", "title": "Malchor", "text": "Malchor\n\nMalchor je hora v Moravskoslezských Beskydech, 4 km severovýchodně od Ostravice a 1 km severně od Lysé hory, jejímž je vedlejším vrcholem. Dále na sever se rozsocha Malchoru větví na Kykulku a Šebestýnu. Vrchol je u geodetického bodu v hustém lese mimo cestu. Západní svahy Malchoru zaujímá přírodní rezervace Malenovický kotel.\n\nV sedle mezi Malchorem a Lysou horou je rozcestí modré a žluté turistické značky. Modrá značka obchází vrchol ze západu a žlutá z východu a na vrchol nevede ani žádná neznačená cesta nebo pěšina. Nejsnazší přístup je po žluté značce, z jejíhož nejvyššího místa je vrchol asi 50 m západně volným terénem.\nV sedle mezi Malchorem a Kykulkou, asi 1,5 km severozápadně od vrcholu, se nachází mohyla Ivančena na památku popravených skautů.\n\n"}
{"id": "587959", "url": "https://cs.wikipedia.org/wiki?curid=587959", "title": "Jaguar XJ (X308)", "text": "Jaguar XJ (X308)\n\nJaguar XJ X308 je luxusní automobil s karoserií sedan, britské automobilky Jaguar Cars. V roce 1997 se stal nástupcem typu X300 modelové řady XJ. Vyráběl se do roku 2003, kdy byl nahrazen typem X350.\n\nModel X308 byl poprvé představen na autosalonu IAA v německém Frankfurtu nad Mohanem na podzim roku 1997. Se svým předchůdcem sdílel totožnou konstrukci i téměř totožný design. Karoserie dostála několika menších vzhledových úprav, jako byla nová zaoblená a mělčí mřížka chladiče, přední nárazník s oválnými směrovými světly, střídmější chromování postranních blinkrů a modernizace mechanismu světel. Největší změnou prošel interiér vozu, který se od předchůdce zcela lišil. Zejména ladným oválným řešením elementů na přístrojové desce. Slabinou vnitřku vozu byl malý prostor pro nohy pasažérů cestujících na zadních sedadlech, jelikož konstrukce podvozku ještě odpovídala modelu XJ40 debutujícím v roce 1986. Tento problém mohl být vyřešen pořízením verze s prodlouženým rozvorem náprav (2995 mm, délka 5149 mm), který byl tradičně k dostání i u předchozích generací řady XJ.\n\nX308 dostal zcela nový hliníkový vidlicový osmiválec s označením AJ-V8, který debutoval pod kapotou sportovního modelu XK8 o rok dříve (1996). Nabízel se ve třech variantách: o objemu 3,2 litru (237 koní/174 kW); 4,0 litru (363 koní/267 kW) nebo jako 4,0 litr s přeplňováním (363 koní/267 kW), jenž poháněl nejrychlejší provedení s názvem \"XJR\". Použití pouze motoru V8 znamenalo konec pro tradiční označení \"XJ6\" a \"XJ12\", které řadu XJ provázelo od uvedení I. Série a II. Série, a které symbolizovaly počet válců nabízených motoru. Nově se vůz logicky nazýval \"XJ8\". Zajímavostí bylo použití pěti stupňové automatické převodovky od konkurenčního Mercedesu,\nkterá musela být použita namísto osvědčené převodovky ZF, jelikož vysoký kroutící moment modelu XJR nedovoloval její použití. Klasická provedení pod značkou automobilky Daimler se u typu X308 nazývala Daimler Super V8 (výchozí XJR) a Daimler 8.\n"}
{"id": "587960", "url": "https://cs.wikipedia.org/wiki?curid=587960", "title": "Cyclotosaurus", "text": "Cyclotosaurus\n\nCyclotosaurus je dávno vyhynulým rodem velkého temnospondylního obojživelníka, žijícího v období svrchního triasu na území Severní Ameriky a Evropy (druh \"C. intermedius\" například v polském Krasiejowě). Šlo o mohutného vodního obratlovce, charakterizovaného sploštělým tělem, relativně slabými končetinami a ostrými jehlicovitými zuby ve sploštělých okrouhlých čelistech. Cyklotosauři byli dravci, lovící podobně jako dnešní aligátoři. Do svých širokých čelistí chytali ryby a snad i větší obratlovce.\n\nDélka těchto velkých obojživelníků nezřídka přesahovala 2 metry, v případě největších zástupců se mohla blížit snad až 6 metrům (jen čelistní oblouk mohl měřit kolem metru na délku). Patřili k posledním obřím obojživelníkům na Zemi a žili zřejmě v menších skupinách. Podobnými a ve stejné době žijícími obojživelníky byli také o něco menší metoposauři.\n\n"}
{"id": "587964", "url": "https://cs.wikipedia.org/wiki?curid=587964", "title": "Tim Wiese", "text": "Tim Wiese\n\nTim Wiese (17. prosince 1981, Bergisch Gladbach, Západní Německo) je bývalý německý fotbalový brankář a reprezentant. Preferoval kop pravou nohou. V německém národním týmu odehrál v letech 2008–2012 celkem 6 zápasů (všechny přátelské).\nAktivní fotbalovou kariéru ukončil v roce 2014 v dresu TSG 1899 Hoffenheim. Ve stejném roce podepsal vývojový kontrakt s wrestlingovou společností World Wrestling Entertainment a začal se věnovat wrestlingu.\n\n\nWiese byl členem německé fotbalové reprezentace do 21 let.\n\nSvůj debut v A-mužstvu Německa zaznamenal 19. 11. 2008 v přátelském zápase v Berlíně proti reprezentaci Anglie (porážka 1:2). Celkem odehrál v letech 2008–2012 v německém národním týmu 6 zápasů (všechny přátelské).\n\nJoachim Löw jej zařadil do sestavy Německa pro mistrovství světa 2010 v Jihoafrické republice, ale nenastoupil ani v jednom z utkání, byl náhradním brankářem. V této roli se zúčastnil i EURA 2012 konaného v Polsku a na Ukrajině.\n\nWerder Brémy\n\n1. FC Kaiserslautern\n\nNěmecko\n\nŽije s přítelkyní Gritou, má dceru Alinu.\n\n"}
{"id": "587966", "url": "https://cs.wikipedia.org/wiki?curid=587966", "title": "William Walker", "text": "William Walker\n\nWilliam Walker (8. května 1824 – 12. září 1860) byl americký flibustýr, dobrodruh a žoldnéř, který se pokusil dobýt několik zemí Latinské Ameriky v polovině 19. století. Byl prezidentem Nikaraguy v letech 1856 až 1857 a byl popraven v Hondurasu roku 1860.\n\nByl skotského původu a narodil se v Nashville, stát Tennessee. Byl vnukem poručíka Lipscomba Norvella, který bojoval v americké válce za nezávislost a synovcem jednoho z prvních senátorů za stát Michigan a zakladatele The Philadelphia Inquirer Johna Norvella.\n\nNa univerzitě v Nashville promoval s vyznamenáním už jako čtrnáctiletý. Procestoval Evropu a studoval medicínu na univerzitách v Edinburghu a Heidelbergu. Jako devatenáctiletý se stal lékařem. Krátce působil ve Filadelfii a potom odešel studovat právo do New Orleans.\n\nPo dokončení školy se stal vydavatelem. Roku 1849 se přestěhoval do San Francisca, kde pracoval jako novinář. Vybojoval zde tři souboje, přičemž ve dvou z nich byl raněný. V té době se začal zabývat myšlenkou dobytí rozsáhlých území v Latinské Americe. Tyto snahy byly známé jako filibustering.\n\n15. října 1853 se vypravil se 45 muži na svou první výpravu: dobytí mexických území na poloostrově Baja California a v mexickém státě Sonora. V řídce osídlené Baja California dobyl její správní středisko La Paz, kde vyhlásil \"Republiku Dolní Kalifornie\" a sebe za jejího prezidenta. Nečekaně silný odpor organizovaný mexickou vládou a nedostatek zásob ho však donutil ustoupit a vrátit se do Kalifornie. Zde byl postavený před soud za vedení nezákonné války. V období doktríny Zjevného osudu byly však akce flibustýrů populární zejména na jihozápadě USA a tak porotě trvalo osm minut, aby ho osvobodila.\n\nKdyž v Nikaragui zuřila občanská válka, vzbouřenci si najali Walkera jako žoldnéře. I když měly americké úřady příkaz zabránit mu odejít, vyplul ze San Francisca 4. května 1855 s 57 muži. V cíli se k němu přidalo přibližně 170 místních a 100 Američanů, i se známým výzkumníkem a novinářem Charlesem Wilkinsem Webberem. 1. září Walker porazil nikaragujskou armádu u La Virgen a o měsíc později dobyl Granadu. Walkerovi agenti najímali Američany a Evropany, aby se pokusil dobýt další středoamerické státy: Guatemalu, Salvador, Honduras a Kostariku. Tato armáda měla více jak tisíc mužů.\n\nV té době hlavní obchodní cesta mezi New Yorkem a San Franciscem vedla skrz jižní Nikaraguu. Lodě z New Yorku proplouvaly z Karibského moře přes řeku San Juan a jezero Nikaragua na jeho západní břeh. Zde se lidé a výrobky naložili na dostavníky, aby projeli okolo města Rivas k tichomořskému pobřeží a opět se nalodili na loď, která pokračovala do San Francisca.\n\n1. květen 1857 se Walker vzdal americkému námořnictvu a byl odvezen zpět do USA. Po příchodu do New Yorku byl přivítán jako hrdina.\n\nV roce 1860 se Walker vylodil na ostrovech Islas de la Bahía, aby podpořil snahy místního anglicky hovořícího obyvatelstva o odtržení od Hondurasu. Britská vláda viděla v jeho přítomnosti ohrožení svých zájmů, proto vyslala námořního důstojníka Nowella Salmona, aby ho zatkl a předal honduraským úřadům, které ho nechaly popravit.\n\nWilliam Walker je známější ve Střední Americe než v USA, i když tam se za svého života těšil značné popularitě, a to zejména na otrokářském Jihu. Naopak, Yankeeové ze Severu ho vnímali spíš jako piráta. I když byl mimořádně inteligentní, často se nechal unášet vlastními vizemi a špatně odhadoval realitu.\n\nV Střední Americe se úspěšné tažení proti němu stalo zdrojem národní hrdosti, a to zejména v Kostarice a Hondurasu. Středoamerické země, na rozdíl od většiny jihoamerických, nikdy nemusely vybojovat válku o nezávislost a nemají tak žádné hrdiny a vzory z tohoto období. Proto například v Kostarice je státním svátkem 11. květen, na ten připadá výročí Walkerovy porážky v bitvě u Rivas. Její protagonista Juan Santamaría je národním hrdinou země a mimo jiné je po něm pojmenované její největší letiště. Je zřejmé, že kdyby se měly pojmenovat historické zdroje antiamerikanismu v Střední Americe, tak konání a postoje Williama Walkera můžeme považovat za jeden z nich. Objektivnost takového pohledu je však možné poměrně lehko zpochybnit, protože středoamerické státy byly úspěšné ve svých taženích proti Walkerovi právě díky pomoci z USA. Walkerovy aktivity, i když byly populární mezi obyčejnými Američany, neměly oficiální podporu vlády USA.\n\nNaopak, v jeho rodném Nashville si ho dodnes připomínají jako svého doposud jediného rodáka, který byl hlavou státu.\n"}
{"id": "587971", "url": "https://cs.wikipedia.org/wiki?curid=587971", "title": "Socialistická republika", "text": "Socialistická republika\n\nSocialistická republika je stát ústavně zavázaný k vybudování socialismu a jedná se o režim vládu jedné strany (viz komunistický režim). Základní ideologií socialistické republiky je marxismus-leninismus, která prosazuje znárodnění všech důležitých výrobních prostředků. Socialistická republika má plánované hospodářství. \nSamy sebe socialistické státy označují jako reálně socialistické. \n\nV průběhu studené války měla většina socialistických států blízké vztahy se Sovětským svazem. Zatímco Jugoslávie za vlády Josipa Tita, Indie za Džaváharlála Néhrúa či Egypt za Gamála Násira zaváděly vlastní modely socialismu a prostřednictvím Hnutí nezúčastněných zemí prosazovali vlastní nezávislou a k soupeření velmocí neutrální politiku. \n\nVětšina zemí východního bloku Československá socialistická republika, Polská lidová republika, Maďarská lidová republika, Bulharská lidová republika, Rumunská socialistická republika, a Německá demokratická republika byly satelitními státy Sovětského svazu. \n\nPo čínsko-sovětské roztržce začala maoistická Čína soutěžit se Sovětským svazem o vliv v socialistických zemích.\n\n"}
{"id": "587990", "url": "https://cs.wikipedia.org/wiki?curid=587990", "title": "Hévíz", "text": "Hévíz\n\nHévíz je město v jihozápadním Maďarsku, ležící v okresu Keszthely v župě Zala. Žije zde 4 634 obyvatel.\n\nHévíz leží západně od Balatonu a severně od Kis-Balatonu, severozápadně od Keszthely.\n\nHistorie místa sahá až do pravěku. Léčebné účinky lázní byly zřejmě známé již starým Římanům, což naznačují římské mince nalezené v jezeře. Během stěhování národů jej využívaly i slovanské a germánské kmeny. První písemný záznam pochází z roku 1328, kdy je místo latinsky zmíněno jako \"Locus vulgariter Hewyz dictus\" (v překladu \"Místo obecně zvané Hewyz\").\n\nMěsto je známé a významné jezerem Hévízi-tó, největším termálním jezerem v Evropě, používaným k lázeňským účelům.\n\nJezero o rozloze 4,4 hektarů je napájeno v hloubce 38 metrů termálním pramenem, obsahujícím sloučeniny síry, rádia a nerostných látek, tak mohutným že celý obsah jezera se během 72 hodin zcela vymění. Voda je v zimě 23-25 °C teplá, v létě dosahuje až 33-36 °C a neustále proudí jednak pomalu zleva doprava a zároveň zdola nahoru, jelikož zde působí zdvih teplé vody a ochlazená klesá a odtéká.\n\n"}
{"id": "587992", "url": "https://cs.wikipedia.org/wiki?curid=587992", "title": "Atacama Large Millimeter Array", "text": "Atacama Large Millimeter Array\n\nAtakamská velká milimetrová anténní soustava ( , zkratkou ALMA) je soustava 66 radioteleskopů vystavěných na plošině Chajnantor v severním Chile ve výšce 5040 m n. m. Je určena k výzkumu jak nejvzdálenějšího vesmíru, tak i našeho Slunce.\n\nJde o největší astronomický přístroj začátku 21. století, který vznikl partnerstvím Evropy (Evropská jižní observatoř – ESO), Severní Ameriky (National Radio Astronomy Observatory – NRAO) a východní Asie (především Japonsko: National Astronomical Observatory of Japan – NAOJ) ve spolupráci s Chile. V principu se jedná o interferometr sestávající ze 66 radioteleskopů o průměru 12 a 7 metrů schopných pozorovat vesmír na milimetrových a submilimetrových vlnových délkách. S rozpočtem 1,5 miliardy amerických dolarů jde o nejambicióznější pozemský astronomický přístroj 10. let 21. století. ALMA začala provádět vědecká pozorování v druhé polovině roku 2011 a slavnostně byl provoz spuštěn 13. března 2013.\n\nALMA je hlavní součástí Observatoře Chajnantor. Další je APEX (Atacama Pathfinder Experiment), samostatně pracující radioteleskop o stejném průměru, a Atacama Cosmology Telescope (ACT) sloužící k sledování reliktního záření.\n\nALMA sestává ze 66 radioteleskopů citlivých na vlnových délkách od 0,3 do 9,6 mm. V březnu 2013 při slavnostním uvedení celého zařízení do provozu bylo dokončeno 56 antén.\n\nAntény se mohou pohybovat po písečné planině do vzdáleností od 150 m do 16 km, což umožňuje soustavě ALMA zaměřovat různé zdroje radiového záření ve vesmíru, podobně jako to dělá VLA v Novém Mexiku v USA. Vysoká citlivost přístroje je dána především velkým počtem antén zapojených do soustavy.\n\nALMA s celkovou plochou antén 6 500 m² není největší soustavou radioteleskopů - překonává ji např. zmíněná severoamerická VLA nebo jihoafrický MeerKAT. Je však absolutně největším přístrojem schopným pozorovat vesmír v milimetrových a především submilimetrových vlnových délkách. Dříve pro tuto vlnovou oblast existovalo jen několik spíše menších antén: radioteleskop James Clerk Maxwell Telescope nebo síť radioteleskopů Submillimeter Array a IRAM či interferometrů (Plateau de Bure). ALMA je v této oblasti první přístroj s takto velkým množstvím antén a velikostí.\nRozlišení interferometru ALMA je až desetkrát vyšší než u Hubbleova kosmického dalekohledu. Kvůli dosažení co nejlepších výsledků pozorování musí být celý systém synchronizován s přesností 10 sekundy a tvar antén, které odrážejí sledovaný signál, se nesmí od ideálního parabolického tvaru lišit o více než 20 mikrometrů. Ještě větší přesnost (jednotky mikrometrů) je pak požadována pro znalost vzájemné polohy dvojce antén, jejichž signály se porovnávají. Ta se však přímo neměří, ale zjišťuje se kalibrací z pozorování nějakého známého objektu.\n\nALMA pracuje jinak než podobné radioteleskopy. Ve svém řídícím centru má superpočítač (korelátor), který „sčítá“ a porovnává signály z jednotlivých antén a vytvoří tak přesný obraz zkoumané oblasti. Při měření se využívají signály ze dvou radioteleskopů, které se pomocí korelátoru vzájemně porovnávají. Přidání dalších dvojic radioteleskopů pak zlepšuje především prostorové rozlišení.\n\nObvykle se nepoužívá všech 66 antén dohromady, ale samostatný program mají malé antény a samostatný větší. Často také několik větších antén působí ještě zvlášť jako jeden velký radioteleskop. \n\nRadioteleskopy byly sestavovány v Evropě, Severní Americe a východní Asii. Amerika a Evropa vyrobily po 25 radioteleskopech o průměru 12 metrů, které tvoří základní síť radioteleskopů. Ve východní Asii vzniklo 16 antén (4 o průměru 12 metrů a 12 o průměru 7 metrů), pomocí nichž se vytváří rozšířená verze soustavy antén ALMA.\n\nALMA umožňuje pohled do chladných oblastí vesmíru. Očekává se, že vědcům poskytne informace o vzniku hvězd v raném vesmíru a že zobrazí velké detaily hvězd a planet ve fázi jejich vzniku.\n\nPrvní vědecké objevy poskytla ALMA už v době, kdy byla ještě ve výstavbě. V měřeních konaných v letech 2011–2012 byla poprvé pozorována tzv. prachová past – místo, kde se shlukují částice prachoplynného disku. K pozorování bylo použito tzv. 9. pásmo (ALMA Band 9), což je rozsah vlnových délek v rozmezí 0,4 až 0,5 milimetru. V tomto módu má teleskop nejvyšší rozlišení.\n\nV roce 2016 byly zveřejněny výsledky pozorování objektu Létající talíř v souhvězdí Hadonoše. Radioteleskop ALMA ve spolupráci s 30metrovým radioteleskopem IRAM ve Španělsku vůbec poprvé změřil teplotu velkých prachových částic ve vnější oblasti protoplanetárního disku kolem mladé hvězdy. Naměřená hodnota -266 °C (tj. 7 K) je o 15–20 stupňů nižší, než se očekávalo, což podle autorů projektu naznačuje, že bude třeba upravit současné představy o těchto discích.\n\nHlavní evropské centrum ALMA (tzv. ALMA Regional Center, ARC) je umístěno v sídle ESO v německém Garchingu u Mnichova. Další regionální centra pak existují v USA a v Japonsku.\n\nSpolu s evropským centrem existuje v Evropě i síť menších „národních“ center: Bonn-Bochum-Cologne (Německo), IRAM (Francie, Německo, Španělsko), Bologna (Itálie), Leiden (Nizozemsko), Ondřejov (střední a východní Evropa), Onsala (Dánsko, Švédsko, Finsko) a Manchester (Velká Británie), která vzájemně úzce spolupracují. Oficiálně se označují jako uzly () a každé z nich se specializuje na určitou vědeckou problematiku.\n\nDosavadní evropská síť regionálních center se rozhodnutím ESO v roce 2009 rozšířila o české středisko, které vzniklo v Astronomickém ústavu AV ČR v Ondřejově. Na jeho fungování se podílí také Vysoká škola chemicko-technologická v Praze, Univerzita Karlova v Praze a Masarykova univerzita v Brně.\n\nPodobně jako ostatní centra evropské sítě ARC má i to české svou specializaci – zaměřuje na především na sluneční fyziku. Ve vlastní vědecké činnosti se pracovníci centra zabývají z pohledu milimetrové astronomie zejména následujícími tématy: struktura sluneční chromosféry a tzv. přechodové oblasti na Slunci, vznik slunečních protuberancí a filamentů a studium sluneční konvekce (jako společný projekt ALMA s 1,5m slunečním dalekohledem GREGOR budovaným na Kanárských ostrovech, na kterém se Astronomický ústav AV ČR rovněž podílí). \n\nCentrum v Ondřejově se začalo připravovat hned po vstupu České republiky do ESO. V Česku byla již dříve tradice v zkoumání Slunce, které se zde pozorovalo na centimetrových a decimetrových vlnách, ale po přistoupení k ESO se naskytla možnost jej sledovat pomocí radioteleskopů ALMA i na kratších vlnových délkách. \n\nDalším zaměřením českého centra je molekulární spektroskopie s vysokým rozlišením, extra-galaktická a relativistická astrofyzika. Centrum poskytuje podporu při interpretaci molekulárních spektrálních čar z chladných temných oblaků a difúzního mezihvězdného prostředí, podporuje projekty studující tvorbu hvězd v blízkých i vzdálených galaxiích či studující centrální oblasti galaxií.\n\nZákladním posláním ondřejovského ALMA centra v rámci sítě ARC je poskytování uživatelské podpory pozorovatelům z regionu střední a východní Evropy, zejména z Polska, Slovenska a Maďarska, které ještě nejsou členy ESO. Hlavním obsahem této podpory je pomoc při přípravě projektu, po skončení měření pak dodání výsledků ve formě hodnot a grafů (prvotním výstupem radioteleskopů ALMA je porovnání hodnot napětí). Součástí českého centra měla být i laboratoř vysoce rozlišené milimetrové a submilimetrové spektroskopie, poskytující laboratorní podklady pro interpretaci mezihvězdných spektrálních čar.\n\nV rámci výzkumu Slunce pak české centrum poskytuje podporu všem astronomům z Evropy a Chile.\n\nVlastní stavba soustavy radioteleskopů začala v roce 2004, ale dlouho před tím začaly hlavní světové astronomické organizace připravovat velké soustavy radioteleskopů pracujících na milimetrových vlnách (do té doby bylo pro tuto oblast k dispozici jen několik malých zařízení – všechny velké soustavy jako severoamerická Very Large Array pracují na centimetrových a delších vlnách). National Radio Astronomy Observatory (NRAO) v USA plánovala projekt Millimeter Array (MMA), který měl sestávat z 40 antén o průměru 8 m. Evropská jižní observatoř (ESO) navrhovala Large Southern Array (LSA) – 50 větších 16m radioteleskopů. Japonská National Astronomical Observatory of Japan (NAOJ) začala s projektem Large Millimeter/Submillimeter Array (LMSA), který měl zahrnovat podobný počet 10metrových antén, které by však byly schopny přijímat i submilimetrové vlny.\n\nBrzy však bylo zřejmé, že výstavba podobného zařízení není ve finančních ani dalších možnostech jedné organizace. Proto se tyto tři instituce rozhodly spojit a začaly hledat na Havajských ostrovech, v Novém Mexiku (USA), ve Francii a v severní Africe vhodné místo k postavení této observatoře. V roce 1995 byly zkoumány i vysokohorské plošiny v severním Chile, které se ukázaly jako nejvýhodnější.\n\nV roce 1999 podepsaly americká a evropská strana Memorandum o porozumění, ke kterému o dva roky později přistoupila i japonská organizace. \n\n\n"}
{"id": "587998", "url": "https://cs.wikipedia.org/wiki?curid=587998", "title": "Gumák", "text": "Gumák\n\nGumák může být:"}
{"id": "588002", "url": "https://cs.wikipedia.org/wiki?curid=588002", "title": "Temnospondyli", "text": "Temnospondyli\n\nTemnospondyli byla velmi rozšířená skupina primitivních pravěkých obojživelníků, žijících v období spodního karbonu až spodní křídy (asi před 350 až 100 miliony let) na území většiny dnešních kontinentů. \n\nDosahovali značného velikostního rozpětí, od malých forem zhruba velikosti mloka až po obří několik metrů dlouhé zástupce. Doba jejich rozkvětu spadá do přelomu prvohorní a druhohorní éry, v období jury a křídy již byli vytlačováni a postupně vymírali. Obvykle šlo o obojživelné formy, nalézáme však mezi nimi také plně vodní nebo naopak (téměř) plně suchozemské zástupce. Není jisté, zda vyhynuli zcela bez evolučních následovníků nebo byli předky některých dnešních vývojových linií.\n\nJedním z nejstarších nálezů této skupiny je část lebky jedince z Německa z období spodního karbonu. Mezi největší a geologicky nejmladší temnospondyly patřil australský \"Koolasuchus\", dosahující délky až 5 metrů. Stejně velký mohl být také \"Cyclotosaurus\", spolu s menším metoposaurem známý i z polského naleziště v Krasiejowě. Vůbec největším zástupcem však mohl být obří \"Mastodonsaurus\" s lebkou o délce až kolem 125 cm. Z území České republiky jsou známé dobře zachované fosilie mladoprvohorních rodů, jako byl \"Branchiosaurus\" nebo \"Cochleosaurus\".\n\n"}
{"id": "588003", "url": "https://cs.wikipedia.org/wiki?curid=588003", "title": "Žralok velrybář", "text": "Žralok velrybář\n\nŽralok velrybář (\"Carcharhinus obscurus\") je žralok z čeledi modrounovitých žijící v oblastech tropického a subtropického pásu po celém světě. V rámci své čeledi patří k největším žralokům. V průměru dorůstá délky 3,2 metru a hmotnosti 170 kg, největší exemplář měřil 4,2 metru a vážil 347 kg. Je velmi vyhledáván komerčními i sportovními rybáři kvůli ploutvím, masu, játrům, kůži a zubům. Proto a také kvůli jeho pomalé reprodukci ho Mezinárodní svaz ochrany přírody zařadil mezi ohrožené druhy.\n\nDospělí žraloci velrybáři se živí širokou škálou potravy, např. rybami, žraloky, rejnoky a hlavonožci, ale příležitostně i korýši, mořskými hvězdicemi, mechovkami, mořskými želvami, mořskými savci, mršinami a odpadky.\n\nTento živorodý druh má tříletý reprodukční cyklus; samicím se rodí 3–14 mladých po 22–24 měsíční březosti, po které následuje roční odpočinek, než se cyklus opakuje. Samice jsou schopné dlouhou dobu uchovávat spermie. Příležitostí k rozmnožování je totiž málo kvůli jejich kočovnému způsobu života a celkovému nízkému počtu. Žraloci velrybáři jsou jedni z nejpomaleji rostoucích a nejpozději dospívajících žraloků a dosahují pohlavní zralosti až okolo 20. roku života.\n\nFrancouzský přírodovědec Charles Alexandre Lesueur publikoval první vědecký popis žraloka velrybáře v roce 1818. Zařadil ho do rodu \"Squalus\" a dal mu druhové jméno \"obscurus\" (z latiny \"tmavý\"), podle jeho zbarvení. Další přírodovědci později zařadili tento druh do rodu \"Carcharhinus\". Lesueur neoznačil holotyp, ačkoliv pravděpodobně pracoval se žralokem chyceným v severoamerických vodách.\n\n"}
{"id": "588005", "url": "https://cs.wikipedia.org/wiki?curid=588005", "title": "Soupis aktiv a pasiv dědictví", "text": "Soupis aktiv a pasiv dědictví\n\nSoupis aktiv a pasiv dědictví je seznam, který vyhotovuje soud (soudní komisař) v řízení o dědictví po konkrétním zůstaviteli na základě jeho zjištění o zůstavitelově majetku a jeho dluzích. Soupis se provádí při jednání a je obsažen v protokolu o jednání. Člení se na dva oddíly:\n\nV každém oddíle jsou obsaženy jednotlivé položky majetku (jednotlivé dluhy) včetně obvyklé ceny dotyčné majetkové hodnoty (výší dotyčného dluhu).\n\nMezi aktiva může patřit například:\n\nNěkteré položky mohou být bez hodnoty, může se jednat například o movité věci bez realizační hodnoty nebo prakticky nevymahatelné pohledávky. Majetková práva autorská se neoceňují.\n\nZůstavitelovy dluhy se v soupisu označují zejména výší dluhu, označením věřitele a právním důvodem. U přiměřených nákladů spojených s pohřbem zůstavitele se uvede výše těchto nákladů a označení toho, kdo tyto náklady uhradil.\n"}
{"id": "588008", "url": "https://cs.wikipedia.org/wiki?curid=588008", "title": "Diamantové jezero", "text": "Diamantové jezero\n\nDiamantové jezero ( ) je jezero v provincii Mendoza v Argentině, blízko sopky Maipo.\n\nMá plochu 14,1 km a je jednou z největších zásobáren vody v provincii. Má ovšem 20 000× vyšší obsah arsenu než kolik je považováno za bezpečné z hlediska pití, a voda je také pětkrát slanější než voda v moři, proto jezero nikdy nezamrzá, ačkoliv jeho teplota je často nižší než teplota tuhnutí.\n\nPřestože extrémní podmínky jezerní vody nejsou k životu příliš přátelské, žijí v něm bakterie. Ty jsou zkoumány a od výzkumu se očekává další vhled jedna do historie života na Zemi, jednak do možnosti existence života na Marsu.\n"}
{"id": "588011", "url": "https://cs.wikipedia.org/wiki?curid=588011", "title": "Joachim Garraud", "text": "Joachim Garraud\n\nJoachim Garraud (* 1968, Nantes, Francie) je francouzský DJ, ale také remixer a producent, podílející se na produkci hvězd jako David Guetta, Geyster, Paul Johnson, Deep Dish, David Bowie, OMD, Kylie Minogue, Mylène Farmer, Cassius, Belamour, Kid Vicious, Saffron Hill, Culture Club, Ceronne nebo Moby.\n\n"}
{"id": "588017", "url": "https://cs.wikipedia.org/wiki?curid=588017", "title": "É", "text": "É\n\nÉ (minuskule é) je písmeno latinky. Nazývá se E s čárkou nebo v češtině dlouhé E. Nachází se afrikánštině, katalánštině, češtině, dánštině, nizozemštině, emilijštině, francouzštině, galicijštině, japonštině, maďarštině, islandštině, irštině, italštině, kašubštině, okcitánštině, lucemburštině, norštině, portugalštině, slovenštině, vietnamštině, španělštině, švédštině, skotské gaelštině a velštině. Používá se též v angličtině, kde však není v oficiální abecedě, ale pouze v přejatých slovech z francouzštiny. \n\nFunkce čárky nad e má vliv na výslovnost a liší se podle jazyka, například může označovat délku (čeština, maďarština), zavřenou (francouzština) nebo otevřenou (portugalština) výslovnost, přízvuk (italština) nebo tón (vietnamština, pchin-jin). Dříve se též používalo v grónštině, kde značilo krátké E před dvěma souhláskami.\n\nPísmeno se také používá v latinizované verzi názvu japonské značky Pokémon.\n"}
{"id": "588024", "url": "https://cs.wikipedia.org/wiki?curid=588024", "title": "Jiří Růžek (fotograf)", "text": "Jiří Růžek (fotograf)\n\nJiří Růžek (* 29. srpna 1967 v Litoměřicích) je český fotograf, věnující se převážně tvorbě uměleckého aktu.\n\nPochází z rodiny bez hlubšího uměleckého zázemí. Do svých sedmi let žil v Litoměřicích, potom se jeho rodina přestěhovala do nedaleké obce Libochovany, kde žil až do svých 22 let (1989), než nastoupil základní povinnou službu v armádě. Tam také prožil Sametovou revoluci. \nV letech 1981-1985 studoval obor Programování a výpočetní technika na Gymnáziu Josefa Jungmanna v Litoměřicích. Během studia i později hrál na baskytaru a zpíval v mnoha různých hudebních skupinách, zaměřených na rock, folk, jazz a podobně. Většinu jeho hudebního působení ale pokrývalo hraní po barech, tanečních zábavách a plesech. S aktivním hraním skončil poslední den roku 2005. \nV období 1983-1988 studoval obor Tvorba textu a scénáře na Lidové konzervatoři Praha (dnes Konzervatoř Jaroslava Ježka), mezi jeho vyučující patřili Jiří Suchý, Pavel Kopta, Marek Stašek, Dr. Ivan Vyskočil, Josef Brukner, Dr. Otakar Roubínek, Zdeněk Borovec, Drahoš Čadek a další.\n\nV roce 1995, ve věku 28 let, nasnímal sérii fotografií na CD rockové skupiny Please Don't Care. Ve stejné době požádal kamarádku Martinu Cyrkvovou, která měla zkušenosti s modelingem, aby mu stála modelem, na kterém by se začal učit fotografovat ženy. \n\nV roce 2004 se přestěhoval do Prahy. Žije s architektkou a fotografkou Ing. arch. Ludmilou Foblovou.\n\nNejčastěji bývá uváděn jako autor černobílých aktů, sám se popisuje jako autor nahých nebo polonahých portrétů. Přibližně od roku 2006 jsou jeho fotografie publikovány v českých i zahraničních tištěných nebo internetových médiích a jeho fotografie jsou součástí soukromých sbírek v různých zemích světa.\nV letech 2004 – 2005 spolupracoval na několika sériích bodypaintingu s chorvatskou výtvarnicí Teou Hatadi. Věnuje se také tvorbě anaglyfů.\nPrvní společná výstava byla v roce 2006 v 1. Holešovické kavárně v Praze, první samostatná o rok později tamtéž. \nV červenci 2009 získal za fotografii s názvem České středohoří (připomíná místo, kde se narodil) hlavní cenu v soutěži o nejlepší akt Akty X, pořádané časopisem Reflex. \n\nJe členem \"Syndikátu fotografů České republiky\", \"Svazu českých fotografů\" a \"České federace fotografických umění\".\n\n\n\n\n\n\n\n"}
{"id": "588033", "url": "https://cs.wikipedia.org/wiki?curid=588033", "title": "Johnny Knoxville", "text": "Johnny Knoxville\n\nJohnny Knoxville (* 11. březen 1971, Knoxville, USA, jako Philip John Clapp Jr.) je americký herec a komik.\n\nNarodil se Philipu a Lemoyně Clappovým v americkém Knoxvillu. Poté, co absolvoval \"South-Young High School\" v roce 1989, tak se přestěhoval do Kalifornie, aby se stal hercem. Doufal, že dostane nějakou větší hereckou příležitost, která však nepřišla, a tak začal psát články do několika magazínů a časopisů. Působil také na Americké Akademii Dramatických Umění, ovšem pouhé dva týdny. Nakonec se objevil v magazínu pro skateboardisty s názvem \"Big Brother\".\n\nPoprvé se ve filmu objevil v roce 1995, a to ve snímku \"Desert Blues\". O dva roky později si také zahrál v seriálu \"Tatík Hill a spol.\". V roce 2000 pak přišel projekt, který jej proslavil nejvíc a nastartoval jeho kariéru. Hudební televize MTV jej obsadila do bláznivé show s názvem \"Jackass\", na které se autorsky podílel, a ve které parta lidí provádí nebezpečné, často velmi brutální kousky. Show však měla úspěch a natočily se k ní i čtyři celovečerní filmy.\n\nNásledovalo několik filmových rolí. Objevil se v takových celovečerních filmech, ke kterým patří \"Muži v černém 2\", \"Velký průšvih\", \"Kráčející skála\", \"Cesta kolem světa za 80 dní\", \"Legendy z Dogtownu\" a \"Mistři hazardu\". V roce 2018 se připravuje nová komedie Action Point, kde si Johny Knoxville zahraje hlavní roli majitele nebezpečného zábavního parku.\n\nOd roku 1995 do roku 2007 byl ženatý. Jeho žena se jmenovala Melanie, se kterou má dceru Madison.\n\nV roce 2009 byl zatčen na letišti v Los Angeles pro podezření z držení granátu v prostoru letiště. Následující den byl propuštěn, když se zjistilo, že se jedná o komerční atrapu.\n\nV srpnu 2009 Knoxville oznámil, že se svou přítelkyní, Naomi Nelson, očekává potomka. Syn Rocko Akira Clapp se narodil 4 dny před Štědrým dnem toho roku.\n\n\n"}
{"id": "588035", "url": "https://cs.wikipedia.org/wiki?curid=588035", "title": "Právo, ekonomika, management", "text": "Právo, ekonomika, management\n\nPrávo, ekonomika, management je odborný právnický a ekonomický čtvrtletník věnovaný otázkám práva a ekonomie. Vychází od roku 2010. Časopis vydává nakladatelství KEY Publishing s.r.o. Ostrava. Vydávání časopisu řídí redakční rada, .\n\n\n"}
{"id": "588037", "url": "https://cs.wikipedia.org/wiki?curid=588037", "title": "Soupis na místě samém", "text": "Soupis na místě samém\n\nSoupis na místě samém je jedna z forem zajištění dědictví soudem (soudním komisařem) v dědickém řízení. Provádí se v domě, bytě nebo jiném prostoru a spočívá ve vyhotovení seznamu věcí, které se v místě konání soupisu nacházejí a přicházejí v úvahu k zařazení do aktiv dědictví po zůstaviteli.\n\nNehrozí-li nebezpečí z prodlení, musejí být o provedení soupisu na místě samém předem informováni známí účastníci řízení spolu s poučením, že soupisu mohou být přítomni. Nedostaví-li se k soupisu žádný z účastníků, lze soupis provést jen za přítomnosti vhodné a na věci nezúčastněné osoby.\n\nZ praktických důvodů zpravidla bývá při soupisu na místě samém provedeno rovněž ocenění sepsaných věcí za tím účelem přizvaným soudním znalcem.\n"}
{"id": "588038", "url": "https://cs.wikipedia.org/wiki?curid=588038", "title": "Timorim", "text": "Timorim\n\nTimorim ( תִּמּוֹרִים‎, v oficiálním přepisu do angličtiny Timmorim) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 80 metrů v pobřežní nížině, v regionu Šefela.\n\nObec se nachází 15 kilometrů od břehu Středozemního moře, cca 40 kilometrů jižně od centra Tel Avivu, cca 45 kilometrů jihozápadně od historického jádra Jeruzalému a 2 kilometry jihovýchodně od Kirjat Mal'achi. Timorim obývají Židé, přičemž osídlení v tomto regionu je etnicky převážně židovské.\n\nTimorim je na dopravní síť napojen pomocí dálnice číslo 40.\n\nTimorim byl založen v roce 1954. Šlo o součást osidlovací vlny, která následovala po válce za nezávislost v roce 1948, kdy region ovládla izraelská armáda a kdy došlo k vysídlení většiny zdejší arabské populace.\n\nZakladatelská osadnická skupina původně zbudovala roku 1947 vesnici Timorim v Dolní Galileji na severu dnešního Izraele, poblíž archeologické lokality Tel Šimron a nynější vesnice Timrat. Tvořili ji Židé z jižní Afriky a z Egypta. Roku 1954 se ale osadníci přesunuli do jižní části Izraele, do nynější lokality (původní prostor v Galileji pak později obsadila obec Timrat). Na vzniku osady se podíleli členové mládežnického hnutí ha-No'ar ha-cijoni.\n\nMístní ekonomika je založena na zemědělství. Na přelomu 20. a 21. století prošla vesnice stavebním rozšířením o nový rezidenční distrikt určený pro mladou generaci usedlíků z Timorim.\n\nJméno vesnice je inspirováno citátem z biblické Druhé knihy kronik 3,5 - „\"Velkou síň obložil cypřišovým dřevem a to pokryl výborným zlatem, na němž dal zhotovit palmy a řetízkové ozdoby\"“\n\nPodle údajů z roku 2014 tvořili naprostou většinu obyvatel v Timorim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 772 lidí. Během roku 2014 populace klesla o 2,2 %.\n\n\n"}
{"id": "588042", "url": "https://cs.wikipedia.org/wiki?curid=588042", "title": "Maigret", "text": "Maigret\n\nMaigret [\"mégre\"] je francouzské příjmení, které nosí tyto osobnosti:\n\n\n\n\n"}
{"id": "588043", "url": "https://cs.wikipedia.org/wiki?curid=588043", "title": "Zdeněk Škára", "text": "Zdeněk Škára\n\nZdeněk Škára (* 23. února 1950) je bývalý český házenkář, československý reprezentant a olympionik.\n\nZdeněk Škára začínal s házenou v Olomouci. Byl členem československého reprezentačního týmu, které se zúčastnilo Letních olympijských her v letech 1972 v Mnichově. Z Mnichova si odvezl stříbrnou olympijskou medaili, když hrál v jednom zápase československého týmu. Za tento úspěch byl vyznamenán titulem mistr sportu.\n\n"}
{"id": "588044", "url": "https://cs.wikipedia.org/wiki?curid=588044", "title": "Baseball na letních olympijských hrách", "text": "Baseball na letních olympijských hrách\n\nBaseball má na olympijských hrách dlouhou historii jako ukázkový sport (mezitím byl jako neolympijský sport pouze na prvním ročníku světových her v roce 1981). Olympijským sportem byl v letech 1992-2008 a prozatím je zařazen na program LOH 2020 v Tokiu.\n\nNa Letních olympijských hrách 1912 zvítězily USA nad pořádajícím Švédskem 13:3. Na Letních olympijských hrách 1936 proti sobě hrály dva americké týmy (USA A zvítězil nad USA B 6:5). Na Letních olympijských hrách 1952 hrály dva finské týmy pesäpallo (finský baseball). Na Letních olympijských hrách 1956 zvítězily USA nad pořádající Austrálií 11:5 a na Letních olympijských hrách 1964 zvítězily USA nad pořádajícím Japonskem 6:2. Na Letních olympijských hrách 1984 (hraných poprvé turnajově ve dvou čtyřčlenných skupinách) Japonsko ve finále porazilo USA 6:3 a na Letních olympijských hrách 1988 zvítězily USA ve finále nad Japonskem 5:3.\n\nBaseball se stal oficiálním olympijským sportem na Letních olympijských hrách 1992. Osm týmů složených výhradně z amatérů hrálo nejdříve každý s každým a poté následovala semifinálová a finálové utkání. Systém turnaje poté zůstal zachován pouze s jedinou velkou změnou povolující od Letních olympijských her 2000 start profesionálům.\n\nNa zasedání Mezinárodního olympijského výboru dne 7. července 2005 byl baseball spolu se softballem vyřazen z Letních olympijských her 2012 a stal se tak prvním vyřazeným sportem od Letních olympijských her 1936, kdy se naposledy představilo pólo. Poslední soutěž se hrála na Letních olympijských hrách 2008, kde zvítězila Jižní Korea. Dne 9. února 2006 bylo znovu potvrzeno, že se do programu olympijských her místo baseballu a softballu vrátí golf a ragby se sedmi hráči.\n\nV srpnu 2016 schválil Mezinárodní olympijský výbor znovupřijetí baseballu mezi olympijské sporty, což se však prozatím týká pouze LOH 2020 v Tokiu.\n"}
{"id": "588047", "url": "https://cs.wikipedia.org/wiki?curid=588047", "title": "Rumunská socialistická republika", "text": "Rumunská socialistická republika\n\nRumunská socialistická republika byl stát na území Rumunska, který existoval v letech 1965 – 1989, ve stejné době, kdy byla země součástí Varšavské smlouvy. Byl to jeden ze socialistických států ve Východním bloku, s vedoucí úlohou komunistické strany Rumunska, která byla nástupnická po Rumunské dělnické straně . Její předchůdkyní byla Republika lidová rumunská\n\nRumunsko vedl jako diktátor Nicolae Ceauşescu, který měl obrovskou moc. I když se ze začátku zdál jako liberální a zaváděl reformy, ukázal se jako neostalinista, který je zase rušil. Jakýkoliv odpor ničila Rumunská tajná služba Securitate.\n\nV Rumunsku byla aktivní represivní politika vůči národnostním menšinám, především Maďarům a Němcům. Oficiálně se mohli přihlásit pouze jako Rumunovi maďarského, či německého původu. Na hranicích s Jugoslávií a Maďarskem byly zbudovány pohraniční zátarasy ve snaze zmírnit případné vlny nelegálních běženců do sousedních zemí.\n\nI když se ze začátku vedlo Rumunsku dobře, v roce 1979 přišel druhý ropný šok a nebylo schopné splácet velké půjčky. Muselo tak přijmout opatření, která znamenala snížení výdajů. V následujících letech se na všem šetřilo - např. bylo rolníkům doporučováno nekupovat traktory a nákladní automobily, ale používat koni tažené vozíky. Škrtalo se také ve zdravotnictví, kultuře, vědě, vzdělání a bytové kultury. V důsledku zvýšení vývozů, které byly zavedeny ve snaze splatit dluhy, zely pulty prázdnotou a občan si nemohl koupit za měsíc víc benzínu, než 30 litrů.\n\nRumuni toho měli dost a tak v roce 1989 svrhli Ceauseşcův režim a diktátora i s jeho ženou krutě odsoudili.\n\n"}
{"id": "588049", "url": "https://cs.wikipedia.org/wiki?curid=588049", "title": "Alice Greczyn", "text": "Alice Greczyn\n\nAlice Hannah Meiqui Greczyn (* 6. únor 1986, Walnut Creek, Kalifornie, USA) je americká herečka.\n\nPoprvé se ve filmu objevila v roce 2004, a to konkrétně ve snímku \"Konec snění\", kde se objevili například i Alexa Vega nebo Steve Carell.\n\nObjevila se také ve filmech \"Tlustý Albert\", \"Mistři hazardu\", \"Houbičky\", \"Noc v domě hrůzy\", \"Exit Speed\" nebo \"Sex Drive\".\n\nProslavila se však především díky seriálovým rolím. K těm hlavním patří role v seriálech \"Quintuplets\", \"Windfall\", \"Privileged\" a \"Lincoln Heights\".\n\nV roce 2011 se objevila ve třech dílech seriálu \"Make It or Break It.\" Během let 2011 až 2013 hrála jednu z hlavních rolí v seriálu \"The Lying Game.\" V roce 2015 se připojila k obsazení seriálu \"Mladí a neklidní.\"\n\nNarodila se ve Walnut Creek a žije v Hollywoodu. K zájmům patří vaření a poznávání cizích kultur. Je evropsko-asijského původu.\n\nOd roku 2014 chodí s hercem Greyem Damonem.\n\n"}
{"id": "588050", "url": "https://cs.wikipedia.org/wiki?curid=588050", "title": "We No Speak Americano", "text": "We No Speak Americano\n\nWe No Speak Americano je píseň australské skupiny Yolanda Be Cool a producenta DCUP. Produkce se ujal producent Johnson Peterson. Píseň je sampl písně „Tu vuò fà l'americano“ od Renato Carosone z roku 1956.\n"}
{"id": "588053", "url": "https://cs.wikipedia.org/wiki?curid=588053", "title": "Ječmeniště", "text": "Ječmeniště\n\nJečmeniště (německy \"Gerstenfeld\") je katastrální území, základní sídelní jednotka a zaniklá obec, rozkládající se na jihu Moravy u hranice s rakouskou spolkovou zemí Dolní Rakousy. Katastrální území Ječmeniště o rozloze 236,76 ha je součástí obce Vrbovec.\n\nVesnice ležela v kopcovitém terénu 216 m n. m. Jižně od někdejší vsi protéká Ječmenišťský potok. Místo pro vznik obce nebylo vybráno náhodou. Nová osada vznikla na cestě spojující Dyjákovičky na moravské straně a Seefeldem na straně rakouské přesně na zemské hranici mezi těmito historickými zeměmi.\n\nOblast má velmi teplé klima, které napomohlo k tvorbě specifických rostlinných společenstev. Například je to jediná oblast na Znojemsku, kde roste mandloň nízká. V rámci projektu Natura 2000 se tak řadí Ječmeniště mezi evropsky významné lokality.\n\nNa příkaz římskoněmeckého císaře Josefa II. zanikla v roce 1784 v Rakousku téměř polovina z 1 200 klášterů. Osada Ječmeniště vznikla roku 1787 na pozemcích zrušeného Louckého kláštera. Osada Gerstenfeld byla nazvána podle inženýra von Gerstena, který rozděloval pozemky zrušeného dvora. Český název Ječmeniště je doslovným překladem německého názvu. Zpočátku se zde usadilo 24 kolonistů ze Strachotic. Vesnice se začala rozrůstat, jak lze vyčíst z následujících čísel. Roku 1834 měla osada 35 domů se 150 obyvateli, roku 1890 40 domů s 230 obyvateli, roku 1900 zde žilo 262 obyvatel. Roku 1886 zde byla zřízena škola, kterou roku 1901 navštěvovalo 43 dětí. Fungovali zde kovář, švec, obchod a dvě hospody. V průběhu historie zažila obec i několik živelných katastrof. V roce 1849 z většiny vyhořela, v letech 1834, 1854 a 1888 se obcí prohnala povodeň. Mnoho obyvatel vesnice zemřelo při epidemii cholery v letech 1833 a 1866. První světová válka si vyžádala život 27 místních rodáků, druhá světová válka 15.\n\nJečmeniště bylo (a dosud je) proslulé kvalitním vínem. Roku 1860 byla severovýchodně od vsi postavena na zdejším Ovčím vrchu vinohradnická búda s vyhlídkou, zvaná Lampelberg. Roku 1861 zde pro jaroslavický zámek založil inspektor L. Queiss vinohrady. V dobách první republiky měla obec Ječmeniště přibližně 250 obyvatel. Byla zde postavena budova finanční stráže a útulek pro chudé. Po mnichovské dohodě byla obec zabrána nacistickým Německem a v jeho rámci začleněna do zemského hejtmanství Dolní Podunají; krátce na to se stala součástí říšské župy Dolní Podunají. Vesnice měla před koncem druhé světové války 63 domů.\n\nPo porážce nacistického Německa v roce 1945 přišly do vesnice Revoluční gardy a začaly se zatýkáním a násilným vysídlováním místních Němců. Mnoho obyvatel tak prchlo do nedalekého Rakouska. Zbytek obyvatel (142 lidí) byl následně odsunut v roce 1946 do západního Německa. Do vesnice se nastěhovalo v rámci osídlování pohraničí několik českých rodin. Jelikož Ječmeniště leželo přímo na hranici s Rakouskem, bylo komunistickým režimem rozhodnuto, že bude ves zařazena do tzv. zakázaného pohraničního pásma a dojde k jejímu zániku. Na jaře 1952 byla obec vysídlena a následně z většiny zbourána. Místní kaple přišla o svou věž, která byla ubourána, a ze zbytku objektu se stal sklad nářadí. Budovu finanční stráže zabrala pohraniční stráž.\n\nZe zástavby obce se zachovala malá kaple u silnice, kaple Panny Marie Pomocné a budova bývalé finanční stráže, která je využívána jako penzion a restaurace Jelení farma. Nad zaniklou vsí strojí novogotický Lampelberg.\n\n"}
{"id": "588055", "url": "https://cs.wikipedia.org/wiki?curid=588055", "title": "Steve Lemme", "text": "Steve Lemme\n\nSteve Lemme (*13. listopad 1968, New York, USA) je americký herec, scenárista a producent.\n\nOd roku 1996 je členem komické skupiny \"Broken Lizard\", do které patří i režisér Jay Chandrasekhar, který ho často obsazuje do svých filmů, tím nejznámějším je film \"Mistři hazardu\", kde hrál po boku s Johnny Knoxvillem a Seannem Williamem Scottem.\n\nObjevil se také ve filmech \"Superpoldové\", \"Klub hrůzy\" nebo \"The Slammin´ Salmon\".\n\nMá původ z Argentiny.\n\n\n"}
{"id": "588057", "url": "https://cs.wikipedia.org/wiki?curid=588057", "title": "FC Torpedo Kutaisi", "text": "FC Torpedo Kutaisi\n\nFC Torpedo Kutaisi je gruzínský fotbalový klub z druhého největšího města Gruzie Kutaisi.\nSvé zápasy Torpedo hraje na stadionu Givi Kaladzeho, který má kapacitu 14 700 diváků. Klub vznikl roku 1946. Roku 1962 poprvé postoupil do 1. ligy tehdejšího Sovětského svazu. Po osamostatnění Gruzie klub přijal název FC Kutaisi a patřil k nejlepším v zemi. Po roce 2005 se však dostal do krize, která málem skončila zánikem klubu. Až roku 2010, za přispění největší gruzínské olejářské firmy Wissum Petroleum byl klub znovuvzkříšen a přijal také původní název Torpedo.Klub se stal mistrem Gruzie v letech 2000, 2001 a 2002.\nV dobách největší slávy, od roku 1999 do roku 2005 hrával klub pravidelně evropské poháry, avšak bez větších úspěchů. Jednou vypadl v 1. kole a dvakrát v 1. předkole Poháru UEFA a třikrát vypadl z 2. předkola Ligy mistrů.\n\n"}
{"id": "588069", "url": "https://cs.wikipedia.org/wiki?curid=588069", "title": "Jiří Růžek", "text": "Jiří Růžek\n\nJméno a příjmení Jiří Růžek označuje více osobností:\n\n"}
{"id": "588070", "url": "https://cs.wikipedia.org/wiki?curid=588070", "title": "Ringys (přítok Tenenysu)", "text": "Ringys (přítok Tenenysu)\n\nRingys je říčka v západní Litvě, v Žemaitsku, v okrese Šilutė, pravý přítok Tenenysu.\n\nPramení ve vsi Būdviečai, 8 km na od obce Teneniai (okres Šilutė). Teče zpočátku na západ, za vsi Būdviečai se stáčí ostře na jih, potom směrem na západ a poté opět na jih. Vlévá se do řeky Tenenys 45,6 km od jejího ústí do řeky Minija, u vsi Juškaičiai, 12 km na jihovýchod od Švėkšny (okres Šilutė). Říčka protéká málo obydlenou lesnatou oblastí.\n\nŘíčka nemá významnější přítoky.\n"}
{"id": "588072", "url": "https://cs.wikipedia.org/wiki?curid=588072", "title": "Michael Weston", "text": "Michael Weston\n\nMichael Weston (*25. říjen 1973, New York, USA) je americký herec.\n\nNarodil se jako Michael Rubinstein v New Yorku. Je synem herců Johna Rubinsteina a Judi West. Je také vnukem klavírního virtuóza Arthura Rubinsteina a pravnukem Emila Młynarského, polského světoznámého dirigenta. V roce 2000 si změnil příjmení na \"Weston\", jelikož ve Screen Actors Guild, jejíž je členem, už v tu dobu byl také členem člověk s jménem Michael Rubinstein.\n\nPoprvé se v roce 1999 objevil v malé roli seriálu \"NightMan\". Seriálům se věnuje dodnes, objevil se také například v seriálech \"Odpočívej v pokoji\", \"Můj přítel Monk\", \"Dr.House\" nebo \"Agentura Jasno\".\n\nHrál v několika kritikou úspěšných i méně úspěšných, avšak známých filmech, ke kterým patří \"Chci tě poznat\", \"Hartova válka\" (natáčena v Česku), \"Procitnutí v Garden State\", \"Poslední polibek\", \"Mistři hazardu\" nebo \"Na odstřel\".\n\n\n"}
{"id": "588074", "url": "https://cs.wikipedia.org/wiki?curid=588074", "title": "Makara", "text": "Makara\n\nMakara je mýtické stvoření z oblasti hinduistické mytologie, které vystupuje jako váhana („jízdní zvíře“) Gangy a Varuny. Mimo to makara figuruje na praporci Kámy, boha lásky a milostné touhy (odtud jeho jméno Makaradhvadža).\n\nMakara bývá tradičně považována za vodního živočicha a některé tradice makaru považují za krokodýla, žraloka či delfínovce ganžského. Naproti tomu jiné tradice vyobrazují makaru jako rybu se sloní hlavou. V hinduistickém zvěrokruhu makara představuje Kozoroha.\n\nMakara bývá často používána coby dekorativní prvek v hinduistické i buddhistické architektuře; vyobrazení makar se mimo jiné nachází na jedné ze vstupních bran v Sáňčí.\n\nPodle některých kryptozoologů může mít postava makary předlohu v živočichovi přezdívaném Trunko, který měl být pozorován v roce 1924 v Indickém oceánu u pobřeží Jihoafrické republiky.\n\n"}
{"id": "588077", "url": "https://cs.wikipedia.org/wiki?curid=588077", "title": "Hildegard Körnerová", "text": "Hildegard Körnerová\n\nHildegard Körnerová rozená Ullrichová (* 20. prosince 1959, Urnshausen, Durynsko) je bývalá východoněmecká atletka, běžkyně, jejíž specializací byly střední tratě.\n\nPrvní mezinárodní úspěch si připsala v roce 1975 na juniorském mistrovství Evropy v Athénách, kde skončila v běhu na 800 metrů ve finále na čtvrtém místě. Na následujícím ME juniorů 1977 v Doněcku vybojovala na stejné trati stříbrnou medaili. V roce 1978 doběhla na evropském šampionátu v Praze na pátém místě.\n\nPátá skončila také na letních olympijských hrách v Moskvě v roce 1980. O rok později se stala ve francouzském Grenoble halovou mistryní Evropy v běhu na 800 metrů, když trať zvládla v čase 2:00,94. Na ME v atletice 1982 v Athénách vybojovala ve finále výkonem 1:58,19 páté místo. V roce 1987 získala na druhém světovém šampionátu v Římě stříbrnou medaili v běhu na 1500 metrů.\n\n"}
{"id": "588079", "url": "https://cs.wikipedia.org/wiki?curid=588079", "title": "Chevrolet Silverado", "text": "Chevrolet Silverado\n\nChevrolet Silverado (společně se sesterským GMC Sierra) je lehký nákladní pickup od General Motors.\n\nModel Silverado je nástupcem Chevroletu C/K, zatímco GMC Sierra je nástupcem GMC C/K. V podstatě se jedná o shodná vozidla, ale modely GMC mohou být luxusněji vybaveny, zatímco modely Chevroletu jsou určeny spíše jako levnější varianta.\n\nVozidla se vyrábí v mnoha verzích – kabiny mohou být krátké, prodloužené nebo dvojité. Je nabízeno také mnoho rozvorů, přičemž jsou vozidla dělena na 2 hmotnostní skupiny: lehké užitkové (half ton) a těžké užitkové (heavy duty). Speciální aplikací jsou vojenská vozidla pod označení Milverado.\n\nLehká varianta tohoto amerického trucku je vyráběna od roku 1998, těžší pak od roku 2001. V roce 2007 je nahradila řada GMT900.\n\nDruhá generace modelu Silverado/Sierra vstoupila do výroby v roce 2007. Má nový vzhled exteriéru i interiéru, změněný rám a odpružení. Omlazena byla také paleta motorů, která sestává zejména z vznětových motorů V8. Nové Silverado získalo cenu \"North American Truck of the Year Award\" za rok 2007 a ocenění \"Truck of the Year\" od časopisu Motor Trend v tentýž roce.\n\nOd roku 2008 jsou v USA a Kanadě k dispozici pouze automatické převodovky, manuál už je nabízen jen ve spojení s V6 pro mexický trh.\n\nVozidla jsou standardně dodávána s ABS. V roce 2007 prošlo Silverado NHTSA crash testy:\n\nProdeje v Americe zobrazuje následující tabulka: \n\n"}
{"id": "588081", "url": "https://cs.wikipedia.org/wiki?curid=588081", "title": "2012 (It Ain't the End)", "text": "2012 (It Ain't the End)\n\n„2012 (It Ain't the End)“ je píseň britského R&B zpěváka Jay Seana. Píseň pochází z jeho čtvrtého studiového alba Freeze Time. Produkce se ujali producenti J Remy a Bobbybass. S touto písní mu vypomohla americká hip-hopová zpěvačka Nicki Minaj.\n"}
{"id": "588086", "url": "https://cs.wikipedia.org/wiki?curid=588086", "title": "Michael Roof", "text": "Michael Roof\n\nMichael Roof (* 24. listopadu 1976, Tampa, USA – 9. června 2009, Snellville, USA) byl americký herec.\n\nNarodil se v nemocnici ve vojenské základně Air Force v Tampě Michaelu a Jean Roofovým. Roof měl dva bratry, Dereka a Donnyho, a dvě sestry, Megan a Kim.\n\nV roce 2000 účinkoval v komediálních skečích na stanici WB Network s názvem \"Hype\". Natáčení však bylo zrušeno po první sezoně. Následně se odstěhoval do Hollywoodu, aby zkusil filmovou kariéru.\n\nByl obsazován do velkých amerických a mnohdy úspěšných filmů, ke kterým patří \"Černý jestřáb sestřelen\", \"Mistři hazardu\" nebo \"xXx\".\n\nÚčinkoval také v televizní reality show, ve které účinkoval spolu se svým otcem a strýcem. Poté, co bylo natáčení ukončeno, odstěhoval se svou ženou Megan a svými syny Seanem, Jacksonem a Chasem do Georgie.\n\nBrzy ráno, 9. června 2009, Megan Roof oznámila na policii, že pohřešuje svého manžela. Ten byl ještě ten den nalezen v parku v městečku Snellville mrtev, když spáchal sebevraždu oběšením na stromě.\n\n\n"}
{"id": "588095", "url": "https://cs.wikipedia.org/wiki?curid=588095", "title": "Hřbitov Calvaire", "text": "Hřbitov Calvaire\n\nHřbitov Calvaire (francouzsky \"Cimetière du Calvaire\") je malý pařížský hřbitov, který se nachází na vrcholku kopce Montmartre u kostela Saint-Pierre de Montmartre. Je jedním z posledních dvou hřbitovů v Paříži (vedle hřbitova Charonne), které se rozkládají u farního kostela. Jeho rozloha činí přibližně 600 m, což z něj činí nejmenší ze všech veřejných hřbitovů v Paříži (menší je už jen soukromý hřbitov portugalských židů). Je zde 87 hrobů.\n\nHřbitov u kostela Saint-Pierre de Montmartre byl oficiálně založen v roce 1688. Během Francouzské revoluce byl hřbitov zcela vypleněn. Byl součástí královského opatství Montmartre, které bylo zcela zrušeno a zbyl z něj pouze kostel Saint-Pierre de Montmartre. Hřbitov byl obnoven v roce 1801 pro pohřbívání místních obyvatel. V roce 1831 byl definitivně uzavřen v souvislosti s vytvořením nedalekého hřbitova Saint-Vincent.\n\nZ významných osobností jsou zde pohřbeni:\n"}
{"id": "588097", "url": "https://cs.wikipedia.org/wiki?curid=588097", "title": "Hřbitov Saint-Vincent", "text": "Hřbitov Saint-Vincent\n\nHřbitov Saint-Vincent (francouzsky \"Cimetière Saint-Vincent\") je malý pařížský hřbitov, který se nachází na Montmartru v 18. obvodu v ulici \"Rue Lucien-Gaulard\". Byl otevřen 5. ledna 1831. Má rozlohu 0,59 ha a je zde 920 hřbitovních koncesí.\n\n\n"}
{"id": "588098", "url": "https://cs.wikipedia.org/wiki?curid=588098", "title": "Your Love", "text": "Your Love\n\n\"Your Love\" je píseň americké hip-hopové zpěvačky Nicki Minaj. Píseň pochází z jejího debutového alba \"Pink Friday\". Produkce se ujali producenti David Freeman a Andrew Wansel.\n"}
{"id": "588100", "url": "https://cs.wikipedia.org/wiki?curid=588100", "title": "Hřbitov Charonne", "text": "Hřbitov Charonne\n\nHřbitov Charonne (francouzsky \"Cimetière de Charonne\") je malý pařížský hřbitov, který se nachází ve čtvrti Charonne ve 20. obvodu u kostela Saint-Germain-de-Charonne. Spolu se hřbitovem Calvaire jsou posledními dvěma hřbitovy v Paříži, které se rozkládají u farního kostela. Jeho rozloha činí 0,41 ha a je zde asi 650 hrobek.\nHřbitov byl založen u středověkého kostela Saint-Germain-de-Charonne a je nejspíš starý jako kostel. Hřbitov byl uzavřen 12. června 1804, kdy bylo zakázáno pohřbívat uvnitř měst a obcí, nicméně občas se i zde konají pohřby.\n\nZ významných osobností jsou zde pohřbeni:\n"}
{"id": "588103", "url": "https://cs.wikipedia.org/wiki?curid=588103", "title": "Hřbitov Sainte-Marguerite", "text": "Hřbitov Sainte-Marguerite\n\nHřbitov Sainte-Marguerite (francouzsky \"Cimetière Sainte-Marguerite\") je zaniklý pařížský hřbitov. Byl založen během Francouzské revoluce pro pohřbívání osob popravených gilotinou na náměstí Place de la Bastille od 9. do 12. června 1794 a pro první popravené na náměstí \"Place du Trône Renversé\" (dnešní Place de la Nation) než byla jejich těla pohřbívána na hřbitově Picpus. Jednalo se o 73 osob. Nacházel se mezi Paříží a tehdejší obcí Charonne v místě dnešní ulice \"Rue Saint-Bernard\" u kostela Sainte-Marguerite v 11. obvodu. Pravděpodobně byl na tomto hřbitově dne 10. června 1795 pohřben Ludvík XVII.\n"}
{"id": "588106", "url": "https://cs.wikipedia.org/wiki?curid=588106", "title": "Softball na letních olympijských hrách", "text": "Softball na letních olympijských hrách\n\nSoftball byl do olympijského programu uveden jako (pouze ženský) sport na olympijských hrách 1996. Dne 11. července 2005 odhlasoval Mezinárodní olympijský výbor vypustit baseball a softball z programu olympijských her 2012. Toto rozhodnutí bylo znovu potvrzeno dne 9. února 2006. V srpnu 2009 bylo na zasedání Mezinárodního olympijského výboru v Berlíně oficiálně rozhodnuto, že softball nebude součástí olympijských her 2016.\n\nV srpnu 2016 schválil Mezinárodní olympijský výbor znovupřijetí softballu mezi olympijské sporty, což se však prozatím týká pouze LOH 2020 v Tokiu.\n"}
{"id": "588115", "url": "https://cs.wikipedia.org/wiki?curid=588115", "title": "Ringys", "text": "Ringys\n\nNázev Ringys může znamenat:\n\n\n"}
{"id": "588122", "url": "https://cs.wikipedia.org/wiki?curid=588122", "title": "Juninho Pernambucano", "text": "Juninho Pernambucano\n\nJuninho Pernambucano (* 30. ledna 1975, Recife, Brazílie) je bývalý brazilský fotbalový záložník, který naposledy hrál za brazilský klub CR Vasco da Gama. Byl znám svou přesnou prudkou střelou z dálky. Patřil mezi nejlepší střelce volných přímých kopů. Z přímých kopů dal nemálo gólů, ze střední i velké vzdálenosti, gól z největší vzdálenosti byl ze 45 m (proti Barceloně v roce 2007). S Olympique Lyonnais vyhrál 7 po sobě jdoucích titulů v Ligue 1.\n\nZačátkem února 2014 oznámil konec aktivní kariéry.\n\nJuninho začal svou kariéru v týmu Sport Recife a rychle se umístil jako vycházející hvězdy brazilského fotbalu. Poté, co vyhrál 2 tituly se Sport Recife, stěhoval se do CR Vasco da Gama. V roce 1995 získal několik trofejí s tímto klubem včetně titulu v brazilské první lize v letech 1997 a 2000, Copa Libertadores v roce 1998, Copa Mercosur v roce 2000. V tomtéž roce obdržel i cenu Bola de Prata (brazilský Stříbrný míč) – ocenění pro nejlepšího střelce brazilské ligy. V té době byl součástí silného týmu s hráči jako Romário, Edmundo a Juninho Paulista.\n\nV roce 2001 se odstěhoval do Francie, kde hrál za Olympique Lyonnais. byl součástí veleúspěšného týmu Lyonu, který na začátku milénia sbíral jednu trofej za druhou. Před jeho příchodem Lyon nikdy nevyhrál nejvyšší francouzskou ligu. Hned první rok se to Juninhovi podařilo, a následně 7 sezón v řadě. V Lyonu byl obzvláště ceněn pro jeho přesné, pestré a silné přímé kopy. Byl považován za jednoho z nejlepších exekutorů přímých kopů všech dob, navíc proslul i jako vynikající rozehrávač, který přihrál na mnoho gólů. Jeho vůdcovské schopnosti mu zaručily udělení kapitánské pásky.\n\nDne 26. května 2009 Juninho oznámil, že opustí Lyon na konci sezóny jako volný hráč. Předseda Lyonu Jean-Michel Aulas vysvětlil médiím, že klub a Juninho se domluvili na zrušení posledního roku smlouvy. Během tiskové konference Juninho seděl vedle Aulase a opustil tiskovou konferenci, aniž by řekl jediné slovo.\n\nDne 17. června 2009 Juninho podepsal dvouletý kontrakt s katarským klubem Al-Gharafa za poplatek ve výši 2,5 mil €. V jeho první sezóně se stal kapitánem mužstva. S ním katarský tým vyhrál Qatari Stars Cup a Qatar Crown Prince Cup a Juninho obdržel ocenění „hráč roku“ od Katarské fotbalové asociace.\n\nDne 27. dubna 2011 se Juninho vrátil do svého bývalého klubu v Brazílii. První gól vstřelil hned v prvním zápase z přímého kopu. Začátkem února 2014 oznámil konec aktivní kariéry.\n\nZa reprezentaci Juninho hrál 7 let od roku 1999. Skončil reprezentační kariéru, aby uvolnil místo mladým talentům. Byl několikrát nominován na ocenění FIFA – světového hráče roku a Zlatý míč, ale nevyhrál je.\n\n Sport Recife\n\n\n\n\n Brazílie\n\n\n"}
{"id": "588138", "url": "https://cs.wikipedia.org/wiki?curid=588138", "title": "Bříza ojcovská", "text": "Bříza ojcovská\n\nBříza ojcovská (\"Betula oycoviensis\") je vzácný druh rodu bříza. V Česku roste jen na dvou místech.\n\nPřiznání statutu rod bříze ojcovské není jednoznačné. Někdy je uváděna jako\" Betula pendula\" var. \"oycoviensis\", jindy jako \"Betula pendula\" subsp. \"oycoviensis\", někdy je druh \"Betula pendula\" uváděn jako provizorní.\n\nBříza ojcovská je taxon hybridního původu, který vznikl křížením druhů bříza bělokorá (\"Betula pendula\") Roth a \"Betula szaferi\" Jent.-Szaf. ex Staszk., přitom \"Betula szaferi\" z přírody zcela vymizela.\n\nPřestože byla původně považována za polský endemit, vyskytuje se v Česku, Polsku, na Slovensku, v Bělorusku, Litvě, na Ukrajině, v Rusku, Rumunsku a ve Švédsku. Její původní lokalita je součástí Ojcowskiego parku narodowego v Polsku.\n\nV Česku se donedávna jediné exempláře břízy ojcovské vyskytovaly v chráněném území (přírodní památce) Lokalita břízy ojcovské u Volyně. Ta se nachází na katastrálním území malé vesnice Volyně u města Výsluní v okrese Chomutov. Roste tam 16 jedinců roztroušeně na staré pastvině, 5 na rozhraní lesa a louky a 2 na kamenitém prostranství v lese. Fotografie těchto stromů jsou zde. Na podzim roku 2016 byly další tři exempláře objeveny v Podkrušnohorském zooparku v Chomutově. Přesné místo výskytu je skanzen Stará Ves vedle větrného mlýna.\n\nBříza ojcovská mívá nevyrovnaný vzrůst, bývá to keř vysoký do 5 m nebo stromová forma dosahující výšky 8, maximálně 15 m. Keře zavětvené k zemi mají obloukovitě odstávající větve, které jsou hustě žláznaté a bradavčité. Kůra mladých stromů je bílá s příčnými pruhy, u starších stromů je ve spodní části křivolakého a často větveného kmene hluboce rozpraskaná. Starší větve jsou šedobílé, mladé prýty jsou červenavě hnědé.\n\nListy s řapíky dlouhými 1 až 1,5 cm vyrůstají na brachyblastech, na jednom jich bývá 4 až 6. Čepele listů jsou okrouhle vejčité až kosočtverečné, na bázi klínovité, zašpičatělé, dvojitě nebo jednoduše ostře zubaté. Jsou mnohem menší než u ostatních bříz, jen 1,5 až 4 cm dlouhé a 1 až 3 cm široké s 5 až 6 páry žilek.\n\nKvěty jsou jednopohlavné, stromy i keře jsou jednodomé. Samčí květy vyrůstají po 2 až 3 na konci přímých větviček, samičí na postranních větvičkách. Jehnědy na stopkách 10 až 15 mm dlouhých přezimují. Rozkvétá v dubnu a květnu, plodem jsou okřídlené nažky s jedním semenem.\n\nJe světlomilná, roste často společně s břízou bělokorou. Dává přednost osluněným jižním svahům, půdě vysychavé, jílovité a kamenité. Vyskytuje se nejčastěji ve 3. dubovo-bukovým (suprakolinním) a 4. bukovým (submontánním) vegetačním stupni.\n\nV Česku je tento druh hodnocen jako kriticky ohrožený druh C1. Z celosvětového pohledu je bříza ojcovská posuzována jako zranitelný druh.\n"}
{"id": "588145", "url": "https://cs.wikipedia.org/wiki?curid=588145", "title": "Jílková", "text": "Jílková\n\nPříjmení Jílková označuje více osobností:\n\n\n"}
{"id": "588146", "url": "https://cs.wikipedia.org/wiki?curid=588146", "title": "Fyziognomie", "text": "Fyziognomie\n\nFyziognomie nebo fyziognomika je nevědecká nauka, podle níž lze podle vzhledu, zvláště obličeje člověka rozpoznat jeho povahu a vlohy. Úzce souvisí s frenologií, která zkoumá tvar mozkové části lebky. Fyziognomie existovala již od starověku, zvláště v Řecku, v 18. století ji značně popularizoval švýcarský básník Johann Kaspar Lavater. Ve 20. století byla vesměs uznána jako pavěda a v moderní psychologii se neuplatňuje.\n\n"}
{"id": "588149", "url": "https://cs.wikipedia.org/wiki?curid=588149", "title": "Central European Journal of Mathematics", "text": "Central European Journal of Mathematics\n\nCentral European Journal of Mathematics je recenzovaný vědecký časopis zabývající se všemi oblastmi matematiky. Vychází jednou za dva měsíce. Byl založen v roce 2003 a je vydáván společností Versita ve spolupráci se Springer-Verlag GmbH.\n\nČasopis je zahrnut v následujících databázích: Science Citation Index Expanded, Current Contents/Physical, Chemical & Earth Sciences (CC/PC&ES), Mathematical Reviews, Zentralblatt MATH a Scopus. Podle Journal Citation Reports získal časopis v roce 2010 impaktní faktor 0.581.\n\nČasopis byl řízen následujícími vedoucími redaktory:\n\n"}
{"id": "588152", "url": "https://cs.wikipedia.org/wiki?curid=588152", "title": "Seznam opatů zábrdovického kláštera", "text": "Seznam opatů zábrdovického kláštera\n\nToto je seznam opatů zábrdovického kláštera. Zábrdovický klášter byl založen počátkem 13. století, kdy sem přišli premonstráti ze Strahova. Zrušen byl v roce 1784. Seznam uvádí přehled doložených opatů v době existence kláštera.\n\n\n"}
{"id": "588154", "url": "https://cs.wikipedia.org/wiki?curid=588154", "title": "Ismaël Bangoura", "text": "Ismaël Bangoura\n\nIsmaël Bangoura (* 2. leden 1985) je guinejský fotbalový útočník a reprezentant, který v současnosti působí v saúdskoarabském klubu Al Raed FC.\n\n"}
{"id": "588156", "url": "https://cs.wikipedia.org/wiki?curid=588156", "title": "Caipirinha", "text": "Caipirinha\n\nCaipirinha je brazilský národní koktejl složený z Cachaçy, třtinového cukru a limety.\n\nO historii tohoto nápoje je známo jen málo. Nejpravděpodobněji vznikl v São Paulu a byl považován za mocný lék proti chřipce.\n\nJméno Caipirinha vychází ze slova Caipira, kterým se odkazuje na někoho z venkova, doslova venkovan nebo křupan. Tento výraz má původ v domorodém slově kaapira, které v jazyce Tupi znamená „ten, kdo seká křoví“.\n\nNakrájené limetky rozmačkáme ve sklenici, přidáme třtinový cukr (cca 1 lžička), zalijeme 5 cl cachaçy a sklenici naplníme rozdrceným ledem.\n\n\n"}
{"id": "588157", "url": "https://cs.wikipedia.org/wiki?curid=588157", "title": "Kukufeldia", "text": "Kukufeldia\n\nKukufeldia byl rod býložravého ornitopodního dinosaura, který žil v období spodní křídy. Jeho pozůstatky byly popsány již roku 1848 Gideonem A. Mantellem v souvrství Wealden na jihu Anglie (nedaleko Cuckfieldu v Západním Sussexu). Téměř kompletní pravá čelistní kost (NHMUK 28660) byla v roce 2010 identifikována jako fosilie dosud neznámého iguanodontního dinosaura. Původní druh \"Iguanodon anglicus\" byl tedy překlasifikován jako typový druh \"Kukufeldia tilgatensis\".\n\n"}
{"id": "588162", "url": "https://cs.wikipedia.org/wiki?curid=588162", "title": "Václav Kratochvíl", "text": "Václav Kratochvíl\n\nVáclav Kratochvíl (24. června 1820 Mlčechvosty – 4. srpna 1893 Lounky) byl český statkář, regionální politik a organizátor veřejného života na Roudnicku.\n\nPo absolvování hlavní školy v Litoměřicích začal v roce 1839 hospodařit na statku manželky v Lounkách. Roku 1854 koupil statek v obci Chodouny. Snažil se o zavádění moderních postupů. V Chodounech provedl první melioraci v kraji, která umožnila pěstování zeleniny a zakládání chmelnic. Pěstoval vojtěšku, jako první na Roudnicku začal používat mlátičku a stroje k paření a mletí kostí na hnojiva.\n\nOd mládí se účastnil politického a veřejného života na regionální i národní úrovni. Koncem 40. let šířil mezi sousedy naučné spisy v oblasti hospodářství a politiky, často tajně dovážené z ciziny. Roku 1848 byl vyslýchán pro účast na svatodušních bouřích v Praze a během Bachova absolutismu podporoval perzekvované účastníky revoluce. Od roku 1850 byl členem obecního zastupitelstva, po roce 1861 poslancem zemského sněmu a od roku 1865 také starostou roudnického okresu.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. V roce 1868 svolal tábor lidu na Říp, za což byl spolu s dalším rolníkem Václavem Jandou odsouzen na šest měsíců a když jej následující rok zvolilo okresní zastupitelstvo starostou, bylo rozpuštěno. 16. května 1868 slavnostně poklepal na základní kámen Národního divadla jménem venkovských obcí v Čechách, pod heslem „S rázností k svobodě“.\n\nNejvětší zásluhy měl v ekonomické oblasti. Počínal si jako uvědomělý, praktický a podnikavý hospodář. Zřídil sušárny chmele, založil a vedl Okresní záložnu hospodářskou v Roudnici (1865), dal podnět ke vzniku hospodářské školy v Hracholuskách (1864), sladovny, cukrovaru a lihovaru a ve všech těchto podnicích zastával řadu let vedoucí pozice. V roce 1883 byl jmenován čestným občanem obce Spomyšl.\n\nZemřel 4. srpna 1893 a o tři dny později byl pohřben na evangelickém hřbitově v Krabčicích. Za náhrobní kámen mu slouží kámen původně určený do základů Národního divadla, vylámaný na vrchu Kalich u Litoměřic. Roku 1935 byla na jeho počest pojmenována Kratochvílova rozhledna v Roudnici, vybudovaná téhož roku u příležitosti 60. výročí založení roudnické záložny.\n"}
{"id": "588164", "url": "https://cs.wikipedia.org/wiki?curid=588164", "title": "Pelomyxa", "text": "Pelomyxa\n\nPelomyxa je rod měňavek, který patří mezi měňavkovce (Amoebozoa), ale o jeho konkrétních příbuzenských vztazích s dalšími amébami ještě není příliš jasno. Vykazuje jistou příbuznost s rody \"Entamoeba\" a \"Endamoeba\" ze skupiny Archamoebae. Známým druhem je měňavka bahenní (\"Pelomyxa palustris\"), která může dorůstat velikosti až 3 milimetry, což je na jednobuněčný organismus opravdu hodně.\n\nTvoří vždy jen jednu panožku (je monopodální) a má proto někdy hůlkovitý tvar. Mnohdy obsahuje zelené řasové fotobionty, naopak postrádá mitochondrie, hydrogenozomy i peroxizomy. Je mikroaerofilní, neboť žije v detritu na dně vod, kde je kyslíku nedostatek. Má dále vakuoly a minerální zrna či krystaly.\n"}
{"id": "588167", "url": "https://cs.wikipedia.org/wiki?curid=588167", "title": "Gustav Leutelt", "text": "Gustav Leutelt\n\nGustav Leutelt (21. září 1860 Josefův Důl – 17. února 1947 Seebergen) byl německý spisovatel. Silně prožíval ztrátu svého syna za druhé světové války, který v roce 1941 padl u Charkova, a také nucený odsun z Československa ve vagónu číslo 21 v roce 1946.\n\nGustav Leutelt se narodil v Josefově dole na horní Kamenici, v místě, se kterým byl po celý svůj život niterně spojen. Jeho otec Johann Michael Leutelt pocházel z kraje Lužických hor, z Jitravy u tehdy Německého Jablonného, dnešního Jablonné v Podještědí. Gustav byl nejmladší a také nejslabší synek drobného sedláka, který nemohl převzít hospodářství a byl proto předurčen stát se učitelem. Po absolvování preparandie, tehdejšího učitelského ústavu v Litoměřicích, působil na několika místech Jizerských hor, až se roku 1852 natrvalo usídlil na horní Kamenici, kde se také narodili jeho oba synové, starší Johann a mladší Gustav.\nLeuteltova matka Marie Simmonová pocházela přímo z Jablonecka, narodila se v Kokoníně v učitelské rodině a byla to vnučka Anastasia Kittela, který byl potomkem onoho zázračného doktora - lidového léčitele Johanna Josefa Antona Eleazara Kittela, přezdívaného Faustaem Jizerských hor. \n\nJeho dům \"Kittelův dům\" stále stojí a po období chátrání započatém v období totality nyní (2017) probíhá rekonstrukce z převážně veřejných zdrojů. Dům je neobvyklý stavbou ve tvaru bloku s mansardovou střechou, sloužil nejen jako obydlí pro Kittelovu rodinu, ale současně také jako sanatorium s ordinací a laboratoří pro výrobu léků.\n\nJeště dnes se na josefodolském hřbitově nacházejí hroby Leuteltovy rodiny, kde odpočívá spisovatelův otec, zemřel v roce 1889, matka zemřela v roce 1906 a starší bratr. I domek Leuteltových prarodičů č.p. 52 stojí dodnes v Jitravě.\nJako mladý chodil nejdříve do josefodolské národní školy, ve které řediteloval jeho otec. Později do chlapecké měšťanky v Jablonci nad Nisou, město mu přirostlo k srdci natolik, že se mu ke konci života stalo druhým domovem.\n1875 až 1879 studoval kantorství na litoměřickém učitelském ústavu, po jehož ukončení se vrátil do školy v Josefově Dole, kde začal působit jako praktikant.\n1905 je vystavěna v Dolním Maxově nová škola. Gustav Leutelt se stává jejím ředitelem a to až do roku 1922, kdy byl ze zdravotních důvodů předčasně penzionován.\nV letech 1922 až 1925 se odstěhoval do Horního Růžodolu v Liberci, aby jeho jediný syn Arnold, narozený v roce 1912 mohl navštěvovat liberecké německé gymnázium. Jeho pobyt v Liberci mu nesvědčil. Chyběla mu blízkost Jizerských hor. \nRoku 1925 se Gustav Leutelt odstěhoval zpět do Jablonce nad Nisou, na Poršův dnešní Žižkův vrch, kde jim byl za vydatného přispění přátel Leuteltovy společnosti vystavěn dřevěný domek v ulici U srnčího dolu. \nRoku 1941 u Charkova padl jediný Leuteltův syn.\nDne 20. srpna 1946 byli Leuteltovi na základě Benešových dekretů přesunuti do sběrného tábora v Rýnovicích, odkud byli následující den převezeni na jablonecké nádraží a ve vagónu číslo 21 odsunuti za hranice Československé republiky.\nZemřel v duryňské vesnici Seebergen u Gothy v nedožitých osmdesáti sedmi letech.\n\n\n"}
{"id": "588170", "url": "https://cs.wikipedia.org/wiki?curid=588170", "title": "Įkojis", "text": "Įkojis\n\nĮkojis je říčka v západní Litvě, v Žemaitsku, v okrese Tauragė, levý přítok Šešuvisu. Pramení v rašeliništi Laukesos durpynas, v lese Eičių miškas, 20 km na východojihovýchod od krajského města Tauragė. Teče zpočátku na západ, u vsi Paįkojai se stáčí na sever a s krátkým posunem na západ před soutokem pokračuje na sever až do soutoku s řekou Šešuvis, do které se vlévá v městysu Gaurė, 27,8 km před jejím ústím do Jūry jako její levý přítok. Průměrný spád je 0,61 m/km. Před městysem Gaurė protéká rybníkem o ploše 15,1 ha.\n\nĮkojis má pouze jeden levý přítok jménem Skardupis, který se vlévá do Įkojisu 3,4 km od jeho ústí (hydrologické pořadí: 16010901).\n\n"}
{"id": "588173", "url": "https://cs.wikipedia.org/wiki?curid=588173", "title": "Nikola Miličević (astronom)", "text": "Nikola Miličević (astronom)\n\nNikola Miličević (6. června 1887 Zvečanje u Omiše – 3. června 1963 klášter Blaca na Brači) byl chorvatský astronom.\n\nDětství v době školní docházky strávil na ostrově Brač v klášteře Blaca, kde byl představeným jeho strýc Nikola Miličević (1846–1923). Od desíti let studoval na gymnáziu ve Splitu a později v Zadaru. Po maturitě vystudoval zadarský seminář. Po vysvěcení na kněze v roce 1910 se vrátil na Brač.\n\nBěhem studií se začal zajímat o astronomii. Dopisoval si s Leo Brennerem, chorvatským astronomem. V roce 1912 Nikola Miličević poprvé publikoval v odborném časopise \"Astronomische Nachrichten\" výsledky svých pozorování a výpočtů dráhy komety 8P/Tuttle. Ve stejném roce začal v klášteře Blaca vydávat časopis \"Mladi zvjezdar\". Strýc jeho zájem podporoval a umožnil mu studia astronomie na Filozofické fakultě Vídeňské univerzity, kde se ho ujal profesor Edmund Weiss, dlouholetý ředitel univerzitní astronomické observatoře. Profesor Weiss odkázal Miličevićovi rozsáhlou astronomickou knihovnu, která byla po Weissově smrti v roce 1917 přestěhována do klástera Blaca.\n\nPo ukončení studia ve Vídni se Nikola Miličević vrátil do kláštera Blaca, kde si vybudoval astronomickou observatoř. V roce 1923 se po smrti svého strýce, představeného kláštera, stal jeho nástupcem. Současně byl také uznávaným astronomem, kterého navštěvovali astronomové z okolních zemí. Zabýval se zkoumáním dvojhvězd a hledal komety a novy. Pro svá pozorování zakoupil v roce 1926 teleskop, který byl největší v této části Evropy.\n\nNikola Miličević byl posledním mnichem a představeným kláštera Blaca. Žil zde až do své smrti v roce 1963. Na jeho počest a počest jeho observatoře byly v roce 1999 pojmenovány planetky 10241 Miličević a 10645 Brač.\n\n"}
{"id": "588174", "url": "https://cs.wikipedia.org/wiki?curid=588174", "title": "Camilla de Rossi", "text": "Camilla de Rossi\n\nCamilla de Rossi byla italská skladatelka, která žila na počátku 18. století ve Vídni.\nCamilla de Rossi je mimořádný zjev v dějinách pozdní barokní hudby. Nejen to že ženy – hudební skladatelky jsou poměrně vzácné i v dnešní době, ale i naprostou absencí jakýchkoliv bibliografických údajů. Jedinými známými fakty jsou, že rakouský císař Josef I. Habsburský si u ní čtyři roky po sobě objednával oratorium k velikonočním svátkům, která byla provedena v císařské kapli a jejichž uvedení i sám navštívil a že v partiturách těchto děl jsou u jména autorky uvedena přízviska „Romana“ nebo „římského původu“. Rita Monaldiová a Francesco Sorti v poznámkách ke své knize „Veritas“ vyslovují domněnku, že Camilla de Rossi přišla do Vídně ke dvoru jako manželka italského hudebníka Francesca Rossiho, který prokazatelně zemřel ve Vídni 7. listopadu 1703. Vyhověla přání císaře na kompozici oratorií a posléze se uchýlila do kláštera, nejspíše do kláštera sv. Vavřince ve Vídni. Je prokázáno, že díla nejen zkomponovala, ale i nastudovala a jejich provedení řídila. Nebyly však nalezeny žádné dokumenty dokládající, že by byla u dvora zaměstnána nebo, že by ji byl vyplacen honorář. Jistým slabým místem této teorie je to, že skladatelů jménem Francesco Rossi působilo v letech 1650 – 1725 v Itálii a Rakousku hned několik.\n\nZ díla Camilly de Rossi se dochovala pouze čtyři zmíněná oratoria. Na koncertech dnešních komorních orchestrů jsou často uváděny její „sinfonie“, ale to jsou pouze vybraná čísla z těchto oratorií. Je pravděpodobné, že pokud vstoupila do kláštera, pak její další skladby byly komponovány pouze pro vnitřní potřebu komunity a jsou anonymní.\n\nPodle Barbary Garvey Jackson, která se tvorbou de Rossi zabývala, se skladby vyznačující důvěrnou znalostí smyčcových nástrojů se zvláštním smyslem pro barvu zvuku. Je zvláště pozoruhodné, že v oratoriu \"\"Il Sacrifizio di Abramo\"\", uvedeném v roce 1708 je předepsáno chalumeau, předchůdce dnešního klarinetu, které bylo vynalezeno teprve před pouhým rokem.\n\nO kvalitách díla svědčí i to, že při záplavě barokní hudby byly v nedávné době pořízeny nahrávky dvou z těchto oratorií.\n\n\n\n\n"}
{"id": "588181", "url": "https://cs.wikipedia.org/wiki?curid=588181", "title": "Vaikuntha", "text": "Vaikuntha\n\nVaikuntha ( , \"vaikuntha\"), Param Padam (‘svrchované sídlo’), či Paramapadam je sídlo Višnua. Podle vaišnavské tradice jde o místo věčné blaženosti, kde sídlí Pán Višnu, Jeho věčná šakti bohyně Lakšmí a Šéša Nága, na němž Pán Višnu a Lakšmí odpočívají.\n\nRgvéda (1.22.20) uvádí: \"Oṃ tad viṣṇoḥ paramam padam sadā paśyanti sūrayaḥ:\" \"Všichni surové (dévové) vzhlížejí k nohám Pána Višnua jako k nejvyššímu sídlu\", čímž odkazuje na Vaikunthu (či Vaikuntha lóku, též pl.) jako na svrchované sídlo. Vaišnavové ji považují za konečný cíl duší, které dosáhly mókši.\n\nVaikuntha se nachází 26 200 000 jódžan (314 400 000 kilometrů) nad Satjalókou. \n\n\n"}
{"id": "588182", "url": "https://cs.wikipedia.org/wiki?curid=588182", "title": "Drūtupis", "text": "Drūtupis\n\nDrūtupis je potok v západní Litvě, v Žemaitsku, v okrese Tauragė, levý přítok Šešuvisu. Pramení v lese Sakalinės miškas, 11 km na východojihovýchod od krajského města Tauragė. Klikatí se v celkovém směru západoseverozápadním. V obci Baltrušaičiai protéká rybníkem o ploše přibližně 6 ha a poté se zde vlévá do Šešuvisu, jako jeho levý přítok 16,8 km před jeho ústím do Jūry. Skoro celý tok je regulovaný.\n\nPuikiai, Balandžiai, Drūtaviškiai, Padrūtupiai, Baltrušaičiai.\n\nDrūtupis má pouze jeden pravý přítok jménem Melnyčėlė, která se vlévá do Drūtupisu 2,7 km od jeho ústí (její hydrologické pořadí: 16010921).\n\n"}
{"id": "588184", "url": "https://cs.wikipedia.org/wiki?curid=588184", "title": "BAe 146", "text": "BAe 146\n\nBritish Aerospace 146 (také BAe 146) je čtyřmotorový úzkotrupý regionální dopravní letoun střední velikosti určený pro krátké vzdálenosti, který byl vyráběn ve Spojeném království firmou British Aerospace; později stala součástí BAE Systems, mezi lety 1983 až 2002. Přezdívá se mu \"Jumbolino\".\n\nVýroba vylepšené verze známé pod názvem Avro RJ byla zahájena v roce 1992. Další vylepšená verze Avro RJX s novými motory byla ohlášena v roce 1997, ale před ukončením výroby v roce 2001 vznikly pouz dva prototypy a jedno seriové letadlo. S 387 vyrobenými letadly je Avro RJ/BAe 146 nejúspěšnějším britským programem civilních proudových letadel.\n\nBAe 146/Avro RJ je hornoplošný jednoplošník s ocasem do T. Má čtyři dvouproudové motory zavěšené na pylonech pod křídly a má zatahovací podvozek. Letadlo má velmi tichý provoz a bylo prodáváno pod názvem Whisperjet. Našlo široké použití na malých městských letištích, jako je např. letiště London City. Ve své primární roli slouží jako regionální proudové letadlo nebo dopravní letadlo na krátké vzdálenosti, zatímco některé letouny tohoto typu se používají také jako soukromé business jety. BAe 146 / Avro RJ je široce používán u několika evropských dopravců jako je CityJet. Největší provozovatel tohoto typu, Swiss Global Air Lines, vyřadil své poslední RJ100 v srpnu 2017.\n\nBAe 146 byl vyráběn v modelech -100, -200 a -300. Ekvivalentní verze Avro RJ jsou označeny RJ70, RJ85 a RJ100. Nákladní verze nese označení „QT“ (Quiet Trader) a konvertibilní (univerzální) model pro přepravu cestujících nebo nákladu je označen jako „QC“ (Quick Change). Na letoun leze namontovat soupravu, která umožňuje provoz z neupravených letištních ploch.\n\nBAe-146-100 (výr. č. E.1001, imatrikulace G-SSSH) s kapacitou 82 sedadel poprvé vzlétl 3. září 1981, BAe-146-200s kapacitou 100 až 109 sedadel a prodlouženým trupem na 28,60 m zalétaný 1. srpna 1982 (G-WISC). Obě verze mají instalované americké pohonné jednotky Avco Lycoming ALF502R-3 s tahem po 29,8 kN.\n\nBAe-146-300 měl prodloužený trup oproti původnímu modelu série 100 až o 4,80 m. Za prototyp posloužil překonstruovaný první vyrobený letoun, který byl s novou poznávací značkou G-LUXE zalétán 1. května 1987. \n\nČistě nákladní verze nesla označení BAe-146-QT (Quiet Trader). Produkce probíhala mezi lety 1983 a 2002. Výroba vylepšené verze známé jako Avro RJzapočala roku 1992. Následující verze Avro RJXkterá byla ohlášena roku 1997, disponovala novými motory, avšak do doby, než byla výroba ukončena (konec roku 2001), byly vyrobeny pouze dva prototypy a jeden sériový stroj. Se 387 vyrobenými letadly se program Avro RJ / BAe 146 stal nejúspěšnějším britským programem civilních proudových letadel.\n\nBAe 146/Avro RJ je hornoplošník s ocasními plochami ve tvaru T. Má čtyři dvouproudové motory zavěšené na pylonech pod křídly a tříkolový zatahovací podvozek. Letoun má velmi tichý provoz a byl uveden na trh pod názvem Whisperjet. Široké uplatnění nachází především na malých městských letištích. Jeho primární úloha spočívá v regionálních letech a letech na krátké vzdálenosti. BAe 146 / Avro RJ je široce používán evropskými aerolinkami, jako například Brussels Airlines, Swiss International Air Lines a Lufthansa.\n\nBAe 146 existuje ve verzích 100, 200 a 300, zatímco ekvivalenty Avro RJ se značí jako \"RJ70\", \"RJ85\" a \"RJ100\".\n\nNejvětšími uživateli tohoto typu v roce 2017 byly společnosti CityJet ze Spojeného království, dále Brussels Airlines, Airlink a Mahal Air. V minulosti ve velkém počtu letadlo provozovaly také švýcarské aerolinky Swiss, které ho na podzim 2017 vyřadily a nahradily letounem CS100.\n\nV Česku byla jediným uživatelem tohoto typu společnost Discovery Link. Která s ním v roce 2004 do svého krachu provozovala pravidelné i charterové linky z Kunovic a Prahy. Pronajímala si pod německou imatrikulací celkem tři tyto letouny od německé společnosti WDL. Jednalo se o dva typy BAe 146-200 a jeden BAe 146-300.\n\n\n\n\n"}
{"id": "588187", "url": "https://cs.wikipedia.org/wiki?curid=588187", "title": "Povodně 2010", "text": "Povodně 2010\n\nV roce 2010 proběhlo více povodní:\n\n"}
{"id": "588192", "url": "https://cs.wikipedia.org/wiki?curid=588192", "title": "Charing Cross (stanice metra v Londýně)", "text": "Charing Cross (stanice metra v Londýně)\n\nCharing Cross (název někdy neformálně zkracovaný na Charing X) je stanice metra v londýnském obvodě Westminster pojmenovaná po nedaleké lokalitě Charing Cross. Nachází se na linkách Bakerloo line (kde leží mezi stanicemi Piccadilly Circus a Embankment) a Northern line (kde leží mezi stanicemi Leicester Square a Embankment), a umožňuje rovněž přestup na železnici. Má vchody z náměstí Trafalgar Square, z ulice Strand a z nádraží Charing Cross. Mezi lety 1979 a 1999 zde byla také konečná stanice linky Jubilee line, v roce 1999 byl provoz s cestujícími na úseku linky Jubilee line ze stanice Green Park ukončen. Uzavřená část stanice včetně nástupišť linky Jubilee line je nicméně stále udržována a sporadicky využívána filmaři.\n\nStanice je v tarifní zóně 1.\n\nSoučasná stanice Charing Cross byly původně dvě samostatné stanice, známé po většinu své existence jako \"Trafalgar Square\" a \"Strand\". Byly spojeny a dostaly svůj současný název teprve až při otevření linky Jubilee line.\n\nNejstarší část dnešní stanice byla otevřena 10. března 1906 na dnešní lince Bakerloo line a byla pojmenována po náměstí \"Trafalgar Square\". 22. června 1907 byla otevřena druhá část budoucí přestupní stance pod jménem \"Strand\" na dnešní lince Nothern line. Přestože obě stanice původně vlastnila stejná železniční společnost (\"Underground Electric Railways Company of London\"), nebyl mezi nimi v podzemí přímý přestup a cestující museli vystoupat na povrch. Toto nepohodlí bylo odstraněno až při výstavbě stanice na lince Jubilee line. V roce 1979 nově vzniklá stanice pod novým názvem Charing Cross zde vytvořila přestupní uzel, který spojil původní stanici \"Trafalgar Square\" na lince Bakerloo Line a původní stanici \"Strand\" na lince Northern Line. Již existující stanice \"Charing Cross Embankment\" na linkách Circle, District, Bakerloo a Northern Line byla současně přejmenována na Embankment.\n\nSoučást dnešní stanice na lince Bakerloo line a její součást na lince Northern line byly původně otevřeny jako dvě samostatné stanice a sloučily se teprve při otevření dnes již zaniklé stanice linky Jubilee line. Obě původní stanice také prošly během své historie řadou změn svých názvů.\n\nPrvní část komplexu, dnešní nástupiště linky Bakerloo line, byla dne 10. března 1906 otevřena jako stanice \"Trafalgar Square\" železniční společností \"Baker Street & Baker Street & Waterloo Railway\" (BS&WR). Nástupiště dnešní linky Northern line (větev Charing Cross) byly otevřeny jako stanice \"Charing Cross\" železniční společností \"Charing Cross, Euston & Hampstead Railway\" (CCE&HR) o rok později 22. června 1907. Při svém otevření byla tato stanice jižní konečnou stanicí železnice CCE&HR, která odtud vedla do svých dvou severních větví s tehdy konečnými stanicemi Golders Green a \"Highgate\" (nyní Archway).\n\nPřestože obě podzemní železniční linky byly vlastněny a provozovány stejnou společností \"Underground Electric Railways Company of London\" (UERL), nebyly obě sousední stanice pod zemí propojeny a cestující, kteří mezi oběma linkami přestupovali, museli výtahy vyjet na povrch, přejít po chodníku na povrchu a opět sjet do podzemí výtahy. Ve snaze zlepšit možnosti přestupu byla podzemní železnice CCE&HR prodloužena o krátký úsek na jih pod nádraží Charing Cross, kde se propojila s podzemní železnicí BS&WR a podpovrchovou železnicí \"District Railway\" (další železniční linka z portfolia společnosti UERL). Toto prodloužení bylo pro cestující otevřeno 6. dubna 1914.\n\nSložitý stavební vývoj stanice odráží i komplikovaný vývoj změn jejího názvu včetně změn názvu sousední stanice Embankment.\n\nStanice \"Strand\" linky Northern line byla uzavřena 4. června 1973, aby se umožnila výstavba nových nástupišť linky Jubilee line. Tato nástupiště byla postavena mezi nástupišti linek Bakerloo line a Northern line spolu s dlouho chybějícím podzemním přestupem mezi těmito dvěma linkami. V očekávání otevření nové přestupní stanice byla od 4. srpna 1974 přejmenována stanice \"Charing Cross\" na \"Charing Cross Embankment\". Nástupiště linky Jubilee line a rekonstruovaná nástupiště linky Northern line byla zprovozněna 1. května 1979. Od tohoto data sloučená stanice včetně stanice \"Trafalgar Square\" dostala své aktuální jméno. Současně stanice \"Charing Cross Embankment\" se vrátila k původnímu názvu \"Embankment\" z dob podzemní železnice BS&WR, čímž skončilo 109 let asociace názvu této stanice se jménem lokality \"Charing Cross\". Větev \"West End\" linky Northern line byla známá jako větev \"Charing Cross\" již před změnami názvů v roce 1979 a tento název větve zůstal zachován navzdory změnám nazvu stanice, na kterou odkazuje.\n\nAčkoli stanice Charing Cross byla stavěna jako jižní konečná stanice linky Jubilee line, existovaly již tehdy plány na prodloužení této linky na východ až k lokalitě Lewisham (v městském obvodu Lewisham v jihovýchodním Londýně). Postavené tunely proto pokračovaly za stanicí Charing Cross pod ulicí \"Strand\" až k číslu 143 na této ulici, tedy téměř až k mezitím uzavřené stanici Aldwych na lince Piccadilly line, kde měla být další stanicí na prodloužené lince Jubilee line. Následná regenerace oblasti Docklands v londýnském East Endu během 80. a 90. let vyžadovala další dopravní infrastrukturu a tak nakonec trasa prodloužení vedla novými tunely na jih od stanice Green Park, aby zajistila nové přestupy ve stanicích Westminster, Waterloo a London Bridge a pak dále pokračovala na poloostrov Greenwich (meandr Temže) a do stanice Stratford v londýnském obvodu Newham.\n\nNové tunely se oddělují od původní trasy na jih od stanice Green Park a při otevření prodlouženého úseku linky Jubilee line mezi stanicemi Green Park a Waterloo 20. listopadu 1999 byla nástupiště této linky ve stanici Charing Cross pro cestující uzavřena. Po několik let byly eskalátory, které pokračovaly dolů k uzavřeným nástupištím, stále vidět zavřenými dveřmi na úpatí eskalátorů směřujících od staničního vestibulu. V současnosti jsou však okna již zakryta.\n\nNástupiště linky Jubilee line jsou ještě používána jejími vlaky jako obratové koleje. Vlaky směřující na jih, pokud končí ve stanici Green Park, po opuštění cestujícími odjedou prázdné na jedno z nástupišť stanice Charing Cross. Slepé tunely za nástupišti mají kapacitu každý po dvou dalších vlacích.\n\nDíky k tomu, že organizátor dopravy v Londýně Transport for London z provozních důvodů stále udržuje nástupiště a tratě linky Jubilee line, mohou je používat i filmoví a televizní tvůrci hledající lokace moderních stanic metra. Ještě za provozu si nástupiště „zahrála“ ve filmu Čtvrtý protokol natočeném roku 1987 podle stejnojmenného špionážního románu anglického spisovatele Fredericka Forsytha. A po svém uzavření byla použita v četných produkcích, včetně různých epizod televizního seriálu MI5 a filmů Metro z roku 2004, 28 týdnů poté z roku 2007, Lekce umírání z roku 2007, Skyfall z roku 2012, a dále ve videu pro singl \"Cry\" anglické zpěvačky Alex Parksové.\n\nV roce 2006 bylo navrženo, že prodloužení lehkého metra Docklands Light Railway od stanice Bank na západ by převzalo zrušená nástupiště linky Jubilee line. Mezilehlé stanice na tomto prodlouženém úseku by byly \"Aldwych\" a nádraží City Thameslink, což by kopírovalo dříve plánovanou trasu linky Fleet line.\n\nV roce 2010 sloužila hala mezi nástupišti pro konkurzy licencovaných buskerů londýnského metra.\n\n100 metrů dlouhá (330 stop) nástěnná malba podél nástupišť linky Northern line byla navržena anglickým umělcem Davidem Gentlemanem. Představuje scény ze stavby původního kříže Charing Cross, památníku Eleonoře Kastilské, manželce krále Eduarda I.\n\nNoční provoz londýnského metra a příměstské železnice Overground (zjednodušeně souhrnně označovaný jako Night Tube) byl sice zahájen na lince Northern Line v listopadu 2016, ale její noční vlaky ve stanici Charing Cross staví až od 29. června 2017.\n\nStanici obsluhují autobusové linky 6, 9, 15, 87, 139, 176 a nostalgická linka 15H, a dále noční linky N9, N15, N21, N26, N44, N87, N155, N199 a N343.\n\nStanice se nachází v blízkosti Národní galerie, Národní portrétní galerie a dalších významných budov jako Oblouk admiralty (\"Admiralty Arch\"),  kostel sv. Martina v polích (\"St Martin-in-the-Fields\"), kanadské velvyslanectví Canada House, jihoafrické velvyslanectví South Africa House a hotel Savoy, a dále ulic Mall, Northumberland Avenue a Whitehall.\n\n\n\n"}
{"id": "588203", "url": "https://cs.wikipedia.org/wiki?curid=588203", "title": "Finchley Central (stanice metra v Londýně)", "text": "Finchley Central (stanice metra v Londýně)\n\nFinchley Central je stanice Severní linky () londýnského metra, konkrétněji její větve vedoucí do stanice High Bartnet. Jedná se o nadzemní stanicei ležící v obvodě Barnet a sousedící se stanicemi West Finchley a East Finchley.\n\nHistorie stanice začíná 22. srpna 1867, kdy byla otevřena pod jménem Finchley & Hendon.\n\nV roce 2009 na stanici nastoupilo nebo vystoupilo přes pět miliónů cestujících.\n"}
{"id": "588205", "url": "https://cs.wikipedia.org/wiki?curid=588205", "title": "Camden Town (stanice metra v Londýně)", "text": "Camden Town (stanice metra v Londýně)\n\nCamden Town je přestupní stanice londýnského metra na lince Northern line. Je významným přestupním uzlem a důležitým křížením jednotlivých větví této linky a jedná se o jednu z nejfrekventovanějších stanic v systému londýnského metra. Je obzvláště rušná o víkendech díky návštěvníkům soustavy trhů souborně nazývaných jako Camden Markets, a aby se proto zabránilo tlačenicím, slouží v neděli pouze pro výstup. Směrem na sever jsou následující stanice Chalk Farm na větvi Edgware a Kentish Town na větvi High Barnet. Směrem na jih jsou následující stanice Mornington Crescent na větvi Charing Cross a Euston na větvi Bank.\n\nStanice leží v lokalitě Camden Town ve správním obvodě Camden a je v tarifní zóně 2.\n\nStanice byla nejprve navržena jako součást původní trasy železnice \"Charing Cross, Euston and Hampstead Railway\" (CCE&HR; nyní součást linky Northern line). Návrhy trasy existovaly od roku 1893, ale stavba nezačala, dokud americký podnikatel Charles Tyson Yerkes neinvestoval do projektu v říjnu 1900. Práce začaly v červenci 1902 a stanice byla otevřena 22. června 1907 Davidem Lloydem Georgem, tehdy ministrem obchodu. Vzhledem k tomu, že se zde linka větvila na dvě trasy, do stanice Hampstead a do stanice Highgate, byl návrh stanice poněkud neobvyklý, a sice do tvaru písmene „V“. Staniční budova na povrchu byla navržena architektem společnosti \"Underground Electric Railways of London\" (UERL) Lesliem Greenem a nese všechny znaky jeho rukopisu včetně fasády obložené krvavě rudou kameninou. Trasa tunelů ke stanici Hampstead (nyní větev Edgware) je pod ulicí \"Chalk Farm Road\", zatímco trasa tunelů směrem na stanici Highgate (nyní větev High Barnet) se nalézá pod ulicí \"Kentish Town Road\". Vzhledem k tomu, že obě ulice jsou úzké a bylo potřeba stavět tunely přímo pod nimi, aby se při stavbě nemuselo platit odškodnění vlastníkům pozemků, jsou na obou větvích nástupiště umístěny nad sebou, pro vlaky jedoucí na sever přímo nad nástupišti pro vlaky jedoucí na jih.\n\nV hrotu písmena „V“ byla křížení umožňující vlakům směřujícím na sever, aby se dostaly na svou příslušnou severní větev, a také umožňující vlakům směřujícím na jih z jednotlivých severních větví, aby se napojily na tehdy jedinou trasu na jih. To vedlo ke vzniku čtyř spojovacích tunelů. Když se linky železnice CCE&HR a železnice \"City & South London Railway\" (C&SLR) spojily poté, co se 1. ledna 1913 stala železnice C&SLR součástí holdingu \"Underground Electric Railways Company of London\", bylo navrženo krátké prodloužení železnice C&SLR od její konečné stanice Euston se záměrem fyzicky ji propojit se železnicí CCE&HR na jih od stanice Camden Town. Toto prodloužení umožnilo, aby vlaky z větve \"City\" (nyní označované jako větev Bank) a větve \"West End\" (nyní označované jako větev Charing Cross) obsluhovaly větve \"Hampstead\" (nyní větev Edgware) i \"Highgate\" (nyní větev High Barnet). Trasa železnice C&SLR byla prodloužena do stanice Camden Town dne 20. dubna 1924. Stavební práce potřebné k propojení obou tras ve stanici Camden Town byly jedním z nejambicióznějších projektů v dějinách londýnského metra a byly prováděny bez narušení stávajícího provozu.. Vzniklý tunelový rozplet se čtyřmi novými tunely umožňuje vlakům přijíždějícím z obou severních větví (větve Edgware nebo High Barnet) pokračovat za stanicí Camden Town na trasy větví Bank nebo Charing Cross bez úrovňových kříženi. Tato vícenásobná tunelová křížení se nalézají pod ulicí \"Camden High Street\".\n\nPůvodní výtahy a nouzová schodiště k nástupištím se nacházely v hrotu písmena „V“, vedoucím ke čtyřem spojovacím chodbám, po jedné pro každé nástupiště, se zpátečními průchody zpět k výtahům. Se rostoucím provozem a zvyšujícím se návalem cestujících byly výtahy později nahrazeny eskalátory, které byly uvedeny do provozu 7. října 1929. Eskalátorová šachta směřovala ze staniční budovy do haly na severním konci nástupišť. Toto řešení mělo pouze dva páry paralelních průchodů, jeden pro každou větev (pro vlaky směřující na sever), a dále po jednom malém bočním průchodu vedoucím na dolní nástupiště pro vlaky směřující na jih. Jeden pár původních spojovacích chodeb k výtahům se stal součástí ventilačního systému, zatímco zbývající pár těchto chodeb zůstal funkční a zvyšuje zmatenost stanice.\n\nLinka známá mnoho let po sloučení jako linka \"Edgware-Morden\", byla oficiálně označena jako linka Northern line od 28. srpna 1937.\nStanice byla poškozena bombou 14. října 1940 během bombardování Londýna nacistickou Luftwaffe v době druhé světové války. Jedna osoba byla zabita. Krátce poté byla stanice Camden Town vybrána jako jedna z osmi stanic na lince Northern line, v nichž byly speciálně pro tento účel vyhloubeny protiletecké kryty schopné pojmout 640 000 osob.\n\nDne 19. října 2003 na výhybkách na jednom ze spojovacích tunelů vykolejil vlak metra, což způsobilo škody natolik vážné, že byla linka, přestože nedošlo k vážným zraněním, uzavřena na více než týden. Vagóny číslo 51722 a 52722 (z roku 1995) byly nárazem vážně poškozeny. Po nehodě byl provoz vlaků částečně omezen: vlaky z větve Edgware mohly pokračovat pouze do větve Bank a vlaky z větve High Barnet pouze do větve Charing Cross. Toto omezení trvalo po určitou dobu, během níž se intenzivně zvažovalo, zda bude trvalé (zejména proto, že by to usnadnilo řízení provozu na obou větvích vedených středem Londýna). Nicméně všechna křížení byla nakonec obnovena v březnu 2004.\n\nSpolečná zpráva společnosti \"London Underground\" a její správcovské firmy \"Tube Lines\" dospěla k závěru, že hlavní příčinou vykolejení byla špatná geometrie koleje a zvýšené tření, které vzniklo v důsledku rýh na nově instalovaném souboru výhybek. To vedlo k tomu, že přední kolo posledního vozu vyšplhalo okolkem na hlavu kolejnice a vykolejilo. Trať v místě vykolejení je ve velmi těsném ohybu v stísněném tunelu, což brání náklonu trati zanořením jedné kolejnice oproti druhé, což by jinak bylo normální řešení v takovém případě.\n\nStanice je mimořádně rušná o víkendech kvůli turistům navštěvujícími trh \"Camden Market\" a ulici \"Camden High Street\", a to do té míry, že slouží v neděli odpoledne pouze pro výstup, aby se zabránilo tlačenicím na úzkých nástupištích stanice. Předpokládá se, že kongesce na stávající stanici se pravděpodobně zhorší do té míry, že by vstup do ní mohl být v budoucnu zakázán i v sobotu. Proto společnost \"London Underground\" předložila plány na přestavbu stanice.\n\nPřestavba stanice by zmírnila kongesci, umožnila, aby stanice zůstala během běžných provozních hodin otevřená, a zajistila bezbariérový přístup pro zdravotně postižené. Dále by přestavba umožnila snadnější přestup a usnadnila plánované rozdělení linky Northern Line s cílem zvýšit kapacitu linky jako celku. Kromě toho by celkově zlepšila prostředí ve stanice.\n\nByla naplánována úplná přestavba prostor nástupišť, demolice původního prostoru výtahové šachty a současné haly na úpatí eskalátorů a jejich nahrazení velkým dvouúrovňovým atriem, přičemž horní úroveň by měla podobu balkónu, s četnými prostupy na nástupiště a spojovacími eskalátory mezi podlažími. To vše by bylo dosažitelné novou sestavou eskalátorů.\n\nPodle společnosti \"London Underground\" by snížení přetížení stanice vyžadovalo demolici staré staniční budovy. Kromě toho, aby byl zajištěn jak nový dočasný východ během stavebních prací, tak i dodržování moderních bezpečnostních norem, prohlásila společnost za nutné demolovat trh \"Buck Street Market\" (jeden z trhů \"Camden Markets\"), rokový klub Electric Ballroom, kostel a několik domů a obchodů na sever od stanice, na jižní straně ulice \"Buck Street\".\n\nKromě nespokojenosti kvůli zničení jedné ze staničních budov s ikonickou fasádou obloženou krvavě rudou kameninou se objevila i značná polemika ohledně demolice budov na sever od stanice. Stížnosti se soustředily zejména na úmysl společnosti \"London Underground\" nahradit budovy moderními stavbami, které se zdály být nemístné a mino měřítko v porovnání se zbývající částí lokality \"Camden Town\", nehledě na nevoli nad ztrátou samotných budov a trhu jako takových. To vyvolalo veřejné šetření. V lednu 2004 konzultanti nadnárodní inženýrské společnosti Arup zveřejnili plány schválené skupinou místních trhovců \"Save Camden\" („Zachraňte Camden“) na přestavbu, která by zachovala většinu ohrožených budov, včetně trhu. V roce 2005 neuspěl organizátor londýnské dopravy Transport for London se svým odvoláním k úřadu místopředsedy vlády a projekt byl zrušen.\n\nV roce 2013 oznámil \"Transport for London\" nové plány na přestavbu s předpokládaným zahájením prací v roce 2020 a s uvažovaným dokončením do roku 2024/2025. Revidovaný projekt předpokládá, že nová staniční budova bude umístěna na místě opuštěné školy \"Hawley School\" místo na severní straně ulice \"Buck Street\", čímž se \"Transport for London\" vyhne nutnosti demolovat jak původní stanici, tak i ostatní dříve ohrožené budovy.\n\nProces schvalování by měl pokračovat až do roku 2018, s veřejným šetřením a vládním rozhodnutím v letech 2019/2020.\n\nStanice Camden Town je jedna z pouze tří stanic, kde jsou možné přestupy mezi větvemi Bank a Charing Cross linky Northern line, a to nejsevernější z nich. Má složité uspořádání nástupišť: stejně jako její sesterská stanice Kennington má čtyři nástupiště, s přestupem mezi větvemi na sousedních nástupištích ve stejném podlaží.\n\nAle protože vlaky ve stanici Camden Town na rozdíl od stanice Kennington nekončí, neexistují zde koncová nástupiště, ani jednokolejná smyčka umožňující končícím vlaků otočit se. Všechny vlaky severní větve Edgware (ať už přijedou z větve Charing Cross nebo větve Bank) směřující na sever používají nástupiště 1, analogicky vlaky druhé severní větve High Barnet používají sousední nástupiště 3. Vlaky přijíždějící z obou severních větví používají nástupiště 2 a 4.\n\nCamden Town je jednou z osmi stanic londýnského metra, které mají pod sebou hlubinné protiletecké kryty. Kryt, který byl vybudován během druhé světové války, tvoří dva paralelní tubusy postavené tak, aby mohly být popřípadě využity pro uvažované budoucí expresní metro. Vstupy se nacházejí na ulici \"Buck Street\" (nedaleko trhu) a v ulici \"Underhill Street\". Tunely krytu se nacházejí severně od ulice \"Hawley Crescent\" na jih k ulici \"Greenland Street\".\n\nCamden Town se nalézá 450 metrů na jihozápad od stanice Camden Road na lince North London Line městské železnice London Overground. Organizátor dopravy v Londýně Transport for London umožňuje mezi oběma stanicemi (Camden Town a Camden Road) přestup, přestože je při přestupu nutné opustit placený prostor.\n\nStanici obsluhují autobusové linky 24, 27, 29, 31, 88, 134, 168, 214, 253, 274, C2, noční linky N5, N20, N28, N29, N31, N253, N279, a dále linka 46 nedaleko.\n\n\n"}
{"id": "588206", "url": "https://cs.wikipedia.org/wiki?curid=588206", "title": "Kennington (stanice metra v Londýně)", "text": "Kennington (stanice metra v Londýně)\n\nKennington je přestupní stanice linky Northern line londýnského metra. Tato linka se zde větví na větev Charing Cross a větev Bank. Stanice Kennington leží v obvodu Southwark. Sousedí se třemi stanicemi: Elephant & Castle, Waterloo a Oval.\n\nStanice byla otevřena v prosinci 1890.\n\nV roce 2007 zde nastoupilo a vystoupilo přes čtyři milióny cestujících.\n"}
{"id": "588210", "url": "https://cs.wikipedia.org/wiki?curid=588210", "title": "Journal on Legal and Economic Issues of Central Europe", "text": "Journal on Legal and Economic Issues of Central Europe\n\nJournal on Legal and Economic Issues of Central Europe (Časopis pro právní a ekonomické problémy střední Evropy) byl odborný právnický a ekonomický anglicky psaný pololetník věnovaný otázkám práva ve střední Evropě. Vycházel od roku 2010 do roku 2015. Vydávání časopisu řídila redakční rada, .\n"}
{"id": "588211", "url": "https://cs.wikipedia.org/wiki?curid=588211", "title": "Drosendorf-Zissersdorf", "text": "Drosendorf-Zissersdorf\n\nDrosendorf-Zissersdorf (\"česky Drozdovice\") je městem v okrese Horn v rakouské spolkové zemi Dolní Rakousy, pod které spadají obce a osady Autendorf, Drosendorf Altstadt, Drosendorf Stadt, Elsern, Heinrichsreith, Oberthürnau, Pingendorf, Unterthürnau, Wolfsbach, Wollmersdorf, Zettlitz, Zissersdorf, Hagen a Johannesthal. Samotné městečko Drosendorf (česky \"Drozdovice\") leží na skalním ostrohu obklopeném řekou Dyjí s kompletně zachovalými středověkými hradbami. První písemná zmínka o obci pochází z roku 1188. Dějiny městečka ovlivnila i jeho poloha v bezprostřední blízkosti státní hranice mezi Rakouskem a Českou republikou, z čehož vyplývá i jejich provázanost s dějinami jihozápadní Moravy. Drosendorf patřil již na začátku 19. století mezi vyhledávaná letoviska v Podyjí a zaměření na cestovní ruch zůstalo i ve 21. století jeho nejsilnější stránkou. Žije zde obyvatel.\n\nNa konci 11. století svěřili Babenberkové kolonizaci na sever od Dunaje hrabatům z Perneku, kam spadala i oblast při ústí Tubeřičky do Dyje a jejího vtoku na Moravu a přes brod vedoucí zemská stezka z Rakous na západní Moravu a dál do Čech (Pulkava – Weitersfeld – Drozdovice – Vratěnín – Slavonice – Jindřichův Hradec). Na tomto strategickém místě v perneckých hraběcích službách založil ministeriál Drozd (\"Drozzo\") osadu s tvrzí. Jméno zakladatele tak dalo vzniknout názvu obce Drosendorf (Drozdovice). V roce 1153 daroval Oldřich z Perneku nově založenému klášteru v Jeruši (Geras) drozdovický farní kostel zasvěcený sv. Oldřichu z Augšpurku (od 16. století sv. Petra a Pavla). Vpády Přemyslovců na rakouské území vedly pravděpodobně k zesílení vojensky strategických hradů a roku 1188 byl v listině pasovského biskupa zmíněn další z perneckých ministeriálů \"Albero de Drozendorf\". Po založení moravského města Jemnice byla tvrz opuštěna a Fridrich II. Babenberský založil na vysokém ostrohu opevněné město s palácem a kostelem sv. Martina. Roku 1255 přešlo na město i zeměpanské soudnictví z Perneku, za něž zodpovídal hejtman Gerwig.\n\nPrvní zatěžkávací zkouška opevnění se dostavila v roce 1278. Obranu města měl na starosti Štěpán z Maisova, který si tímto od římskoněmeckého krále a vévody rakouského Rudolfa I. vysloužil úřad rakouského maršálka a dočasně komorníka bítovského a znojemského. Město se králi Přemyslu Otakarovi II. podařilo dobýt až po 16 dnech. Při bojích s Janem Lucemburským roku 1328 pověřil rakouský vévoda Fridrich I. Habsburský obranou Drozdovic bratry Fridricha, Jindřicha a Eberharda z Waldsee. Po šesti týdnech obléhání se město vzdalo. Karel IV. pány z Waldsee za prokázané služby odměnil dědičným právem nejen na město Drozdovice, ale Jindřich z Waldsee obdržel roku 1348 Vratěnín (se clem a soudem), Lubenec, Sonovec, Rancířov, Mladoňovice, Mešovice se dvory u Hafnerluden (Lubnice) a dalším zbožím, tak jak zboží předtím drželi Jan, Albrecht a Jindřich z Klingerberka a před nimi páni z Trnavy (\"zu dem Huse ze Tyrnach\"). Syn Eberharda z Waldsee Fridrich obdržel úřad rakouského maršálka.\n\nPo vymření drozdovické větve pánů z Waldsee držel město v zástavě Mikuláš Pillung z Jilkova (Nikolaus Pillung sídlil na hradě Gilgenberg 1,4 km severně od Waldkirchen an der Thaya). V roce 1405 obléhali město Albrecht a Jan z Bítova a Cornštejna. Drozdovic se sice mstí zmocnili, ale hejtman Haderer citadelu ubránil a za nečekané pomoci sedláků z okolí byl nakonec Jan zajat a Albrecht ubit na náměstí. Haderera vystřídal na postu hejtmana Konrád II. Krajíř z Krajku a Landštejna, který se oženil s dcerou Mikuláše Pillunga Markétou. V letech 1438–1441 je v Drozdovicích připomínán hejtman Konrád Eicinger z Eicingu (Eitzinger von Eitzing), po něm šest let Jan Krajíř z Krajku, bratr Konráda II. a pán na nedalekém Frejštejně a Cizkrajově a konečně roku 1447 zastavil Fridrich III. Habsburský město s hradem Osvaldovi z Eicingu, bratrovi Oldřicha a Štěpána z Chýje a Šratentálu, který vydržoval na hradě 30 jezdeckých a deset pěších ozbrojenců a disponoval příjmy ze tří zeměpanských lén – Drozdovic, Trnavy a Vejkartic (Weikertschlag).\n\nZa Osvalda byl na náměstí v letech 1461–1464 postaven nový kostel sv. Martina, ze starého vybudována sýpka, dokončena rozsáhlá přestavba citadely a kolem města vybudována parkánová zeď s půlkruhovými bastiony. Na úpravách města se dále podíleli po jeho smrti v roce 1476 jeho bratr Štěpán a synovec Jiří z Eicingu. V roce 1506 král Michalu Eicingerovi z Eicingu na jeho přání zástavu vyplatil a novým majitelem se stal český šlechtic Jan Mrakeš z Noskova a Budišova, jehož zásluhou dostalo město v roce 1536 měšťanský špitál. V roce 1574 přešlo město na Arnošta Mollarta (komorník císaře Maxmiliána II., později rádce arcivévody Arnošta, Matyáše i císaře Rudolfa II. v Praze) a po celé 17. století střídalo celkem živě své majitele:\n\nV roce 1620 obléhala město bezúspěšně císařská protestanská posádka, v roce 1645 se zde pohyboval oddíl švédských vojsk generála Torstenssona, který pustošil především starý Drosendorf pod skalním ostrohem. Další vojenské plenění saským vojskem následovalo v roce 1735, francouzským v letech 1805, 1809 a pruským v roce 1866. Na barokní přestavbě nového zámku po požáru v roce 1694 se podílela hraběnka Kateřina Eleonora a její syn Karel Josef z Lamberku a Sprinzensteinu. Město však vyhořelo ještě v roce 1742 a 1846, což připomínají vedle sebe řazené domy na náměstí ve stylu baroka, biedermeieru a secese. V roce 1822 převzala zámek rodina Hoyos-Sprinzenstein a ta jej vlastní dodnes. Zámek je využíván jako pension a vzdělávací centrum.\n\nVe středověku mělo město nejen hraničně-obranný význam, ale také hrálo důležitou roli v přeshraničním obchodu. V roce 1310 obdrželo od Fridricha I. Sličného městská práva, v roce 1379 a 1399 práva výročního trhu. Konflikty města s majiteli Drosendorfu o městské soudnictví ukončil v roce 1559 udělením vyššího soudu městu Drosendorfu císař Ferdinand I. Habsburský. O rok později městu udělil znak s dvojitým orlem a právo pečetit červeným voskem. Zachovalý pranýř ze 16. století se sochou rytíře Rolanda (\"Steinerner Mann\") z roku 1616 byl známkou nižší jurisdikce. Rytíř Roland se stal symbolem čestného a neúplatného bojovníka a ochráncem práv chudých a slabých, symbolem městských a celních práv. Proto socha rytíře stávala ve městech na čestných místech, na náměstích a trzích. Pro hospodářský rozvoj města se stal významným v roce 1514 majiteli panství vybudovaný pivovar a hornictví. Důl pro těžbu kamence (\"Alaunbergwerk\") byl otevřen v roce 1559 a na konci 16. století došlo k přechodné těžbě olova (\"Bleibergbau\").\n\nDopravní odlehlostí ztratilo město v 19. století na významnosti. Dopravní situace se zlepšila až v roce 1909 po otevření lokální železniční dráhy Retz-Drosendorf. Zemědělský ráz si město zachovalo i přes průmyslovou výrobu v továrně na výrobu lojových svíček (\"Talgkerzenfabrik\") a výrobu rostlinného oleje (\"Ölmühle\") ve mlýně. Ve 20. století se stal Drosendorf vyhledávaným letoviskem a i ve 21. století se prezentuje především jako vyhledávané rekreační městečko s půvabnou historickou atmosféru. Od roku 1982 se může Drosendorf pochlubit nejstarším regionálním muzeem v Dolním Rakousku.\n\nKatastr města Drosendorf-Zissersdorf ohraničuje ze severu hranice s Českou republikou, z východu katastr obce Langau, na jihu obce Geras a ze západu katastry obce Japons a města Raabs an der Thaya. Svou rozlohou 53,45 kilometrů čtverečních patří k těm nejmenším. Od východu na západ protíná katastrální území zemská silnice Thayatal Straße (B 30), která se v Gerasu napojuje na zemskou silnici (\"Landesstraße\") Horner Straße B4. Dominantou celého území je město Drosendorf ležící na vysokém skalnatém ostrohu, který obtéká řeka Dyje. Hraniční přechod Oberthürnau-Vratěnín (německy \"Fratting\") se nachází 3 km severně od města na silnici L 1187. Většinu územní plochy tvoří zemědělská půda, jen 29,87 % plochy je zalesněno. Část katastru spadá na severu do idylického národního parku Thayatal.\nŘeka Dyje je největším a nejdůležitějším tokem celého katastrálního území. Mezi Raabsem a Znojmem se hluboce zařezává do prvohorního Českého masivu. Údolí Dyje pak rozčleňuje několik bočních přítoků. Z levé strany přitéká Gaberbach (Javorka), Schaflerbach a Reitherbach, z pravé strany Zettlitzbach, Schachenbach, Edelteich, Thumeritzbach (Tubeřička) s postranními potoky Kottauner Bach a Bründlbach. Drosendorf spadá do mírné klimatické oblasti. Dešťové srážky se objevují po celý rok, dokonce i během nejsuššího období. Roční hodnota srážek činí 653 mm. Nejméně srážek padne v lednu (32 mm) a nejvíce v červnu (88 mm). Nejteplejším měsícem je červenec s průměrnou teplotou 18.0 °C. Nejstudenějším měsícem je leden s průměrnou teplotou -2.0 °C. Průměrná teplota v letních měsících se pohybuje kolem 20.0 °C.\n\nObec Drosendorf-Zissersdorf leží v politickém a soudním okrese Horn 7. Rozprostírá se na území přibližně 5 300 hektarů, na kterém žije něco kolem 1 200 obyvatel (2010). Hustota obyvatel činí 22 obyvatel na km². Příslušným finančním úřadem je FA Waldviertel. Geodetický úřad (\"Vermessungsamt\") se nachází v Krems an der Donau, policejní inspektorát v Gerasu (\"Polizeiinspektion\") a okresní soud v Hornu (\"Gerichtsbezirk\"). Poštovní partner (\"Post Partner\") sídlí na radnici. Drosendorf-Zissersdorf spadá pod římsko-katolickou diecézi St. Pölten. Město Drosendorf-Zissersdorf je členem sdružení devíti obcí Kleinregion Taffa-Thaya-Wild pro rozvoj územního plánování severní části Waldviertelu. Území je rozčleněno do 12 katastrálních území:\nVe volbách do městského zastupitelstva volili občané v roce 2015 19 členů zastupitelstva (ÖVP 15, FL 2, SPÖ 1, FPÖ 1). Starostou obce Drosendorf-Zissersdorf se znovu stal pan Josef Spiegl (ÖVP). Na radnici funguje úřad pro všeobecné záležitosti (\"Allgemeine Verwaltung\"), matrika a úřad pro záležitosti státního občanství (\"Standesamt und Staatsbürgerschaftsverband\") a finanční a stavební úřad (\"Steuern, Abgaben und Baurecht\"). Dále radnice zaměstnává dva zaměstnance pro údržbu městské zeleně, jednoho pro údržbu čističky, jednoho údržbáře radnice a jednu pomocnou sílu. Také vydává nepravidelný obecní zpravodaj „Gemeindezeitung Drosendorf-Zissersdorf”. Veškeré úřední záležitosti lze vyřizovat elektronickou cestou (\"e-Bürgerservice\") přes systém HELP.gv.at.\n\nPrvní požadavky na zřízení mateřské školy (\"Kindergarten\") se objevily kolem roku 1883, slavnostního otevření nové školky se dočkali obyvatelé Drosendorfu až 12. prosince 1914. První učitelkou se stala paní Hedwig Offenberger, která také začala vést pamětní knihu. Místo pečovatelky zastávala paní Katharina Linsbauer. Během 2. světové války zajišťovala provoz mateřské školy Nationalsozialistische Volkswohlfahrt. Od roku 1941 platili rodiče školné 2.40 RM. V říjnu 1945 přešla mateřská škola pod spolkovou zem Dolní Rakousko. V letech 1952–1954 vypomáhala se stravováním organizace UNICEF. Dne 3. května 1969 se rodiče s dětmi dočkali nové obecní školky na hlavním náměstí v čp. 21. V září 1971 musela být otevřena druhá třída. Děti jsou do mateřské školy sváženy školním autobusem z celé oblasti Drosendorf-Zissersdorf. Školka nabízí také výuku českého a anglického jazyka a předškolní hudební výuku.\nJiž ve školním roce 1938–1939 začalo město o výstavbě nové školní budovy pro obecnou a občanskou školu (\"Volks- und Hauptschule\") uvažovat. Dne 6. března 1939 proběhla vizitace pozemku a terénu školní komisí z Vídně a na začátku školního roku 1939–1940 mohla být už otevřena první třída občanské školy. Provizorním ředitelem školy byl jmenován Edwin Schreiber. Návštěva občanské školy probíhala až do školního roku 1939/40 na dobrovolné bázi a po privátní výuce skládali žáci zkoušky na měšťance v Raabsu. Vzhledem k tomu, že se v roce 1940 nenacházel v budově dostatečný počet tříd, požádal starosta města o výpomoc majitele panství hraběte z Hoyos-Sprinzensteinu o uvolnění nevyužitých pokojů v zámeckých prostorách. Ještě po ukončení druhé světové války bylo na zámku umístěno šest tříd. Na podzim roku 1949 se proto započalo se stavbou další nové budovy, která byla v roce 1952 dokončena. Ve školním roce 1954/55 obdržela škola nový nábytek a školní kuchyni. Druhý stupeň základní školy mohl být slavnostně zahájen 18. května 1957 a v roce 1970 proběhlo zahájení stavby chybějící tělocvičny. Ta byla otevřena v dubnu 1972.\n\nV současnosti sídlí v budově školy obecná, hlavní a střední škola (Volks-, Haupt- und Mittelschule). Škola je vybavena počítačovou učebnou, skupinovou učebnou s interaktivní tabulí a školní knihovnou. Vedle budovy se nachází sportovní a dětské hřiště a zeleninová zahrada. Obecná škola se specializuje na výuku českého jazyka, hudební výchovu a zdravou výživu. Od 1. září 2012 probíhá v Rakousku pod názvem „Nová střední škola” (\"Neue Mittelschule\") přestavba výuky na druhém stupni základních škol, která by měla být ukončena ve školním roce 2015/16. Od školního roku 2016/17 by měly už fungovat pouze „střední školy” od 10 do 14 let. Škola v Drosendorfu se zapojila do nové středoškolské koncepce ve školním roce 2012/2013. Mezi učební předměty patří: náboženství (\"Religion\"), němčina (\"Deutsch\"), matematika (\"Mathematik\"), dějiny a sociální nauka (\"Geschichte und Sozialkunde\"), zeměpis a ekonomická nauka (\"Geografie und Wirtschaftskunde\"), biologie a nauka o životním prostředí (\"Biologie und Umweltkunde\"), fyzika (\"Physik\"), chemie (Chemie), hudební výchova (\"Musikerziehung\"), výtvarná výchova (\"Bildnerische Erziehung\"), textilní práce (\"Textiles Werken\"), technické práce (\"Technisches Werken\"), výživa a domácnost (\"Ernährung und Haushalt\") a pohyb a sport (\"Bewegung\" a \"Sport\"). Specializuje se na výuku angličtiny, češtiny a francouzštiny, kariérové poradenství a zdravou výživu (\"Gesunde Schule – Gesunde Energie\"). Školní družina funguje pro všechny věkové kategorie.\n\nV budově zámku sídlí jednak „Lidová vyšší škola” (\"Volkshochschule\"), která nabízí kurzy volejbalu, hatha jógy, stolního tenisu, Zumby, Letní akademii (\"Sommerakademie\") a různé kulturní akce ve spolupráci s ostatními institucemi a spolky. Akademie Vivacitas poskytuje diplomované vzdělání v oblasti životního a sociálního poradenství, coachingu a supervize. Mag. Siegfried Ludwig otevřel v roce 1979 v zámeckých prostorách za účelem oživení pohraničí, zachování zámku, vytvoření nových pracovních míst a posílení místního hospodářství vzdělávací středisko dolnorakouské zemské komory pro pracující (\"Bildungsstätte Schloss Drosendorf NÖ Landarbeiterkammer\"). Zámek funguje jako penzion a seminární hotel.\n\nDoba rozkvětu mlynářství spadá přibližně do 16. století, kdy všechny mlýny na řece Dyji mezi obcí Karlstein a Unterthürnau a zrovna tak mlýny na říčkách Thumeritzbach, Seebsbach a Fugnitzbach, byly sdruženy v mlynářském cechu města Drosendorf. Štefanu z Eicingu (Stephan von Eyzing), majiteli cechu mlynářů a pekařů v Drosendorfu, potvrdil cechovní práva již v roce 1490 opat Václav (Wenzelaus) z kláštera v Gerasu. Císař Leopold I. mlynářům z Drosendorfu 24. ledna 1669 tento mlynářský řád opětovně stvrdil a práva rozšířil na panství pánů ze Sprinzensteinu Thaya a Waidhofen. Obě města Thaya a Drosendorf obdržely vlastního cechovního mistra. První písemná zmínka o mlýnu v severní části městských hradeb pochází ze 17. století. Jedná se o řadu nízkých hospodářských budov a dvoupatrovou obytnou budovu, které hospodářský dvůr ze tří stran obklopují. Součástí mlýnu v majetku rodiny Gruber je i katrová pila (\"Sägewerk\") pro pořez stavební kulatiny (Am Thayaufer čp. 12). Panský mlýn (\"Hofmühle\") byl taktéž několikrát zmíněn v 17. století a je po desetiletí v majetku rodiny Beerových (Beer). Mlýn se nachází jihozápadně od města a celý areál sestává z dvoupatrových budov se sedlovou střechou. Fasády pochází z 18. století. Na obytnou budovu navazuje stanice s transformačním zařízením. Stavení s turbínou stojí osamoceně u hráze.\n\nTakzvaný „Špitální mlýn” (\"Spitalsmühle\") byl písemně zmíněn již v roce 1536 a to při donaci městské nemocnice. Jan Mrakeš z Noskova přenechal špitálu společně s obcemi Elsern a Breitenfeld an der Wild i jmenovanou „Neumühle”. Mlýn je vyobrazen na plánu města z roku 1677 od Daniela Suttingera. V roce 1913 byl mlýn dolnorakouskou společností NEWAG (Niederösterreichische Elektrizitätswirtschafts-Aktiengesellschaft) přestavěn na elektrárnu, která přešla v roce 1938 do majetku podniku „Gauwerke Niederdonau AG” a v roce 1946 se vrátila opět do rukou původní akciové společnosti (NEWAG). V padesátých letech ji NEWAG opustila. Od roku 1988 se nalézá elektrárna v majetku majitele firmy „Elektro Blazek & Partner GmbH & Co KG” Fridricha Blazka, který zastupuje společnost „Kleinkraftwerk Betriebsgesellschaft mbh Linz”. Trojstranný dvůr původního mlýna tvoří do háku sestavené jednopatrové budovy umístěné vedle říční hráze.\n\nSýpka postavená na začátku 18. století na jihovýchodním návrší za městem sloužila během první světové války jako internační tábor a ve dvacátých letech 20. století převzala opět funkci skladování obílí. Po požáru v roce 1947 bylo v sýpce přechodně umístěno sběrné místo vídeňské mlékárny (\"Wiener Molkerei\"). Nyní slouží nadále svému původnímu účelu. Komplex lihovaru z roku 1926 postavený podle plánů stavebního mistra Friedricha tvoří jedno-dvoupatrová budova s kanceláří a služebním bytem a dále jednopatrové výrobní budovy. Družstevní zemědělský lihovar (\"Landwirtschaftliche Brennerei\") zastoupený Ing. Herwigem Schöchtnerem tvořilo ještě v roce 1991 45 členů a měl dva zaměstnance (2006). Destilační zařízení se nacházelo ve sklepě a během sezony lihovar zpracovával obilí a brambory zdejších zemědělců. Roční produkce lihovaru se pohybovala kolem 1 600 hektolitrů lihu. Areál bývalého lihovaru upoutává obloukovým vjezdem, valbovou střechou a za hlavní budovou volně stojícím komínem.\n\nKolem 16. století se v Dolním Rakousku rozšířila těžba kamence. Ve vesničce Niederthumeritz u Drosendorfu těžbu provozoval v letech 1558–1592 Melchior Paumann. Rozmach důlní těžby dokládá v roce 1563 založený důlní soud, který zaměstnával důlního soudce, písaře a posluhu (\"Fronbote\"). Důlní úřad sídlil v budově vedle radnice (Hauptplatz čp. 2). Výroba sodovky rodiny Hohlbaum se odehrávala v domě čp. 3. s vybudovanou stáčírnou ve dvoře. Na začátku 13. století se zde mělo nacházet zimní sídlo rytířů z Eibensteinu (\"Templerhaus\"). První písemná zpráva o místním pivovaru pochází z roku 1514, kdy Maxmilián I. udělil městu výčepní privilegium, které zakazovalo čepovaní všech moravských piv. Vedle měšťanského pivovaru (\"Bürgerliche Brauerei\", Hauptplatz čp. 19) se brzy etabloval i pivovar panský (Raabser Tor 1), jak udává jedna ze stížností z roku 1549. Zámecký pivovar (\"Schlossbrauerei\") v roce 1694 vyhořel a i když byl znovu postaven, v druhé polovině 18. století jej majitelé panství převedli na město. Emanuel Benesch pivovar v roce 1900 modernizoval (\"Brauerei Benesch\") a fungoval až do roku 1911. Do areálu bývalého pivovaru a později octárny se vchází klenutý portálem. Dvorní křídlo se zabudovanými střílnami bylo postaveno na městských hradbách.\n\nSupermarket Nah & Frisch Kaufhaus – Bäckerei nabízí čerstvý chléb, slané pečivo a domácí sladké pečivo a moučníky, ovoce, zeleninu, lahůdky, mléčné výrobky a rozsáhlý standardní sortiment pro domácnost. Řeznictví (\"Fleischerei\") Ebner objíždí mikrobusem od středy do pátku okolní obce. Objednávky lze zaslat i elektronickou formou. Řeznictví nabízí hovězí a vepřové maso, kolem 40 druhů salámů a uzenin, polotovary a hotová jídla. Na objednávku připravuje obložené mísy. Kousek od hlavního náměstí se nalézá trafika (\"Tabak Trafik\").\n\nV drogerii (\"Drogerie und Fußpflege\") Doris Kaiser lze zakoupit mýdla, originální himalájskou sůl, feng-šuej výrobky, kosmetiku, Reformhaus zboží, ručně vyráběné toaletní potřeby, solné lampy, léčivé kameny a klasické drogistické zboží. Doris Kaiser nabízí také Aura-Soma terapii, pedikúru a solarium. Massage Institut Vomela se soustřeďuje ve své péči o zákazníky na široký sortiment masáží, na léčbu proudem (MegaWave, ultrazvuk) a teplem (parafínová lázeň, rašelinové zábaly a infrasauna) a mnoho dalších technik. Přímo v centru na hlavním náměstí sídlí i kadeřnický salón (\"Friseur\") Alexandry Diefenbach. Ve městě se dále nalézá jedna lékárna (\"Apotheke\"), dva praktičtí lékaři a dva ortopedičtí lékaři (\"Ärzte\").\n\nŽelezářství Hammerwerk Müllner se už po šest generací věnuje prodeji zemědělského, lesnického a zahradnického nářadí, výrobě opotřebovaných dílů pro orbu, spotřebního železářského materiálu, šroubů a modelů zemědělských strojů. Obráběcí stroje, zemědělské nástroje, traktory New Holland, lesnické stroje značky Husqvarna, auta značek Mitsubishi, Chevrolet a Lada, servis, odtahovou službu a technickou prohlídku silničního stavu vozidla poskytuje firma KFZ-Werkstätten Josef Spiegl v Zissesdorfu, dále Walter Pock v Drosendorfu a také Raiffeisen Lagerhaus (Zissersdorf). Při výjezdu směrem na Horn provozuje benzínovou pumpu (\"Shell-Tankstelle\") Robert Döberl.\n\nTruhlářské služby nabízí firma Tischlerei Wolfgang Cerny. Truhlářskou rodinou dílnu v Drosendorf/Altstadt založil v roce 1963 Johann Cerny. Wolfgang Cerny převzal vedení firmy v roce 1994 a v roce 2012 oslavilo truhlářství padesátileté jubileum. Martin Gersdorfer a Norbert Bauer provozují od roku 2000 firmu Waldviertler Baumservice a mimo kácení stromů, sadařství a prevenci se věnují také poradenství a poskytování know-how. Vše kolem stavebnictví a stavebního materiálu obstarává firma PRKNA Baumeister GmbH a EFT-Handelsunternehmen. Elektrické instalace, opravy a elektroobchod nabízí Elektro Blazek & Partner GmbH & Co KG. Firmu Vomela Elektro- u. Kommunikationstechnik založil Josef Vomela v roce 1990. V roce 2015 zaměstnával již 25 zaměstnanců. Těžiště firmy spočívá v poskytování služeb a servisu v oblasti informačních a komunikačních technologií, zabezpečovací techniky a elektrotechniky. Dekorativní malbu vnitřních a venkovních prostor svěřují do rukou firmy Dekorationsmalerei nejen zákazníci místní, ale i z celého Rakouska a ze zahraničí. Reinhard Nöhammer se věnuje dekorativním technikám z 19. století (ilusivní malba, malba na dřevo, mramorování, imitační malba, šablonování, stínová malba, restaurování atd.). Restaurátorský team dílen Waldviertler Restaurierungswerkstätte se zaměřuje na restaurování plastik, nábytku, dveří, obrazů, pozlacování a na opravu mnoha dalších historických předmětů. Dále ve městě najdeme pilu Georg Gruber.\n\nFinanční služby ve městě poskytují pobočky banky Raiffeisenbank, Sparkasse a Volksbank, která sídlí i v obci Zissersdorf. Poštovní služby převzal formou poštovního partnerství (Post Partner) městský úřad. Pojistné služby a finanční poradenství provozuje firma RMCS – Risk Management Consulting Schadenregulierung.\n\nTržně orientovanému firemnímu a obecnímu managementu a školení v oblasti marketingu, orientace na zákazníka, motivace, obchodního strategického plánování, lidských zdrojů či analýze personální politiky se věnuje Ing. Mag. Roland Deyssig s firmou R & D Regionalmarketing. Služby firmy Wardell Webmastering využívají především živnostníci, malí a střední podnikatelé, makléři, spolky, umělci, organizace v cestovním ruchu, koncertní promotéři, cateringové firmy, hudebníci, zahradní centra, muzea, restaurátoři, spisovatelé, právníci a mnoho dalších zákazníků, kteří svěřili svoje webové stránky a elektronickou prezentaci do rukou Charlese Wardella.\n\nNa zážitkový marketing se specializuje Thomas Dvorak s firmou Event-Styling. Firma organizuje sportovní a kulturní akce s kapacitou do 5000 osob. Prodává párty stany a ozvučovací systémy. Půjčuje ozvučovací a osvětlovací techniku, světelné systémy (skenery, lasery a video projektory), zvukové systémy do 20 000 wattů, stany do 100 m2, vybavení pro divadla a od roku 2007 zajišťuje i nápojový catering.\n\nO železničním spojení s Vídní uvažovalo městečko Drosendorf už na konci 19. století. Pro spojení s městem Retz bylo navrženo několik variant. Například lokální dráha z Vranova nad Dyjí přes Drosendorf do Raabsu nebo elektrická dráha z Dobersbergu přes Karlstein an der Thaya do Drosendorfu. Nakonec zvítězil projekt lokálky z Retzu přes Weitersfeld do Drosendorfu s přímým spojením do Vídně. Dráhy se ale město dočkalo až po schválení projektu z roku 1908. Drosendorf tak získal napojení na Rakouskou severozápadní dráhu (ÖNWB) vedoucí z Vídně přes Znojmo do Jihlavy. K zahájení provozu došlo v říjnu 1910. Na přelomu dvacátých let převzal dráhu stát. Osobní přeprava cestujících byla na dráze zastavena 9. června 2001. Nákladní přeprava zůstala nadále v provozu. Vlakové spojení nahradily autobusové spoje ÖBB Postbus, které přepravují cestující od stanic železniční dráhy Wien-Retz a FJB (Franz Josef Bahn)-Hötzelsdorf (Geras).\n\nOd roku 2002 je od května do října v provozu každou sobotu, neděli a ve svátky výletní vlak „Reblaus-Express\". Lokálka je majetkem země Dolní Rakousy a provozována přes NÖVOG a ÖBB- ErlebnisBahn. Vlakovou soupravu tvoří tři historické vozy 2. třídy s otevřeným nástupním představkem, bufetový vůz a vůz pro přepravu jízdních kol. Vagony táhne většinou čtyřnápravová dieselová lokomotiva řady 2143. Na trati se nachází celkem 10 zastávek. Retz s nadmořskou výškou 245 m je na trase nejníže položenou stanicí. Ze zastávky Niederfladnitz a Pleissing-Waschbach se dá pokračovat rovnou do národního parku Thayatal-Podyjí. U soustavy rybníků ve stanici Anglerparadies Hessendorf (rybářský ráj) si mohou cestující koupit například uzeného pstruha nebo jiné rybí speciality. Jinak se mohou posilnit přímo ve vlaku v bufetovém voze (\"Heurigenwaggon\") nebo počkat na roznášku pití ve vlaku, kde se o servis starají místní vinaři a spolek „Verein zu Erhaltung und Betrieb des Reblaus Express”. Přeprava kol je poskytována zdarma.\n\nOd 1. června 2014 mohou cestující mezi dubnem a zářím využít autobusové spojení IDS JMK linky 816 ze Znojma přes Citonice, Lesnou, Vranov nad Dyjí, Lančov, Starý Petřín, Stálky, Uherčice, Vratěnín do Drosendorfu. Automobilová doprava je možná ze směru Wien-Stockerau-Hollabrunn-Schöngrabern-Röschitz-Pulkau-Weitersfeld-Langau-Drosendorf, ze St. Pölten přes Krems-Kamptal-Horn-Pernegg-Geras-Zissersdorf-Drosendorf nebo od města Salzburg přes Linz-Freistadt-Gmünd-Vitis-Waidhofen an der Thaya-Groß-Siegharts-Raabs an der Thaya-Drosendorf. Z České republiky jsou nejblíže hraniční přechody Vratěnín-Unterthürnau a Hluboká-Schaditz.\n\nMezi kulturní akce mezinárodního významu patří každoročně v červenci Letní akademie (\"Internationale Sommerakademie\" Drosendorf) pořádaná ve spolupráci s UNESCO Club Wien, Jazz-Cklub Drosendorf a městem Drosendorf-Zissersdorf. NÖ Landarbeiterkammer (Dolnorakouská komora pro zaměstnance) nabízí na zámku v Drosendorfu svým členům po celý rok týdenní dovolenou s celou rodinou (s plnou penzí) za paušální cenu (EUR 140,– pro osobu na týden). V roce 2013 zorganizovala Společnost telčské místní dráhy a Spolek pro veřejnou dopravu na jihozápadní Moravě ve spolupráci s městy Drosendorf, Znojmo a Jemnice dva poznávací výlety. Během první jízdy v sobotu 1. června 2013 navštívili cestující z jihozápadní Moravy dolnorakouského příhraničí s kulturním programem v Drosendorfu a 2. června 2013 pro změnu cestující ze severního Dolní Rakouska jihomoravskou krajinu v okolí Znojma a Moravských Budějovic s cílovou stanicí v Jemnici.\nPro pěší turistiku a Nordic walking jsou kromě turistických tras po regionu Waldviertler Wohlviertel k dispozici i další dobře značené stezky (630 Thayatalweg, 632 Nepomukweg, 633 Thaya-Taffa-Wild Rundwanderweg) a naučné stezky v rámci chráněné oblasti Národní park Thayatal či v lokalitách Natura 2000. Město Drosendorf-Zissersdorf je součástí cyklistické sítě „Waldviertler Wohlviertel”, dálkové cyklistické trasy „Kamp-Thaya-March-Radweg” a trasy vedoucí Podyjím „Thayatal-Radweg”. Na tuzemské cyklostezky navazuje bohatá síť v České republice. Celá řada přírodních zákoutí a malebných míst podél Dyje vítají sportovní, ale i amatérské rybáře. Koupání v letním období umožňuje přímo v místě jednak říční koupaliště Thayabad a v jeho těsné blízkosti umělé koupaliště Terrassenbad s dvěma velkými bazény, trampolínou a dětským bazénem. Golfclub Thayatal nabízí 18jamkové golfové hřiště ve skotském stylu v obci Autendorfu, které je vhodné i pro začátečníky a to i bez členství v golfovém klubu. V budovách starobylého statku v Autendorfu je taktéž umístěn jezdecký klub se stájemi a poskytující výuku v jízdě na koni. Dále je možno využít tři antukové tenisové kurty v blízkosti koupaliště a půjčovnu kajaků a kánoí. V nabídce půjčovny lodí jsou i plavby po řece s průvodcem. Samozřejmě nechybí ani prohlídky města s fundovaným průvodcem od 1. května do 26. října každou sobotu, neděli a ve svátek.\nVýlety po okolí:\n\nHostinec Zum Goldenen Lamm (***) je považován za jeden z nejlepších lokálů v okolí. Domácí kuchyně je servírována přímo na městských hradbách s výhledem do údolí řeky Dyje. V hostinci lze navštívit historický kinosál z roku 1920. Kino slouží zároveň jako kulturní a společenské centrum. Ubytování je možné ve 20 útulných pokojích (46 lůžek) s výhledem na středověké náměstí či s výhledem na řeku. V prostorných apartmánech se mohou ubytovat až čtyři osoby. Hotelovou specialitou je bílý svatební pokoj (Hochzeitszimmer), pokoj ve věži (Turmzimmer) a romantický pokoj s balkonem. Hostinec Zur Hammerschmiede (***) má otevřenou restauraci od pátku do úterý. Kuchyně se zaměřuje na typické Waldviertler speciality ze zvěřiny, z hovězího, vepřového a jehněčího masa a na sezónní jídla. K ubytování slouží 30 lůžek. Kavárna MOKA – Mohnkaffeehaus se nachází přímo v centru na hlavním náměstí. Mimo širokého kávového sortimentu stojí na jídelníčku domácí moučníky, zmrzliny a speciality z regionálních surovin. Všechny výrobky poskytuje kavárna i tzv. přes ulici, takže je možné si je vychutnat v pohodlí domova.\n\nCafe-Restaurant Maurer se nalézá na příjezdové Hornerstraße a oblibu nachází zejména u zákazníků, kteří upřednostňují spojení kavárny, restaurace a vinárny s nádechem retro stylu. Zámecká taverna (\"Schlosstaverne\") je oázou především pro milovníky pizz. Přenocovat lze na zámku Drosendorf v 1 apartmánu, 1 jednolůžkovém pokoji, 8 dvoulůžkových pokojích a v 11 pro větší počet nocležníků. Ubytování je možné také v hotelu Garni-Pension Schneider (****). V nabídce privátních pokojů a prázdninových bytů jsou tradičními poskytovateli „Haus Stoll-Hof”, „Charles Wardell” nebo „Maria Matzinger”. Agroturistiku pod značkou Urlaub am Bauernhof (Dovolená na statku) lze provozovat v Autendorfu u rodiny Zoder, v Zissersdorfu u rodiny Plessl, v Nonndorfu u rodiny Haslinger a v Eibensteinu na pensionu Schachner. Bio agroturistiku nabízí statek Chloupek v Heinrichsreithu (Bio-Bauernhof). Mládežnické ubytovny řetězce Junges Hotel Drosendorf se nalézají v blízkosti koupaliště.\n\nKaždé léto v červenci a srpnu se mohou děti přihlásit do týdenního cirkusového workshopu. Pod vedením Barbary Rosenberger a Andrease Ceska (Schauplatz Drosendorf KEG) se účastníci naučí žonglovat, jezdit na jednokolce, provazochodectví, akrobacii, hrát divadlo a klaunství. Workshop začíná v neděli večer a končí v pátek v 15. 00 hodin slavnostním bezplatným představením. Ubytování je zajištěno v originálních cirkusových vozech. Cena workshopu zahrnuje cirkusový kurs od pondělí do pátku (6 hodin denně), ubytování v historicky zrekonstruovaných vozech, plnou penzi s ovocem a nápoji, pedagogický dozor během rekreačních aktivit a vstupy na koupaliště.\n\nFranz Xaver Kießling se mimo mineralogie zajímal také o nejstarší dějiny Podyjí a oblasti kolem města Drosendorfu a Raabsu. Sbíral místní pověsti a etnografické reálie. Výsledky své vědecké práce prezentoval v založeném „Roland-Museu“, které bylo roku 1912 zrušeno. Kießlingovy sbírky se tak dostaly do různých muzeí ve Vídni, Kremsu a Badenu, kde je většina umístěna dodnes. Muzeum v Drosendorfu, které nese jméno po svém zakladateli, vlastní jen zlomek z jeho původních sbírek. Vedle Kießlingových exponátů jsou zde k vidění i sbírky místního historika Raimunda Bauera. Expozice sice obsahuje prehistorické nálezy už z období paleolitu, ale nejvíce důkazů k osídlení zdejšího území pochází z neolitu. Několik exponátů z raného středověku je slovanských. Muzeum vlastní také expozici k městským dějinám a k místnímu folklóru. Vlastivědné muzeum je umístěno v budově bývalého městského špitálu.\n\nAktivní spolkový život v Drosendorfu dokazuje celá řada dobrovolných organizací. Velkou nadějí do budoucna jsou pro město předseda sportovního klubu, kulturního nebo také hudebního spolku. V zájmové oblasti pracuje ve městě celá řada dobrovolníků, kteří se snaží mladé generaci předávat nejen kulturní hodnoty, ale také pocit zodpovědnosti.\n\nKino založené v Drosendorfu v roce 1920 mělo v sále hostince Failler na konci 20. století svou slávu již dávno za sebou a hrozilo mu zavření. Před jeho zánikem ho v roce 1999 zachránil „Filmový klub Drosendorf”. Zahájení nové éry bylo odstartováno italským snímkem „Cinema Paradiso”. Mimo rakouské filmové tvorby přináší méně známé filmy z Afriky, východní Evropy nebo Jižní Ameriky. V sále hostince Failler s červenou brokátovou tapetou mohou návštěvníci kina během produkce konzumovat kulinářské speciality u stylového posezení se stoly a židlemi. V roce 1992 odstartoval klub filmová představení pod šírým nebem „Kino-Open-Air Comeback” a za ním ho následovaly ostatní města jako „Mondscheinkino” v Eggenburgu, „Kino unter Sternen” ve Vídni nebo „Kino am Dom” v St. Pöltenu. V letních měsících promítá na pláži říční plovárny a občerstvení má na starosti spolek Slowfood Thayatal. V případě nepříznivého počasí se produkce přesouvá do plovárenského sálu.\n\nProgramovou linii kinematografie formovalo také sousedství s Českou republikou. Film Ulricha Seidla „Mit Verlust ist zu rechnen” (Se ztrátou se počítá) o vesnicích Langau a Šafov se v roce 1993 postaral o třikrát za sebou plný kinosál. Česko-rakouský filmový festival CZinemA spolupracuje s českými kiny. Promítány jsou jednak české snímky, ale i rakouská filmová tvorba běžící v Čechách a na Moravě. Každoroční „Europafestival” se zaměřuje na témata jako hranice, vlast, asfalt nebo integrace. V rámci festivalu se konají literární přednášky UNÖL (Unabhängiges niederösterr. Literaturhaus) a hudební produkce. Jednou měsíčně v sobotu pořádá klub dětská představení a každoročně o vánocích hraje pro školy. V rámci řady „Film & Musik” hostují při promítání i hudební umělci (Bözse Salonorchester, Radian nebo filmový hudební producent Erwin Rehling).\n\nSpolek dobrovolných hasičů (Freiwillige Feuerwehr Stadt Drosendorf) byl založen v Drosendorfu v roce 1877. Současní dobrovolní hasiči zasahují při požárech, dopravních nehodách (Fahrzeugbergung), při záchraně zvířat, poskytují technickou pomoc, ale i pomoc při kulturních produkcích. Jejich pomoc přichází v úvahu i při krizových situacích nebo přírodních katastrofách, jako tomu bylo při povodních v roce 2006 a 2013. Ročně tak odpracují přes 6 000 dobrovolnických hodin.\n\n\"Synové a dcery:\"\n\n\"Osobnosti se vztahem k městu:\"\n\n\nDrosendorf Stadt |\nAutendorf |\nDrosendorf Altstadt |\nElsern |\nHeinrichsreith |\nOberthürnau |\nPingendorf |\nUnterthürnau |\nWolfsbach |\nWollmersdorf |\nZettlitz |\nZissersdorf  |\nHagen  |\nJohannesthal  \n"}
{"id": "588224", "url": "https://cs.wikipedia.org/wiki?curid=588224", "title": "Azrikam", "text": "Azrikam\n\nAzrikam ( עַזְרִיקָם, v oficiálním přepisu do angličtiny Azriqam) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 43 metrů v pobřežní nížině, v regionu Šefela.\n\nObec se nachází 8 kilometrů od břehu Středozemního moře, cca 35 kilometrů jihojihozápadně od centra Tel Avivu, cca 51 kilometrů jihozápadně od historického jádra Jeruzalému a 6 kilometrů severozápadně od Kirjat Mal'achi. Severovýchodně od vesnice se rozkládá letecká základna Chacor. Azrikam obývají Židé, přičemž osídlení v tomto regionu je etnicky převážně židovské.\n\nAzrikam je na dopravní síť napojen pomocí lokálních silnic číslo 3703 a číslo 3711.\n\nAzrikam byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny zdejší arabské populace. Na místě nynějšího mošavu se do roku 1948 rozkládala arabská vesnice al-Batani al-Gharbi.\n\nZakladateli mošavu byla skupina Židů z Tuniska. Nastěhovali se do blízkosti ruin opuštěné arabské vesnice. Pobývali ve provizorních stanech, bez přívodu vody, elektřiny a dopravního spojení. První osadníci se zde ale neudrželi a po roce byla vesnice dosídlena židovskými přistěhovalci z Íránu, Iráku, Indie a Jemenu. Roku 1955 sem dorazili i Židé z Maroka.\n\nPostupně prošla obec stavební expanzí, kdy došlo k výstavbě nových domů pro mladou generaci zdejších usedlíků. Ve vesnici stojí pomník padlým, synagoga v tuniském stylu a další synagoga inspirovaná tradicemi marokánských Židů. Funguje zde obchod se smíšeným zbožím, sportovní areály a společenské středisko. Místní ekonomika je založena na zemědělství. Rozkládá se tu cca 300 dunamů (30 hektarů) citrusových sadů.\n\nPodle údajů z roku 2014 tvořili naprostou většinu obyvatel v Azrikam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1318 lidí. Během roku 2014 populace stoupla o 1,3 %.\n\n\n"}
{"id": "588228", "url": "https://cs.wikipedia.org/wiki?curid=588228", "title": "Albert Vojtěch Velflík", "text": "Albert Vojtěch Velflík\n\nAlbert Vojtěch Velflík (4. dubna 1856 Kralovice – 11. listopadu 1920 Mnichovice) byl český inženýr, konstruktér mostů a vysokoškolský profesor inženýrského stavitelství. Třikrát byl zvolen rektorem Císařské a královské české vysoké školy technické v Praze.\n\nNarodil se v Kralovicích. Vystudoval reálku v Plzni. Poté pokračoval ve studiu na Polytechnickém ústavu v Praze, který absolvoval v roce 1879. Poté nastoupil do firmy civilního inženýra Viléma Plenknera. V roce 1880 se vrátil na techniku jako asistent profesora Josefa Šolína. Zabýval se teorií příhradových mostů. tomto oboru se habilitoval jako soukromý docent v roce 1886 prací \"Theorie mostů soustavy Howeovy\". Poté nastoupil jako konstruktér do \"Pražské akciové strojírny\" (bývalá továrna Josepha Johna Rustona – \"Rustonka\"). Zde se podílel na konstrukci řady ocelových konstrukcí, především mostů a střešních konstrukcí. V roce 1891 se vrátil na pražskou techniku, kde začal přednášet mostní, silniční a železniční stavitelství na místo onemocnělého profesora Viléma Bukovského. V roce 1893 byl pak jmenován řádným profesorem.\n\nTřikrát byl zvolen rektorem Císařské a královské české vysoké školy technické v Praze (1897–1898, 1899–1900, 1906–1907); dále byl dvakrát zvolen děkanem (1893–1894, 1903).\n\nVedle svého oboru se rovněž zabýval dějinami ČVUT a dějinami mostního stavitelství. Byl jedním z redaktorů Ottova slovníku naučného pro inženýrské stavitelství, působil i jako redaktor časopisu \"Technický obzor\". Proslovil řadu přednášek pro \"Spolek architektů a inženýrů\". Byl členem výboru Národopisné výstavy českoslovanské v Praze 1895.\n\n\n\n\n\n\n\n\n"}
{"id": "588234", "url": "https://cs.wikipedia.org/wiki?curid=588234", "title": "Canon EF-S", "text": "Canon EF-S\n\nObjektivy Canon EF-S jsou vytvořeny speciálně pro menší plochu APS-C snímače. K jejich vlastnostem patří například zasouvání zadních optických členů hlouběji do těla zrcadlovky. Objektivy s bajonetem Canon EF-S nejsou tedy kompatibilní s profesionálními těly (Canon EOS 5D Mark II, Canon EOS 1D Mark III). Naopak profesionální objektivy s Canon EF bajonetem jsou zpětně kompatibilní s APS-C těly (Canon EOS 450D, Canon EOS 500D, Canon EOS 550D, Canon EOS 50D).\n\n\n"}
{"id": "588240", "url": "https://cs.wikipedia.org/wiki?curid=588240", "title": "Sde Uzijahu", "text": "Sde Uzijahu\n\nSde Uzijahu ( שְׂדֵה עוֹזִיָּהוּ‎, doslova „\"Uzijahovo pole\"“, v oficiálním přepisu do angličtiny Sede Uzziyyahu, přepisováno též Sde Uziyahu) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 30 metrů v pobřežní nížině, v regionu Šefela.\n\nObec se nachází 7 kilometrů od břehu Středozemního moře, cca 35 kilometrů jihojihozápadně od centra Tel Avivu, cca 52 kilometrů jihozápadně od historického jádra Jeruzalému a 7 kilometrů severozápadně od Kirjat Mal'achi. Sde Uzijahu obývají Židé, přičemž osídlení v tomto regionu je etnicky převážně židovské.\n\nSde Uzijahu je na dopravní síť napojen pomocí lokální silnice číslo 3711, která západně od vesnice ústí do dálnice číslo 4.\n\nSde Uzijahu byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny arabské populace v tomto regionu.\n\nZakladateli mošavu byla skupina Židů z Libye. Místní ekonomika je založena na zemědělství. Původně se osada nazývala Ašdod Dalet (אשדוד ד) a Jad Šimšon (יד שמשון). Nynější jméno odkazuje na krále \"Azarjáše\" (hebrejsky \"Uzijahu\"), který je v tomto regionu připomínán v biblické Druhé knize královské 14,21\n\nPodle údajů z roku 2014 tvořili naprostou většinu obyvatel v Sde Uzijahu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1433 lidí. Během roku 2014 populace stoupla o 0,7 %.\n\n\n"}
{"id": "588245", "url": "https://cs.wikipedia.org/wiki?curid=588245", "title": "Nořičí hora", "text": "Nořičí hora\n\nNořičí hora je hora v Moravskoslezských Beskydech, 3 km jihovýchodně od Trojanovic a 1,5 km severně od Tanečnice, na severní rozsoše Radhošťského hřbetu. Na vrcholu je geodetický bod.\n\nVrchol a přilehlé prudké suťovité svahy jsou součástí přírodní rezervace Noříčí, vyhlášené 22.7.1955 na celkové rozloze 37,9027 ha. Předmětem ochrany jsou zachovalé jedlobukové lesy s bohatým bylinným patrem a výskytem ohrožených druhů živočichů. Žije zde například mlok skvrnitý, ořešník kropenatý, holub doupňák, jeřábek lesní, kos horský či puštík obecný. Území rezervace je také součástí životního prostoru rysa ostrovida.\n\nPřístup po neznačené hřebenové cestě z Tanečnice přes Zmrzlý vrch (1,5 km). Tanečnice je přístupná po červené turistické značce z Pusteven na Čertův mlýn (1 km).\n\n"}
{"id": "588247", "url": "https://cs.wikipedia.org/wiki?curid=588247", "title": "Zmrzlý vrch", "text": "Zmrzlý vrch\n\nZmrzlý vrch je hora v Moravskoslezských Beskydech, 3,5 km jihovýchodně od Trojanovic, na severní rozsoše Radhošťského hřbetu mezi Nořičí horou a Tanečnicí, jejímž je vedlejším vrcholem.\n\nPřístup po neznačené hřebenové cestě z Tanečnice (1 km), která je přístupná po červené turistické značce z Pusteven na Čertův mlýn (1 km).\n\n"}
{"id": "588248", "url": "https://cs.wikipedia.org/wiki?curid=588248", "title": "50 Fremont Center", "text": "50 Fremont Center\n\n50 Fremont Center je postmoderní mrakodrap v centru kalifornského města San Francisco. Má 43 pater a výšku 183 metrů, je tak společně s budovou 101 California Street 6. nejvyšší mrakodrap ve městě. Stavba probíhala v letech 1983 - 1985 a za designem budovy stojí firma Skidmore, Owings and Merrill. V budově se nachází kancelářské prostory, které obsluhuje celkem 20 výtahů.\n\n"}
{"id": "588249", "url": "https://cs.wikipedia.org/wiki?curid=588249", "title": "Populární kultura", "text": "Populární kultura\n\nPopulární kultura (běžně nazývaná popkultura) je soubor představ, myšlenek, náhledů, postojů, memů, zobrazení a dalších fenoménů, které jsou v rámci neformálního společenského konsenzu považovány za nejvýraznější části hlavního proudu (mainstreamu) určité kultury, od počátku do poloviny 20. století především kultury západní, od konce 20. století až do současnosti kultury globální. Termín popkultura často splývá s pojmem masová kultura, řada odborníků je však rozlišuje.\n\nZ hlediska kulturní a sociální antropologie je rozdíl mezi pojmy \"„populární kultura“\" a \"„masová kultura“\" patrný zvláště do konce 80. let 20. století ve státech bývalého sovětského či východního bloku. \"„Masová kultura“\" byla tamními režimy definována jako kultura \"„vytvářená masami a určená masám“\" a vnímána jako jednoznačně pozitivní nástroj k ideologickému \"„formování mas“\" (typickým příkladem je např. \"„masová tělovýchova“\", viz \"„Spartakiáda“\", srv. též \"„Kulturní revoluce“\"), zatímco \"„populární kultura“\" jako \"„úpadková“\" kultura kapitalistické části světa.\n\nVznik popkultury úzce souvisí s rozvojem hromadných sdělovacích prostředků a popkultura prostupuje každodenním životem společnosti. Do kontrastu k popkultuře můžeme postavit např. folklór, významný především v lokálních či pre-industriálních společnostech.\n\nPopkultura je často vnímána jako banální a pokleslá, kvůli svým cílům a podstatě, jimiž je konsensuální přijetí jejích prvků napříč celým hlavním proudem. V důsledku toho bývá ostře kritizována ze strany různých menšinových uskupení (především náboženských a kontrakulturních skupin), které ji považují za povrchní, konzumní, senzacechtivou a prohnilou.\n\nPopulární kultura je stěžejním termínem britských kulturálncíh studií, kde je chápána zejména v pojetí Johna Fiska. \"\"Fiske ve své teorii populární kultury zastává stanovisko, že kulturu nelze mechanicky prodávat a vnucovat lidem tzv. shora, nýbrž že musí vycházet z nich samotných. Jediné, co může vycházet z kulturního průmyslu (tedy shora), je impuls/podnět pro recipienty v podobě kulturního materiálu, jehož konečná podoba je posléze dotvářena samotnými příjemci.\"\" Kulturální studia lze v současnosti v České republice studovat pouze na Katedře mediálních a kulturálních studií a žurnalistiky v Olomouci.\n\nTermín \"populární kultura\" sám o sobě je novým slovním spojením v angličtině, pocházejícím z 19. století, původně odkazoval ke vzdělání a kultivaci nižších tříd (\"„Popular culture“\": \"„kultura lidu“\" - rozumí se \"„prostého“\" lidu). Později se jeho význam změnil na označení vlastní kultury těchto nižších tříd a koncem 19. století se oddělil a dokonce vymezil proti „skutečnému vědění“. V tomto významu se vžil a ustálil v meziválečném období (1918–1939). Současný význam termínu, tedy kultura určená k masové spotřebě, má kořeny ve Spojených státech, kde se vžil koncem druhé světové války. Zkratka \"popkultura\" se datuje rokem 1960.\n\nDefinování termínu \"popkultura\" ve vztahu ke \"kultuře\" (což je již v podstatě také nesmírně diskutovaný pojem), je komplikováno několika soupeřícími definicemi popkultury. John Storey v knize \"Cultural Theory and Popular Culture\" \"(Teorie kultury a Popkultura)\", rozebírá šest způsobů, jak definovat popkulturu.\n\n\nStorey zdůrazňuje, že popkultura vznikla v důsledku urbanizace vyvolané průmyslovou revolucí, a splývá s obvyklými definicemi tzv. „masové kultury“.\n\nPopkultura se neustále proměňuje a obsahuje mnoho místních i časových jedinečností, kolem nichž vznikají různé proudy a víry. Vzniká tak komplex vzájemně provázaných stanovisek a hodnot, které zpětně ovlivňují různými způsoby společnost i její instituce. Tak mohou například některé proudy popkultury pramenit ze subkultury, která jinak reprezentuje postoje, k nimiž má popkulturní mainstream (hlavní proud) jen velmi omezený vztah. Jiné proudy popkultury však také mohou do této subkultury naopak vplývat.\n\nPro popkulturu je nejtypičtější, že její jednotlivá témata oslovují široké spektrum veřejnosti.\n\nMasmédia těží z práce vědců a učenců a zprostředkovávají jejich poznatky široké veřejnosti, ale často při tom zdůrazňují detaily, které mají za cíl jen ohromit či vyvolat úžas. Jak vědecká fakta, tak novinové historky se v průběhu svého průchodu popkulturou proměňují, často až k bodu, kdy se z nich stává vyložená lež.\n\nHannah Arendtová ve své knize \"Krize kultury\" tvrdí, že \"„tržně řízená média vedou k přesunu kultury pod diktát zábavy“\".\n\nSusan Sontag tvrdí, že v naší kultuře je většina \"„...srozumitelných, přesvědčivých hodnot (čím dál tím více) čerpána ze zábavního průmyslu“\", který \"„ohrožuje standardy závažnosti.“\" Výsledkem pak je, že témata, podávaná \"„zběžně, povrchně a zbytečně krutě“\" jsou vnímána jako norma.\n\nNěkteří kritici tvrdí, že popkultura je \"„dumbing down“\" (neologismus ve významu degradace, úpadek): \"„...stránky novin, kde kdysi běželo zahraniční zpravodajství, dnes zaplavují drby o celebritách, obrázky spoře oblečených žen... televizní společnosti nahradily kvalitní dramatickou tvorbu pořady o zahrádkářství, vaření a dalšími „lifestylovými“ programy... různými reality show, přiblblými telenovelami“\" (Sontagová píše \"„asinine soaps“\" - doslova \"„oslími operami“\"), a to až do té míry, že lidé jsou prakticky neustále zaplavováni naprostými trivialitami ze života slavných.\n\nV Rosenbergově a Whiteově knize \"Masová kultura\" tvrdí MacDonald, že \"„populární kultura je znehodnocená, plytká kultura, která banalizuje jak zásadní věci (sex, smrt, životní prohry, tragédie), tak i prosté spontánní radosti. (...) Masy, zkažené několika generacemi takového stavu věcí, pak samy začínají vytvářet poptávku po triviálních a nekomplikovaných kulturních dílech.“\"\n\nVan den Haag tvrdí, že \"„... všechny hromadné sdělovací prostředky v důsledku odcizují lidem jakoukoliv osobní zkušenost a přestože se jeví jako vyvážené, posilují jejich mravní izolaci od společnosti, od skutečnosti i od sebe sama.“\"\n\nKritici si stěžují, že \"„...nahrazení vysokého umění a autentické lidové kultury nevkusnými artefakty, průmyslově vyráběnými v masovém měřítku, slouží jen k uspokojení na nejnižší společné úrovni\"“. A tato \"„masová kultura se objevila po druhé světové válce a koncentrovala se v každé větší globálně působící mediální korporaci.“\" Bulvární tisk snížil množství novinek a informací a nahradil je zábavou či lechtivým drážděním, posilujícím \"„...obavy, předsudky, předhazování obětních beránků, paranoiu a agresi.“\"\n\nTelevizní a filmová kritika argumentuje, že kvalita televizního vysílání je ředěna \"„populismem a sledováním ratingu“\" a zaměřuje se na \"„pozlátko, povrchnost a popularitu“\". Ve tvorbě filmové pak celosvětově čím dál tím více dominují \"„hollywoodská kultura a hodnoty“\". Samy hollywoodské filmy jsou pak zaměřeny na stereotypní zobrazování \"„...základních instinktů agrese, pomsty, násilí (a) chamtivosti“\", jejich zápletky \"„...jsou zjednodušující, jakoby střižené podle jedné šablony, co byla na polici, s minimem dialogů“\". \"„Charaktery postav jsou mělké a nepřesvědčivé, dialogy primitivní, nepravděpodobné a špatně vybudované.“\"\n\nNově interpretovaná základní báze tradičního folklóru je jedním ze zdrojů popkultury. Sama tato starší vrstva kulturního mainstreamu dodnes přetrvává, a to ve formě oddělené od masově produkované popkultury. Spíše než prostřednictvím masmédií se stále předává především ústně, např. ve formě vtipů a městských legend.\n\nPo roce 1990 se díky rozšíření internetu začal stírat rozdíl mezi kulturou interpretovanou masmédii a ústně předávanou kulturou.\n\nFolklórní prvky používané v popkultuře (často, zvláště v hudbě, označované populárněji jako ethno) obsahují samozřejmě vždy nezanedbatelný komerční význam, veřejnost má ovšem i svůj \"„vlastní“\" vkus a nemusí přijmout vždy vše, co je jí nabízeno ke koupi. Navíc důvěra a vztah k produktu komerční kultury (např. „Miluju Barta Simpsona!“) se rozvíjejí především ústním podáním a v tomto procesu procházejí stejnými proměnami, jako v průběhu klasického folklórního vývoje.\n\nVzhledem ke všudypřítomné a stále více vzájemně propojené povaze popkultury, zejména její provázanosti s doplňujícími a rozšiřujícími prameny, si někteří kulturní antropologové, kulturologové a literární kritici povšimli značné míry intertextuality (tedy vztahu textů k jiným textům, efektivní přítomnosti jednoho textu v jiném) v situacích, kdy popkultura reflektuje sebe samu.\n\nJeden z komentátorů prohlásil, že toto sebezpytování popkultury odráží skutečnost, že již pronikla do každé sféry kolektivní zkušenosti. \"„Místo zpráv o skutečném světě se většina mediálních výstupů věnuje sobě samým, referuje o odkazech na jiné zdroje, jiné příběhy a jiné sebe-reference; referování o sobě samém je všeobjímajícím fenoménem, ačkoliv jen zřídka je tomu přikládán nějaký význam.“\" A ovšem - i tento jeho komentář, týkající se intertextuality a jejího sebe-refererování se stal subjektem samostatných referencí a zpětných komentářů. Typickým příkladem tohoto fenoménu je i sám tento článek a sama Wikipedie, kde jsou reference a sebe-reference základními pilíři zpracování informací (viz např. ).\n\nMnozí kulturologové tento fenomén označují pouze za symptom či průvodní jev masového konzumerismu; ovšem alternativní teorie je nutno také brát v úvahu.\n\nDalší tvrdí, že je zde fundamentální paradox: vzrůst čistě technické a kulturní propracovanosti je kombinován s povrchností a odlišťujícími přístupy.\n\nPodle televizních studií vědců specializujících se na kvalitní televizní pořady, jako je Kristin Thompsonová, sebereference v mainstreamu amerických televizí (zejména v komediálních pořadech) odráží a ilustruje směr vývoje naznačený výše.\n\nThompsonová argumentuje seriály, jako jsou třeba \"Simpsonovi\", používajícími \"„...záplavu kulturních odkazů, záměrně nekonzistentní charakterizace a silnou sebereflexi vůči televizním konvencím a plánování programu jako televizní show.\"“\n\nExtrémně tak dochází k nekonečné regresi (Infinite regress) určitých okruhů témat a zcela se rozostřují hranice mezi uměním a životem, komercí a kritickým přístupem, zesměšňováním a úctou.\n\nPo mnoho let běžící televizní seriál \"Simpsonovi\" je plný narážek na typické vlastnosti mediálního mainstreamu, stejně jako na svůj vlastní komerční obsah. V jedné epizodě si Bart při sledování televize stěžuje na děsnou komercionalizaci tradičního průvodu obchodního domu Macy's v Den díkůvzdání. Když pak otočí svou hlavu od televize, ukáže se, že jde o veliký nafukovací balón v průvodu. Seriál se také odvolává na množství liberálních odkazů k aktuálním událostem, tak, jak jsou interpretovány v mainstreamu, a často je propojuje s nekonvenčními či dokonce esoterickými souvislostmi s klasickými i postmoderními díly literatury, umění a zábavy.\n\n\nJANSOVÁ, Iveta. 2016. Proměnlivost pojmu populární kultura v prostředí britských kulturálních studií i mimo ně. Pp. 50-67 In \"Mediální studia\", 1. Dostupné online.\n"}
{"id": "588251", "url": "https://cs.wikipedia.org/wiki?curid=588251", "title": "101 California Street", "text": "101 California Street\n\n101 California Street je mrakodrap v centru kalifornského města San Francisco. Má 48 pater a výšku 183 metrů, je tak společně s budovou 50 Fremont Center 6. nejvyšší mrakodrap ve městě. Stavba probíhala v letech 1979–1982 a za designem budovy stojí firmy Eli Attia Architects a Johnson Burgee. V budově se nachází kancelářské prostory, které obsluhuje celkem 32 výtahů.\n\nGian Luigi Ferri, nespokojený klient advokátní kanceláře Pettit & Martin, vstoupil dne 1. července 1993 do jejich kanceláře ve 34. patře a zabil osm lidí, dalších šest zranil a nakonec zastřelil sám sebe.\n\n"}
{"id": "588254", "url": "https://cs.wikipedia.org/wiki?curid=588254", "title": "Kyj", "text": "Kyj\n\nKyj je kratší, silná a na jednom konci rozšířená hůl, která slouží jako zbraň nebo jako pracovní nástroj.\n\nKyj je zřejmě jedním z prvních pracovních nástrojů sloužící na roztloukání jiných předmětů. Tvarovaný je tak, aby se v rukách co nejlépe držel a měl těžší rozšířenou část. Zhotovoval se hlavně ze dřeva, ale i z jiných materiálů, například kostí a kamene.\n\nKyj jako zbraň určitě používali už lovci k lovení zvěře např. mamutů. Jeskynní malby jejich použití datují už v paleolitu. V pozdějších dobách lidé kyj používali i v boji mezi sebou. Traduje se, že kyj jako zbraň používali ještě ve středověku zbojníci při přepadání pocestných.\n\nDubový kyj má ve znaku město Kyjov, jehož obyvatelé se dle pověsti kyji ubránili před nepřáteli. \n\nPoužívá se v dnešním folklóru např. jako součást výstroje čerta, který je zosobňováním zla a nebezpečí.\n\n\n"}
{"id": "588256", "url": "https://cs.wikipedia.org/wiki?curid=588256", "title": "Štulim", "text": "Štulim\n\nŠtulim ( שְׁתוּלִים‎, v oficiálním přepisu do angličtiny Shetulim, přepisováno též Shtulim) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 27 metrů v pobřežní nížině, v regionu Šefela, 7 kilometrů od břehu Středozemního moře, cca 34 kilometrů jihojihozápadně od centra Tel Avivu, cca 52 kilometrů jihozápadně od historického jádra Jeruzalému a 4 kilometry východně od Ašdodu. Štulim obývají Židé, přičemž osídlení v tomto regionu je etnicky převážně židovské.\n\nŠtulim je na dopravní síť napojen pomocí lokální silnice číslo 3703, která západně od vesnice ústí do dálnice číslo 4.\n\nŠtulim byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny arabské populace v tomto regionu.\n\nZakladateli mošavu byla skupina Židů z Jemenu, kteří do Izraele dorazili v rámci Operace Létající koberec. Vesnici zřídili 22. srpna 1950, kdy sem přišlo 60 prvních rodin. První fáze zástavby sestávala z provizorních staveb, z nichž dodnes přežila jen původní budova synagogy. Místní ekonomika je založena na zemědělství. Zpočátku se vesnice nazývala Bitnija ha-Chadaša (ביתניה החדשה) podle názvu nedaleké arabské vesnice al-Batani al-Gharbi a al-Batani al-Sharki, jež stávala do roku 1948 na místě nedalekého mošavu Sde Uzijahu. Současné jméno odkazuje na citát z biblické Knihy Žalmů 92,14: „\"Ti, kdo v domě Hospodinově jsou zasazeni, kdo rostou v nádvořích našeho Boha\"“\n\nPodle údajů z roku 2014 tvořili naprostou většinu obyvatel v Štulim Židé - cca 1900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2000 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1956 lidí. Během roku 2014 populace stoupla o 3,2 %.\n\n\n"}
{"id": "588260", "url": "https://cs.wikipedia.org/wiki?curid=588260", "title": "Oregonská stezka", "text": "Oregonská stezka\n\nOregonská stezka ( ) byla jednou z hlavních migračních suchozemských cest v Severní Americe. Začátek stezky byl u Independence na řece Missouri, dále postupovala rovinatou krajinou ke Skalnatým horám, kde procházela Jižním průsmykem, který je poměrně nízko položen. Následovala poměrně kopcovitou stepí do Fort Hall, dále přes řeku Snake, špatně průchodnými Modrými horami a nakonec přes řeku Utmillu, až k městu Columbia na severozápadě Oregonu.\n\nZakladateli a prvními cestovateli, kteří využívali Oregonskou stezku byli lovci kožešin. V roce 1841 prvních 80 žen, mužů a dětí vedených Johnem Bidwellem úspěšně se svou karavanou prošlo až do Oregonu. Počty přistěhovalců do Oregonu se postupně zvyšovaly. Roku 1843 jich bylo na 1000 a v roce 1845 dokonce tento počet stoupl na 3000. Využívali ji osadníci, chovatelé dobytka, rolníci, horníci a obchodníci směřující na severozápad. Část z nich ale také používala pouze východní úsek Oregonské stezky, protože její východní část splývala s Kalifornskou, Bozemanovou a Mormonskou stezkou, než se odklonily všechny jinými směry. Po dokončení stavby První transkontinentální železnice firmami Union Pacific a Central Pacific v roce 1869 význam stezky výrazně upadl, jelikož železnice byla pro cestovatele výhodnější. V roce 1883 dokonce železniční společnost Northern Pacific Railroad spojila železnicí i Portland v Oregonu. Tato železnice pak spojovala město především s městy, která byla vybudována podél stezky.\n\nVětšina cestovatelů se pokoušela cestu zdolat mezi dubnem a květnem, dokud ještě bylo kolem dost trávy pro pastvu zvířat. Kvůli každodenní potřebě vody, píce pro dobytek a paliva pro ohně tak stezka musela sledovat četné vodní toky. Stezka také musela být speciálně upravena pro povozy. Lidé po stezce cestovali v kočárech, karavanách, na koni, voru či lodi, nebo také pěšky, aby mohli v zemi Oregon založit nová hospodářství, životy a obchody. V této době bylo teritorium zvané země Oregon z poloviny americké a z poloviny britské. Britové ale pro něj využívali název Columbia District.\n\nČtyř- až šestiměsíční cesta vede napříč polovinou celého kontinentu. Celkem měří zhruba 3 200 kilometrů a protíná šest amerických států - Missouri, Kansas, Nebrasku, Wyoming, Idaho a Oregon. Odbočky pak vedly do dalších šesti států – Colorada, Utahu, Nevady, Kalifornie, Washingtonu a Montany.\n"}
{"id": "588263", "url": "https://cs.wikipedia.org/wiki?curid=588263", "title": "Kostel svatého Petra a Pavla (Semily)", "text": "Kostel svatého Petra a Pavla (Semily)\n\nDěkanský kostel svatého Petra a Pavla v Semilech je novorománská stavba postavená v letech 1908- 1911. Od roku 1994 je kostel evidován pod č. 12947/6-5746 v seznamu kulturních památek České republiky.\n\nPůvodní dřevěný roubený kostel se zvonicí byl poprvé zmiňován roku 1352. V období reformace byl tento kostel zabaven utrakvisty a farní bohoslužby pro katolickou menšinu se konaly v kostele sv. Jana Křtitele. V období protireformace se opět stal římskokatolickým kostelem. V letech 1691-1702 byl dřevěný kostel nahrazen barokním kamenným kostelem. Tento kostel z roku 1702 přestavěl stavitel Karel Andrejsek podle návrhu architekta Bohumila Štěrby na trojlodní baziliku v novorománském stylu. Střední loď je zakryta plochým stropem, boční lodi jsou zaklenuty. Věž je vysoká 39,5 m. Stavba probíhala v letech 1908-1911 a kostel byl vysvěcen 25. června 1911. Z barokního chrámy byly zachovány nadživotní kamenné sochy obou patronů (sv. Petra a sv. Pavla) pocházející z období kolem roku 1700. Při bourání starého kostela byly v roce 1907 sochy z podnětu hlavního konzervátora \"Ústřední komise pro historické a umělecké památky\" Emanuela Pippicha uloženy do bednění a v červnu 1911 znovu osazeny do nik při hlavním vstupu do nového kostela. Při technologickém rozboru vzorků kamene z těchto soch bylo v laboratoři Státního ústavu památkové péče v Praze v roce 2002 zjištěno, že některé části těchto soch byly odlity z umělého kamene, k čemuž došlo zřejmě v poslední třetině 19. století. Na počátku 21. století kostel prošel důkladnou rekonstrukcí.\n\nZařízení pochází z období výstavby kostela a je pseudoslohové. Pět dubových oltářů, kazatelnu, křížovou cestu, Boží hrob a betlém vytvořila řezbářská firma Petr Bušek a synové v Sychrově. Další práce pak podle Buškových návrhů provedli místní řemeslníci. Hodnotné vitráže s obrazy svatých a jmény jejich dárců vytvořila brněnská dílna Benedikta Škardy, pískovcovou křtitelnici věnovala hořická odborná škola. Nad všemi třemi vchody stojí jemně pracované tympanony od sochaře Jindřicha Čapka. Varhany jsou s dvěma manuály, pedály a 18 rejstříky, a jsou dílem lomnické varhanářské firmy Josefa Kobrle.\n\nNa věži, odkud je z ochozu kruhový výhled na celém město, jsou zvony z let 1537, 1590 a 1990. Na počátku 21. století se v poledne rozeznívají dva zvony: zvon z roku 1537 a nejnovější z roku 1990 ze zvonařské dílny Petra Rudolfa Manouška, který věnoval tehdejší děkan Kostka. Třetí zvon z roku 1590, přenesený z kostela na Koštofrnku, se rozezvučuje jen o význačných slavnostech.\n\nPoblíž kostela stojí jednopatrová fara z konce 18. století. Průčelí fary je členěno dekorativními rámy v omítce.\n\n"}
{"id": "588272", "url": "https://cs.wikipedia.org/wiki?curid=588272", "title": "Seznam převorů, proboštů a opatů premonstrátského kláštera v Nové Říši", "text": "Seznam převorů, proboštů a opatů premonstrátského kláštera v Nové Říši\n\nToto je Seznam převorů, proboštů a opatů premonstrátského kláštera v Nové Říši. \n\nDo roku 1597 byl novoříšský klášter ženským klášterem a měl i svou převorku. Po jeho zrušení zůstali na místě pouze probošti. Za probošta Vavřince Plocara roku 1641 přišli noví řeholníci ze zábrdovického opatství a Nová Říše se stala definitivně mužským klášterem, nejprve závislým na Zábrdovicích, 27. prosince 1733 však byl novoříšský klášter povýšen na samostatné opatství. \n\n\n\n\n"}
{"id": "588275", "url": "https://cs.wikipedia.org/wiki?curid=588275", "title": "Opalina", "text": "Opalina\n\nOpalina (česky někdy opalinka) je rod prvoků řazených mezi opalinky (Opalinata), tedy Stramenopila. Jeho tělo se skládá z jediné, ale mnohojaderné podlouhlé buňky, která je stejnoměrně pokryta řadami brv. Může připomínat nálevníky, ale jádra jsou stejnocenná (žádný dualismus). Žije v Asii a v Severní Americe, parazituje v kloakách obojživelníků, zejména u žab (vzácně i u ocasatých, plazů a dokonce u jednoho mlže). Je známo vícero druhů, například \"Opalina ranarum\" (opalinka žabí), \"O. obtrigonoidea\", \"O. duquesnei\" a \"O. elongata\".\n"}
{"id": "588278", "url": "https://cs.wikipedia.org/wiki?curid=588278", "title": "Spear Tower", "text": "Spear Tower\n\nSpear Tower je mrakodrap v centru kalifornského města San Francisco. Má 43 pater a výšku 172 metrů, je tak 12. nejvyšší mrakodrap ve městě. Je součástí komplexu One Market Plaza, tří kancelářských budov, z kterých je také nejvyšší. Byl dokončen v roce 1976 a za designem budovy stojí firma Welton Becket Associates. V roce 1996 proběhla rekonstrukce podle plánů architekta Césara Pelliho. V budově se nachází převážně kancelářské prostory.\n\n"}
{"id": "588279", "url": "https://cs.wikipedia.org/wiki?curid=588279", "title": "Agent Orange (koktejl)", "text": "Agent Orange (koktejl)\n\nAgent Orange je drink složený pouze ze dvou ingrediencí – vodky a mrkvového džusu.\n\nAgent Orange byl poprvé namíchán v roce 2007 na soutěži, která se konala v San Mateu ve státě Kalifornie. Vyhrál cenu za nejlepší nový koktejl.\n\nNázev Agent Orange je kódové označení herbicidů používaných během vietnamské války americkou armádou k ničení porostu. Koktejl dostal své jméno podle oranžové barvy.\n\nDo sklenice s ledem nalijeme 5 cl vodky a 15 cl mrkvového džusu.\n\n"}
{"id": "588283", "url": "https://cs.wikipedia.org/wiki?curid=588283", "title": "44 Montgomery Street", "text": "44 Montgomery Street\n\n44 Montgomery Street je mrakodrap v centru kalifornského města San Francisco. Má 43 pater a výšku 172 metrů, je tak 11. nejvyšší mrakodrap ve městě. Výstavba probíhala v letech 1966–1967 a za designem budovy stojí John Graham and Associates. V budově se nachází kancelářské prostory, které obsluhuje 18 výtahů.\n\n"}
{"id": "588284", "url": "https://cs.wikipedia.org/wiki?curid=588284", "title": "Svatopluk Skládal", "text": "Svatopluk Skládal\n\nSvatopluk Skládal (17. března 1926 v Kelči – 2. dubna 1992 v Praze) byl český herec.\n\nPo studiích gymnáziu studoval nejprve obchodní školu, ale posléze se stal žákem Pražské konzervatoře, kterou absolvoval v roce 1948. Během těchto studií již hrál jako elév v pražském Národním divadle. \n\nVe svém prvním angažmá pobyl ve Státním divadle Ostrava v letech 1948–1950, poté následovala základní vojenská služba, po níž nastoupil ještě jako voják do činoherního souboru v pražském Divadla na Vinohradech (v té době to bylo Divadlo Československé armády), kde působil čtyřicet let od roku 1951 až do roku 1991, kdy odešel do důchodu. Příležitostně také hostoval i na dalších pražských divadelních scénách.\n\nJednalo se o typického představitele charakterních rolí, ať už to byly postavy komické, tragické nebo i tragikomické, uměl velmi dobře hrát i malé role. Měl nejen výraznou podsaditou postavu a typický kulatý obličej, ale i velmi charakteristický hlas a pečlivou dikci, která se mu hodila nejen v divadle ale i pro práci v Československém rozhlase a v dabingu.\n\nVe filmu a v televizi ztvárnil mnoho desítek rolí. Poprvé se před kamerou objevil jako kamelot ve snímku \"Kavárna na hlavní třídě\" v roce 1953. V dalších letech účinkoval v mnoha dalších českých filmech, zpočátku kariéry se jednalo i o větší role, ke konci života se uplatnil i v Československé televizi, povětšinou ale hrál už jen menší či vedlejší role.\n\n"}
{"id": "588285", "url": "https://cs.wikipedia.org/wiki?curid=588285", "title": "Hummer H1", "text": "Hummer H1\n\nHummer H1 je civilní off-road vozidlo, postavené na základě HMMWV-M998. Verze H1 se začala vyrábět v roce 1992 pod označením Hummer. Značnou zásluhu na uvedení civilní verze má Arnold Schwarzenegger, který si koupil 5 vozů Hummer H1 hned po jejich uvedení na trh. Roční produkce činila asi 1000 ks. V roce 1999 začala spolupráce výrobce AM General a největšího koncernu v automobilovém průmyslu General Motors a došlo k přejmenování původního vozu Hummer na Hummer H1, neboť začal vývoj dalšího modelu Hummer H2.\n\nHummer setrval ve výrobě až do roku 2006. Do posledního roku výroby vstoupil se silnějším motorem GM DuraMAX 6,6 litru pod názvem Hummer H1 Alpha. Tento motor poskytoval vyšší výkon a krouticí moment, což byla jedna z vlastností, která byla předchozímu modelu vytýkána. Vzhledem k silnějšímu motoru a dalším vylepšením a zejména faktu, že se těchto vozidel mnoho nevyrobilo, mají verze H1 Alpha dnes vysokou sběratelskou hodnotu. Výroba civilní verze byla zastavena kvůli nesplnění přísnějších emisních limitů, které by vůz musel plnit pro rok 2007. Prodejní cena nového vozu v ČR v roce 2006 začínala na 4 mil. Kč.\n\nDo vozidel bylo montováno 5 typů motorů a 3 typy automatických převodovek:\n\nVozy Hummer se stávají také častým terčem různých úprav.\n\nVlastnosti, které vozidlu Hummer H1 vynesly obdiv a zajistily mu slávu:\n\nZápory, které nakonec stály za ukončením výroby:\n\n\n"}
{"id": "588290", "url": "https://cs.wikipedia.org/wiki?curid=588290", "title": "Martin Jirouš", "text": "Martin Jirouš\n\nMartin Jirouš je fotbalový hráč. V současnosti reprezentuje fotbalový klub Bohemians 1905, kde zastává roli útočníka. Poprvé o sobě dal Martin Jirouš vědět v sezoně 2008/2009, kdy hostoval v Baníku Sokolov, kde se stal s osmnácti góly nejlepším střelcem druhé ligy. Při nabídce fotbalového klubu AC Sparta Praha v Sokolově neváhali s uplatněním opce a poslali nadějného hráče na hostování do Prahy. V rudém dresu se uvedl čtyřmi góly během jednoho poločasu do sítě Františkových Lázní a v týmu zůstal.V sezoně 2011-2012 byl nejdříve poslán na hostování do Dukly Praha a poté do Sigmy Olomouc.Následující sezonu stráví taktéž na hostování v týmu Bohemians 1905.\n"}
{"id": "588292", "url": "https://cs.wikipedia.org/wiki?curid=588292", "title": "Tequila Sunrise", "text": "Tequila Sunrise\n\nTequila Sunrise je koktejl, který se skládá z tequily, pomerančového džusu a grenadiny.\n\nDrink byl původně servírovaný v Arizona Biltmore Hotel v Arizoně a jeho vznik sahá do pozdních třicátých let 20. století.\n\nTequila Sunrise dostala jméno díky tequile a vzhledu, který připomíná východ slunce.\n\nPřes led nalijeme 4,5 cl Tequily a 9 cl pomerančového džusu. Přidáme 1,5 cl grenadiny, která klesne ke dnu. Nemícháme.\n\n\n"}
{"id": "588298", "url": "https://cs.wikipedia.org/wiki?curid=588298", "title": "Four Embarcadero Center", "text": "Four Embarcadero Center\n\nFour Embarcadero Center je mrakodrap v centru kalifornského města San Francisco. Má 45 pater a výšku 173,7 metrů, je tak 9. nejvyšší mrakodrap ve městě. Je nejvyšší budova komplexu Embarcadero Center. Byl dokončen v roce 1982 a za designem budovy stojí firma John Portman & Associates. V budově se nachází převážně kancelářské prostory.\n\n"}
{"id": "588300", "url": "https://cs.wikipedia.org/wiki?curid=588300", "title": "One Embarcadero Center", "text": "One Embarcadero Center\n\nOne Embarcadero Center je mrakodrap v centru kalifornského města San Francisco. Má 45 pater a výšku 173,4 metrů, je tak 10. nejvyšší mrakodrap ve městě. Je to druhá nejvyšší budova komplexu Embarcadero Center. Byl dokončen v roce 1971 a za designem budovy stojí firma John Portman & Associates. V budově se nachází převážně kancelářské prostory.\n\n"}
{"id": "588302", "url": "https://cs.wikipedia.org/wiki?curid=588302", "title": "Moháč", "text": "Moháč\n\nMoháč () je město v jižním Maďarsku jižně od Budapešti (196 km) a od Segedínu (156 km) a Debrecínu (400 km) (blízko hranic s Chorvatskem a Srbskem). Patří k župě Baranya.\n\nV roce 2011 zde žilo 18 884 obyvatel. Je zde textilní, strojírenský, dřevozpracující průmysl. Moháč je znám také svým karnevalem. Má rozlohu 112,23 km².\n\nU města se 29. srpna 1526 odehrála velmi významná bitva mezi poraženými uhersko-českými vojenskými oddíly a mnohem silnějšími a vítěznými tureckými vojsky, po které zahynul Ludvík Jagellonský, král uherský a český, který se v ní (za podpory dalších zemí) neúspěšně pokusil zastavit tureckou expanzi do nitra uherské části své říše. Z bitvy utekl, avšak cestou se utopil v bažině. Tím se otevřela cesta Habsburků na český trůn a Turci během 16. století rozšířili své území o Panonii, většinu Uherska, dnešní Maďarsko.\n\nTakzvaná „druhá bitva u Moháče“ (1687) se ve skutečnosti odehrála více než 40 km odtud u Nagyharsány.\n"}
{"id": "588306", "url": "https://cs.wikipedia.org/wiki?curid=588306", "title": "First Market Tower", "text": "First Market Tower\n\nFirst Market Tower je mrakodrap v centru kalifornského města San Francisco. Má 38 pater a výšku 161 metrů, společně s budovou McKesson Plaza se dělí o 15. a 16. místo nejvyšších mrakodrapů ve městě. Byl dokončen v roce 1972 a za designem budovy stojí firma John Carl Warnecke and Associates. V budově se nachází kancelářské prostory.\n\n"}
{"id": "588311", "url": "https://cs.wikipedia.org/wiki?curid=588311", "title": "McKesson Plaza", "text": "McKesson Plaza\n\nMcKesson Plaza je mrakodrap v centru kalifornského města San Francisco. Má 38 pater a výšku 161 metrů, společně s budovou First Market Tower se dělí o 15. a 16. místo nejvyšších mrakodrapů ve městě. Byl dokončen v roce 1969 a za designem budovy stojí firma Welton Becket & Associates. V budově se nachází kancelářské prostory.\n\n"}
{"id": "588312", "url": "https://cs.wikipedia.org/wiki?curid=588312", "title": "Matilda Zieglerová", "text": "Matilda Zieglerová\n\nMatilda Zieglerová (* 23. července 1964 Spojené království) je britská herečka.\n\nPoprvé se objevila v roli Donny v seriálu \"EastEnders\" v roce 1987, kde si zahrála ve dvou epizodách. Největší a nejslavnější role však přišla mezi lety 1990 a 1995, kdy mimo jiné další menší role, působila jako Irma Gobb v populárním komediálním seriálu \"Mr. Bean\" s Rowanem Atkinsonem.\n\nNásledně byla obsazována především do televizních seriálů a televizních filmů. Český divák jí mohl vidět například v seriálu \"Olověná bublina\" nebo ve filmu \"\". Hrála také ve filmu \"Sex Traffic\", který obdržel cenu BAFTA. Kromě televize a filmu se také věnuje divadelnímu hraní.\n\nJejím manželem je herec Louis Hilyer. Mají spolu dvě dcery, Evie a Faye a syna Herbieho.\n\n\n"}
{"id": "588318", "url": "https://cs.wikipedia.org/wiki?curid=588318", "title": "Pacific Telesis Tower", "text": "Pacific Telesis Tower\n\nPacific Telesis Tower (známý též jako \"Post Montgomery Center\") je mrakodrap v centru kalifornského města San Francisco. Má 38 pater a výšku 152,4 metrů, je tak 18. nejvyšší mrakodrap ve městě. Byl dokončen v roce 1982 a za designem budovy stojí firma Skidmore, Owings and Merrill. V budově se nachází kancelářské prostory.\n\n"}
{"id": "588325", "url": "https://cs.wikipedia.org/wiki?curid=588325", "title": "Robin Driscoll", "text": "Robin Driscoll\n\nRobin Driscoll (*Spojené království) je britský herec a scenárista.\n\nNa obrazovce se objevil poprvé v roce 1984 v seriálu \"They Came from Somewhere Else\", kde si zahrál v šesti epizodách.\n\nV roce 1989 se objevil také ve filmu \"The Tall Guy\", kde hlavní role ztvárnili Jeff Goldblum, Emma Thompson či Rowan Atkinson.\n\nNejvíce se proslavil napsáním populárního a úspěšného komediálního seriálu \"Mr. Bean\", kde si sám zahrál pár malých rolí (například kontrolora jízdenek na vlakovém nádraží, kde se Mr.Bean snaží projít bez jízdenky).\n\nV roce 1996 se také objevil v televizní verzi \"Titanicu\", kde se objevila například i Catherine Zeta-Jones.\n\n\n"}
{"id": "588329", "url": "https://cs.wikipedia.org/wiki?curid=588329", "title": "425 Market Street", "text": "425 Market Street\n\n425 Market Street je mrakodrap v centru kalifornského města San Francisco. Má 38 pater a výšku 160 metrů, je tak 17. nejvyšší mrakodrap ve městě. Byl dokončen v roce 1973 a za designem budovy stojí firma Skidmore, Owings and Merrill. V budově se nachází kancelářské prostory.\n\n"}
{"id": "588330", "url": "https://cs.wikipedia.org/wiki?curid=588330", "title": "Malá Stolová", "text": "Malá Stolová\n\nMalá Stolová je hora v Moravskoslezských Beskydech na severní rozsoše Kněhyně, necelé 2 km západně od Horní Čeladné a 5,5 km východně od Trojanovic. Zalesněno mladým smrkovým lesem, z vrcholové plošiny pěkné výhledy.\n\nNejjednodušší přístup je od rozcestí Malá Stolová pod sedlem s Kněhyní, kam vede červená turistická značka z Horní Čeladné (5 km) a z Pusteven (5,5 km) a žlutá značka z Kunčic pod Ondřejníkem (4,5 km). Od zmíněného rozcestí je vrchol 400 m severovýchodně po neznačené lesní cestě.\n\n"}
{"id": "588331", "url": "https://cs.wikipedia.org/wiki?curid=588331", "title": "Nebeská blecha", "text": "Nebeská blecha\n\nNebeská blecha (francouzsky \"Pou-du-ciel\") je velká rodina podomácku vyráběných letadel. První prototypy vzlétly v roce 1933.\n\nNebeské blechy byly vyvinuty francouzským výrobcem nábytku Henrim Mignetem.\nTen nebyl přijat jako vojenský pilot a tak se rozhodl postavit si své vlastní letadlo. Mezi lety 1931 a 1933 vyráběl v Paříži prototypy a testoval je na polích severovýchodně od města. Dne 10. září 1933 provedl první zdařilý let s modelem HM-14. Plány a pokyny ke stavbě poté uveřejnil v knize \"Le Sport de l'Air: Pourquoi et Comment J´a construit le Pou-du-Ciel\". V roce 1935 byla kniha přeložena do angličtiny. V českém překladu vyšla pod názvem „Letecký sport – Proč a jak jsem si postavil Nebeskou blechu“ v roce 1936 (Podle jiného zdroje již koncem roku 1934).\nOriginální prototyp byl poháněn motocyklovým dvoutaktním motorem Aubier-Dunne 500 cm o 17 k s převodovým poměrem 2,5:1. Měl rozpětí křídel 5,9 m, délku 3,5 m a hmotnost 204 kg. Normální rozsah rychlosti byl 40-100 km/h.\n\nMignet zkonstruoval stroj úmyslně co nejjednodušeji. Nebeská blecha je letoun s křídly v tandemu, který je někdy označován za dvouplošník se silným stupněním. Kostra je dřevěná, potažená plátnem. Originální koncepce byla jednosedadlová s dvouosým řízením.\n\nOvládací systém byl velmi nekonvenční. Letadlo mělo normální řídící páku. Pohyby dopředu a dozadu přímo ovládaly úhel náběhu předního křídla. Protože centrum vztlaku bylo umístěno před těžištěm, pohybovalo to přídí nahoru a dolů.\n\nPohyby páky ze strany na stranu ovládaly velkou směrovku. Její pohyby kromě samotného zatočení způsobily i naklonění celého letadla. \n\nMignet prohlásil: \"„Pokud umíte sbít bednu a řídit auto, můžete postavit a létat s Nebeskou blechou.“\"\n\nExistuje asi 300 verzí Nebeské blechy. Některé z nich jsou zde: (chronologicky)\n\n\nV začátcích mnoho Nebeských blech havarovalo (někdy i se smrtelnými následky). Proto jim bylo v některých zemích zakázáno létat.\n\nKrátce po uveřejnění plánů v roce 1934 mnoho amatérů začalo stavět své Nebeské blechy. Ve Francii jich bylo postaveno asi 500. Průměrné náklady byly tehdy 350 dolarů (54 000 Kč).\n\nV Československu a Česku bylo postaveno (či rozestavěno) kolem dvaceti Nebeských blech. Prokazatelně létaly pouze čtyři, u třech to není vyloučeno, ostatní byly pouze zkoušeny na zemi nebo nebyly dokončeny. Ve sbírkách českých muzeí jsou uloženy tři stroje: v Leteckém muzeu Kbely, Národním technickém muzeu a v leteckém muzeu v Deštné.\n"}
{"id": "588333", "url": "https://cs.wikipedia.org/wiki?curid=588333", "title": "Páleniny", "text": "Páleniny\n\nPáleniny (alternativní název \"U Knoflíčka\") jsou vrchol v České republice ležící v Českomoravské vrchovině.\n\nPáleniny se nacházejí mezi obcemi Štěpánov nad Svratkou a Hodonín asi 9 kilometrů jihovýchodně od Bystřice nad Pernštejnem a 10 kilometrů západně od Kunštátu. Tvoří zakončení asi 1 kilometr dlouhé jižním směrem orientované rozsochy vybíhající do hluboce zaříznutého údolí říčky Hodonínky. Až na malý prostor v přilehlém sedle v rámci rozsochy jsou svahy prudké a vykazují značné převýšení. Páleniny se nacházejí na území Přírodního parku Svratecká hornatina.\n\nVeškeré svahy Pálenin jsou odvodňovány říčkou Hodonínkou, která vrch obtéká a je levým přítokem řeky Svratky.\n\nCelý vrch je téměř souvisle zalesněn smíšeným lesem. Z nevelkých skalních výchozů v prostoru vrcholu je sice daleký, ale prostorově omezený výhled západním směrem.\n\nV těsné blízkosti vrcholu se žádné stavby nenacházejí. Asi 400 metrů severně od vrcholu se v západním svahu přilehlého hřebenu nacházejí významné pozůstatky kamenodřevního bunkru, který byl mezi lety 1944 a 1945 štábem partyzánského oddílu Jermak. V těsné blízkosti pozůstatků stojí betonový památník.\n\nVe vzdálenosti asi 600 metrů severně od vrcholu Pálenin prochází lesní cesta sledovaná žlutě značenou turistickou trasou KČT 7505 z Bystřice nad Pernštejnem do Olešnice. Z ní směrem k vrcholu odbočuje pro běžné automobily nesjízdná lesní cesta sledovaná rovněž žlutě značenou odbočkou, která ale vede pouze k bunkru a památníku, kde je zakončena.\n"}
{"id": "588334", "url": "https://cs.wikipedia.org/wiki?curid=588334", "title": "333 Bush Street", "text": "333 Bush Street\n\n333 Bush Street je mrakodrap v centru kalifornského města San Francisco. Má 36 pater a výšku 151 metrů, je tak 19. nejvyšší mrakodrap ve městě. Byl dokončen v roce 1986 a za designem budovy stojí firma Skidmore, Owings and Merrill. V budově se nachází kancelářské prostory.\n\n"}
{"id": "588336", "url": "https://cs.wikipedia.org/wiki?curid=588336", "title": "Ken Block", "text": "Ken Block\n\nKenneth Block (* 21. listopadu 1967 v Long Beach, Kalifornie, USA) je jeden ze spoluzakladatelů DC Shoes. Zúčastnil se mnoha sportovních událostí zahrnujících skateboarding, snowboarding, motokros, rallycross a zejména Rally.\n\nV roce 1994 s Damonem Wayem založil firmu DC Shoes. DC Shoes byla původně malá firma vyrábějící boty pro skateboardisty. Věřil, že stejně jako ostatní sportovci, i skateboardisti potřebují speciální obuv pro vrcholový sport. Společně s Wayem začal obchodovat s botami a jejich značka začala získávat stále větší popularitu. V květnu 2004 byla DC Shoes koupena společností Quiksilver. Tato transakce dostala firmu do dvoubilionové rodiny Extrémních sportů. Dnes je DC Shoes známa svojí širokou nabídkou výbavy pro extrémní sporty zahrnující boty i další oblečení. Kvůli prodeji těchto produktů podepsal společně s další společníci DC Shoes seznam sportovců extrémních sportů.\n\nV roce 2005 zahájil svoji národní rallyovou kariéru s týmem Vermont SportsCar.\nVermont SportsCar pro něj připravili Subaru WRX STi 2005. Jeho první závod sezóny byl Sno*Drift, kde skončil na sedmém místě a pátém ve své třídě Group N. Během sezóny 2005 se Block pětkrát dojel v prvních pěti, umístil se na třetím místě v třídě Group N a čtvrtý v Národním šampionátu Rally America. Na závěr svého prvního roku v rally, vyhrál ocenění \"Rally America Rookie of the Year\" (nováček roku).\n\nSpolečně se svým spolujezdcem z DC Rally Travisem Pastranou podepsal novou smlouvu o sponzorství se Subaru. Díky tomuto se stali známí jako \"Subaru Rally Team USA.\" Zároveň obdržel nové Subaru WRX STi 2006 od Vermont SportsCar. Poprvé se účastnil X Games rally závodů během X Games XII. V této soutěži vybojoval bronzovou medaili. V Národním šampionátu Rally America se umístil na stříbrné pozici.\n\nV roce 2007 se umístil jako druhý na X Games XIII.V Národním šampionátu Rally America se umístil celkově jako třetí. Během této sezóny se Block účastnil i Světového šapmionátu, Rally Mexiko a Rally Nový Zéland. V Rally Nový Zéland se Block dvakrát umístil v top pěti dojetích v Group N. Ke konci sezóny měl na kontě 19 medailových pozic a 8 celkových vítězství.\n\nPro sezónu 2008 obdržel novou Subaru WRX STi 2008. Rozhodl se pro účast v Rallye Baie-des Chaleurs kanadského šampionátu jako přípravu na světový šampionát. Block zde poprvé vyhrává rally v Kanadě. Pro jeho nové auto to byla teprve druhá série. Block a spolujezdec nezískali žádné body do kanadského šampionátu, protože neměli licenci pro účast v šampionátu v Kanadě. Vyhrál první místo v Rally New York USA. V X Games XIV se Block umístil společně s Davem Mirrou na třetím místě. Událost nastala protože oba dva závodníci měli problém se svými auty. Měl problémy s chladičem po špatném dopadu po skoku. Protože oba dva závodníci nebyli schopní dokončit závod, bronzová medaile, o kterou jeli, byla udělena oběma.\n\nV národním šampionátu Rally America se umístil jako druhý v celkovém pořadí. V závodě Lake Superior Performance Rally dokonce dojel s časem o minutu lepším, než druhý nejlepší. To mu zajistilo celkovou druhou pozici.\n\n6. ledna 2010 Monster World Rally Team jej označili za jejich závodníka pro Mistrovství světa v rallye 2010, ve kterém bude řídit Ford Focus RS. Zároveň pojede Rally America a X Games XV. 27. ledna Ken Block vyhrál popáté v řadě \"Rally in the 100 Acre Wood\". Zároveň tím překonal rekord Johna Buffuma. Ken prochází výcvikem od dřívějšího řidiče týmu Ford M-Sport Markko Märtina.\n\nBlock startuje s vozem Ford Fiesta RS WRC v Mistrovství světa v rallye 2011, získal 6 bodů a celkově skončil na 22.místě. Dále natáčí v pořadí již čtvrté (tentokrát již téměř deseti minutové )video ze série gymkhana které se odehrává v hollywoodských studiích společnosti universal. Startuje také ve 2 závodech v Globálním mistrovství rallycrossu.\n\nStartoval pouze ve 3 závodech v Mistrovství světa v rallye 2012, získal 4 body a skončil na 28.místě. V Globálním mistrovství rallycrossu skončil na 5.místě.\n\nStartuje pouze Rallye Mexiko a získává 6 bodů za 7.místo. V Globálním mistrovství rallycrossu skončil na 3.místě.\n\nCastrol se vrátil jako sponzor, díky tomu se účasní Rallye Španělsko v Katalánsku. Až do poslední fáze byl na 10.místě, kdy měl defekt pneumatiky a kvůli tomu skončil na 12.místě. Globálním mistrovství rallycrossu se tentokrát stal vicemistrem.\n\nZávodil pouze v Globálním mistrovství rallycrossu kde skončil na 7.místě. Věnuje také více času na řízení společnosti Hoonigan Company.\n\nPřešel do Mistrovství světa v rallycrossu s ambicemi na zisk titulu a tovární podporou.\n\n15. října 2009 bylo ohlášeno, že se málem dostal do WRC s Ford týmem. Původně závodník Subaru Chris Atkinson byl zařazen jako jeho spolujezdec v nové Monster Energy Drink Ford World Rally Team.\n\nV roce 2005 se společně s jeho společníky z DC Shoes zúčastnili Rally Gumball 3000. Jeli v upravených Subaru WRX STi spozorovaných DC Shoes.\n\nV roce 2006 pro Dicovery show \"Stunt Junkies\" skočil se svojí Subaru WRX Sti 2006 přibližně 52 metrů daleko s maximální výškou 7,2 metrů. Celá epizoda byla věnovaná Blockovým pokusům o tento skok.\n\nV roce 2007 se připojil k Snowboardingovému týmu DC Shoes na Novém Zélandu. Dělal velké skoky a také jel se svojí Subaru vedle snowboardistů provádějících triky. Snímek se dostal na titulní stranu prosincového čísla \"Snowboarder Magazine\" a video na \"MTN.LAB 1.5\" DVD.\n\nObjevil se jako řidič ve hře DiRT2 od Codemasters. V hře se objevila i jeho Subaru Rally Team USA Impreza.\n\nKen Block již tradičně zaštiťuje motoristickou hru DIRT 3. Novinkou tohoto dílu hry je že si můžete vyzkoušet tzv. gymkhana mode tedy si můžete vyzkoušet jaké je to natáčet gymkhana videa. Ken Block v tomto díle vystupuje s vozem Ford Fiesta.\n\n"}
{"id": "588343", "url": "https://cs.wikipedia.org/wiki?curid=588343", "title": "Hilton San Francisco Tower 1", "text": "Hilton San Francisco Tower 1\n\nHilton San Francisco Tower 1 je mrakodrap v kalifornském městě San Francisco. Má 46 pater a výšku 150,3 metrů, je tak 20. nejvyšší mrakodrap ve městě. Byl dokončen v roce 1971 a za designem budovy stojí John Carl Warnecke and Associates. V budově se nachází hotel.\n\n"}
{"id": "588344", "url": "https://cs.wikipedia.org/wiki?curid=588344", "title": "Pacific Gas &amp; Electric Building", "text": "Pacific Gas &amp; Electric Building\n\nPacific Gas & Electric Building je mrakodrap v centru kalifornského města San Francisco. Má 32 pater a výšku 150 metrů, je tak 21. nejvyšší mrakodrap ve městě. Byl dokončen v roce 1970 a za designem budovy stojí firma Hertzka & Knowles. V budově se nachází kancelářské prostory.\n\n"}
{"id": "588345", "url": "https://cs.wikipedia.org/wiki?curid=588345", "title": "Angus Deayton", "text": "Angus Deayton\n\nGordon Angus Deayton (* 6. leden 1956, Surrey, Spojené království) je britský herec, scenárista, iluzionista, hudebník, komik a televizní moderátor.\n\nNejmladší ze tří dětí manažera a učitelky byl vychován v Surrey a původně se věnoval fotbalu a hrál za tým Crystal Palace FC.\n\nStudoval na Oxfordu, kde také v roce 1980 s Richardem Curtisem založil parodickou hudební skupinu \"The Hee Bee Gee Bees\", která si utahovala z populární skupiny Bee Gees.\n\nJeho kariéra začala v roce 1981 v rádiových stanicích. Následně také spolupracoval s Rowanem Atkinsonem, se kterým v divadlech předváděl scénky, kde většinou dělal předčítače. Objevil se také ve dvou dílech oblíbeného komediálního seriálu \"Mr. Bean\" a také v seriálu \"Černá Zmije\".\n\nNásledně účinkoval v několika seriálech. Hrál také ale v několika českým divákům známých filmech, ke kterým patří \"Královna Alžběta\" v hlavních rolích s Cate Blanchett, Geoffreym Rushem nebo Vincentem Casselem. Ukázal se také ve filmu \"Láska a jiné pohromy\" s Brittany Marphyovou v hlavní roli.\n\nVe Velké Británii je znám také z moderování soutěže \"Have I Got News for You\" mezi lety 1990 a 2002.\n\nDeayton byl v souvislosti s partnerstvím spojován s herečkou Helen Atkinson-Wood, které dokonce na turné parodické skupiny \"The Hee Bee Gee Bees\" v Austrálii při plavecké nehodě zachránil život. Dříve žil také se zpěvačkou Stephanie de Sykes, v současnosti žije se scenáristkou Lise Mayer.\n\nV roce 2002 kolem něj propukla rozsáhlá aféra propíraná v bulváru, která se týkala jeho poměru s prostitutkou užívající kokain. Důsledkem toho bylo jeho propuštění ze soutěže \"Have I Got News for You\".\n\nJe fanouškem Manchesteru United.\n\n\n"}
{"id": "588351", "url": "https://cs.wikipedia.org/wiki?curid=588351", "title": "Chevron Tower", "text": "Chevron Tower\n\nChevron Tower (známý také jako \"575 Market Street\" a dříve jako \"Standard Oil Buildings\") je mrakodrap v centru kalifornského města San Francisco. Má 40 pater a výšku 174,6 metrů, je tak 8. nejvyšší mrakodrap ve městě. Byl dokončen v roce 1975 a za designem budovy stojí firma Hertzka & Knowles. V budově se nachází kancelářské prostory.\n\n"}
{"id": "588354", "url": "https://cs.wikipedia.org/wiki?curid=588354", "title": "Malý Polom", "text": "Malý Polom\n\nMalý Polom je hora v Moravskoslezských Beskydech na česko-slovenské hranici, 3,5 km jihozápadně od Horní Lomné. Na slovenské straně se k vrcholu Čuboňov rozkládá národní přírodní rezervace Malý Polom, chránící jedlobukové lesy. Na české straně převážně smrčina. Na vrcholu je geodetický bod.\n\nPřístup je možný z více směrů:\n\nMalý Polom je národní přírodní rezervace v oblasti Kysuce. Nachází se v katastrálním území obce Klokočov v okrese Čadca v Žilinském kraji. Území bylo vyhlášeno či novelizováno v roce 1981 na rozloze 86,1000 ha. Ochranné pásmo nebylo stanoveno.\n\n"}
{"id": "588356", "url": "https://cs.wikipedia.org/wiki?curid=588356", "title": "Mistrovství světa ve volejbale mužů 1998", "text": "Mistrovství světa ve volejbale mužů 1998\n\n14. mistrovství světa ve volejbale mužů proběhlo v dnech 13. – 29. listopadu v Japonsku.\n\nTurnaje se zúčastnilo 24 mužstev, rozdělených do šesti čtyřčlenných skupin. Z každé skupiny postoupily nejlepší dva týmy a čtyři nejlepší družstva na třetím místě do dvou čtvrtfinálových skupin. Družstva, která skončila ve čtvrtfinále na prvním a druhém místě, postoupila do play off o medaile. Družstva na třetím a čtvrtém místě hrála o 5. - 8. místo a družstva na pátém a šestém místě hrála o 9. - 12. místo. Týmy, které skončily v základní skupině na třetím a čtvrtém místě, na turnaji skunčily. Mistrem světa se stala Itálie.\n\n Korejská republika - Egypt 3:0 (15:10, 15:7, 15:6) \n\n13. listopadu 1998 (15:30) - Fukuoka\n\n13. listopadu 1998 (18:30) - Fukuoka\n\n14. listopadu 1998 (15:30) - Fukuoka\n\n14. listopadu 1998 (18:40) - Fukuoka\n\n15. listopadu 1998 (12:00) - Fukuoka\n\n15. listopadu 1998 (15:00) - Fukuoka\n\n Itálie - Kanada 3:0 (15:10, 15:13, 15:2)\n\n13. listopadu 1998 (14:15) - Kóbe\n\n13. listopadu 1998 (17:15) - Kóbe\n\n14. listopadu 1998 (14:15) - Kóbe\n\n14. listopadu 1998 (16:00) - Kóbe\n\n15. listopadu 1998 (14:15) - Kóbe\n\n15. listopadu 1998 (16:00) - Kóbe\n\n Čína - Ukrajina 3:1 (14:16, 15:13, 15:12, 15:8)\n\n13. listopadu 1998 (14:00) - Sendai\n\n13. listopadu 1998 (18:00) - Sendai\n\n14. listopadu 1998 (14:00) - Sendai\n\n14. listopadu 1998 (17:00) - Sendai\n\n15. listopadu 1998 (11:00) - Sendai\n\n15. listopadu 1998 (14:00) - Sendai\n\n Argentina - Írán 3:0 (15:9, 15:3, 15:7) \n\n13. listopadu 1998 (15:00) - Sapporo\n\n13. listopadu 1998 (18:00) - Sapporo\n\n14. listopadu 1998 (13:00) - Sapporo\n\n14. listopadu 1998 (16:00) - Sapporo\n\n15. listopadu 1998 (12:00) - Sapporo\n\n13. listopadu 1998 (15:00) - Sapporo\n\n Bulharsko - Alžírsko 3:0 (15:6, 15:12, 15:13) \n\n13. listopadu 1998 (15:30) - Kawasaki\n\n13. listopadu 1998 (18:30) - Kawasaki\n\n14. listopadu 1998 (15:30) - Kawasaki\n\n14. listopadu 1998 (18:30) - Kawasaki\n\n15. listopadu 1998 (15:30) - Kawasaki\n\n15. listopadu 1998 (18:30) - Kawasaki\n\n Jugoslávie - Austrálie 3:0 (16:14, 15:5, 15:9) \n\n13. listopadu 1998 (14:00) - Uozu\n\n13. listopadu 1998 (16:30) - Uozu\n\n14. listopadu 1998 (13:00) - Uozu\n\n14. listopadu 1998 (15:30) - Uozu\n\n15. listopadu 1998 (15:30) - Uozu\n\n15. listopadu 1998 (13:00) - Uozu\n\n Španělsko - Korejská republika 3:0 (15:7, 15:6, 15:11) \n\n18. listopadu 1998 (10:00) - Ósaka\n\n18. listopadu 1998 (12:30) - Ósaka\n\n18. listopadu 1998 (15:30) - Ósaka\n\n18. listopadu 1998 (18:30) - Ósaka\n\n19. listopadu 1998 (10:00) - Ósaka\n\n19. listopadu 1998 (12:50) - Ósaka\n\n19. listopadu 1998 (15:50) - Ósaka\n\n19. listopadu 1998 (18:30) - Ósaka\n\n21. listopadu 1998 (10:00) - Ósaka\n\n21. listopadu 1998 (12:30) - Ósaka\n\n21. listopadu 1998 (15:00) - Ósaka\n\n21. listopadu 1998 (18:00) - Ósaka\n\n22. listopadu 1998 (10:00) - Ósaka\n\n22. listopadu 1998 (12:30) - Ósaka\n\n22. listopadu 1998 (15:45) - Ósaka\n\n22. listopadu 1998 (19:05) - Ósaka\n\n24. listopadu 1998 (10:00) - Ósaka\n\n24. listopadu 1998 (12:50) - Ósaka\n\n24. listopadu 1998 (15:30) - Ósaka\n\n24. listopadu 1998 (18:30) - Ósaka\n\n25. listopadu 1998 (10:00) - Ósaka\n\n25. listopadu 1998 (12:30) - Ósaka\n\n25. listopadu 1998 (15:30) - Ósaka\n\n25. listopadu 1998 (18:30) - Ósaka\n\n26. listopadu 1998 (10:00) - Ósaka\n\n26. listopadu 1998 (12:30) - Ósaka\n\n26. listopadu 1998 (15:30) - Ósaka\n\n26. listopadu 1998 (18:30) - Ósaka\n\n Rusko - USA 3:2 (13:15, 15:13, 12:15, 15:7, 15:7)\n\n18. listopadu 1998 (10:00) - Čiba\n\n18. listopadu 1998 (13:45) - Čiba\n\n18. listopadu 1998 (15:30) - Čiba\n\n18. listopadu 1998 (18:30) - Čiba\n\n19. listopadu 1998 (10:00) - Čiba\n\n19. listopadu 1998 (12:30) - Čiba\n\n19. listopadu 1998 (15:30) - Čiba\n\n19. listopadu 1998 (18:30) - Čiba\n\n21. listopadu 1998 (10:00) - Čiba\n\n21. listopadu 1998 (12:30) - Čiba\n\n21. listopadu 1998 (15:00) - Čiba\n\n21. listopadu 1998 (18:00) - Čiba\n\n22. listopadu 1998 (10:00) - Čiba\n\n22. listopadu 1998 (12:30) - Čiba\n\n22. listopadu 1998 (15:00) - Čiba\n\n22. listopadu 1998 (18:00) - Čiba\n\n24. listopadu 1998 (10:00) - Čiba\n\n24. listopadu 1998 (12:30) - Čiba\n\n24. listopadu 1998 (15:30) - Čiba\n\n24. listopadu 1998 (18:30) - Čiba\n\n25. listopadu 1998 (10:00) - Čiba\n\n25. listopadu 1998 (12:35) - Čiba\n\n25. listopadu 1998 (15:30) - Čiba\n\n25. listopadu 1998 (18:30) - Čiba\n\n26. listopadu 1998 (10:00) - Čiba\n\n26. listopadu 1998 (12:30) - Čiba\n\n26. listopadu 1998 (15:30) - Čiba\n\n26. listopadu 1998 (18:30) - Čiba\n\n Jugoslávie - Kuba 3:1 (15:3, 15:12, 14:16, 15:10) \n\n28. listopadu 1998 (18:00) - Tokio\n\n28. listopadu 1998 (19:05) - Tokio\n\n Itálie - Jugoslávie 3:0 (15:12, 15:5, 15:10) \n\n29. listopadu 1998 (18:00) - Tokio\n\n Kuba - Brazílie 3:1 (12:15, 15:6, 15:11, 15:12)\n\n29. listopadu 1998 (13:00) - Tokio\n\n Rusko - Bulharsko 3:0 (15:13, 15:2, 15:7) \n\n28. listopadu 1998 (12:00) - Tokio\n\n28. listopadu 1998 (15:00) - Tokio\n\n Rusko - Nizozemsko 3:0 (15:7, 15:12, 15:12)\n\n29. listopadu 1998 (12:00) - Tokio\n\n Bulharsko - Španělsko 3:1 (15:11, 15:7, 12:15, 15:11) \n\n29. listopadu 1998 (15:00) - Tokio\n\n USA - Argentina 3:2 (15:10, 15:11, 11:15, 13:15, 15:9)\n\n28. listopadu 1998 (12:00) - Tokio\n\n28. listopadu 1998 (15:15) - Tokio\n\n USA - Ukrajina 3:0 (16:14, 15:12, 15:10) \n\n29. listopadu 1998 (16:00) - Tokio\n\n Argentina - Kanada 3:0 (15:7, 15:10, 15:6) \n\n29. listopadu 1998 (10:00) - Tokio\n\n19. Česko\n\n\n"}
{"id": "588359", "url": "https://cs.wikipedia.org/wiki?curid=588359", "title": "Mars útočí (karty)", "text": "Mars útočí (karty)\n\nMars útočí (orig. \"Mars Attacks\") je sci-fi karetní série vydaná v roce 1962. Karty vyprávějí příběh Země napadané krutými a strašnými Marťany. Scény zobrazují bizarní metody útoků, mučení a masakrů používané Marťany. Příběh končí invazí Země na Mars, přistáním na povrchu a jeho zničením.\n\nKarty získaly popularitu mezi dětmi, ale násilí a sexuální obsah způsobily pohoršení, které vedlo společnost k zastavení jejich produkce. Karty se pak staly cílem sběratelů.\n\nV osmdesátých letech se začalo objevovat komiksy a nové karty. Rozšířená verze 100 karet byla vydána v roce 1994. V roce 1996 natočil na základě karet režisér Tim Burton film \"Mars útočí!\", což vedlo k další vlně zboží podle nich.\n"}
{"id": "588362", "url": "https://cs.wikipedia.org/wiki?curid=588362", "title": "Seznam opatů premonstrátského kláštera v Hradisku u Olomouce", "text": "Seznam opatů premonstrátského kláštera v Hradisku u Olomouce\n\nSeznam opatů na Hradisku u Olomouce po převzetí kláštera řádem premonstrátů až do jeho zrušení 18. srpna 1784.\n\n"}
{"id": "588364", "url": "https://cs.wikipedia.org/wiki?curid=588364", "title": "Marko Škop", "text": "Marko Škop\n\nMarko Škop (* 1974, Prešov, Československo) je slovenský režisér a producent.\n\nV roce 1986 absolvoval studium žurnalistiky na Filozofické fakultě Univerzity Komenského v Bratislavě\na v roce 2001 pak i dokumentární tvorbu na VŠMU v Bratislavě. Natáčí především dokumentární filmy.\n\nV současné době působí jako odborný asistent na Filozofické fakultě UK, natáčí dokumentární filmy pro Slovenskou televizi,\nTelevizi Markíza, italskou televizi RAI i Českou televizi.\n\n\n\n"}
{"id": "588367", "url": "https://cs.wikipedia.org/wiki?curid=588367", "title": "Nad Kršlí", "text": "Nad Kršlí\n\nNad Kršlí je hora v Moravskoslezských Beskydech, 4 km západo-jihozápadně od Horní Lomné a 1 km západo-severozápadně od Malého Polomu. Vrcholová část zalesněna smrčinou s příměsí buku a jeřábu, místy dosadba jedle. V nejvyšší části pěkné vrcholové skalky, na strmém severním svahu pás mrazových srubů s výškou stěn až 10 m.\n\nVrchol není na většině turistických map pojmenovaný, název Nad Kršlí zvolili autoři projektu \"Tisícovky Čech, Moravy a Slezska\" podle nejbližšího pojmenovaného místa – samoty Kršle, ležící necelých 700 m severozápadně. Některé mapy už tento název obsahují.\n\nVrchol Nad Kršlí je nejsnáze dostupný z červeně značené hřebenovky od rozcestí Bílý Kříž na rozcestí Malý Polom, hřeben. U sedla s Malým Polomem, kde se červená značka napojuje na lesáckou asfaltku, odbočuje doleva neznačená cesta, která se stáčí k severozápadu a za mělkým sedlem stoupá k vrcholu Nad Kršlí. Od odbočky z červené značky je to na vrchol 400 m.\n\nDalší možností je přístup z Horní Lomné po modré značce na rozcestí Malý Polom, hřeben (4 km), dále 800 m západně po červené značce a nakonec 400 m po zmíněné neznačené cestě na severozápad.\n\n"}
{"id": "588368", "url": "https://cs.wikipedia.org/wiki?curid=588368", "title": "Skoky do vody", "text": "Skoky do vody\n\nSkoky do vody jsou akrobatické skoky z pružného prkna nebo z věže, které jsou zakončeny dopadem do vody.\n\nSkoky do vody byly známy už ve starověku (r. 800 př. n. l.). Závodní skoky do vody byly pěstovány v 19. století v Německu. V r. 1843 vyšla v Německu knížka s první tabulkou skoků do vody. Na olympijských hrách byly skoky do vody poprvé zařazeny r. 1904. V tehdejším Československu začínají soutěže ve skocích do vody až po 1. světové válce. Mistrovství republiky se konalo poprvé v r. 1922. Sport zastřešuje Mezinárodní plavecká federace (FINA).\n\n\nSkokanské prkno je 1 m (jednometrové prkno) a 3 m (třímetrové prkno) nad hladinou vody. Prkno je pružné, má délku 4,8 m a šířku 0,5 m. Hloubka vody ve svislé ose pod prknem musí být u jednometrového prkna 3,40 - 3,80 m, u třímetrového prkna 3,80 - 4,00 m. V dobách dřevěných prken muselo být po celé délce pokryto hrubou kokosovou rohoží. Od šedesátých let 20. století se však používají kovová duraflexová prkna, která mají zdrsnění již integrováno do svého povrchu. Skokanská věž má několik odrazových, zpravidla betonových plošin pokrytých hrubou kokosovou rohoží. Plošiny jsou zpravidla ve výšce 1 m, 3 m, 5 m, 7,5 m a 10 m. Hloubka vody ve svislé ose pod plošinou ve výšce 10 m musí být 4,50 - 5,00 m.\n\nZávod muž]ů jednotlivců i dvojic v synchronizovaných skocích z prkna obsahuje 5 povinných a 6 volných skoků vybraných z pěti skupin. Povinné skoky jsou: střemhlav napřed, střemhlav nazad, střemhlav zvratný, střemhlav zpětný, půlvrut napřed. Povinné skoky mohou být provedeny buď prohnutě, schylmo nebo skrčmo. Závod žen jednotlivkyň i dvojic v synchronizovaných skocích z prkna obsahuje 5 povinných a 5 volných skoků vybraných z pěti skupin. Povinné skoky jsou stejné jako u mužů a mohou být rovněž provedeny prohnutě, schylmo nebo skrčmo. Každý skok, z prkna i z věže, má stanoven koeficient obtížnosti, který se pohybuje v rozmezí 1,1 - 3,0. Závod pro muže jednotlivce i dvojice v synchronizovaných skocích z věže se skládá ze 4 volných skoků z různých skupin, součet koeficientů obtížnosti nesmí přesáhnout 7,5, a ze 6 volných skoků bez omezení koeficientu obtížnosti, ale každý skok musí být vybrán z jiné skupiny. Závod pro ženy jednotlivkyně i synchronizované dvojice má stejná pravidla jako závod pro muže, pouze skoky bez omezení koeficientu obtížnosti jsou jen 4. skoky z věže mohou být prováděny prohnutě, schylmo, skrčmo nebo libovolně.\n\nKaždý závodník ve skocích z prkna i z věže musí předem sdělit, jaký druh skoku bude provádět. Nedodržení se hodnotí jako zcela nezdařený skok. Sdělení se prakticky provede odevzdáním seznamu skoků před soutěží, seznamy má k dispozici hlavní rozhodčí a hlasatel, který před prováděním skoku ohlásí, jaký skok bude závodník skákat. Odmítne-li závodník ohlášený skok, hodnotí se rovněž jako zcela nazdařený, což ohlásí hlavní rozhodčí.\n\nOlympijský závod a závody mistrovství světa nebo Evropy rozhoduje 7 bodových rozhodčích (ostatní závody obvykle 5 rozhodčích), kteří udělují známky za provedení v rozmezí 0 – 10 bodů:\nZ přidělených známek se nejhorší a nejlepší škrtá, součet zbývajících pěti je násoben příslušným koeficientem obtížnosti. Součin pak dává závodníkovu známku za daný skok. Vítězem je ten, kdo má nejvyšší součet známek za všechny skoky. Je-li k závodům přihlášeno víc než 16 závodníků, koná se nejdřív závod vylučovací, ve kterém se skáče plný počet předepsaných skoků. Nejlepších 8 závodníků se kvalifikuje do závodu finálového, kde se pak skáčí znovu všechny skoky. Vítězem je ten, kdo získá nejvíc bodů ve finálovém závodě.\n\nSkoky z desetimetrové věže a třímetrového prkna (mužů i žen) jsou zařazeny do programu olympijských her, mistrovství světa a mistrovství Evropy a konají se v rámci plaveckých soutěží. Mistrovství České republiky ve skocích do vody se koná každoročně.\n\n\n\n"}
{"id": "588373", "url": "https://cs.wikipedia.org/wiki?curid=588373", "title": "Anna Bourbonsko-Parmská", "text": "Anna Bourbonsko-Parmská\n\nAnna Bourbonsko-Parmská, celým jménem \"Anna Maria Antonie Françoise Zita Marguerite de Bourbon-Parma\" (18. září 1923, Paříž, Francie – 1. srpna 2016, Morges, Švýcarsko) byla manželka krále Michala I. Rumunského a poslední rumunská královna.\n\nPrincezna Anna byla jedinou dcerou prince Renata Bourbonsko-Parmského (1894–1962), syna vévody Roberta I. Parmského a princezny Markéty Dánské (1895–1992), neteře krále Frederika VIII. Dánského. Díky tomu byla také neteří poslední české královny Zity.\n\nJako příslušnice rodu Bourbon-Parma se zúčastnila v listopadu 1947 v Londýně svatby následnice britského trůnu Alžběty II. s řeckým princem Philipem. Zde také poznala mladého rumunského krále Michala I.\n\n10. června 1948 se za Michala vdala v kapli královského paláce v Aténách. Ač byl Michal několik měsíců předtím donucen jako král abdikovat, byla Anna titulována jako královna Rumunská. Nicméně manželský pár užíval titulu Princ a Princezna z Hohenzollernu.\n\nPo svržení Ceaușescova režimu žil královský pár opět v Alžbětinském paláci v Bukurešti, aniž by však vykonávali svou politickou funkci. Střídavě žili také ve Švýcarsku, kde strávili značnou část exilového života. Zde také královna Anna 1. srpna 2016 zemřela.\n\nKrálovský pár měl pět dcer, které se narodily všechny v exilu:\n\n\n"}
{"id": "588374", "url": "https://cs.wikipedia.org/wiki?curid=588374", "title": "Bavorská vlajka", "text": "Bavorská vlajka\n\nVlajka Svobodného státu Bavorsko má dvě rovnocenné podoby. První z nich sestává z bílého a modrého vodorovného pruhu, druhá z nich z bílo-modré routované šachovnice. V Bavorsku se často vyvěšuje také routovaná vlajka doplněná o státní znak, tato podoba však není oficiálně schválena. Zákon neupravuje přesný tón modré barvy (doporučena je nebeská modř – RAL 5015) ani poměr délky a šířky vlajkového listu (nejčastěji je 5:3 podle spolkové vlajky). U routovaného pole však platí, že v (heraldicky) pravém horním rohu by měl být střed bílého kosočtverce a že na celé vlajce musí být nejméně 21 barevných ploch (včetně těch zasahujících přes okraj).\n\nBílo-modrá routovaná šachovnice byla původně znakem hrabat z Bogenu, kteří vymřeli r. 1242. Jejich majetek pak zdědili Wittelsbachové, z toho důvodu, že Ludvík I. Bavorský byl manželem Ludmily Přemyslovny, jež byla předtím provdána za Alberta III. z Bogenu.\n"}
{"id": "588377", "url": "https://cs.wikipedia.org/wiki?curid=588377", "title": "Millennium Tower (San Francisco)", "text": "Millennium Tower (San Francisco)\n\nMillennium Tower je 58 poschoďový mrakodrap v San Franciscu dokončený v roce 2009. Se svými 196,6 metry je to 4. nejvyšší mrakodrap ve městě. Stavba stála 350 mil USD a byla vypracována Millennium Partners of New York City a navržena Handel Architects. Mrakodrap je navržen jako obytná budova a přístavky 59. a 60. patra se prodávají za 12 mil USD. Pod úrovní silnice je 355 parkovacích míst ve čtyřpatrové podzemní garáži.\n\n\n"}
{"id": "588378", "url": "https://cs.wikipedia.org/wiki?curid=588378", "title": "Jaguar XJ (X350)", "text": "Jaguar XJ (X350)\n\nJaguar X350 modelové řady XJ je luxusní sedan vyráběný mezi lety 2003 až 2009 britskou automobilkou Jaguar Cars. Nahradil model X308, s nímž sdílel klasický design značky odkazující na první sérii typu XJ, oproti kterému ovšem dostal zcela novou hliníkovou konstrukci. Díky použití šestiválcových motorů se navrátilo také tradiční označení XJ6, které zmizelo spolu s modelem X308 (označován pouze XJ8). Jeho nástupcem se stala současná generace modelu XJ, typ X351.\n\nX350 se poprvé představil veřejnosti v září 2002 na autosalonu v Paříži. Po svém předchůdci zdědil pouze vzhled, který ovšem také prošel nezbytnou modernizací. Nový vůz, navržený šéfdesignér Ianem Callumem (odpovědným i za současný X351), byl nyní delší, širší i vyšší než jeho předchůdce a poskytoval tím více prostoru cestujícím. Vnitřní dvojice předních světlometů byla nově menší než dvojice světlometů vnějších, kola se přesunula blíže k rohům karoserie a přední maska byla mírně pozměněna, společně s chromovanými doplňky. Interiér prošel nutnou evolucí, která v 21. století spočívá především v nabídce různých multimediálních systému, ať již např. značkový hlasem ovládaný program k ovládání klimatizace, telefonu i palubní navigace nebo zcela nové, plně elektricky polohovatelné sedačky. Cestující na zadních sedadlech mají možnost nastavení klimatizace zcela nezávisle na cestujících sedící vpředu. Nechybí ani pro Jaguar typické použití ušlechtilých materiálů na přístrojové desce vozu, od leštěného ořechu po karbonový dekor. Všechny zmíněné specifikace se samozřejmě lišily od stupně výbavy. \n\nNejvětší změna se udála v samotné konstrukci vozu, kde byl použit při tvorbě karoserie téměř výlučně hliník. Skořepinová samonosná karoserie byla tvořena hliníkovými panely spojovaných pomocí lepeného postupu a nýtů. Díky specifických vlastnostem hliníku, doplněný místy menším množstvím hořčíkových komponentů, byla výsledná kostra vozu o 40% lehčí a 60% tužší než s použitím oceli. Reálná úspora hmotnosti se pohybovala mezi 150 - 200 kg oproti předchůdci. Od souběžně vyráběného modelu S-Type dostal systém vzduchového odpružení, automaticky upravující světlou výšku vozu i tuhost pérování ve spojení s aktivním pérováním. V nabídce nechybí ABS, adaptivní tempomat, ESP či kontrola trakce.\n\nV nabídce motorizací Jaguaru X350 těsně převažovaly osmiválcové agregáty, které byly evolucí motoru AJ-V8 známého již z X308. Jednalo se o motory V8 zdvihového objemu 4,2 litru, a to bez nebo s přeplňováním. Přeplňovaná kompresorová varianta se prodávala pod označením \"XJR\". Úplnou novinkou byl osmiválcový motor 3,5 litru, vyvinutý ze staršího motoru 3,2. To samé platilo také pro šestiválcové motory, které se nabízely buď v benzinové variantě s objemem 3,0 litru nebo v dieselové variantě o objemu 2,7 litru. Díky použití těchto motorů se na scénu opět vrátil známí název XJ6, který vymizel u řady XJ s příchodem X308. Oproti klasickým XJ6 ovšem nebyl současný XJ6 poháněn řadovými šestiválci, ale vidlicovými. \nZážehové motory\n\nVznětové motory\nModelová paleta tradičně zahrnovala i verzi s delším rozvorem náprav, která poskytovala větší komfort a prostor cestujícím zjm. na zadních sedadlech. Tato provedení se označovala zkratkou LWB (\"Long Wheel Base\") a na délku předčila standardní provedení SWB (\"Short Wheel Base\") o 12, 5 cm. Dalším specifickým prvkem řady XJ byla značková verze totožného vozu pod automobilkou Daimler, které s u typu X350 nazývaly Daimler Super V8, potažmo Daimler Super Eight. Jednalo se o přeplňovaný Jaguar XJR s rýhovanou přední maskou a emblémy ve stylu Daimleru.\n\nV roce 2007 prošel X350 mírným faceliftem pro modelový rok 2008, od kterého se vůz nazýval X358. Úpravou prošla maska chladiče i přední nárazník, na předních blatnících přibyly decentní průduchy a změnou prošlo také samotné logo na přídi vozu nebo vnější zpětná zrcátka s integrovanými blinkry. Výroba generace X350, respektive X358 skončila v březnu 2009, čtyři měsíce před londýnskou premiérou současného modelu X351.\n\nDaimler Super Eight je top model od Jaguaru.\n\n"}
{"id": "588379", "url": "https://cs.wikipedia.org/wiki?curid=588379", "title": "Katzelsdorf an der Leitha", "text": "Katzelsdorf an der Leitha\n\nKatzelsdorf (také \"Katzelsdorf an der Leitha\") je obec v Industrieviertelu (Průmyslové čtvrti) v okrese Wiener Neustadt-Land rakouské spolkové zemi Dolní Rakousko, přímo na jih od Vídeňského Nového Města.\n\nKatzelsdorf leží na rozhraní oblastí Steinfeld, klimatické oblasti Thermenregion s termálními prameny a pahorkovité krajiny na úpatí Rosaliengebirge. Přes Katzelsdorf protéká řeka Leitha \"(česky: Litava)\" a kanál Mühlbach.\n\nPřed naším letopočtem byla oblast součástí keltského království Noricum a patřila k prostředí keltského osídlení u Schwarzenbašského Burgbergu.\nPozději za římské říše patřil dnešní Katzelsdorf do provincie Pannonia.\n\nPrvní písemná zmínka o Katzelsdorfu pochází z roku 1183, kdy se o něm píše jako o \"Cazelinisdorfu\", pojmenovaném pravděpodobně podle muže jménem Chazilo nebo Chezilin.\n\nVe 12. století byl vybudován hrad Katzelsdorf, o jehož nynější podobu se zasloužil šlechtic Wolf Mathias von Königsberg († 1653). Od roku 1994 je zámek ve vlastnictví obce a slouží jako centrum pro pořádání různých festivalů, kulturních akcí a výstav.\n\nVe 14. století byl postaven zámek Eichbüchl. V roce 1945 zde Dr. Karl Renner (1870-1950) vyhlásil druhou rakouskou republiku (1945-1950). Dnes je zámek v soukromém vlastnictví a slouží pro setkávání milovníků hudby.\n\nV 15. století založil řád františkánů klášter a farní kostel. V roce 1857 přešel klášter na Redemptoristy, kteří zde zřídili gymnázium.\n\nZa 2. světové války byl areál kolem zámku Katzelsdorf využíván jako velký „lazaret“ pro koně určené k nasazení na východní frontě. Při bombardování Vídeňského Nového Města byl značně poškozen i Katzelsdorf.\n\nDne 26. listopadu 2003 byla v historii Katzelsdorfu poprvé zvolena za starostku obce žena, Hannelore Handler-Woltranová.\n\nV obecním zastupitelstvu je 21 křesel. Po obecních volbách konaných 14. března 2010 jsou křesla podle získaných mandátů obsazena takto:\n\nV Katzelsdorfu jsou dvě mateřské školy, základní škola a hudební škola, soukromé gymnázium s právem veřejnosti (Klemens Maria Hofbauera, dříve gymnázium Redemptoristů).\n\nV Katzelsdorfu jsou dvě fotbalová hřiště, tenisové hřiště a víceúčelové zařízení pro provozování různých druhů sportů. Dále je možnost jízdy na koni, nebo pro pěší turistické značené stezky k výletům do údolí řeky Au a do Rosaliengebirge. V okolí Katzelsdorfu je také rozsáhlá síť cyklistických stezek. V zimním období je možnost lyžování na běžkách.\n\n\n\nOd 4. září 2004 je v budově dřívější nemocnice pro koně otevřen \"Svět cínových figurek Katzelsdorf\". Vystavené předměty jsou největší sbírkou cínových figurek v Rakousku.\n\n\n"}
{"id": "588380", "url": "https://cs.wikipedia.org/wiki?curid=588380", "title": "Vladimir Trofimenko", "text": "Vladimir Trofimenko\n\nVladimir Trofimenko ( ; * 22. března 1953, Syzraň, Samarská oblast – 1994) byl sovětský atlet ruské národnosti, mistr Evropy ve skoku o tyči z roku 1978.\n\nCelkem čtyřikrát se stal mistrem SSSR ve skoku o tyči. Jeho osobní rekord 561 cm pochází z roku 1978.\n\n"}
{"id": "588381", "url": "https://cs.wikipedia.org/wiki?curid=588381", "title": "Vrchy (Českomoravská vrchovina)", "text": "Vrchy (Českomoravská vrchovina)\n\nVrchy jsou vrchol v České republice ležící v Českomoravské vrchovině.\n\nVrchy se nacházejí mezi obcemi Křtěnov a Prosetín asi 10 kilometrů východně od Bystřice nad Pernštejnem a asi 9 kilometrů severozápadně od Kunštátu. Vrch se nachází na území Přírodního parku Svratecká hornatina.\n\nSvahy Vrchů jsou odvodňovány dvěma levými přítoky Svratky. Západní svah odvodňuje Tresenský potok, východní pak říčka Hodonínka.\n\nVrcholová partie je porostlá loukou, díky čemuž je odsud umožněn daleký kruhový rozhled. Na svazích se střídají louky, pole a pásy křovin. Významnější lesní porost se zde nevyskytuje. V nevelké vzdálenosti severně od vrcholu se na kamenném snosu nachází přírodní památka Kocoury.\n\nPřímo na vrcholu se nachází radiokomunikační převáděč, díky čemuž jsou Vrchy zdaleka rozlišitelné. Svahy jsou obsluhovány polními cestami různé kvality, z nichž jedna je ze severní strany přivedena k vrcholu. V nevelké vzdálenosti od něj v západním svahu se nachází komín staré cihelny. Kolem něj a kolem zarůstajících nepoužívaných hlinišť je vedena po další polní cestě žlutě značená trasa KČT 7505 z Prosetína do Olešnice.\n"}
{"id": "588382", "url": "https://cs.wikipedia.org/wiki?curid=588382", "title": "Jeff Goldblum", "text": "Jeff Goldblum\n\nJeffrey Lynn Goldblum (*22. říjen 1952, Pittsburgh, USA) je americký herec.\n\nNarodil se v Pittsburghu do židovské rodiny, otci Haroldovi Goldblumovi (lékař) a matce Shirley Temeles (moderátorka v radiu). Má sestru Pamelu a staršího bratra Leeho. Další bratr, Rick, zemřel ve 23 letech. Jeho prarodiče pocházeli z Běloruska a Polska.\n\nV 17 letech se odstěhoval do New Yorku, aby studoval herectví. Na Broadwayi si odbyl premiéru ve hře \"Dva gentlemani z Verony\", ve filmu pak v roce 1974, konkrétně ve snímku \"Přání smrti\" s Charlesem Bronsonem.\n\nGoldblum hrál za svůj život v několika velmi úspěšných filmech či seriálech. V roce 1986 byl obsazen do filmu \"Moucha\". Za tuto roli obdržel Saturn Award. V roce 1988 hrál ve filmu \"Pozemšťanky jsou lehce k mání\" a o rok později ve filmech \"The Tall Guy\" a v druhém pokračování filmu \"Moucha 2\".\n\nV roce 1990 obdržel cenu na festivalu Sitges za roli ve filmu \"Mister Frost\". Českým divákům můžou být také známy jeho role ve filmech \"Jurský park\", \"\", \"Den nezávislosti\", \"Svatý muž\", \"Hráč\", \"Princ egyptský\" nebo \"Jako kočky a psi\". Od roku 2009 působí v seriálu \"\".\n\nOd roku 1980 byl šest let ženatý s Patricií Gaul. Od roku 1987 do roku 1990 pak s herečkou Geenou Davis. V současné době je ženatý potřetí, s tanečnicí a hadí ženou Emiliií Livingston. Pár má dvě děti.\n\n\n"}
{"id": "588383", "url": "https://cs.wikipedia.org/wiki?curid=588383", "title": "Seznam opatů cisterciáckého kláštera ve Vyšším Brodě", "text": "Seznam opatů cisterciáckého kláštera ve Vyšším Brodě\n\n\n\n\n"}
{"id": "588384", "url": "https://cs.wikipedia.org/wiki?curid=588384", "title": "Příběh Wendella Bakera", "text": "Příběh Wendella Bakera\n\nPříběh Wendella Bakera (orig. \"The Wendell Baker Story\") je americký film z roku 2005, režisérský debut herce Lukea Wilsona a jeho bratra Andrewa Wilsona. Hlavní roli Wendella Bakera, bývalého podvodníka, nyní pracovníka v domově důchodců, ztvárnil Luke Wilson, který napsal také scénář. Lukeův druhý bratr Owen Wilson si zahrál vedoucího domova.\n\nWendell Baker se spolu se svým přítelem Reyesem Moralesem podílí na různých drobných podvodech jako je např. padělání řidičských průkazů. Dopadne ho ale policie a je odsouzen. Pobyt ve vězení ale Wendell vnímá pouze jako další dobrodružství, a proto se s ním rozejde jeho přítelkyně Doreen.\n\nPo podmínečném propuštění začne Wendell pracovat v domově důchodců, který vede Neil King. Ten se spolu se svým podřízenými chová hrubě ke svým klientům. Spolu s McTeaguem má v plánu na Wendella svést případné nesrovnalosti v domově. Vyjde najevo, že King vystavuje falešné úmrtní listy a tyto \"mrtvé\" pak posílá jako pracovní sílu na farmu své matky. Wendell se tedy rozhodne spolu s klienty domova Skipem, Boydem a Nasherem ostatní osvobodit. Nasherovým letadlem je z farmy zachrání.\n\nPak všichni připraví léčku na Kinga a McTeaguea. Nechají je samotné na silnici, kam později přijedou mladá děvčata, která je začnou svádět. Wendell potom zavolá policii a oznámí jí, že na té silnici jsou dva muži s nezletilými děvčaty a dělají \"podivné věci\". Policie pak Kinga a McTeaguea zadrží.\n\nVyjde najevo, že Nasher je ve skutečnosti milionář, který se v posledních letech schovává po různých domovech důchodců. Přes svého právníka pověří Wendella vedením svých lázní, zaměstnání tam dostanou i Skip, Boyd a McTeague. Film končí scénou, v níž Boyd doveze do lázní Doreen, která se k Wendellovi vrátí.\n\n"}
{"id": "588386", "url": "https://cs.wikipedia.org/wiki?curid=588386", "title": "100 First Plaza", "text": "100 First Plaza\n\n100 First Plaza (též Delta Dental Tower) je mrakodrap v San Franciscu. Leží ve čtvrti Financial District na adrese 100 First Street. Jde o 27podlažní kancelářskou budovu vysokou 136 metrů, již navrhli Skidmore, Owings and Merrill. Otevřena byla roku 1988. Její fasáda postupně ustupuje a je zakončena 19metrovou špičku. Vlastníkem i správcem budovy je Kilroy Realty Corporation.\n\nK roku 2009 šlo o 30. nejvyšší budovu v San Franciscu.\n\n\n"}
{"id": "588387", "url": "https://cs.wikipedia.org/wiki?curid=588387", "title": "Kolektivní nakupování", "text": "Kolektivní nakupování\n\nKolektivní nakupování (neboli hromadné nakupování) je označení pro nákupní strategii založenou na skupinové slevě pro zákazníka. Je známo pod označením Tuángòu (vyslovováno „tuangu“), které označuje nákupní strategii založenou na skupinové slevě, pocházející z Čínské lidové republiky. Rozšířilo se dále do celého světa i do Evropy. V Česku je od roku 2010 zastoupeno některými tzv. „slevovými servery“.\n\nServer s obchodníkem domluví slevu na službu nebo produkt za podmínek, že si jej minimálně objedná určitý počet lidí. Server vystaví nabídku na svých stránkách, které mají vysokou návštěvnost. Pokud návštěvníka sleva zaujme, objedná si daný produkt nebo službu - v této chvíli ještě neplatí. Když je dostatečný počet lidí, stává se sleva aktivní a až v této chvíli návštěvníci platí (blokace karet, PayPal a platba z účtu na účet). Pokud je již sleva aktivovaná, peníze se online platbami realizují ihned. Po zaplacení dostávají návštěvníci tzv. voucher, který obsahuje unikátní kód.\n\nVětšinou nabídky slev trvá pouze 1 den. Po ukončení nabídky slevy se odešle seznam unikátních kódů obchodníkům a pokud přijde zákazník s platným voucherem, dostane požadovanou službu nebo produkt na základě tohoto unikátního kódu.\n\nJedná se o nový marketingový nástroj, který bez rizika pomáhá obchodníkům upoutat pozornost. Velmi jednoduše se dá vypočítat návratnost nehledě na tom, že spousta klientů přijde bez voucheru, protože je zaujme samotný obchodník nebo jiná nabídka.\n\nPokud si firma zaplatí bannerovou reklamu, zveřejní reklamu v rádiu či v tiskovinách anebo zakoupí billboardovou upoutávku, nikdy přesně nezjistí, jakou měla tato forma reklamy efektivnost, nemá záruku, že reklama zapůsobí na správný okruh potenciálních zákazníků. Když však firma zvolí reklamu na slevovém serveru, nejde do akce s žádným rizikem a uvidí konkrétní důsledky svého reklamního tahu - na počtu zakoupených voucherů. K tomu se výrazně zvýší návštěvnost domovských web stránek firmy. Peníze od zákazníka aktivované nabídky získávají firmy dopředu a to ihned po zúčtování.\n\nHlavním účelem slevového agregátoru je soustředit všechny slevové akce, jež nabízí poskytovatelé hromadných slev (slevové servery) na jednu internetovou stránku. Akce na slevy se na slevových agregátorech roztřiďují do tematických (wellness, zboží, pobyty apod.) anebo geografických skupin (město nejblíže našemu bydlišti). Slevové akce je možno dále filtrovat dle rŧznorodých kritérií. Slevové agregátory jsou svou podstatou affiliate programem slevových serverů. Agregátory vydělávají na provizích z prodeje voucherů přes slevové servery.\n\nPrvní slevové servery se v ČR objevily koncem roku 2009. Vstupem těchto serverů ještě nedošlo k spuštění uživatelského nadšení. Toto pobláznění znamenalo až příchod serverů Vykupto.cz a Slevomat.cz začátkem dubna 2010. Slevové servery pokračovaly v rozmachu, přibyl Zapakatel.cz a mnoho dalších. Koncem prvního kvartálu roku 2011 je na trhu bezmála 200 slevových serverů. Za první rok působení slevových serverů na českém internetu se podle odhadů pohyboval obrat mezi 450 – 500 milionů Kč.\n\nNejvětší provozovatelé podle tržeb:\nO něco později přišel rozmach slevových agregátorů. Seznam největších:\n"}
{"id": "588388", "url": "https://cs.wikipedia.org/wiki?curid=588388", "title": "Vrchy (rozcestník)", "text": "Vrchy (rozcestník)\n\nPojem vrchy obecně znamená více vrchů.\n\n\n\n\n\n\n"}
{"id": "588391", "url": "https://cs.wikipedia.org/wiki?curid=588391", "title": "Firework", "text": "Firework\n\nFirework je píseň americké popové zpěvačky-skladatelky Katy Perry. Píseň pochází z jejího třetího alba studiového alba Teenage Dream. Bude vydána jako třetí singl z alba. Píseň byla napsána Perry, Stargate, Sandy Vee a Ester Dean, a byla produkována producenty Stargate a Sandy Vee.\n"}
{"id": "588395", "url": "https://cs.wikipedia.org/wiki?curid=588395", "title": "Plotna", "text": "Plotna\n\nVýraz plotna (z něm. \"Platte\") může mít několik významů:\n\n\n"}
{"id": "588396", "url": "https://cs.wikipedia.org/wiki?curid=588396", "title": "Alksnupis (přítok Šešuvisu)", "text": "Alksnupis (přítok Šešuvisu)\n\nAlksnupis je potok v západní Litvě, v Žemaitsku, v okrese Tauragė, levý přítok Šešuvisu. Pramení v Sakalinė v lese Sakalinės miškas, 9 km na jihovýchod od krajského města Tauragė. Klikatí se v celkovém směru západoseverozápadním. Do Šešuvisu se vlévá ve vsi Milaičiai, jako jeho levý přítok 14 km před jeho ústím do Jūry. \n\n"}
{"id": "588397", "url": "https://cs.wikipedia.org/wiki?curid=588397", "title": "Berghof", "text": "Berghof\n\nUsedlost Berghof byla rezidence Adolfa Hitlera na Obersalzbergu, součást Orlího hnízda. Od roku 1928 to bylo jeho oficiální letní sídlo. Po uchopení moci roku 1933 Hitler za honorář z prodeje knihy \"Mein Kampf\" odkoupil původní dům Wachenfeld postavený v roce 1916 a nechal ho přebudovat na svou rezidenci. Se stavbou „\"Kleinen Reichskanzlei\"“ v roce 1937 se rozvíjela tato oblast jako centrální sídlo moci v době národního socialismu.\n\nMezinárodní politici a diplomaté přijížděli na Berghof k důležitým jednáním. Jako Vůdcovo hlavní sídlo sloužil Berghof v 1. polovině roku 1944. Budova byla krátce před koncem války těžce poškozena leteckým útokem spojeneckých vojsk a jednotkami SS, v roce 1952 nechala spolková země Bavorsko zbytek budovy vyhodit do povětří.\n\nNa podzim roku 1919 se Adolf Hitler seznámil s novinářem a divadelním kritikem Dietrichem Eckartem (1868–1923), který se stal jeho příznivcem a poradcem. Eckart tehdy bydlel v Berchtesgadenu a díky němu Hitler poznal Obersalzberg a jeho okolí, když v květnu 1923 cestoval z Mnichova do Obersalzbergu, kde se chtěl s Eckartem setkat, protože ten se v té době skrýval v \"Gebirgskurhaus Obersalzberg\", neboť byl na něj kvůli urážce říšského prezidenta Friedricha Eberta vydán zatykač. V letech 1923 až 1928 pak byl Hitler ubytován v různých místních penzionech, přičemž v létě 1925 zde po propuštění z vězení diktoval 2. díl knihy \"Mein Kampf\", kterou na stroji přepisoval Max Amann, a roku 1928 napsal v Berchtesgadenu \"Außenpolitische Standortbestimmung\".\n\nOd října 1928 si Hitler pronajímal \"Haus Wachenfeld\". Tato malá venkovská usedlost patřila vdově jednoho průmyslníka z Buxtehude. V červnu 1933, po uchopení moci, tuto venkovskou usedlost koupil za honorář z prodeje knihy \"Mein Kampf\" a nazval ji „Berghof“. Hitlerova nevlastní sestra Angela Hitler mu zde vedla domácnost. Straničtí funkcionáři, jako např. Hermann Göring, Albert Speer a Martin Bormann, také přesunuli své druhé domovy do oblasti Berchtesgadenu.\nDům Wachenfeld byl nejdříve chráněn jen plotem. Přítomnost nového říšského kancléře v malé horské vesničce však přitahovala spoustu příznivců. Podle jeho vlastních plánů se začal dům v roce 1933 pomalu, do roku 1936 ovšem mohutně přestavovat. Bezpečnostní riziko bylo ovšem podstatně sníženo, až když byl celý areál uzavřen, prohlášen za „Vůdcovu zakázanou oblast“ a strážen. Přístup byl jen na povolenku. Hitler přijímal skupiny Hitlerjugend, Bund Deutscher Mädel a jiných organizací a prezentoval se v idylické horské krajině jako „kancléř lidu“. Na toto téma byla vydána četná fotoalba a obrazové publikace.\n\nPo přestavbě měl Hitler k dispozici reprezentativní dům, který využíval k přijímání významných hostů a diplomatů. Důležitým prvkem jeho prezentace byly obrazy, které osobně rozvěsil a s láskou ukazoval svým hostům. Těmito obrazy se prezentoval bývalý malíř jako umělec a „geniální sběratel“, následovník Adolfa Bedřicha hraběte von Schack a Bedřicha II. Pruského. 12. února 1938 zde došlo k diktátu Berchtesgadenské smlouvy a 15. září 1938 byl britský premiér Chamberlain na Berghofu účasten jednání ohledně „sudetské krize“. 5. ledna 1939 se zde setkal Hitler s polským ministrem zahraničí Józefem Beckem a 20. srpna 1939 telegrafoval Stalinovi a předložil mu návrh paktu o neútočení (pozdější pakt Ribbentrop-Molotov). Na státní návštěvu sem také 6. června 1941 přijel vůdce Ustašovců Ante Pavelić.\nI v německé domácí politice zde padlo mnoho důležitých rozhodnutí. Například 22. srpna 1939 zde měl Hitler projev před nejvyšším velením Wehrmachtu, známý také jako \"„Řeč Džingischána“\", ve kterém vyhlásil záměr útoku na Polsko. Při jedné návštěvě v roce 1943 oslovila Henriette von Schirach Hitlera ohledně deportace Židů, podle svědků už pak nikdy nebyla na Berghof pozvána. Po porážce povstání ve varšavském ghettu sem 19. června 1943 přijel na poradu Himmler, na které byla dohodnuta přeměna stávajících ghet v koncentrační tábory (\"Unternehmen Cottbus\").\n\nBerghof navštívilo mnoho politických osobností, panovníků, hlav států, diplomatů, malířů, pěvců a hudebníků. Důležité návštěvy Hitler osobně vítal na schodech Berghofu. Nejvýznamnějšími návštěvníky byli David Lloyd George (3. března 1936), Aga Khan (20. října 1937), vévoda a vévodkyně z Windsoru (22. října 1937), Kurt von Schuschnigg (12. února 1938), Neville Chamberlain (15. září 1938) a Benito Mussolini (19. ledna 1941). Dne 11. května 1941 navštívil Berghof Karlheinz Pintsch, aby doručil dopis od Rudolfa Hesse, v němž informoval vůdce o jeho ilegálním letu do Skotska. Na konci července 1941 Hitler svolal své vojenské náčelníky z OKW a OKH na Berghof na tzv. „Berghofskou konferenci“, na které byl studován „ruský problém“.\nSoučástí úzkého vnitřního kruhu vyvolených na Berghofu byla zejména Eva Braunová a její sestra Gretel. Dále zakládající spolustraníci jako Göring, Himmler, Goebbels, Speer atd. Dva hosté plánovali využít návštěvy Berghofu jako příležitosti zavraždit Hitlera. Dne 11. března 1944 přišel kapitán Eberhard von Breitenbuch se skrytou pistolí s úmyslem zastřelení Hitlera do hlavy, ale stráže ho nepustili do stejné místnosti s vůdcem. Dne 7. června 1944 plukovník Claus Schenk von Stauffenberg plánoval odpálit bombu na tamním setkání, ale jeho kolegové spiklenci mu nedali souhlas k akci, protože Himmler a Göring nebyli přítomni jednání. K Berghofu se váže i britský plán „Operation Foxley“, ve kterém měl odstřelovač zabít Hitlera na jeho každodenní procházce od rezidence Berghof k čajovně.\n\nHitler se nacházel na Berghofu často a vždy na delší dobu. Bormann, šedá eminence na Berghofu, z něj vytvořil území s rozsáhlou infrastrukturou. Malá chata byla stylově zrekonstruována a rozšířena během „Velké přestavby“ v letech 1935–1936 podle projektu architekta Aloise Degano (Hitler sám navrhl zevrubnou podobu nového uspořádání usedlosti). Velká terasa byla postavena těsně před vchod do bývalé chaty Wachenfeld, ze které byl překrásný výhled do okolí. Velká jídelna byla obložena velmi nákladnou borovicí Cembra a vešlo se do ní pohodlně 24 hostů.\nHitlerova soukromá studovna se nacházela přímo nad velkou halou a měla vlastní rozlehlý balkón. Knihovna ve studovně obsahovala knihy „o historii, malířství, architektuře a hudbě“. Z pracovny vedl vchod do soukromých pokojů Hitlera, které byly spojeny s pokoji Evy Braunové, která po odchodu Hitlerovy nevlastní sestry Angely vedla na Berghofu Hitlerovu domácnost. Velký sál byl vybaven drahým germánským nábytkem, na jižní stěně dominoval veliký červený mramorový krb, u kterého probíhaly večerní společenská setkání. Na východní stěně byla projekční kabina pro večerní promítání filmů (často hollywoodské produkce, které byly jinak v Německu zakázané). Ve velké hale se také nacházel klavír, u kterého probíhaly soukromé hudební produkce převážně Wagnerových skladeb. Velké okno na severní straně mohlo za slunečného počasí sjíždět do suterénu budovy. Toto okno bylo řešeno jako velký panoramatický obraz a byl z něj překrásný výhled na vrcholky Alp. Dům obsluhovalo několik hospodyní, zahradníků, kuchařů a dalších domácích pracovníků. Hitler se o tomto místu vyjadřoval slovy: „Tohle místo je moje, … postavil jsem ho z peněz, které jsem vydělal.“\n\nNedaleko od Berghofu, v Bischofswiesenu blízko Berchtesgadenu, nechal Bormann zbudovat Říšskou kancelář v Berchtesgadenu, nazývanou také „malá Říšská kancelář“. V Ainringu u Freilassingu bylo zřízeno letiště Regierungsflughafen Reichenhall-Berchtesgaden.\n\nMalá čajovna byla postavena v roce 1937. Hlavní místností čajovny byl kulatý sál s kulatým stolem. Čajovna byla postavena v zalesněné oblasti na vrchu Mooslahnerkopf (oproti tomu Kehlsteinhaus se nacházel až na vrcholku hory Kehlstein a Hitler zde byl jen několikrát). Přes malé obersalzberské údolí chodíval téměř denně Hitler na odpolední procházku. Procházka vedla podél zalesněné části Obersalzbergu na vybudovaném dřevěném chodníčku, který spojoval Berghof a čajovnu. Cesta byla dlouhá téměř jeden kilometr a na několika místech poskytovala výhled na celé údolí. Po cestě Hitler často vedl politické diskuse. V čajovně si Hitler nezřídka dokonce zdříml v křesle, obklopen přáteli a spolupracovníky z vnitřního kruhu. Většina z mála dochovaných fotografií, na kterých Hitler nosí brýle, byly pořízeny v této čajovně.\n\nKe stálému personálu Berghofu patřil Herbert Döhring jako správce domu. Tři pokojské na Berghofu byly Anna Plaim, Elfriede König a Resi Stangassinger. Dalšími důležitými osobami na Berghofu byli mimo jiné Johanna Wolf, Gerda Christian, Otto Günsche, Hans Baur, Heinrich Heim, Theo Morell a Rochus Misch.\n\nFotografie pro nacistickou propagandu tvořil Heinrich Hoffmann. Četné barevné fotografie, které od roku 1940 zhotovil Hitlerův kameraman Walter Frentz, nebyly naproti tomu v době nacismu zveřejněny. Do oběhu se dostalo bezpočet pohlednic, které ukazují Hitlerovu letní rezidenci a romantické okolí. Všeobecně známá byla také velká panoramatická okna velké haly. Hoffmann udělal také pohlednice „Hitlerovy pracovny“.\n\nOsobní kult „Vůdce“, který vládne svému lidu z vrcholku hory, se dá obzvlášť dobře inscenovat do alpského panoramatu mezi Watzmann a Königssee. Alpská idyla byla v příkrém rozporu se zbytkem Říše, která byla poznamenána ještě první světovou válkou. Jako monarcha, blízký svému lidu, žil zde Hitler s Evou Braunovou a skupinou sloužících. Diktátor, který nechal zřídit koncentrační tábory, se zde prezentoval jako rodinný typ a milovník přírody.\n\nJeště po skončení války byly některé pohlednice bývalého Hitlerova domu v oběhu.\n\nMezi lednem a červnem 1944 platil Berghof s přilehlou oblastí formálně jako Vůdcův stan. Dlouho nebyl zasažen leteckými útoky spojenců. 14. července 1944 Hitler opustil Berghof a vrátil se zpět do Vlčího doupěte. V posledních válečných dnech přišel Göring s myšlenkou vytvořit z Obersalzbergu centrum „nedobytné alpské pevnosti“, která se ale neuskutečnila.\n\nPět dní před Hitlerovou sebevraždou, 25. dubna 1945, cíleně bombardovala letadla Royal Air Force Berghof a jeho okolí. Berghof samotný ovšem poškozen nebyl. 4. května 1945 obsadila 101. divize US-Airborne, 3. americká pěší divize a 2. francouzská obrněná divize Berchtesgaden bez boje. Obsazení Berchtesgadenu bylo tak prestižní záležitostí, že americké a francouzské jednotky v podstatě pořádaly závod. Před příchodem vítězných mocností zapálili Berghof příslušníci SS, Berghof pak také vyplenilo obyvatelstvo z okolí.\n\nBavorsko nechalo v roce 1952 ruiny Berghofu vyhodit do povětří a osázet stromy. Na základech bývalého domu pro návštěvy vyrostlo v roce 1999 z pověření Bavorska \"Dokumentation Obersalzberg\" jako stálá výstava Institutu dějin. V blízkosti stojící Platterhof, který byl po válce částečně obnoven a ještě dlouho využíván americkými vojáky, byl v roce 2000 stržen a na jeho místě vyrostl v roce 2005 hotel \"Interconti Resort Berchtesgaden\" s golfovým hřištěm a malou sjezdovkou.\n\n"}
{"id": "588398", "url": "https://cs.wikipedia.org/wiki?curid=588398", "title": "Teenage Dream", "text": "Teenage Dream\n\nTeenage Dream je třetí studiové album americké zpěvačky Katy Perry. Vyšlo 24. srpna 2010.\n\nPrvní singl z alba, \"California Gurls\", byl vydán na 7. května 2010 se kterým jí vypomohl kalifornský rapper Snoop Dogg. Píseň se vyšplhala na vrchol v Austrálii, Kanadě, Irsku, Novém Zélandu, Velké Británii a USA. Druhý singl z alba je titulní píseň, \"Teenage Dream\", byla vydána 23. července 2010, a dosáhla číslo jedna v Irsku, Novém Zélandu a USA. Album debutovalo na čísle jedna v hitparádě Billboard 200 ve Spojených státech amerických, kde se prodalo 192 000 kopií v prvním týdnu.\n"}
{"id": "588400", "url": "https://cs.wikipedia.org/wiki?curid=588400", "title": "Bengt Pohjanen", "text": "Bengt Pohjanen\n\nBengt Pohjanen (nar. 1944 ve vesnici Kassa, pošta Pajala) je trilingvní spisovatel, píšící , a v meänkieli, překladatel do švédštiny a duchovní nejprve luteránské, od roku 1984 švédské pravoslavné církve. Vystudoval filozofii a teologii. Doktorát obhájil roku 1979 na Stockholmské univerzitě. Je nejvýznamnějším spisovatelem údolí řeky Torne v severní Botnii.\n\nPíše romány, poezii, dramata, operní libreta a točí televizní dokumenty. V dílech se často zabývá severským pietismem, laestadianismem a korpelanismem. Do jazyka meänkieli přeložil Nový zákon a některé dialogy Platónovy.\n\nPohjanen je tvůrce spisovné meänkieli. Roku 1985 vydal vůbec první román v meänkieli Lyykeri (Luger). Ústřední místo v jeho tvorbě má románová tzv. \"Tornedalská trilogie\" (úryvek v překladu do češtiny vyšel v časopise \"Plav\" 10/2011) a historický román \"Faravidova říše\" (česky 2016).\n\n\n\n\n"}
{"id": "588401", "url": "https://cs.wikipedia.org/wiki?curid=588401", "title": "Koenigsegg CCXR", "text": "Koenigsegg CCXR\n\nKoenigsegg CCXR je supersportovní automobil od švédského výrobce Koenigsegg. Motorově vychází ze svého předchůdce modelu CCR a spaluje bioethanol. Podle tvůrců vůz dosahuje rychlosti 417 km/h.V březnu 2009 byl CCXR vybrán časopisem Forbes do první desítky nejkrásnějších automobilů historie.\n\nCCXR zrychlí z 0-100 km/h za 3,1 s a z 0-200 km/h za 8,9 s. Disciplínu 0-200-0 km/h zvládne za 13,7 s. Brzdná dráha při 100 km/h je 32 m. Údajná maximální rychlost překračuje 400 km/h, ale nebyla oficiálně ověřena.\n\nMotor má sílu 1064 hp (793 kW) při 7200 ot/min a 1060 Nm. Spotřeba se pohybuje kolem 18 l/100 km.\n\n"}
{"id": "588402", "url": "https://cs.wikipedia.org/wiki?curid=588402", "title": "Billionaire", "text": "Billionaire\n\n„Billionaire“ je píseň amerického hip hopového zpěváka Travie McCoye. Píseň pochází z jeho debutového studiového alba \"Lazarus\". Produkce se ujal producentský tým The Smeezingtons. S touto písní mu vypomohl americký popový zpěvák Bruno Mars.\n"}
{"id": "588404", "url": "https://cs.wikipedia.org/wiki?curid=588404", "title": "Round &amp; Round", "text": "Round &amp; Round\n\nRound & Round je píseň americké pop/rockové skupiny Selena Gomez & the Scene. Píseň pochází z jeho druhého alba \"A Year Without Rain\". Produkce se ujal producent Kevin Rudolf.\n"}
{"id": "588405", "url": "https://cs.wikipedia.org/wiki?curid=588405", "title": "Svaz německých dívek", "text": "Svaz německých dívek\n\nSvaz německých dívek (německy Bund Deutscher Mädel, BDM nebo BdM) byl založen v červnu 1930 jako dívčí odnož o čtyři roky dříve vzniklé chlapecké organizace Hitlerjugend (HJ) v době národního socialismu v Německu. V počáteční fázi docházelo v obsahovém a organizačním zaměření mezi BDM a ženskou nacionalistickou organizací NS-Frauenschaft (NSF) k interním stranickým sporům. Nakonec byl Svaz německých dívek společně s chlapeckou organizací HJ 7. června 1932 vyhlášen za součást Národně socialistické německé dělnické strany (NSDAP). V roce 1944 patřil se svými 4,5 mil. členkami mezi největší světové dívčí mládežnické organizace. Na základě rozhodnutí Spojenecké kontrolní rady ze dne 10. října 1945 (Kontrollratsgesetz Nr. 2) o zákazu nacistické organizace NSDAP včetně jejích přidružených organizací byla organizace BDM prohlášena za nezákonnou a její majetek podléhal konfiskaci.\n\nRůzné dívčí skupiny nebo oddíly nazývané často jako Sesterstva HJ (německy \"Schwesternschaften der Hitlerjugend\") vznikaly v rámci NSDAP již od roku 1923. K ideologii národního socialismu nebo k organizaci Hitlerjugend se dostávalo mnoho dívek převážně prostřednictvím svých bratrů. Tyto dívčí skupiny měly zpočátku jen několik členek a jejich centrální řízení neexistovalo. HJ se stala mládežnickou organizací národně socialistické strany oficiálně teprve v roce 1926, a to na oslavě „Dne NSDAP” (německy \"Parteitag der NSDAP\"). Dívky v ní však nehrály vůbec žádnou roli a jejich aktivity se zaměřovaly především na ošetřování SA mužů a zásobování Hitlerových chlapců při pouličních bojích. Ze začátku se to týkalo asi 67 děvčat. Do roku 1931 se jejich počet navýšil sice na 1 711, ale ve srovnání s chlapeckými skupinami šlo o zanedbatelné číslo.\n\nSvaz německých dívek byl založen teprve až v roce 1930 a v roce 1931 se stal pod vedením Elisabeth Greiff-Walden součástí HJ. V březnu 1932 byla Elisabeth Greiff-Walden jmenována referentkou pro dívčí otázky (\"Referentin für Mädelfragen\") a stala se tak součástí říšského vedení (\"Reichsleitung\"). V červnu došlo k přejmenování funkce na vůdkyni BDM (\"Bundesführerin des BDM\"). Svaz měl především „\"vychovat mladé dívky k rasovému povědomí“\" a \"„posilovat jejich národnostní německé cítění prostřednictvím společné práce, turistiky, hraní a zpívání za účelem ochrany německého druhu a německého charakteru a přispět tak k vytvoření svobodné německé vlasti“.\" Počet členek nicméně stále zůstával ve srovnání s chlapeckou členskou základnou Hitlerjugend nesrovnatelně nízký. Pro mnoho dívek nebylo upřednostňování mužnosti a kultovního hrdinství jednoduše atraktivní.\n\nJeště na konci roku 1932 – bezprostředně před uchopením moci národními socialisty – měl BDM jen 25 000 členek. Dokonce i po roce 1933 zůstával jejich počet dalece za chlapeckým HJ. Vůdce říšské mládeže Baldur von Schirach po svém zvolení ostatní konkurující mládežnické organizace rozpustil nebo zakázal. Vynucený vstup nových dívek z rozpuštěných organizací tak zajistil rapidní nárůst v počtu členství (\"gleichgeschaltete Jugendgruppen\"). Organizace, kterých se tzv. \"Gleichschaltung\" nedotklo (katolické mládežnické organizace), byly často ze strany HJ vystaveny silné šikaně.\n\nPo převzetí moci nacisty zažíval svaz nebývalý rozmach a během jednoho roku se počet členek zvýšil až dvacetinásobně. Do svazu nevstupovala nově jen děvčata ze zakázaných nebo sjednocených organizací. Velké množství dívek svazová volnočasová nabídka jednoduše lákala a cítily potřebu „být při tom“. Politická NS-výchova u nich ustupovala do pozadí. Dlouhodobě se ale zvýšená angažovanost nedostavila. Děvčata, která opouštěla základní školní docházku a nastupovala do učebních oborů, neměla nejen mnoho času k odpoledním aktivitám, ale byla také ve věku, kdy upřednostňovala jiné zájmy. Proto byla členská základna starších dívek podstatně menší než v mladší odnoži, v tzv. \"Jungmädelbund\".\n\nNová říšská referentka Trude Mohr prosadila od roku 1934 vzdělávání oddílových vůdkyň a začala sjednocovat pracovní náplně. Nejprve zavedla do sportu výkonnostní ocenění BDM, pod vedením Baldura von Schirach státní oslavu „Dne mládeže” (\"Staatsjugendtag\"), zaměřila se také na kulturní práci a rozvoj výletní a táborové činnosti. Sportovní program sestával z atletiky, sportovních her ​​a gymnastiky. Za atletické úspěchy a dosažené poznatky v týdenních domácích večerech existovala řada ocenění – od různých obyčejných odznaků (\"Jungmädelprobe\") až po ty ve zlatě (\"BDM-Leistungsabzeichen\").\n\nOd 1. prosince 1936 vstoupil v platnost zákona o Hitlerjugend a dosud dobrovolné členství se stalo povinným. BDM se tak stal vedle školy a rodiny dalším nacionálně socialistickým výchovně-vzdělávacím faktorem. Do svazu se dostalo i mnoho děvčat, která o členství nestála, a jejich dezorientace postupně gradovala. Tato děvčata se stavěla proti národněsocialistické výchově a pro mnohé další svaz ztrácel povinným členstvím na atraktivitě. V roce 1937 spadala organizace na župní úrovni sice pod HJ, ale v místních a okresních oddílech mohla pracovat samostatně. Dívky od 10 do 15 let tvořily oddíly Kuřátek (německy \"Kükengruppen\") a od 15 let výše tzv. dívčí společenstva \"Mädelschaften\".\n\nVedení HJ se snažilo atraktivitu svazu zvyšovat vzděláváním v domácím hospodaření, do roku 1938 založilo 14 BDM-rodinných škol (\"BDM-Haushaltsschulen\") a od 19. ledna 1938 nabízelo starším členkám možnost zapojit se do konceptu „Víra a krása” (\"BDM-Werk Glaube und Schönheit\"). Sport a veřejné pochodování s plnou polní postupně ustupovaly orientaci na rodinnou výchovu. V dívčí tělesné výchově se kladl důraz na grácii a ženskost. Dokonce i tábory s přenocováním se staly pro dívky nepřípustné a místo mašírování se učily pochodové písně. Ženská stránka BDM-výchovy se projevila také v novém zaměření na zdravotní výchovu. Z minulosti zůstala zachována pouze civilní ochrana, jelikož korespondovala u „vyšších míst” s představou možné války.\n\nVzhledem k tomu, že vedoucí orgány již od přelomu roku 1938/39 započaly s přestavbou mládežnických organizací, byl Svaz německých dívek na válku velmi dobře připraven. Podceněna ale byla otázka vedoucích chlapeckých oddílů po odchodu mladých mužů do války. Děvčata musela převzít nejen jejich úkoly, ale ještě k tomu udržet chod svazu. Hermann Göring proto na dívky apeloval, aby se postavily čelem k „vážnosti situace“ a „spěchaly tam, kde již za starých časů ženy vždy nejlépe plnily své úkoly, v péči o příbuzné a nemocné. Měly však také hlavně podpořit matky a těžce pracující ženy v továrnách a na poli“.\n\nTomu odpovídala nová náplň činnosti BDM. Dívky se angažovaly na letních relaxačních táborech pro válečně postižené nebo na táborech dětí z oblastí postižených bombardováním (německy \"Kinderlandverschickung\"), sbíraly léčivé byliny, pořádaly sbírky obnošených oděvů, knih, sbírky finanční, pracovaly na venkově – zejména při sklizních, vyráběly hračky, ale zapojovaly se také do pomoci v domácnostech a v sociální oblasti (hlídání dětí, nákupy, potravinové lístky). Balily polní poštu pro wehrmacht, šily a opravovaly vojenské uniformy, zajišťovaly kulturu v kasárnách a vojenských lazaretech, pomáhaly při vojenských transportech. Pracovaly v nemocnicích, v Červeném kříži, roznášely propagandistické tiskoviny a přebíraly pomocné práce u pošty, v městské dopravě, na nádražích a v civilní ochraně. Přibližně 3 000 dívek přešlo rovnou k SS a část z nich se stala dozorkyněmi v koncentračních táborech.\n\nZvláštní kategorii činnosti BDM představovalo nasazení na východě, kde děvčata v připojených a okupovaných oblastech východní Evropy opatrovala přesídlené etnické Němce (\"Volksdeutsche\"). Dále zde budovaly nové oddíly BDM, vykonávaly službu v zemědělství (\"Landdienst\"), zřizovaly provizorní školy a mateřské školy, pracovaly jako pomocné učitelky, vyučovaly němčinu, pomáhaly selkám, hrály si a zpívaly s dětmi nebo organizovaly pro etnické Němce oslavy svátků zaměřené na upevnění pospolitosti v nových životních podmínkách. Děvčata musela na anektovaném území (\"Reichsgau Wartheland\") v rámci svého povinného ročního pracovního nasazení nebo v rámci dobrovolné služby (po vyhnání asi jednoho milionu Poláků) pomáhat s resocializací přesídlených zemědělských „etnických Němců“ (přibližně 350 000) z jiných regionů Polska. Postupně zde bylo soustředěno v přibližně 160 speciálních táborech na 19 000 členek BDM. V průběhu čtyř až šesti týdnů pracovaly v patnáctičlenných skupinách. Společně s jednotkami SS byla každá ze skupin zodpovědná za čtyři nebo pět vesnic. Poté, co se setkaly u polských Němců s velkou negramotností, špatnou hygienou a alkoholismem, docházelo u nich nejen ke zklamáním, ale i k vystřízlivění.\n\nNejvětší organizační jednotku tvořily \"Obergaue (BDM)\" s přibližně 150 000 členkami, nejmenší pak \"Mädelschaften\" a \"Jungmädelschaften\" s 15 členkami. Každé jednotce velela \"Führerin\", která se podřizovala vyšším instancím a velela jednotkám nižším. Vůdce říšské mládeže nevelel jen mládežnické organizaci NSDAP, ale od 17. června 1933 mu byla podřízena veškerá mládež Třetí říše. Jednalo se o funkci stranickou a státní. V roce 1933 spadala pod ministerstvo vnitra, v roce 1934 pod ministerstvo školství a od roku 1936 byla tato funkce nejvyšším říšským orgánem a tím také přímo podřízena vůdci a říšskému kancléři.\n\n\nVůdci říšské mládeže byly podřízeny: \"Hitlerjugend\" (členila se na \"Gebieten\" a \"Banne\"n), taktéž BDM (\"Bund Deutscher Mädel\"), \"Jungmädel\" a \"Glaube und Schönheit\" – všechny tři organizace se dělily na župy \"Obergauen\" a \"Untergauen\")\nVůdci říšské mládeže byl dále podřízen štáb s náčelníkem štábu (\"Stabsführer\"). Ten plnil také funkci jeho zástupce (\"Stellvertreter\"). Pod něj spadaly různé referáty a úřady mládežnického vedení, mimo jiné také říšská referentka BDM, osobní oddělení, úřad pro kulturu, úřad pro tělesnou výchovu a úřad pro tisk a propagandu. Mnoho úřadů bylo během trvání BDM zrušeno nebo přejmenováno, nakonec během války zůstala tři nadřízená místa – úřad pro nasazení, úřad pro vzdělávání a politický úřad. Organizační struktura se pak dělila na čtyři stupně: \"Hitlerjugend\", \"Jungvolk\", \"Bund Deutscher Mädel\" a \"Jungmädel.\" Struktura dívčích organizací se dále členila takto:\n\n\n\nJednotkám velely vůdkyně (\"Führerin\"), jejichž vůdcovství se odvozovalo od názvu jednotky. Vůdkyně nebyly volené, ale jmenovány nadřízenou vůdkyní a jmenování bylo potvrzováno jí nadřízenou \"Führerin\". V nejnižších oddílech pracovaly vůdkyně dobrovolně a zdarma, v oblastních a říšských funkcích státní služby za úřednický plat. Analogicky to platilo rovněž pro HJ. Mimo vedení oddílu mohly zastávat vůdkyně i jiné funkce nebo mohly spolupracovat s říšským mládežnickým vedením. Zvláště ve vyšších instancích byly funkce finančně ohodnocovány.\n\nBDM\n\n\nJM\n\n\nOd roku 1942 došlo nejen ke spojení služebních míst HJ a BDM, ale také ke zrušení označení \"Obergau a Untergau\". Zůstala jen označení \"HJ-Gebiet a HJ-Bann\".\n\nVeškerá mládežnická práce podléhala cílům národně socialistické ideologie, proto byla její náplní především ideologická školení s etnickou a rasovou tematikou. Základem této ideologie byla soudružská pospolitost (\"Volksgemeinschaft\") podle vzoru frontového kamarádství z první světové války, která se stala modelem pro novou společnost bez dělení na společenské třídy či náboženské skupiny. V praxi nebyla tato ideologie ukotvena, nerovnost se objevovala už v samé hierarchii HJ. Pro dívky platil model \"ženy a matky\", která měla na základě rasové hygieny zajistit pro stát dědičně zdravé potomky. Pro sportovní aktivity byli najímáni učitelé německé tělovýchovné univerzity (německy \"Deutsche Hochschule für Leibesübungen\"). Vzdělávání mladých dívek a žen odpovídalo nacistickému ideálu ženství.\n\nUniformu museli platit dívkám rodiče. Sociální rodiny si mohly uniformu od státu za mírný poplatek zapůjčit. Sestávala z bílé blůzy, tmavě modré sukně, černého šátku s koženým uzlem a pro zimní období z hnědé bundy se župním štítkem. Mimo běžnou uniformu, jejíž nošení bylo povinné, nosila děvčata i slavnostní taneční uniformu – \"Mädeltanzkleid\", která se skládala z bílých šatů a červené vestičky, případně z červeného lemu na spodním okraji šatů, a z jednotné BDM uniformy pro sváteční dny – \"BDM-Festkleid.\" Nošení stejnokroje bylo povinné také ve sportu a při práci. Vůdkyně měly svoji speciální uniformu. Nošení uniformy se považovalo za čest, proto se kontrolovalo její správné nošení. Přestupky se trestaly odnětím služebního označení či úplným zákazem nošení uniformy.\n\nKe konci války se stávala práce v BDM pro dívky čím dál náročnější, zvláště když musely čelit důsledkům bombardování, kvůli evakuacím a po následném rozpadu infrastruktury nejen ve východní Evropě, ale také doma v západních oblastech říše. Jen stěží neztrácelo jejich nasazení na své kontinuitě. Zrovna tak slábla i kontrola. Zvláště v úplném závěru druhé světové války shledávala děvčata službu jako nudnou a zatěžující a čím dál více se u nich objevovala rezistence či odmítavý postoj. Vzhledem k tomu, že byly dlouhodobě odděleny od svých rodin a jejich spolupráce s muži nebo vojáky wehrmachtu vytvářela mnohé příležitosti k sexuálním kontaktům, odrazila se uvolněná morálka také na špatné pověsti dívek. Lidově se označovala zkratka BDM také jako Bund německých matrací (\"Bund Deutscher Matratzen\" nebo \"Bubi Drück Mich\"). Po skončení druhé světové války převzaly svrchovanou moc v Německu čtyři vítězné mocnosti. Spojenecká kontrolní komise zrušila zákonem z 10. října 1945 (Kontrollratsgesetz Nr. 2) celou NSDAP i se svazem BDM a její majetek zabavila. I když bylo členství v BDM povinné, potýkaly se dívky při vyšetřování s těžkostmi a často s nedozírnými důsledky. Například pamětnice z východního Pruska uvádí, že s Rudou armádou dorazila také rozvědka (NKVD), která započala s vyšetřováním. Naivně přiznala, že byla členkou BDM (v 17 letech). NKVD ji poslalo do pracovního tábora na Sibiř, po třech letech byla převezena do pracovního tábora u Kyjeva, kde byla internována ještě dalších pět let. Do NDR se vrátila po osmi letech jako lidská troska a to mohla být ještě ráda, že vůbec přežila.\n\n\n\n"}
{"id": "588406", "url": "https://cs.wikipedia.org/wiki?curid=588406", "title": "Naturally", "text": "Naturally\n\nNaturally je píseň americké pop/rockové skupiny Selena Gomez & the Scene. Píseň pochází z jeho debutového alba \"Kiss & Tell\". Produkce se ujali producenti Antonina Armato a Tim James.\n"}
{"id": "588409", "url": "https://cs.wikipedia.org/wiki?curid=588409", "title": "Steve Eminger", "text": "Steve Eminger\n\nSteve Eminger (* 31. října 1983 v Woodbridge, Ontario, Kanada) je bývalý kanadský hokejový obránce.\n\n7. srpna 2010 se oženil s Lindsay Meijer v Muskoka, Ontario.\n\nSteve Eminger, který je také známý svou fyzickou hrou, začal svou juniorskou kariéru v ročníku 1998/99 za tým Bramalea Blues z OPJHL. Po skončení sezony byl juniorském draftu vybrán týmem Kitchener Rangers ze čtvrtého místa. Po úspěšném draftu se přesunul do Kitcheneru, který působil v soutěži OHL, odehrál celkem čtyři sezony. V ročníku 2001/02 se stal nejproduktivnější obránce v týmu, dosáhl i ligového ocenění, byl vybrán do druhého All-Star týmů a zvolen do Top Prospects Game. V poslední sezoně v juniorské soutěži a rovněž v působení v Kitchener Rangers, dosáhl společně s týmem nejprve úspěchu v základní části, kterou vyhráli. V playoff nebyl poražen na série žádným týmem a tak získali trofej J. Ross Robertson Cup. Poté byli zařazení do boje o Memorial Cup, který taktéž získali. U ocenění v Memorial Cupu byl Eminger zvolen do All-Star týmu.\n\nBěhem tohoto období byl v roce 2002 vybrán ve Vstupním draftu NHL hned v prvním kole, celkově 12. týmem Washington Capitals. Jeho debut v NHL odehrál 11. října 2002 proti Nashville Predators. Za Capitals přidal dalších šestnáct zápasů. Na začátku prosince se však vrátil do juniorské soutěže. Následující ročník 2003/04 byl již natrvalo součásti organizace Capitals a jejich farmě v Portland Pirates hrající soutěž AHL. Během výluky v NHL odehrál celou část sezony za Portland Pirates. Po skončení výluky v NHL se natrvalo zabydlel v základní sestavě Caps. Během sezóny 2007-08, poslední sezóna za Washington, byl převážně zraněný. V průběhu roku 2008 byl společně s Jacobem Deserresem součásti výměny do Philadelphia Flyers za kanadského obránce Johna Carlson.\n\n29. června 2008 se dohodl s vedením Flyers na jednoleté smlouvě s Flyers. Za Flyers si však zahrál pouhých 12 zápasů. 7. listopadu 2008 byl vyměněn společně se Stevnem Downiem a 4. výběrem v draftu do Tampa Bay Lightning za Matta Carleho a 3. kolo draftu . Ale ani v Lightning nevydržel po celou část sezony, v závěru uzavírání přestupu v NHL byl potřetí vyměněn, tentokrát do Florida Panthers výměnou za Noah Welch a 3. výběrem v draftu. Za Floridu odehrál nejméně zápasů v NHL, pouhých devět. Po končení smlouvy mu nebyla nabídnuta nová smlouva a stal se volným hráčem.\n\nJako volný hráč se dohodl až 4. září 2009 na nové angažmá v NHL, na dva roky se upal týmu Anaheim Ducks . Za Ducks vydržel hrát celou část sezony 2009/10, ale v létě přesně 9. července 2010 byl již počtvrté a již naposled v kariéře NHL vyměněn. Výměnný obchod byl za Emingera dva hráči, Aaron Vörös a Ryan Hillier z New York Rangers. Za Rangers podepsal roční smlouvu v hodnotě 1.5 milionů dolarů. V organizaci Rangers strávil nakonec tři roky, jeho druhé nejdelší působiště v NHL. V poslední sezoně v NHL, se dočkal ve své kariéře po postupu s týmem do playoff i postupu z čtvrtfinále do semifinále konference. Během sezony 2012/13 byl i poslán na farmu Rangers v Connecticut Whale, za které odehrál čtyři zápasy, ve kterých vstřelil jednu branku.\n\nPrvní angažmá mimo Severní Ameriku si vyzkoušel v roce 2013, dohodl se s ruským celkem HC CSKA Moskva, hrající nejvyšší ruskou soutěž KHL. Do týmu se hned začlenil do základní sestavy ale vydržel tam do konce ledna 2014. Poté se vrátil do zámoří, dohodl se na angažmá v nižší soutěži AHL k týmu Norfolk Admirals. Další zápasy v NHL již nepřidal, poslední dva roky hrál pouze v AHL. Ročník 2014/15 strávil na farmě Bostonu Bruins v Providence Bruins, ve kterém dokonce působil jako asistent hlavního kapitána Craiga Cunninghama. Po skončení sezony nemohl najít žádné nové angažmá. To se mu podařilo až po novém roce 2016, dohodl se s týmem Lake Erie Monsters. Poslední sezona v jeho kariéře a byl součástí mistrovského kádru v AHL, v playoff byl druhým nejproduktivnějším obráncem klubu. po ezoně se stal opět nechráněným hráčem, tentokrát si však nové angažmá nenašel, později se rozhodl ukončit hráčskou kariéru.\n\nPo roční odmlce od hokeje, se dohodl na své první angažmá jako skaut pro organizaci New York Rangers, ve kterém působil jako hráč v letech 2010-2013.\n\n\n\n\n"}
{"id": "588412", "url": "https://cs.wikipedia.org/wiki?curid=588412", "title": "Catherine Marchalová", "text": "Catherine Marchalová\n\nCatherine Marchalová, rodným jménem \"Catherine Françoise Marie Quiniou\" (* 3. května 1967) je francouzská herečka. Jejím manželem je herec, scenárista a režisér Olivier Marchal, za kterého se provdala v roce 1989. Mají spolu čtyři děti, tři dcery a syna.\n\n\n"}
{"id": "588414", "url": "https://cs.wikipedia.org/wiki?curid=588414", "title": "John Boye", "text": "John Boye\n\nJohn Boye (* 23. duben 1987, Accra, Ghana) je ghanský fotbalový obránce a reprezentant hrající v současné době za klub Kayseri Erciyesspor.\n\nSe Stade Rennais postoupil v sezóně 2012/13 do finále francouzského ligového poháru Coupe de la Ligue, Stade Rennais v něm podlehlo AS Saint-Étienne 0:1.\n\nV roce 2008 debutoval za ghanský národní tým.\n\nZúčastnil se MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "588417", "url": "https://cs.wikipedia.org/wiki?curid=588417", "title": "Alksnupis", "text": "Alksnupis\n\nNázev Alksnupis může znamenat:\n\n"}
{"id": "588422", "url": "https://cs.wikipedia.org/wiki?curid=588422", "title": "Čechoslováci v cizinecké legii během války v Indočíně", "text": "Čechoslováci v cizinecké legii během války v Indočíně\n\nPřítomnost Čechoslováků v cizinecké legii během války v Indočíně je méně známá část novodobé československé historie. Válka v Indočíně je považována za ozbrojený konflikt s největší účastí Čechoslováků od 2. světové války. \nDůvody, proč Čechoslováci do legie vstupovali, byly různé. Část z touhy po dobrodružství. Jiní se nemohli dostat do Francie, a vstup do legie jim to mohl umožnit. Většina se do ní dostala díky bídě po útěku z ČSR a agitaci agentů, kteří sháněli rekruty. Jen menšina chtěla bojovat proti komunismu.\n\nBěhem války v Indočíně (1946-1954) sloužilo v cizinecké legii asi 2000 Čechoslováků. Z toho zhruba 500 padlo a 114 bylo zajato (jen asi 37 zajetí přežilo). Přibližně 133 legionářů bylo repatriováno zpět do Československa. \n\n"}
{"id": "588423", "url": "https://cs.wikipedia.org/wiki?curid=588423", "title": "Obersalzberg", "text": "Obersalzberg\n\nObersalzberg je oblast u města Berchtesgaden v jižním Bavorsku u hranic s Rakouskem. Jméno získala podle naleziště soli, která se těží v solném dole Salzbergwerk Berchtesgaden. Až do připojení ke střediskové obci Berchtesgaden v roce 1972 byl Obersalzberg částí samostatné obce Salzberg.\n\nObersalzberg byl již v 19. století kolébkou turismu. Byl součástí tehdy samostatné obce Salzberg a měl charakter malé obce s obchodem, poštou atd. Centrem turistiky byl pension Moritz, založený Mauritií Mayerovou, který poskytoval ubytování četným prominentním hostům. Mayerová byla literárně zvěčněna jako Judit Platter v románu „Dva lidé“ od Richarda Vosse. Ve 2. polovině 19. století se zde usídlily také významné osobnosti, jako např. vynálezce chladicí techniky Carl von Linde.\n\nAdolf Hitler poznal Berchtesgaden a Obersalzberg prostřednictvím Dietricha Eckarta. V roce 1928 si zde od vdovy po továrníkovi z Buxtehude pronajal dům Wachenfeld za 100 říšských marek na měsíc. V létě 1933 pak tento dům koupil za honorář, který obdržel za vydání knihy Mein Kampf, a přejmenoval ho na Berghof.\n\nCelá oblast se stala dovolenkovým sídlem nacistického vůdce a víc a víc Hitlerových příznivců proudilo do Berchtesgadenu, aby viděli svého vůdce zblízka. Obyvatelé Berchtesgadenu je nazývali posměšně poutníky. V roce 1933 byl proto Obersalzberg prohlášen pásmem, kam běžní občané neměli žádný přístup. Hitler a jeho nejbližší spolupracovníci postupně vykoupili (někdy pod pohrůžkami násilí či odeslání do koncentračních táborů) domy a pozemky v širokém okolí, které byly obratem zbořeny a nahrazeny novou výstavbou. Vznikl tak rozsáhlý komplex zahrnující hotel, kasárna SS a řadu dalších objektů. Své domy si zde stavěli i prominentní muži Třetí říše, např. Hermann Göring či Albert Speer. Většina domů zahrnovala i hluboko uložené podzemní prostory – kryty.\n\nKe konci druhé světové války byl celý komplex spojenci silně bombardován, většina budov značně poškozena a následně, po obsazení oblasti Američany, aby se nestala poutním místem pro neonacisty, byly ruiny vyhozeny do povětří a většina nadzemních částí staveb odstraněna.\n\nOrlí hnízdo je vyhlídková restaurace v Obersalzbergu, která se na rozdíl od Berghofu zachovala (Berghof byl srovnán se zemí a dnes je zarostlý lesem). Hitler nicméně ve vlastním Orlím hnízdě nerad pobýval, protože se bál výšek a tak zde na rozdíl od Berghofu byl jen několikrát. \n\nV poválečných dobách sloužil americkým vojákům jako místo k odpočinku. Po předání spolkové zemi Bavorsko roku 1996 zde bylo v roce 1999 založeno centrum \"Dokumentation Obersalzberg\" a v roce 2005 otevřen pětihvězdičkový Superior-Hotel InterContinental Berchtesgaden Resort.\n"}
{"id": "588425", "url": "https://cs.wikipedia.org/wiki?curid=588425", "title": "Olivier Marchal", "text": "Olivier Marchal\n\nOlivier Marchal (* 14. listopadu 1958 Talence) je francouzský herec, scenárista, režisér a bývalý policista. V roce 2005 získal tři nominace na Césara v kategoriích nejlepší režie, nejlepší film a nejlepší scénář za film \"Válka policajtů\" s Gérardem Depardieuem a Danielem Auteuilem v hlavních rolích.\n\nPo absolvování jezuitské koleje v Bordeaux pracoval od roku 1980 jako detektiv ve Versailles. Postupně začal psát scénáře ke kriminálním televizním seriálům \"(Komisař Moulin, Kriminální policie)\" a objevovat se v hereckých rolích. Manželkou je herečka Catherine Marchalová.\n\n\n"}
{"id": "588426", "url": "https://cs.wikipedia.org/wiki?curid=588426", "title": "Dokumentation Obersalzberg", "text": "Dokumentation Obersalzberg\n\nDokumentation Obersalzberg je muzeum nacházející se v místech, kde dříve stávala obec Obersalzberg – venkovské sídlo nejvyšší nacistické smetánky včetně Hitlera samotného.\n\nČást expozice muzea je věnována Obersalzbergu samotnému, především jeho spojení s Hitlerem. Zbytek je věnován vylíčení hrůz nacistické diktatury a druhé světové války a také je zmíněn německý protinacistický odboj. Součástí prohlídky je i část podzemní chodby, která byla součástí podzemního systému krytů.\n\nVšechny původní budoby byly zbourány – Hitlerův Berghof nevyjímaje, jedinou původní stavbou je Kehlsteinhaus, čajovna nacházející se na vrcholu hory Kehlstein (kolem 1800 m n. m. – Obersalzberg samotný je zhruba v 950 m n. m.).\n\n"}
{"id": "588428", "url": "https://cs.wikipedia.org/wiki?curid=588428", "title": "Gaullismus", "text": "Gaullismus\n\nGaullismus \"[golizmus]\" je politický směr, který vychází z myšlenek a činnosti Ch. de Gaulla a navazuje na ně. Gaullismus představuje praktickou politiku ve službách francouzské národní velikosti a nezávislosti, založené na stabilitě a autoritě státu.\n\nGaullismus je v podstatě konzervativní směr a usiluje o centralizovaný stát. Podobně jako konzervativci se gaullisté vyznačovali náklonností pro řád a respektem k soukromému vlastnictví.\n\nV rámci francouzské pravice je možné zařazení Gaullismu do její bonapartistické tradice, jíž jde především o silnou státní autoritu ve vnitřní politice a prosazování této autority i v zahraničí a o vůdcovství ustavené a upevňované přímou vazbou na občany skrze referenda, plebiscity a přímé volby.\n\n\n"}
{"id": "588432", "url": "https://cs.wikipedia.org/wiki?curid=588432", "title": "Taye Taiwo", "text": "Taye Taiwo\n\nTaye Taiwo (* 30. duben 1985, Lagos) je nigerijský fotbalový obránce, momentálně působí v tureckém Bursasporu.\n\nPo roce stráveném v nigerijském prvoligovém klubu Gabros International, ​​ho koupil klub Lobi FC Stars. V něm strávil jednu sezónu.\n\nVe věku 20 let, přestoupil do Francouzské ligy a nastoupil za tým Olympique Marseille, který ho koupil za 200 000 eur. Debutoval 12. března 2005 proti Lens (2:1). V Evropských pohárech debutoval 16. července 2005 proti švýcarském týmu Young Boys (2:3). Jeho střely z přímých kopů létaly rychlostí až 130 km/h.\n\nDne 9. května 2011 přestoupil zadarmo do Italského velkoklubu AC Milan a debut v lize si odbyl 24. září 2011 proti Ceseně.\n\n\n\n"}
{"id": "588435", "url": "https://cs.wikipedia.org/wiki?curid=588435", "title": "Královna Alžběta (film, 1998)", "text": "Královna Alžběta (film, 1998)\n\nKrálovna Alžběta (v anglickém originále \"Elizabeth\") je populární britský film z roku 1998 režiséra Shekhara Kapura v hlavní roli královny Alžběty I. s Cate Blanchettovou. Film je velmi volně založen na historii prvních let Alžbětiny vlády. Se skutečností má však málo společného a nelze ho tudíž brát jako film \"populárně-naučný\". V roce 2007 bylo natočeno pokračování \"\", které pokrylo pozdější část její vlády.\n\nFilm přinesl australské herečce Cate Blanchettové mezinárodní věhlas. Za svůj herecký výkon získala několik ocenění, např. Zlatý glóbus a cenu BAFTA. Tu získal i samotný film v kategorii Nejlepší britský film. Snímek byl také nominován v sedmi kategoriích Oscarů, včetně kategorií nejlepší film a nejlepší herečka, a získal cenu v kategorii nejlepší makeup.\n\nSnímek sleduje mladou Alžbětu, jak nahrazuje na trůně svou zemřelou nevlastní sestru Marii, která ji ještě nedávno uvěznila. Její vláda nad rozdělenou a zchudlou zemí je vnímána jako slabá a je pod hrozbou invaze ze strany Francie a habsburského Španělska. K dosažení stability a bezpečnosti království jí pomáhá William Cecil vyhledat manžela, v úvahu přicházejí katolík a vdovec po Marii Filip II. Španělský a Francouz Jindřich, vévoda z Anjou. Alžběta se však zamiluje do Roberta Dudleyho, syna vévody z Northumberlandu, který byl popraven na začátku vlády její nevlastní sestry Marie. Královna se musí bránit hrozbám ze strany skotské regentky Marie de Guise, papeže a dalších. Film končí, když se Alžběta rozhodla stát panenskou královnou.\n\nV roce 1558 umírá anglická katolická královna Marie I. na rakovinový nádor v děloze, a tak se její poloviční sestra protestantka Alžběta I. stává královnou. Ta byla předtím vězněna kvůli údajné přípravě vraždy své sestry. Její rádce William Cecil na ni naléhá, aby se vdala a ochránila tak svou zemi před nepřáteli. Mezi její nápadníky patří Jindřich, vévoda z Anjou a Filip II. Španělský, ale oba odmítne. Místo toho udržuje tajný vztah se svou láskou z dětství Robertem Dudleyem. Vztah ale ve skutečnosti není tajný, když Cecil poznamenává, že monarcha nemá žádný soukromý život.\n\nAlžběta se vypořádává s mnoha hrozbami proti své vládě. Její katolický bratranec vévoda z Norfolku ji chce zabít a skotská regentka Marie de Guise se spolčuje s Francií, aby zaútočila na Anglii. Na konci filmu je Norfolk popraven a Marie je zavražděna s podporou Alžbětina rádce Francise Walsinghama.\n\nAlžběta odstraňuje ze svého života Dudleye poté, co zjistí, že je ženatý. Poté královna odmítá mít ještě někdy pohlavní styk, aby znovu nějakému muži nepodlehla. Tím se postupně stává tvrdou a asertivní. Často je také nemilosrdnou – připravuje popravy lidí, co by mohli být ohrožením její vlády. Alžběta se tak od svého mládí razantně změnila – na začátku filmu byla dobrosrdečnou a romantickou dívkou.\n\nFilm končí, když Alžběta prohlašuje, že se vdala za Anglii a stává se panenskou královnou, čímž zahajuje anglický zlatý věk.\n\n\n"}
{"id": "588436", "url": "https://cs.wikipedia.org/wiki?curid=588436", "title": "Western &amp; Southern Financial Group Masters 2010", "text": "Western &amp; Southern Financial Group Masters 2010\n\nTenisový turnaj na okruhu ATP Western & Southern Financial Group Masters 2010 se konal ve dnech 16. - 22. srpna v americkém Cincinnati venku na kurtech s tvrdým povrchem. Odměny činily 3 000 000 USD.\n\nRoger Federer se stal prvním hráčem od Agassiho vítězství v roce 1996, který titul obhájil. Ve finále zdolal Američana Mardy Fishe po boji 6–7(5), 7–6(1), 6–4. Jedná se o jeho čtvrtý triumf, když předešlé zaznamenal v letech 2005, 2007 a 2009. Dosáhl tak 17. výhry na turnajích kategorie Masters, čímž se posunul na druhé místo k Agassimu, na prvního Nadala ztrácí jedno vítězství. 63. titulem ve dvouhře se na okruhu ATP vyrovnal Björnu Borgovi.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nNásledující hráči získali do hlavní soutěže divokou kartu od pořadatelů:\n\nNásledující hráči postoupili z kvalifikace:\n\n\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n"}
{"id": "588441", "url": "https://cs.wikipedia.org/wiki?curid=588441", "title": "Abu Dhabi Investment Authority Tower", "text": "Abu Dhabi Investment Authority Tower\n\nAbu Dhabi Investment Authority Tower je nejvyšší budova v centru Abú Dhabí a byla dokončena v roce 2006. 23. února 2007 vyšplhal na mrakodrap Alain Robert.\n\n\n"}
{"id": "588445", "url": "https://cs.wikipedia.org/wiki?curid=588445", "title": "MCB Tower", "text": "MCB Tower\n\nMCB Tower postavená v Karáčí v Pákistánu je ústředí Muslim Commercial Bank. Budova má 29 poschodí a tři patra pod úrovní silnice.\n\n"}
{"id": "588447", "url": "https://cs.wikipedia.org/wiki?curid=588447", "title": "Pastvina u Zahorčic", "text": "Pastvina u Zahorčic\n\nPastvina u Zahorčic je přírodní památka v okrese Strakonice 1,5 km severně od obce Zahorčice, části obce Lnáře. Jedná se o vlhkou jednosečnou louku, která hostí charakteristicky dochovaná luční společenstva a rozsáhlý soubor vlhkomilných rostlinných druhů na svahu údolí nivy bezejmenného přítoku Smoliveckého potoka. Celá památka jen nepatrně upadá směrem k západu, geomorfologicky spadá do Horažďovické pahorkatiny.\n\nKolem roku 2007 tvořilo památku z 50 % luční společenstvo svazu Molinion. Z flóry se zde vyskytuje bukvice lékařská (\"Stachys officinalis\"), hadí mord nízký (\"Scorzonera humilis\"), kozlík dvoudomý (\"Valeriana dioica\"), vrba rozmarýnolistá (\"Salix rosmarinifolia\"), dále hořec hořepník (\"Gentiana pneumonanthe\"), hladýš pruský (\"Laserpitium prutenicum\"), prstnatec májový (\"Dactylorhiza majalis\"), upolín evropský (\"Trollius europaeus\"), ostřice Hartmanova (\"Carex hartmanii\"), ostřice stinná (\"Carex umbrosa\") či srpice barvířská (\"Serratula tinctoria\").\n\nBez trvalé péče by památka zarostla agresivní třtinou křovištní (\"Calamagrostis epigejos\"), která se vyskytuje v západní části památky.\n\nZ fauny je pak možné pozorovat hnízdící lindušku luční (\"Anthus pratensis\") či bramborníčka hnědého (\"Saxicola rubetra\"). Z bezobratlých zde v roce 2006 nakladl vajíčka modrásek hořcový (\"Maculinea alcon\"), z vyšších živočichů zde byla pak pozorována i ropucha obecná (\"Bufo bufo\"), ještěrka obecná (\"Lacerta agilis\"), slepýš křehký (\"Anguis fragilis\") a ťuhýk obecný (\"Lanius collurio\"). Ve snaze udržet vzácná společenstva dochází v současnosti k pravidelnému kosení louky, dříve byla využívána jako pastvina pro hospodářský dobytek.\n\n"}
{"id": "588453", "url": "https://cs.wikipedia.org/wiki?curid=588453", "title": "2006 ve filmu", "text": "2006 ve filmu\n\n\n\n\n\n\n\n\n\nČesko\n"}
{"id": "588454", "url": "https://cs.wikipedia.org/wiki?curid=588454", "title": "Mys Flattery", "text": "Mys Flattery\n\nMys Flattery je nejseverozápadnějším bodem pevninských Spojených států amerických. Nachází se na Olympijském poloostrově, v okresu Clallam, na místě, kde se úžina Juana de Fucy spojuje s Pacifikem. Také je částí Makažské rezervace a severní hranicí národní námořské rezervace Olympijské pobřeží. Na mys se lze dostat po krátkém pochodu po převážně dřevěném chodníčku. Jižně od mysu se nachází nejzápadnější bod pevninských Spojených států, Alavův mys, který se nachází v Olympijském národním parku. Nejzápadnější kousek mysu Flattery je ale skoro stejně na západě jako mys Alavův.\n\nCape Flattery Lighthouse je maják nacházející se nedaleko mysu, leží ovšem na Tatooshově ostrově. Po stranách mysu jsou dvě zátoky – Makažská a Neažská. Neah Bay je pak nejbližším městem.\n\nFucův pilíř je vysoká, téměř obdélníková skála na západní straně mysu Flattery. Své jméno nese po Juanu de Fucovi, řeckému mořeplavci, který objevoval pro Španělsko. De Fuca je nejspíš prvním Evropanem, který kdy spatřil pilíř a také který prozkoumal úžinu Juana de Fucy, která rovněž nese jeho jméno.\n"}
{"id": "588460", "url": "https://cs.wikipedia.org/wiki?curid=588460", "title": "Aramark Tower", "text": "Aramark Tower\n\nAramark Tower jinak též známá jako One Reading Center je výšková budova v centru města Philadelphia ve státě Pensylvánie a je 23. nejvyšší budovou ve městě.\n\nBudova byla původně stavěna pro firmu Reading Company, ta ale zbankrotovala. Nyní je využívána jako centrum společnosti ARAMARK Corporation.\n\n"}
{"id": "588462", "url": "https://cs.wikipedia.org/wiki?curid=588462", "title": "Zeměžluč okolíkatá", "text": "Zeměžluč okolíkatá\n\nZeměžluč okolíkatá (\"Centaurium erythraea\") je jednoletá nebo dvouletá bylina z čeledi hořcovitých. Používají se často i synonyma: zeměžluč hořká, zeměžluč lékařská, zeměžluč menší.\n\nRoste s oblibou na světlých, sušších stráních a loukách, kamenitých náspech, podél křovin i v polích. Vyskytuje se téměř v celé Evropě, v mírném a subtropickém pásu v severní Africe, ve střední, jižní a Malé Asii i na západní Sibiři. Zavlečena byla také do Severní Ameriky, na Nový Zéland či do Austrálie. V České republice se vyskytuje roztroušeně téměř po celém území.\n\nJe to 10 až 40 cm vysoká bylina, se vztyčenou, v horní části většinou větvenou tuhou lodyhou slabě čtyřhranného průřezu. V prvém roce vyrůstá pouze přízemní růžice 2 až 3 cm dlouhých obkopinatých listů, které jsou při kvetení již někdy zaschlé. V druhém roce vyroste lysá lodyha řídce porostlá světlezelenými, protilehlými, přisedlými, podlouhle vejčitými až kopinatými listy, většinou s třemi až pěti zřetelnými žilkami. Listy v horní části lodyhy jsou menší, celokrajné nebo jemně vroubkované. Má tlustý kořen s tenkými postranními kořínky.\n\nRůžovo-červené, vzácně bílé květy se nacházejí na vrcholcích lodyh a jsou uspořádány do vrcholíkových květenství; měří v průměru asi 1 cm. Mají pětizubý, hluboce rozeklaný kalich a pěticípou nálevkovitou korunu s trubkou dvojnásobně delší než kalich. Tyčinek přirostlých dlouhými nitkami ke koruně je pět; jejich žluté prašníky se po dozrání pylu spirálovitě zkrucují. Svrchní semeník ze dvou plodolistů má čnělku se dvěma bliznami.\n\nZeměžluč okolíkatá kvete od července do září. Květ se otvírá za slunného počasí brzy po ránu a je připraven na cizosprašné opylení. Po poledni se koruna opět zavírá, přičemž přitlačuje prašníky na blizny. Nebyl-li dosud na blizny přinesen hmyzem pyl z jiného květu, dojde k samoopylení. Plodem je dvoupouzdrá válcovitá dvouchlopňová tobolka; obsahuje mnoho drobných, na povrchu svraštělých semen.\n\nZeměžluč okolíkatá se používá jako součást čajových směsí na podporu trávení, při žaludečních potížích a onemocněních jater se sníženým vylučováním žluči. Slouží také jako posilující prostředek při celkové slabosti a v rekonvalescenci a jako pomocný lék při cukrovce. Zevně se používá na špatně se hojící rány. Nať, která se sbírá na počátku kvetení a pak rychle suší ve stínu, obsahuje hlavně glykosidy, hořčiny, silice a třísloviny.\n\nV ČR je zeměžluč okolíkatá hodnocena v Červeném seznamu cévnatých rostlin jako druh vyžadující pozornost – C4. V Německu a Polsku je zeměžluč okolíkatá chráněným druhem.\n\n\n \n"}
{"id": "588466", "url": "https://cs.wikipedia.org/wiki?curid=588466", "title": "Šaktismus", "text": "Šaktismus\n\nŠaktismus (v sanskrtu शाक्तं, \"śāktaṃ\") je tradice hinduismu zaměřená na uctívání Šakti či Déví coby absolutní síly. Spolu se šivaismem a višnuismem patří ke třem hlavním proudům moderního hinduismu.\n\nStoupenci šaktismu, označovaní jako šáktové či šaktisté, považují Déví za nejvyšší brahma, věčné absolutno udržující celý vesmír. Všechny další projevy božství, ať už mužské či ženské, jsou jen dalšími projevy jediné Déví. V detailech náboženské filosofie i praxe se šaktismus podobá šivaismu, avšak šaktisté se primárně zaměřují na uctívání šakti coby dynamického a ženského aspektu nejvyššího božství. V menší míře je šaktisty uctíván i Šiva, avšak hraje roli jen pomocného božstva.\n\nKořeny šaktismu sahají k nejstarším známým výskytům bohyně v období indického paleolitu před více jak 22 000 lety. Během harappského období došlo k propracování kultu, v době véd šaktismus částečně ustoupil do pozadí, aby v klasickém období sanskrtské tradice zažil znovuoživení a masivní rozšíření. Někteří badatelé dokonce přirovnávají dějiny hinduistické tradice k znovuoživování ženskosti. Šaktismus v průběhu svých dějin inspiroval mnoho významných prací sanskrtské literatury i hinduistické filozofie. Je rozšířen prakticky po celém Indickém subkontinentu, v tantrické i netantrické podobě. I přes různorodost šaktismu v jednotlivých oblastech se dají rozpoznat dva hlavní proudy šaktické tradice, a to šríkula (rodina Šrí), která je rozšířena zejména v jižní Indii, a kálíkula (rodina Kálí), jejíž rozšíření připadá zejména na sever a východ Indie.\n\nŠáktové považují Déví za absolutní a nejvyšší možnou formu božství. Bohyně je považována za zdroj všeho stvořeného, za ztělesnění stvořeného i za oduševňující sílu, která vše stvořené ovládá. Dalo by se říci, že v žádném jiném náboženství světa se nevyskytuje tak zcela žensky orientovaný systém.\nI přes takto silně ženskou orientaci šaktismus neodmítá myšlenku mužských či bezpohlavních božstev, avšak nepřipouští, že by mohla být nějak činná bez přítomnosti šakti. Indický filosof Ádi Šankara (přelom 8. a 9. století) o tom napsal: „Jestliže je Šiva ve spojení s šakti, je schopen tvořit. Jestliže však není, není schopen se ani pohnout.“ Toto je přitom základní princip šaktismu, který je ilustrován častým vyobrazování Kálí kráčející po zdánlivě mrtvém těle Šivy. Obecně se dá říci, že šakti je kosmos sám o sobě; je to ztělesnění energie, dynamismu a motivující síly stojící za veškerým děním a existencí materiálního světa. Šiva je pak její transcendentní maskulinní aspekt. „Není Šiva bez šakti nebo šakti bez Šivy. Oba jsou jedno.“\n\nHistorik V. R. Rámačandra Díkšitar to vyjádřil následovně: „Šaktismus je dynamický hinduismus. Dokonalost šaktismu spočívá v prohlášení šakti za vědomí a zároveň ve ztotožnění šakti s brahma. Zkrátka a dobře, brahma je statická šakti a šakti je dynamický brahma.“ V náboženském umění je tato kosmická dynamika zachycována pomocí androgynního božstva Ardhanárí, které je napůl Šiva a napůl Šakti.\n\nStoupenci šaktismu pohlížejí na Déví jako na zdroj, podstatu i esenci všeho stvoření včetně samotného Šivy. V hlavním šaktickém textu \"Dévíbhágavata puráně\" Déví prohlašuje:\n\nReligionista C. MacKenzie Brown to vysvětluje tak, že šaktismus zřetelně zdůrazňuje, že ze dvou pohlaví to ženské reprezentuje dominantní sílu universa. Pokud existuje nějaký nejzazší princip, musí být do něj zahrnuta obě pohlaví. Ženský a mužský princip jsou totiž dva aspekty jednoho božství, oné transcendentní reality, kterou sice přesahují, avšak stále i zahrnují.\n\nChápaní šaktismu jako něčeho, co je v úzkém spojení s tantrou, je široce rozšířený omyl. Tantrismus je nejednoznačný, často provokativní koncept, který se vyznačuje vším od ortodoxních chrámových bohoslužeb v jižní Indii přes černou magii a okultní praktiky provozované na severu Indie až po ritualizované sexuální praktiky (někdy označované též jako „neotantra“) na Západě. Ve skutečnosti zdaleka ne všechny formy šaktismu jsou ve spojení s tantrou, stejně jako ne všechny tantrické proudy jsou spojeny se šaktismem.\n\nJakmile je termín „tantra“ užíván ve vztahu s autentickým hinduistickým šaktismem, nejčastěji označuje určité rituální pomůcky (zejména mantry, jantry a múdry), zvláštní prvky kundaliní jógy, veškeré praktiky prováděné pod vedením kvalifikovaného gurua nebo ústně podané doplňky písemných zdrojů.).\nV praxi tantrický šaktismus nebere ohled na kastovní zařazení jedince ani patriarchální rozdělení společnosti. Nárok vykonávat funkci gurua mají i ženy nebo šúdrové. Všechny ženy jsou považovány za manifestaci šakti, pročež se ve společnosti těší uctívání a respektu. Kdo by je urážel, přivolává na sebe hněv Déví. Každý muž si musí být vědom ženského principu uvnitř sebe a jen tak bude moci „státi se ženou“ a uctívat nejvyšší bytost.\n\nO něco kontroverznější rituální praktikou je paňčamakara („pět M“ – madja (víno), matsja (ryba), mámsa (maso), mudra (fermentované či pražené obilí) a maithuna (kopulace), která je za určitých okolností praktikována některými školami tantrického šaktismu. Tato i jiné praktiky však mají tendenci být přeceňovány a zveličovány novináři, kteří jsou o nich špatně informovaní. Hluboké interpretační rozdíly paňčamakary jsou i v rámci šaktických tradic; některé školy ji dokonce odmítají úplně.\n\nJak píše Brooks, myšlenky a praktiky charakterizující tantrismus jsou obsaženy v klasickém hinduismu a bylo by chybou pohlížet na tantrismus bez ohledu na jeho vztahy s netantrickými tradicemi. Jak ukazují literární památky, védsky orientovaní bráhmani byli spojení se šaktickým tantrismem již od jeho počátků, tedy nejméně od 6. století. Šaktický tantrismus sice může mít počátky již v předvédské době v kultech Bohyně, avšak jakýkoli pokus oddělit šaktický tantrismus od sanskrtských tradic selhává.\n\nŠaktisté uctívají Déví v ohromném množství podob, avšak všechny tyto formy reprezentují jen různé aspekty jediné Nejvyšší Bohyně. Nejvyšší Bohyně bývá nazývána tolika různými jmény, že se občas zapomíná na to, že skutečná Déví je jen jedna. V jednom z hlavních šaktických spisů zvaném \"Dévímáhátmja\" Déví prohlašuje: „Já jsem samotná na tomto světě. Kdo jiný zde je mimo mě?“ Tento výrok o jednotě božství se nazývá mahávákja či též „velký výrok \"Devímáhátmji\"“. Déví po něm objasňuje, že všechny ostatní bohyně jsou jen manifestacemi její síly.\nVýběr konkrétní podoby Déví, které bude vzdávána pocta, závisí na mnoha činitelích jako je rodinná tradice, regionální zvyk, doporučení gurua, osobní sympatie apod. Většina z konkrétních podob Déví je spjata s konkrétními chrámy, geografickými zvláštnostmi či jednotlivými vesnicemi.\n\nI přes výše zmíněné existuje několik vysoce populárních podob Bohyně, které jsou známé v celém hinduistickém světě. Prakticky každá jiná hinduistická bohyně je většinou jen manifestací jedné z těchto „základních podob“ Bohyně:\n\n\nSdružování bohů do různých skupin je v hinduismu běžná záležitost. Pro šaktismus je typická skupina zvaná mahávidjá, kterou obvykle tvoří následující bohyně:\n\n\nPočátky šaktismu sahají hluboko do indické prehistorie. Nejstarší nález sošky Bohyně Matky na indické půdě pochází z mladého paleolitu a pomocí radiokarbonové metody bylo její stáří odhadnuto na 22 000 let. V Méhrgarhu, jednom z nejdůležitějších světových neolitických nalezišť, bylo nalezeno tisíce ženských sošek, jejichž datace se pohybuje kolem roku 5500 př. n. l. I když je prakticky nemožné rekonstruovat náboženské představy dávných kultur jen na základě archeologických nálezů, současný archeologický a antropologický výzkum předpokládá, že přímým předchůdcem šaktismu bylo náboženství harappské kultury.\n\nKdyž začala harappská kultura upadat, původní obyvatelstvo se začalo mísit s jinými etnickými skupinami, které nakonec položily základ doby, kterou nazýváme dobou véd (zhruba 1500–600 př. n. l.). Šaktismus v podobě, jak jej známe dnes, má počátky zhruba v době vzniku védské literatury. Plný rozkvět šaktismu však nastal až v období Guptů (zhruba 300–700) a v následujících staletích.\n\nHlavní šaktický text se nazývá \"Dévímáhátmja\" a byl sestaven někdy před 1600 lety. V tomto spise se poprvé prolnuly různorodé mýtické, teologické a kultické tradice spojované s různými ženskými božstvy. Dalšími důležitými texty jsou šaktické kanonické upanišady, šakticky zaměřené purány jako je např. \"Dévípurána\" nebo \"Kálikapurána\", \"Lalitasahasranáma\" (z \"Brahmándapurány\"), Šankarova \"Soundarjalaharí\" a tantry.\n\nŠaktismus výrazně ovlivnil i tzv. „lidový hinduismus“. Jeho všudypřítomný vliv se odráží i v klasickém hinduistickém pořekadle: \"antah šáktah bahih šaivah sabhájám vaišnavo matah\" – „Když jsi na veřejnosti, buď višnuista; když mezi přáteli, buď šivaista; když jsi však sám, buď vždy šaktista.“\n\nSoučasný vývoj šaktismu směřuje ke zdůrazňování symboliky Bhárat Máty („Matky Indie“), k vyzdvihování ženských světic i guruů a ke stále vzrůstajícímu vlivu „nové“ bohyně Santóši Máty, jejíž kult nabyl na významu poté, co byl roku 1975 natočen film \"Jai Santoshi Maa\".\n\nŠaktismus zahrnuje takřka nekonečné množství variací věr a praktik od animismu po filosofické spekulace nejvyššího řádu. Všechny mají však jedno společné: přiblížení se k šakti. Největší tradice šaktismu jsou šríkula (rodina Šrí), která má největší zastoupení v jižní Indii, a kálíkula (rodina Kálí), která je rozšířena především na severu a východě Indie.\nTradice šríkula je zaměřena na uctívání Déví v podobě bohyně Tripurasundarí, která je považována za Nejvyšší Bohyni (Mahádéví). Šríkula se zformovala někdy v 1. tisíciletí v Kašmíru a v jižní Indii se začala výrazněji rozšiřovat nejpozději v 7. století. Jedná se o současnou převládající formu šaktismu v Ándhrapradéši Karnátace, Kérale, Tamilnádu a v tamilských oblastech Srí Lanky. Nejznámější škola v rámci tradice šríkuly je šrívidjá, která patří k teologicky nejpropracovanějších a také nejvlivnějším školám tantrického šaktismu. Hlavní symbol této školy je šríčakra, snad nejznámější obraz vycházející z hinduistických tantrických tradic. Literatura i náboženská praxe školy patří k nejsystematičtějším v rámci ostatních šaktických škol.\n\nStoupenci šrívidji nejčastěji pohlížejí na Bohyni jako na „blahodárnou a překrásnou“, naopak přívrženci kálíkuly považují Bohyni za „děsivou a hrůznou“. Šríkula spojuje každou stránku Bohyně s Tripurasundarí.\n\nStoupenci šríkuly uctívají Tripurasundarí většinou pomocí šrí(čakra) jantry. Šríčakra mívá tvar buď dvourozměrného obrazce, nakresleného dočasně pro účely rituálu či během něj, nebo bývá trojrozměrného pyramidového tvaru známého jako šríméru. Šríčakru i šríméru lze běžně spatřit v jihoindických chrámech. Slovy jednoho ze stoupenců šríkuly, kterého cituje C. MacKenzie Brown: „Není pochyb o tom, že se jedná o nejvyšší formu Déví a že některé praktiky mohou být prováděny i veřejně. Avšak co lze spatřit v chrámech není uctívání šríčakry tak, jak probíhá v soukromí.“\n\nŠrívidjiské parampary mohou být obecně rozděleny na dva proudy, a to kaula(čára) (s vámáčárovou praxí) a samaja(čára) (dakšináčárová praxe). Kaulačára se v podobě uceleného rituálního systému poprvé objevila ve střední Indii v 8. století a její nejvýznamnější filosofem je Bháskararája, který je všeobecně považován za „nejlepšího vykladače šaktické filosofie“.\n\nKořeny samajačáry sahají k dílu komentátora Lakšmídhary, který žil v 16. století. Její nauka usiluje o reformu tantrické praxe tak, aby byla uvedena do souladu s normami nejvýše postavené kasty bráhmanů. Mnoho stoupenců samajačáry výslovně popírá, že by byli šaktisté či tantrici, badatelé však tvrdí, že jejich kult je fakticky dvojí.\n\nTradice kálíkula („rodina Kálí“) je rozšířena hlavně v severní a východní Indii, konkrétně v Západním Bengálsku, Ásámu, Biháru, Uríse, Maháráštře a Bangladéši. Tradice nahlíží na Déví jako na zdroj vědění a osvobození (mókša). Obecně by se dalo říci, že tvoří opozici k bráhmanské tradici, které vyčítá přílišnou konzervativnost a odmítání zkušenostní složky náboženství.\nHlavními božstvy kálíkuly jsou Kálí, Čandí a Durgá. Další bohyně, které se těší úctě, jsou bohyně z mahávidji, Tára a různá regionální božstva, která jsou však považována jen za různé podoby Déví. Hlavními centry kálíkuly jsou Kálíghát v Kalkatě a Tárápíth v Západním Bengálsku. V Kalkatě je uctívána především Kálí, která je pro stoupence kálíkuly milující matkou, která svou zuřivostí ochraňuje své „dětí“. Navenek je děsivá – má tmavou kůži, špičaté zuby a náhrdelník z lebek; v nitru je však překrásná. Dokáže zajistit dobré znovuzrození i hluboký náboženský vhled. Uctívání Kálí je obvykle společenská záležitost, k níž dochází hlavně během Kálí púdži a Durgá púdži. Uctívání může probíhat formou kontemplace nad jednotou stoupence kálíkuly s Kálíiným božstvím či láskou, vizualizací její podoby, přednášením manter, přinášením darů nebo modlitbou před jejím zpodobněním či jantrou.\n\nV Tárápíthu je převládajícím božstvem Tára či Ugratára („zuřivá Tára“). Sádhany mají v Tárápíthu spíše jógickou a tantrickou podobu. Šaktisté, obklopeni popelem a kostmi, je obvykle provádí v sedě a na spálené půdě. V Tárápíthu šaktická tradice vstřebala i některé prvky šamanismu, jako je exorcismus, trans nebo snahu o ovládnutí duchů. Filosofický a náboženský podtext takových rituálů a praktik je však vždy jeden: vzdát hold Déví jakožto nejvyššímu a absolutnímu bytí. Slovy Rámakršny, jednoho z nejvlivnějších filosofů moderního bengálského šaktismu:\n\nŠaktisté slaví většinu hlavních hinduistických svátků. Mimo to existuje obrovské množství dalších svátků, které se odvíjejí od lokálních tradic, chrámového zasvěcení či druhu uctívaného božstva. Některé z hlavních svátků jsou popsány níže.\n\nNavarátrí („svátek devíti nocí“) je hlavní šaktický svátek, který připadá na období října a listopadu. Je slaven devět dní, na desátý den obvykle připadá svátek Vidžajá dašamí. Svátek je oslavou vítězství Durgy nad zlými démony, jak se o tom zmiňuje \"Dévímáhátmja\". V Bengálsku jsou poslední čtyři dny svátku nazývány Durga púdža a odkazují k vítězství Durgy nad Mahišásurou.\n\nZatímco všichni hinduisté slaví Navarátrí pouze na podzim, šaktisté slaví ještě další dvě Navarátrí – jedno na jaře a druhé v létě. Jarní svátek je znám pod jménem Vasanta Navarátrí či Čaitra Navarátrí a je slaven v měsíci čaitra (březen/duben); šrívidjové věnují tento svátek Lalitě (Tripurasundarí). Letní svátek se nazývá Ášádha Navarátrí a je slaven v měsíci ášádha, který připadá na období června/července. V chrámu Vaišnodéví v Džammú je Ášádha Navarátrí považována za nejvýznamnější svátek ze všech svátků Navarátrí vůbec. Období svátku Ášádha Navarátrí je považováno za zvláště příznivé pro uctívání Váráhí, bohyně s hlavou divokého prasete.\nJedná se o šakti Višnuova avatára Varáhy.\n\nSvátek díválí („svátek světel“) je největší oslavou bohyně Lakšmí a je slaven v celé Indii. V severní Indii označuje počátek Nového roku a probíhá v měsíci kártik (říjen/listopad) během noci, kdy je měsíc v novu. Šaktisté a i někteří další hinduisté jej považují za další Lakšmí púdžu (svátek slavený za úplňku po podzimní Durgá púdže). Kolem domu umisťují olejové lampy a modlí se za požehnání Bohyně. Svátek Díválí splývá se slavením Kálí púdži, která je populární hlavně v Bengálsku, a některými šaktickými tradicemi, které uctívají Kálí raději než Lakšmí.\n\nDalší slavností je Džagaddhátrí púdža, která je slavena poslední čtyři dny Navarátrí po Kálí púdže. Je velmi podobná Durgá púdže a zvlášť populární je v Bengálsku a některých částech východní Indie.\n\nGaurí púdža je slavena pátý den po svátku Ganéša Čaturthí. Je oslavou příchodu Gaurí, Ganéšovy matky, která jej dovedla zpět domů.\n\nSvátek Sarasvatí púdža má velmi mnoho variant, které se odvíjejí od lokálních tradic. Obyčejně je slaven pátý den měsíce phálgun (leden/únor), kdy studenti nabízejí své knihy a hudební nástroje Sarasvatí, ke které se zároveň modlí, aby požehnala jejich studiím. V některých částech Indie je Sarasvatí púdža slavena v měsíci mágh; jinde zase během posledních tří dní Navarátrí.\n\nHlavní chrámové svátky šaktistů jsou Mínákšíkaljána a Ambubačiméla. Mínákšíkaljána je oslavou šťastného sňatku Déví (Mínákší) se Šivou a hlavní oslavy probíhají v chrámu Mínákší v Madurai v Tamilnádu. Svátek probíhá 12 dní počínaje druhým dnem měsíce čaitra. Ambubačiméla je oslavou každoroční menstruace Bohyně; připadá na monzunové období (červen/červenec). Oslavy se soustředí zejména kolem chrámu Kámákhja v Ásámu, kde je Déví uctívána v podobě jóni (symbol ženských pohlavních orgánů).\n\nŠaktických chrámů existuje tisíce a jsou rozmístěny po celé Indii. V celé zemi je prakticky nespočet svatých míst věnovaných bohyním a o popularitě jejich kultů svědčí i bezpočet míst, které jsou po nich pojmenovány. Již mnohokrát se lidé pokoušeli o organizaci těchto míst do seznamu zvaných pítha (lit. „sídla Déví“ či obecněji „místa síly“).\n\nŠaktismus bývá někdy označován za pověrčivý a černou magií prostoupený systém, který nemůže být ani uznán za pravé náboženství. Příklad takové kritiky pochází z 20. let 20. století z pera indického učence:\n\nBadatelé přisuzují takovou kritiku jednak ignoranci, nepochopení či sektářské zaujatosti ze strany pozorovatelů, a jednak nevybíravým praktikám šaktistů.\n\nU hinduistů je poměrně běžné setkat se s tvrzením, že šivaistické a višnuistické školy vedou k mókši (osvobození ze samsáry) či duchovnímu osvícení, zatímco šaktismus vede pouze k získání siddhi (okultních sil) nebo bhukti (materiálním prožitkům), či že dokonce vede k šivaismu (jak tvrdil Šivája Subramunijasvámí (1927–2001), podle kterého uctívání ženských manifestací je jen prostředek k dosažení skutečného, mužského boha).\n\nI když je šaktismus nejvíce rozšířen na území jižní Asie, jeho stoupenci se najdou i v jiných zemích. Šaktické chrámy se dnes nacházejí na většině kontinentů. K významným chrámům patří např. Kálí Mandír v Kalifornii nebo chrám šrívidjů ve městě Rush ve státě New York. Posledně jmenovaný chrám byl nedávno předmětem hloubkové akademické studie zkoumající dynamičnost hinduistické diaspory. Studie se mimo jiné zabývala i neindickými stoupenci hinduismu, resp. šaktismu.\n\nNěkteří spisovatelé a filosofové, zejména z prostředí New Age a feministického hnutí, se pokoušejí nahlížet na Kálí v novém světle. Kálí považují za symbol celistvosti a léčení a spojují ji především se ženskou potlačovanou sexualitou a schopnostmi. Tyto svérázné interpretace pocházejí hlavně z feministického prostředí a téměř žádný z podobných výkladů nemá oporu v šaktických textech či praxi. Podobné výklady ukazují, jak obtížný je mezikulturní přenos Kálíina kultu, jež je prodchnut symbolikou, která mimo jihoindické prostředí nenachází oporu v kulturních a sociálních reáliích.\n\n"}
{"id": "588469", "url": "https://cs.wikipedia.org/wiki?curid=588469", "title": "František Karel Drahoňovský", "text": "František Karel Drahoňovský\n\nFrantišek Karel Drahoňovský (12. června 1812 Bělá u Turnova – 10. února 1881 Brandýs nad Labem) byl český básník-humorista, občanským povoláním státní úředník.\n\nV tvorbě se zaměřil na „deklamovánky“, básně vhodné k přednesu. Profesionální česká kultura v 50. a 60. letech 19. století prakticky neexistovala, ochotnických divadelních souborů bylo málo a lidé se bavili mimo jiné tím, že na společných setkáních zpívali a recitovali. Na podobných zábavách v řadě míst začal český národní život - zorganizovat zpěv a přednes je mnohem jednodušší, než například divadelní představení. Poptávka po humorných a satirických verších byla tehdy velká a Drahoňovský si ve své době získal všeobecnou oblibu. Jeho poezie se vyznačovala invencí, plynulým spádem a působivým vtipem. Ke konci života už ohlas nebyl tak velký — společnost se přece jen posunula dál —, ale básně byly stále známé, občas se ještě recitovaly a pamětníci oceňovali jejich někdejší přínos k povzbuzení české kultury.\n\nDrahoňovského básně jsou inspirovány dílem Františka Jaromíra Rubeše. Otiskovaly je časopisy Květy, Česká včela, Lumír a Humoristické listy. Roku 1860 vydal spolu s J. Koublem humoristický almanach \"Krakonoš\". Samostatně napsal sbírky:\n\n\n"}
{"id": "588470", "url": "https://cs.wikipedia.org/wiki?curid=588470", "title": "Famke Janssenová", "text": "Famke Janssenová\n\nFamke Beumerová Janssenová (výslovnost nizozemsky: ; anglicky: ; * 5. listopadu 1964 Amstelveen) je nizozemská herečka a bývalá modelka, známá díky postavě Bond girl Xenie Onatoppové v bondovce \"Zlaté oko\" z roku 1995 s Piercem Brosnanem v roli \"Agenta 007\". Ztvárnila také původní doktorku Jean Greyovou v sérii \"X-Men\".\n\nPůsobí jako vyslankyně dobré vůle při Úřadu OSN pro drogy a kriminalitu v programu občanské bezúhonnosti.\n\nNarodila se v nizozemském Amstelveenu.\nKřestní jméno Famke znamená v západofríštině, původním jazyku nizozemské provincie Frísko, „holčička“.\nVyjma rodné nizozemštiny hovoří anglicky a francouzsky. Má dvě sestry, režisérku Antoinette Beumerovou a herečku Marjolein Beumerovou.\n\nPředtím než se přestěhovala do Spojených států studovala dva semestry ekonomii na Amsterdamské univerzitě. Do USA přijela v roce 1984 za prací modelky. Stala se členkou Elite Model Management a měla kontrakty s Yves Saint-Laurentem, Chanel či Victoria's Secret. V době modelingu disponovala mírami 92-61-92, velikostí oblečení 36. Měří 180 cm a byla srovnávána s filmovou hvězdou 40. let Heddy Lamarrovou. Na počátku 90. let modeling opustila a začala studovat kreativní psaní a literaturu na Kolumbijské univerzitě. Zajímala se také o herectví, což vyústilo v přestěhování do Los Angeles, kde nastartovala profesionální kariéru.\n\nPrvní drobné role získala v televizních seriálech. Objevila se v díle \"Ideální partnerka\" populárního sci-fi \"\" jako empatická metamorfní Kamala vedle Patricka Stewarta.. Ve filmu debutovala v roce 1992 dramatem \"Vraždy na pobřeží\", které režíroval Jeff Goldblum.\n\nŽije v newyorském West Village.\nV letech 1995–2000 byla vdaná za spisovatele a režiséra Toda Culpana Williamse, syna architekta Toda Williamse.\n\nZa roli Jeany Greyové ve filmu \"\" (2006) získala Cenu Saturn pro nejlepší herečku ve vedlejší roli.\n\n"}
{"id": "588473", "url": "https://cs.wikipedia.org/wiki?curid=588473", "title": "Kocelovické pastviny", "text": "Kocelovické pastviny\n\nKocelovické pastviny je přírodní rezervace vyhlášená 19. března v roce 1985, která se nachází přibližně 1 km severně od středu obce Kocelovice v okrese Strakonice. Jedná se o vlhkou louku, která sloužila jako pastvina, s cennými rostlinnými společenstvy přechodu mezi svazy Molinion coeruleae a Violion caninae rozkládající se na území 2,29 ha. Území se nachází v nadmořské výšce mezi 482 až 485 metry nad mořem spadající do Hvožďanské pahorkatiny, podél severozápadního okraje Velkého kocelovického rybníka, napříč rezervací protéká bezejmenný potok ústící do zmiňovaného rybníka. Louka je téměř plochá a jen neznatelně se uklání jihozápadním směrem, kde se nachází zmiňovaný rybník.\n\nRoste zde hořeček drsný Sturmův (\"Gentianella obtusifolia subsp. sturmiana\"), který se na území jižních Čech nikde jinde pravděpodobně nevyskytuje a má zde největší populaci na území celé České republiky. Zdejší populace dosahuje až několika tisíců jedinců (počítání z roku 2005 uvádí přibližně 3000 jedinců) a i když roste na celém území rezervace, její hlavní výskyt je alokován na jižní část. Dále se na území rezervace vyskytuje z flóry např. prstnatec májový (\"Dactylorhiza majalis\") kvetoucí na jaře, tolije bahenní (\"Parnassia palustris\"), úpolín nejvyšší (\"Trollius altissimus\"), kosatec sibiřský (\"Iris sibirica\"), ostřice blešní (\"Carex pulicaris\"), vstavač kukačka (\"Orchis morio\"), čertkus luční (\"Succisa pratensis\") a další. Výskyt kruštíku bahenního (\"Epipactis palustris\") se od konce 80. let 20. století již nepodařilo ověřit. Z fauny zde hnízdí linduška luční (\"Anthus pratensis\") a bramborníček hnědý (\"Saxicola rubetra\"). Dále z bezobratlých se zde vyskytuje Alianta incana, ale stabilita její populace zde není známa.\n\nRezervace je obklopena intenzivně hospodářsky využívanou půdou, což ji ohrožuje. Na okrajích rezervace a i ve vnitřních partiích se objevuje třtina křovištní (\"Calamagrostis epigejos\"), celkem se zde vyskytují čtyři ložiska s nejasným ohraničením této rostliny. Zdejší louky se kvůli udržení rozmanitosti druhů pravidelně kosí. K silnému úpadu populace hořečku drsného Sturmova došlo v období družstevního hospodaření, kdy plocha nebyla využívána, což mělo za následek rozšíření agresivních rostlin. V roce 1995 se na území rezervace vyskytovalo pouze 350 kusů této květeny.\n\n"}
{"id": "588487", "url": "https://cs.wikipedia.org/wiki?curid=588487", "title": "Tábor ve Slezsku", "text": "Tábor ve Slezsku\n\nTábor ve Slezsku je opera (singspiel) o třech dějstvích skladatele Giacoma Meyerbeera na historický námět z doby sedmileté války. Byla složena k otevření nové budovy berlínské Královské opery 7. prosince 1844. Později ji skladatel dvakrát přepracoval, nejprve pro vídeňské Divadlo na Vídeňce jako \"Vielka\" (1847) a poté podstatněji pro pařížskou Opéra-Comique jako \"Hvězda severu\" (\"L'Étoile du Nord\", 1854).\n\nMeyerbeer zastával od roku 1842 u pruského dvora funkci hudebního ředitele. Když původní královské divadlo při požáru 18.-19. srpna 1843 vyhořelo a stavěla se nová budova, byl uměnímilovným králem Fridrichem Vilémem IV. vyzván k tomu, aby napsal slavnostní německou operu pro otevření nového divadla. Formální zadání bylo volné (opera měla mít alespoň dvě dějství a trvat alespoň dvě hodiny, ale bylo necháno na skladateli, zda má být komická nebo tragická). Důležitý byl patriotický a vojensky zaměřený námět, který Meyerbeer našel v jedné z historek o králi Fridrichovi Velikém. Králova známá záliba ve hře na flétnu byla důležitým výchozím muzikálním momentem. Samotná osoba krále se však nesměla na jevišti objevit. Od počátku Meyerbeer také vybral jako ústřední melodii svého díla známý \"Desavský pochod\" (\"Dessauer Marsch\"). Rozhodl se rovněž pro v zásadě komickou operu ve formě německého singspielu, tedy s mluvenými dialogy.\n\nProblémem bylo libreto. Na přání krále jej měl napsat hudební kritik a Meyerbeerův odpůrce Ludwig Rellstab. Meyerbeer jeho schopnostem příliš nedůvěřoval. Nakonec uzavřeli tajnou dohodu, podle které libreto napíše Meyerbeerův \"dvorní\" libretista Eugène Scribe a Rellstab je přeloží do němčiny. Meyerbeer byl s prací obou prakticky spokojen. Libreto vzniklo v říjnu až prosinci 1843 a Meyerbeer skládal hudbu v lednu až srpnu následujícího roku, 14. října začaly zkoušky a 7. prosince 1844 se konala slavnostní premiéra.\n\nLibreto obsahuje požadované množství oslavy vojenství a patriotismu, jejichž vrcholy jsou trojitý pochod na konci 2. dějství a finále 3. dějství, které svým mimodramatickým obsahem – šesti \"snovými obrazy\" představujícími sen o budoucí slávě Pruska – připomíná závěr Smetanovy Libuše. Vlastenecké nadšení však nebylo Meyerbeerovi blízké (většina jeho operních hrdinů jsou oběťmi spíše než aktéry masových hnutí). Ostatně roku 1851 odmítl kompozici nové vlastenecké opery z hohenzollernské historie (\"Adelheid von Italien\") u příležitosti 150. výročí pruského království. Vedle vojenského prvku se však v postavě cikánky Vielky objevuje prvek ryze osobní a mystický. Třetím světem je svět normálních, civilních lidí: vysloužilce Saldorfa a jeho rodiny, kteří jsou hlavními protagonisty příběhu. V dramaturgickém těžišti díla ve druhém jednání (odehrávajícím se ve vojenském táboře) je ostatně píseň starého rolníka velebící mír.\n\nZatímco 1. a 3. dějství jsou psána ve stylu německého singspielu lortzingovského typu nebo opéry-comique Aubera nebo Flotowa, centrální akt má nejblíže k ostatním Meyerbeerovým dílům typu grand opera: obsahuje nejvíce hudebních scén, balet a řadu sborů.\n\n\"Tábor ve Slezsku\" sklidil nesporný úspěch, který se ještě znásobil tehdy, když roli Vielky od čtvrté reprízy převzala původem švédská sopranistka Jenny Lind. Hrál se až do 17. října 1894 v celkovém počtu 65 představení, z nichž řada se konala ke slavnostním státním a dvorským příležitostem, pro něž \"Tábor\" zvláště hodil. Součástí galavečerů pořádaných pro členy hohenzollernské dynastie byl často samotný 2. akt. Nepronikl však na jiná jeviště, pro něž ani nebyl uzpůsoben, a Meyerbeer byl poněkud zklamán jeho přijetím. Situace v Berlíně, kde byl svazován svou funkcí a musel se ve svých divadelních představách podřizovat intendantovi, mu nevyhovovala, proto brzy požádal o dovolenou na neurčito a vrátil se do Paříže. Pro berlínské divadlo pak napsal již jen scénickou hudbu k dramatu \"Struensee\" svého předčasně zemřelého bratra Michaela Beera (premiéra 19. září 1846).\n\nOpera se odehrává za rakousko-pruských válek.\n(Saldorfův statek) Na statku žijí bývalý voják Saldorf, jeho neteř Teresa, schovanec Conrad a cikánka Vielka, zamilovaná do Conrada. Vielka má rovněž věštecký dar zděděný po matce (melodram a árie \"Wunderbare Gestalten umschweben mir... Sterbend legt' sie aufs Haupt mir die Hand\"). Conrad je hráčem na flétnu a právě hodlá odejít, aby se svou hrou živil (árie \"Durch Feld und Au\"), a loučí se s Vielkou (duet \"Ach, in kleiner Hütte\"). Náhle v domě hledá útočiště pruský důstojník prchající před oddílem chorvatských pandurů. Saldorf v něm pozná krále. Pomohou mu uniknout pronásledovatelům tak, že jej přestrojí a vydávají za Conrada. Když pak dorazí pandurské vojsko, snaží se jej Saldorfova rodina zdržet nabídkou pohoštění a Vielka i hádáním z ruky a cikánskou písní. Nakonec jsou i nuceni vydávat Conrada za uprchlého krále. Naopak skutečný král, kterého chytnou pandurští zvědi, se prokáže jako \"Conrad\" svou zručnou hrou na flétnu.\n\n(Pruský tábor) Tábor se připravuje na bitvu; probíhají různé scény z vojenského života (píseň husarů, píseň granátníků). Saldorf a Vielka se přicházejí ubezpečit, že král skutečně unikl. Saldorf zpívá nejprve o přednostech míru nad válkou (\"Den Waffen Ruhm - dem Frieden gröss're Ehre\"). Pak je ale chycen jako zvěd a málem by byl popraven, kdyby se neospravedlnil svým nelíčeným vlastenectvím - a kdyby nepřišla zpráva, že král se v bezpečí vrátil. Nyní je Saldorf oslavován jako hrdina. a plamennými výzvami dodává vojsku odvahu do nastávajícího boje (čtverosbor, vojenská píseň \"Von edler Rache Zorn entbrannt\" a finále s trojím pochodem včetně Desavského pochodu). Poté se dozvídáme, že Saldorfův syn Leopold byl (falešně) obžalovén ze zběhnutí a odsouzen k smrti.\n\n(Královský palác) Saldorf, Teresa a Vielka přicházejí do paláce, kde Conrad získal za svůj podíl na králově záchraně příslib zvláštní audience a odměny. Z vedlejší místnosti je slyšet flétna; Vielka vyzve Conrada, aby se se svou flétnou připojil (duet \"Glück bedeuten diese Töne\"), předzpívává mu píseň a nakonec se koná podivuhodný koncert flétny na jevišti (v orchestru), flétny za scénou a Vielčiných koloratur a vokalíz (duet). Král pak slíbí Conradovi splnit každé přání a Vielka dostane vnuknutí, že má Conrad prosit o milost pro Leopolda. Král vyhoví a navíc Conrada zaměstná, a tak si může Leopold vzít Teresu a Conrad Vielku (tercet Teresy, Conrada a Vielky \"O welch ein Glück\"). Před odchodem z paláce má Vielka nové vidění (\"Der Mutergabe wunderbarer Strahl\"), ve kterém se jí zjevuje to, co se ve vedlejší místnosti zdá spícímu králi. Prorokuje budoucí slávu Pruska.\n(\"Snové obrazy\" - tanec, živé obrazy, sbory):\n\n\"Tábor ve Slezsku\" byl svým dějem velmi svázán s pruským prostředím a jeho libreto nebylo přitažlivé pro jiné scény. Meyerbeer jej zřejmě nezamýšlel bez dalšího mimo Berlín uplatnit, proto nebyla partitura ani vydána tiskem. Franz Pokorny, ředitel vídeňského Divadla na Vídeňce (Theater an der Wien), však Meyerbeera počátkem roku 1846 kontaktoval se zájmem uvést operu ve svém divadle. Meyerbeer svolil za podmínky, že hlavní roli opět stvoří Jenny Lind. Nutné však byly změny v libretu, kterými byl pověřen opět Ludwig Rellstab; v poslední fázi se na nich podílela rovněž básnířka Charlotte Birch-Pfeifferová.\n\nUpravené libreto především odstraňovalo \"pruské\" zakotvení děje; vedle toho přihlíželo k námitkám hvězdy Jenny Lind, která se snažila zmírnit cikánské a \"pohanské\" rysy své postavy. Z (nepřítomného) krále Fridricha se stal blíže neurčený vévoda, který se objevuje i na jevišti. Zcela změněn byl třetí akt, včetně vyznění, které je - místo původního v podstatě komického - nyní romanticko-tragické: Vielka v něm umírá. Z hudebního hlediska Meyerbeer přidal dvě romance pro místní hvězdu Josepha Staudigla (Saldorf), balet ve druhém dějství a zejména nová čísla ve třetím dějství: ženský sbor (původně určený pro \"Hugenoty\", ale nepoužitý), mezihru a nové finále s úvodním sborem, velkou árií umírající Vielky a andělským sborem. Odpadla přirozeně scéna se snem krále Fridricha, která ostatně ani v Berlíně nebyla hrána při každém představení. Přes mnoho cenné nové hudby narušovaly změny opery uměleckou vyváženost a dramatický účinek původní verze.\n\nPremiéra ve Vídni se konala 18. února 1847 a byla velmi úspěšná pro skladatele i představitelku hlavní role; Meyerbeer však hned zaznamenal, že nadšení bylo o stupeň nižší, než je třeba pro udržení na repertoáru. Opera se hrála 18× - naposledy 27. dubna 1848 - a nebyla již znovu uvedena ani převzata jinými divadly. Ani tentokrát nebyla vydána partitura ani řádný klavírní výtah, jen klavírní potpourri sestavené Antonem Diabellim. O sedm let později Meyerbeer \"Tábor ve Slezsku\" znovu a důkladněji přepracoval roku 1854 pro pařížské uvedení pod názvem \"Hvězda Severu\", které děj z Pruska přeneslo pro změnu do Ruska a z Fridricha Velikého se stal car Petr Veliký. Teprve tato verze pak pronikla do evropského repertoáru.\n\nExistuje jen jedna nahrávka \"Tábora ve Slezsku\" - živý záznam z berlínského koncertu:\n\n\n"}
{"id": "588489", "url": "https://cs.wikipedia.org/wiki?curid=588489", "title": "Balıkesir", "text": "Balıkesir\n\nBalıkesir je město v Turecku, hlavní město stejnojmennné provincie v Marmarském regionu. V roce 2009 žilo ve městě 259 157 obyvatel. Balıkesir je známý jako sídlo univerzity, kde v současnosti působí asi 25 000 studentů, kteří tak tvoří zhruba 10 % obyvatelstva. Ekonomika je založena jak na zemědělství, tak na průmyslu. Nachází se 173 km od Izmiru, 390 km od Istanbulu a 530 km od Ankary.\n\nV roce 1897 postihlo Balıkesir zemětřesení, které zničilo velkou část města.\n"}
{"id": "588495", "url": "https://cs.wikipedia.org/wiki?curid=588495", "title": "Tomáš Sršeň", "text": "Tomáš Sršeň\n\nTomáš Sršeň (* 25. srpna 1966 v Olomouci) je český hokejový trenér a bývalý hokejový útočník. V současnosti působí jako hlavní trenér v týmu HC RT Torax Poruba.\n\nSvou kariéru začal v rodném městě v týmu TJ DS Olomouc. V nejvyšší soutěži měl debut v týmu HC Zetor Brno v roce 1985, a zahrál jsi také za československou reprezentaci. Byl draftován v sedmém kole celkově 147. v roce 1987 týmem Edmonton Oilers, ale zůstal v Československu na další tři sezóny. V NHL debutoval za tým Oilers v sezóně 1990/1991, ale objevil se jen ve dvou zápasech a podařilo se mu jednou vystřelit na bránu a tak strávil zbytek sezony v AHL v týmu Cape Breton Oilers.\n\nNa další sezonu 1992/1993 se vrátil do Evropy kdy začal hrát za tým Leksands IF a pak na další sezonu za tým Rögle BK ve švédské Elitserien. Za Rögle, vyhrál Hakan Loob Trophy a v lize se stal nejlepším střelcem s 28 gólů v sezóně 1993-1994. Na další sezonu se vrátil do své vlasti a hrál za tým HC Vsetín až do roku 1999. Během těchto let pomohl vyhrát tři tituly v České Extralize. Na začátku sezony si vyzkoušel zahrát v Německé lize za tým Essen kterému se podařilo postoupit do nejvyšší ligy. Na další sezonu se vrátil do vlasti za tým HC Femax Havířov kde odehrál 39 zápasů a stal se poprvé kapitánem mužstva ale na závěr sezony přestoupil do HC Vítkovice Steel kde odehrál zbytek sezony a pomohl vybojovat 3 místo. Na novou sezonu 2001/2002 vyzkoušel Italskou ligu v týmu HC Merano kde odehrál 15 zápasů a přestoupil do Německé ligy do týmu Wolfsburg Grizzly Adams kde hrál svůj poslední zápas v Německé lize. V sezoně 2002/2003 se vrátil do týmu HC Havířov Panthers kde odehrál všech 52 zápasů a stal se nejlepším a nejtrestanějším hráčem Pantherů ale byla to pro něho poslední sezona v Extralize. Na další sezonu si zahrál v Norské lize za tým Lillehammer IK kde se stal nejtrestanějším hráčem v týmu a po 26 zápasech se vrátil zpátky do Pantheru ale odehrál pouhých 4 zápasy a přestoupil do rodného města HC Olomouc kde odehrál zbytek sezony a byla to pro něho poslední sezona v 1. lize. Na další sezonu se vrátil do Lillehammeru a podepsal smlouvu na dva roky. Po vypršení smlouvy podepsal smlouvu s Dánským klubem Frederikshavn White Hawks kde bylo jeho poslední angažmá v cizině a na novou sezonu 2007/2008 s týmem HC Uničov. Hráčskou kariéru ukončil v roce 2010, hned poté se stal trenérem Uničova.\n\nPrvní profesionální trenérská sezóna se mu moc nevydařila, v týmu odkoučoval 18 zápasů, ve kterých klub nasbíral 9 bodů a umístil se na poslední místo tabulky. Proto se rozhodl pro návrat do profesionálního hokeje, kde nastoupil hned v 19. kole proti týmu HC Frýdek-Místek, ve kterém se mu podařilo získat jeden bod. V týmu chtěl odehrát co nejvíc zápasů, aby se mohl zúčastnit baráže o 2. ligu, jenže odehrál jen 5 zápasů. Po sestupu týmu Uničova do Krajského hokejového přeboru odešel Sršeň trénovat mladší dorostenecký tým Uničova. V roce 2012 krátce vedl tým LHK Jestřábi Prostějov, poté, až do roku 2014, působil jako hlavní kouč v Porubě. Od roku 2014 je opět trenérem prostějovského klubu. S Porubou nakonec dosáhl v ročníku 2017/18 k úspěchu, po několika sezonách v 2. lize se vrátili zpět do 1. ligy. Start ve vyšší soutěži se jim vydařil, obsazovali vrchní příčky tabulky, později se však propadali, vedení klubu se rozhodlo zasáhnout k reorganizaci trenérských postu, spolu s Alešem Flašarem byli odvolání. \n\n\n\n\n"}
{"id": "588497", "url": "https://cs.wikipedia.org/wiki?curid=588497", "title": "Janssen", "text": "Janssen\n\nJanssen může znamenat:\n\n"}
{"id": "588505", "url": "https://cs.wikipedia.org/wiki?curid=588505", "title": "Sexy koláčky a hlupák v nesnázích", "text": "Sexy koláčky a hlupák v nesnázích\n\nSexy koláčky a hlupák v nesnázích je první díl dvacáté řady amerického animovaného seriálu Simpsonovi.\n\nJe den svatého Patrika. Dokonce i řeka je zelená a to díky jaderné elektrárně. Oslava probíhá celkem dobře, jenže severní Irsko uspořádá taky průvod a výsledek je rvačka. Děti vezmou Marge košík a hned na to pekař dá zpátky Marge košík. A řekne ji jestli nechce pracovat v pekařství, Marge souhlasí. A hned na to Homera zavřou do vězení. Soud nařídí aby si najal ručitele. Později se stane lovec lidí. První oběť má být Haďák s pomocí Flanderse je chycen. A tak se Homer a Ned stanou parťáci. Marge zjistí, že pracuje v erotickém pekařství a odejde. Ned odchází ale musí udělat ještě jeden úkol: chytit Homera (protože se nedostavil ke soudu). Nakonec se Homer a Ned usmíří.\n"}
{"id": "588506", "url": "https://cs.wikipedia.org/wiki?curid=588506", "title": "Helvetica", "text": "Helvetica\n\nHelvetica je hojně používaná rodina bezpatkového písma (Sans-serif), které v roce 1957 vytvořili švýcarští designéři Max Miedinger a Eduard Hoffmann z písmolijny Haas’sche Schriftgiesserei AG. Helvetica byla navržena jako univerzální bezpatkové písmo na základě grotesků z konce 19. století. Původně byla pojmenována Neue Haas Grotesk, později však byl název změněn.\n\nJejich cílem bylo vytvořit takový typ písma, který bude neutrální a jasný, aby bylo možné ho používat v různých situacích. Vývoj písma Helvetica jde stále dopředu, od jeho vzniku bylo v dalších písmolijnách vytvořeno již několik nových verzí. Jedná se např. o Helvetica Light, Helvetica Compressed, Helvetica Textbook, Helvetica Narrow nebo Helvetica World.\n\nPísmo Helvetica se využívá často pro komerční účely, objevuje se hojně v logách velkých firem (např. Motorola, Kawasaki, Olympus, Skype, BMW, Jeep).\n\nV roce 2007 byl uveden nezávislý dokumentární film \"Helvetica\" režiséra Garyho Hustwita, natočený k 50. výročí vytvoření tohoto písma.\n\n"}
{"id": "588507", "url": "https://cs.wikipedia.org/wiki?curid=588507", "title": "Robert Muchamore", "text": "Robert Muchamore\n\nRobert Kilgore Muchamore (* 26. prosince 1972, Londýn, Spojené království) je anglický spisovatel, známý pro své série knížek CHERUB a \"Henderson's Boys\".\n\nO knižní sérii CHERUB pojednává samostatný článek.\n"}
{"id": "588512", "url": "https://cs.wikipedia.org/wiki?curid=588512", "title": "Konrád II. Babenberský", "text": "Konrád II. Babenberský\n\nKonrád II. Babenberský (1115 – 28. září 1168 Salcburk) byl pasovský biskup (1148–1164) a salcburský arcibiskup (1164–1168) z rodu Babenberků.\n\nByl synem rakouského markraběte Leopolda III. a jeho druhé manželky Anežky z Waiblingenu, která byla dcerou císaře Jindřicha IV. a vdovou po Fridrichovi Švábském. Konrád tak byl spřízněn s předními říšskými rody. Byl nevlastním bratrem německého krále Konráda III. a strýcem pozdějšího císaře Fridricha Barbarossy. V roce 1140 se stal proboštem kapitoly v Utrechtu a v roce 1143 v Hildesheimu. Od roku 1148 byl biskupem v Pasově a v roce 1164 se stal arcibiskupem v Salcburku.\n\nVe sporu mezi papežem Alexandrem III. a vzdoropapežem Paschalem III. podporovaným Fridrichem Barbarossou se pokusil zastávat neutrální stanovisko. V březnu 1166 však císař Fridrich svolal říšský sněm na kterém uvalil na Salcburk říšskou klatbu a rozhodl, že jeho majetky měly být rozděleny mezi světskou šlechtu. Konrád povolal k obraně své leníky, ale po čase se musel stáhnout do hor. Během bojů vyhořela v dubnu 1167 katedrála v Salcburku a Konrád začal s její obnovou. Dříve než mohlo dojít k výraznějšímu zklidnění situace arcibiskup Konrád 29. září 1168 zemřel.\n\n\n"}
{"id": "588513", "url": "https://cs.wikipedia.org/wiki?curid=588513", "title": "Adıyaman", "text": "Adıyaman\n\nAdıyaman je turecké město, správní středisko provincie téhož jména v Jihovýchodní Anatolii. V roce 2009 žilo ve městě 198 433 obyvatel, ačkoliv v roce 2000 jen zhruba 100 000. Jedná se tak o jedno z nejrychleji rostoucích měst v zemi. Adıyaman je centrum tradičně zemědělského regionu odvodňovaného řekou Eufrat. V současnosti je velkým problémem velká nezaměstnanost, Adıyaman patří mezi 10 tureckých měst nejvíce postižených nezaměstnaností. Nedaleko od města leží slavná hora Nemrut.\n"}
{"id": "588515", "url": "https://cs.wikipedia.org/wiki?curid=588515", "title": "Kišon", "text": "Kišon\n\nKišon (hebrejsky נחל הקישון, \"Nachal Kišon\", arabsky \"Nahr al-Mukutta\") je 70 kilometrů dlouhá řeka na Západním břehu Jordánu a v Izraeli. Patří k největším vodním tokům v Izraeli. Plocha povodí dosahuje cca 1000 kilometrů čtverečních.\n\nPramení pod horou Gilboa na severním okraji Samařska, na pomezí Západního břehu Jordánu a Izraele. Prochází pak okolím města Dženín. Odtud směřuje k severu, vstupuje na území Izraele a stáčí se k severozápadu napříč rovinatou a zemědělsky využívanou krajinou Jizre'elského údolí. Na horním toku jde o sezónní tok (vádí), na dolním má Kišon trvalý průtok. Kvůli výrazným srážkovým výkyvům a hrozbě záplav během zimního období byla na toku Kišonu uprostřed Jizre'elského údolí zřízena umělá vodní nádrž Ma'agar Kfar Baruch (מאגר כפר ברוך). Přebytky vody jsou pak využívány pro zemědělské účely. Do Kišonu zde ústí několik dalších vodních toků, například Nachal ha-Šofet nebo Nachal Mizra.\nZ Jizre'elského údolí prochází Kišon skrz soutěsku poblíž vesnice Ša'ar ha-Amakim (\"Brána údolí\") do Zebulunského údolí . Zde do něj zprava ústí potok Nachal Cipori. Kišon se pak vlévá do Středozemního moře nedaleko Haify a Haifského přístavu, přičemž ještě těsně před vtokem do moře přijímá zprava krátký vodní tok Nachal Gdora.\n\nV roce 2001 byla z iniciativy Oblastní rady Zevulun na dolním úseku toku zřízena turistická cesta. Poblíž ústí se řeka dlouhodobě potýkala se silným průmyslovým znečištěním. V září 2010 došlo při stavebních pracích poblíž toku Nachal Gdora k narušení hlavního kanalizačního potrubí a kontaminován byl i tok řeky Kišon, která přitom krátce předtím začínala jevit známky obnovy ekosystému, dlouhodobě do té doby narušovaného nečistotami.\nŘeka je zmiňována v Bibli, například Kniha Soudců 5,21: „\"Potok Kíšon odplavil ty krále , potok prastarý, ten potok Kíšon. Jen je mocně pošlapej, má duše\"“\n\nlevostranné\npravostranné\n\n\n"}
{"id": "588516", "url": "https://cs.wikipedia.org/wiki?curid=588516", "title": "EFL League Two", "text": "EFL League Two\n\nEnglish Football League Two (známá také jako League Two, oficiálním názvem dle sponzora Sky Bet League 2) je čtvrtá nejvyšší fotbalová soutěž v Anglii. Tento název má od roku 2004. V roce 1958 se liga jmenovala Division Four a od roku 1992 Division Three.\n"}
{"id": "588519", "url": "https://cs.wikipedia.org/wiki?curid=588519", "title": "Cédric Carrasso", "text": "Cédric Carrasso\n\nCédric Carrasso (* 30. prosince 1981, Avignon, Francie) je francouzský fotbalový brankář, který momentálně působí v klubu FC Girondins de Bordeaux. Jeho mladší bratr Johann je také fotbalistou.\n\nV sezóně 2012/13 získal s Girondins de Bordeaux prvenství v Coupe de France, ve finálovém střetnutí proti Évianu Girondins zvítězil 3:2.\n\n"}
{"id": "588520", "url": "https://cs.wikipedia.org/wiki?curid=588520", "title": "Hakkâri", "text": "Hakkâri\n\nHakkâri je turecké město, hlavní město stejnojmenné provincie ve Východní Anatolii. V roce 2009 žilo ve městě 64 283 obyvatel. Hakkâri se rozkládá v nadmořské výšce 1720 m n. m. Asyřané nazývali město jako \"Akkare\", což v jejich jazyce znamenalo \"Rolníci\", odsud název města. V dřívějších dobách bylo město centrem asyrské křesťanské populace, ale během asyrské genocidy v průběhu 1. světové války byli vyhubeni a dnes město obývají Kurdové.\n"}
{"id": "588521", "url": "https://cs.wikipedia.org/wiki?curid=588521", "title": "Emunim", "text": "Emunim\n\nEmunim ( אֱמוּנִים, doslova „\"Věrní\"“, v oficiálním přepisu do angličtiny Emunim) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 34 metrů v pobřežní nížině, v regionu Šefela.\n\nObec se nachází 6 kilometrů od břehu Středozemního moře, cca 37 kilometrů jihojihozápadně od centra Tel Avivu, cca 53 kilometrů jihozápadně od historického jádra Jeruzalému a 6 kilometrů jihovýchodně od Ašdodu. Emunim obývají Židé, přičemž osídlení v tomto regionu je etnicky převážně židovské.\n\nEmunim je na dopravní síť napojen pomocí lokální silnice číslo 3711, která severozápadně od vesnice ústí do dálnice číslo 4.\n\nEmunim byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny arabské populace v tomto regionu.\n\nZakladateli mošavu byla skupina Židů z Egypta, kteří se zde usadili 4. ledna 1950. Židovská agentura přistěhovalcům poskytla počáteční pomoc a výcvik pro zemědělský způsob obživy. V době zakládání mošavu vrcholila zimní dešťová sezóna a obec byla dopravně izolovaná. Zásobování osady muselo probíhat letecky. V roce 1954 populaci vesnice posílila skupina Židů z Maroka, Íránu, Rumunska a jiných zemí. V roce 1991 prošla obec stavební expanzí zaměřenou na poskytnutí bydlení pro mladou generaci zdejších usedlíků.\n\nJméno obce odkazuje na citát z biblické Knihy Žalmů 31,24: „\"Milujte Hospodina, všichni jeho zbožní, Hospodin své věrné opatruje, odplácí však plnou měrou těm, kteří si vedou zpupně\"“\n\nSprávní území obce dosahuje cca 3600 dunamů (3,6 kilometru čtverečního). Funguje tu společenské centrum, zdravotní středisko, obchod a knihovna. Místní ekonomika je stále zčásti orientována na zemědělství.\n\nPodle údajů z roku 2014 tvořili naprostou většinu obyvatel v Emunim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 942 lidí. Během roku 2014 populace stoupla o 2,5 %.\n\n\n"}
{"id": "588522", "url": "https://cs.wikipedia.org/wiki?curid=588522", "title": "Barry Davis (zápasník)", "text": "Barry Davis (zápasník)\n\nBarry Alan Davis (* 7. září 1961 Bloomfield, USA) je bývalý americký zápasník. V roce 1984 vybojoval na olympijských hrách v Los Angeles stříbrnou medaili ve volném stylu v kategorii do 57 kg. O čtyři roky později, na hrách v Soulu vypadl ve stejné kategorii ve třetím kole. V roce 1987 vybojoval 2. místo na mistrovství světa.\n\n"}
{"id": "588524", "url": "https://cs.wikipedia.org/wiki?curid=588524", "title": "Neodkladná opatření", "text": "Neodkladná opatření\n\nNeodkladná opatření jsou v dědickém řízení opatření soudu (soudního komisaře), jejichž účelem je vyloučení možnosti poškození nebo ztráty majetku, který by podle získaných poznatků měl náležet do pozůstalosti po zůstaviteli. Neodkladným opatřením nepředjímá soud (soudní komisař) otázku, zda dotyčný majetek náleží do pozůstalosti po zůstaviteli, takže se neodkladné opatření může týkat i věci, u níž je vlastnictví zůstavitele pochybné nebo sporné.\n\nV českém právním řádu jsou příkladmo zmíněna tato neodkladná opatření:\n"}
{"id": "588527", "url": "https://cs.wikipedia.org/wiki?curid=588527", "title": "Giv'ati (mošav)", "text": "Giv'ati (mošav)\n\nGiv'ati ( גִּבְעָתִי, v oficiálním přepisu do angličtiny Giv'ati) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 37 metrů v pobřežní nížině, v regionu Šefela.\n\nObec se nachází 7 kilometrů od břehu Středozemního moře, cca 38 kilometrů jihojihozápadně od centra Tel Avivu, cca 53 kilometrů jihozápadně od historického jádra Jeruzalému a 7 kilometrů jihovýchodně od Ašdodu. Giv'ati obývají Židé, přičemž osídlení v tomto regionu je etnicky převážně židovské.\n\nGiv'ati je na dopravní síť napojen pomocí lokální silnice číslo 3712, která severozápadně od vesnice ústí do dálnice číslo 4.\n\nGiv'ati byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny arabské populace v tomto regionu. Tehdy zanikla také arabská vesnice Bajt Daras, jež stála v prostoru nynější židovské vesnice.\n\nZakladateli mošavu byla skupina veteránů Brigády Giv'ati, kteří v této oblasti bojovali během války za nezávislost. Po pár měsících je doplnila skupina Židů z Íránu, Egypta a Iráku.\n\nV obci funguje společenské středisko, obchod a synagoga. Místní ekonomika je zčásti založena na zemědělství.\n\nPodle údajů z roku 2014 tvořili naprostou většinu obyvatel v Giv'ati Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 941 lidí. Během roku 2014 populace stoupla o 1,7 %.\n\n\n"}
{"id": "588528", "url": "https://cs.wikipedia.org/wiki?curid=588528", "title": "Andrew Rein", "text": "Andrew Rein\n\nAndrew Roland Rein (* 11. března 1958 Stoughton, USA) je bývalý americký zápasník. V roce 1984 vybojoval na olympijských hrách v Los Angeles stříbrnou medaili ve volném stylu v kategorii do 68 kg.\n\n"}
{"id": "588532", "url": "https://cs.wikipedia.org/wiki?curid=588532", "title": "James Martinez (zápasník)", "text": "James Martinez (zápasník)\n\nJames Michael \"Jim\" Martinez (* 14. listopadu 1958 Osseo, Minnesota) je bývalý americký zápasník. V roce 1984 vybojoval na olympijských hrách v Los Angeles bronzovou medaili v zápase řecko-římském v kategorii do 68 kg. V roce 1983 vybojoval 2. místo na Panamerických hrách.\n\n"}
{"id": "588533", "url": "https://cs.wikipedia.org/wiki?curid=588533", "title": "2005 ve filmu", "text": "2005 ve filmu\n\n\n\n\nNásledujícím seznam řadí filmy s celosvětovou premiérou v roce 2005 dle jejich tržeb v amerických dolarech. Zahrnuty jsou tržby za celou dobu promítání filmu (tedy i mimo rok 2005).\nNásledující seznam řadí filmy podle návštěvnosti v českých kinech v roce 2004. Tržby a návštěvnost jsou uvedeny pouze za rok 2005.\n"}
{"id": "588534", "url": "https://cs.wikipedia.org/wiki?curid=588534", "title": "Ezer", "text": "Ezer\n\nEzer ( עֵזֶר, v oficiálním přepisu do angličtiny Ezer) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 39 metrů v pobřežní nížině, v regionu Šefela.\n\nObec se nachází 6 kilometrů od břehu Středozemního moře, cca 38 kilometrů jihojihozápadně od centra Tel Avivu, cca 53 kilometrů jihozápadně od historického jádra Jeruzalému a 7 kilometrů jihovýchodně od Ašdodu. Ezer obývají Židé, přičemž osídlení v tomto regionu je etnicky převážně židovské.\n\nEzer je na dopravní síť napojen pomocí lokální silnice číslo 3713, která severozápadně od vesnice ústí do dálnice číslo 4.\n\nEzer byl založen v roce 1966. Vznikl jako střediskové sídlo pro okolní zemědělské vesnice Bejt Ezra, Giv'ati a Emunim. Na založení se podílela Židovská agentura spolu s vedením Oblastní rady Be'er Tuvja. Nová osada měla soustřeďovat některé veřejné instituce a poskytnout ubytování veřejným zaměstnancům jako učitelům, řidičům, zdravotnickému personálu nebo úředníkům. V první fázi tu vyrostlo cca 30 bytových jednotek. V roce 1990 začala výstavba druhé fáze, v níž zde přibylo 48 dalších domů, a v roce 1998 obec prodělala další etapu stavební expanze se 112 bytovými jednotkami nabízenými volně na trhu zájemcům. V roce 1993 byl Ezer oficiálně uznán jako samostatné sídlo typu společná osada s vlastní samosprávou.\n\nVětšina obyvatel pracuje mimo obec. Fungují tu sportovní areály, společenské centrum, synagoga, zdravotní středisko a obchod. Jméno vesnice odkazuje na biblickou postavu \"Ezera\" zmiňovaného v Knize Nehemjáš 3,19\n\nPodle údajů z roku 2014 tvořili naprostou většinu obyvatel v Ezer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 201č zde žilo 838 lidí. Během roku 2014 populace klesla o 2,6 %.\n\n\n"}
{"id": "588535", "url": "https://cs.wikipedia.org/wiki?curid=588535", "title": "Ion Draica", "text": "Ion Draica\n\nIon Draica (* 5. ledna 1958 Constanța, Rumunsko) je bývalý rumunský reprezentant v zápase. V roce 1984 vybojoval na olympijských hrách v Los Angeles zlatou medaili v zápase řecko-římském v kategorii do 82 kg. Startoval již o čtyři roky dříve na hrách v Moskvě kde ve stejné kategorii vypadl již ve druhém kole. V roce 1978 zvítězil a v roce 1977 a 1982 vybojoval druhé místo na mistrovství světa. V letech 1977 až 1979 třikrát vybojoval titul mistra Evropy, v roce 1983 vybojoval stříbro a v roce 1982 bronz.\n"}
{"id": "588537", "url": "https://cs.wikipedia.org/wiki?curid=588537", "title": "Actinosphaerium", "text": "Actinosphaerium\n\nActinosphaerium (česky někdy slunivka) je rod kořenonožců řazený dříve mezi slunivky (Heliozoa), dnes někam do heterokontních prvoků. Typovým a zřejmě nejznámějším druhem je slunivka obecná (\"Actinosphaerium eichhornii\"). Buňky slunivek tohoto rodu jsou kulovité s řadou tenkých výběžků (axopodií), které začínají na rozhraní ektoplazmy a endoplazmy a vybíhají kolmo ven z buňky. V periferním ektoplazmatickém prostoru jsou často nahromaděny velké vakuoly. Mimo to se v buňce nachází velké množství drobných buněčných jader. Slunivky rodu \"Actinosphaerium\" žijí typicky někde mezi rostlinami a v rašelinách.\n"}
{"id": "588539", "url": "https://cs.wikipedia.org/wiki?curid=588539", "title": "Ilie Matei", "text": "Ilie Matei\n\nIlie Matei (* 11. července 1960 Râșca, Rumunsko) je bývalý rumunský reprezentant v zápase. V roce 1984 vybojoval na olympijských hrách v Los Angeles stříbrnou medaili v zápase řecko-římském v kategorii do 90 kg. Ve stejné kategorii nastoupil také ve volném stylu, po porážce v prvním kole již nenastoupil do druhého. V roce 1983 vybojoval stříbro a v roce 1982 a 1986 bronz v řecko-římském zápase na mistrovství Evropy. Na mistrovství světa dosáhl dvakrát (1982, 1985) na čtvrtou příčku. V obou případech v řecko-římském stylu.\n"}
{"id": "588540", "url": "https://cs.wikipedia.org/wiki?curid=588540", "title": "Bejt Ezra", "text": "Bejt Ezra\n\nBejt Ezra ( בֵּית עֶזְרָא, doslova „\"Dům Ezry\"“, v oficiálním přepisu do angličtiny Bet Ezra, přepisováno též Beit Ezra) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 52 metrů v pobřežní nížině, v regionu Šefela.\n\nObec se nachází 5 kilometrů od břehu Středozemního moře, cca 39 kilometrů jihojihozápadně od centra Tel Avivu, cca 55 kilometrů jihozápadně od historického jádra Jeruzalému a 7 kilometrů jižně od Ašdodu. Bejt Ezra obývají Židé, přičemž osídlení v tomto regionu je etnicky převážně židovské.\nV obci existuje i karaitská (karaimská) komunita s vlastní malou synagogou.\n\nBejt Ezra je na dopravní síť napojen pomocí dálnice číslo 4. Podél ní probíhá železniční trať z Tel Avivu do Aškelonu, která zde ale nemá stanici.\n\nBejt Ezra byl založen v roce 1950. Novověké židovské osidlování této lokality začalo po válce za nezávislost, kdy v roce 1948 tuto oblast ovládla izraelská armáda a došlo k vysídlení většiny arabské populace v tomto regionu.\n\nZakladateli mošavu byla skupina Židů z Iráku, kteří se zde usadili 31. března 1950. Šlo o první zemědělskou osadu zřízenou v Izraeli iráckými přistěhovalci. 5. července 1950 začala výstavba trvalých domů. Postupně se populace rozrostla o židovské přistěhovalce z Maroka. V roce 1992 proběhla stavební expanze vesnice určená pro mladou generaci místních usedlíků. Místní ekonomika je založena na zemědělství. Fungují tu sportovní areály, mateřské školy, společenské centrum a obchod.\n\nZpočátku se nová osada nazývala Ašdod Alef (אשדוד א). Nynější jméno odkazuje na biblického Ezdráše, který žil na území nynějšího Iráku.\n\nPodle údajů z roku 2014 tvořili naprostou většinu obyvatel v Bejt Ezra Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1103 lidí. Během roku 2014 populace stoupla o 0,8 %.\n\n\n"}
{"id": "588549", "url": "https://cs.wikipedia.org/wiki?curid=588549", "title": "Vaso Komnenić", "text": "Vaso Komnenić\n\nVaso Komnenić (* 15. května 1955 Kosovska Mitrovica, Jugoslávie) je bývalý jugoslávský atlet, reprezentant ve skoku vysokém. V roce 1980 vybojoval na olympijských hrách v Moskvě 6. místo, když na třetí pokus zdolal výšku 2,24 metru.\n\n"}
{"id": "588550", "url": "https://cs.wikipedia.org/wiki?curid=588550", "title": "Státní znak Indonésie", "text": "Státní znak Indonésie\n\nStátní znak Indonésie byl přijat 11. února 1950. Skládá se ze zlatého garudy, který drží bílou stuhu s černým nápisem \"Bhinneka Tunggal Ika\" („Jednota v rozmanitosti“) a se štítem na hrudi. Štít se skládá z pěti znaků představujících Pancasilu, pět zásad národní indonéské filosofie. Znak byl navržen Sultánem Hamidem II.\n\nGaruda je mýtický pták, který se objevuje zejména v hinduistické mytologii. Tradičně bývá považován za váhanu (něco na způsob jízdního zvířete) Višnua. Garuda je chiméra s křídly, zobákem a nohama orla skalního. Běžně lze jeho sochy či vyobrazení nalézt po celé jižní a jihovýchodní Asii. Stylizovaný Garuda je např. základem státního znaku Thajska. Využití Garudy v indonéském státním znaku sahá až k předkoloniálnímu hinduistickému království, které se rozprostíralo na území dnešní Indonésie.\n\nPokud jde o znak, Garuda symbolizuje sílu a moc a jeho zlatá barva symbolizuje velikost a slávu. Peří na garudě je uspořádáno tak, aby připomínalo 17. srpen 1945 (den vyhlášení nezávislosti). Na každém křídle je 17 pírek, 8 pírek je na ocase, 19 pod štítem a 45 na krku, což dává „17/8/1945“, mezinárodní formát data vyhlášení nezávislosti.\nŠtít je bojový symbol, symbolizující obranu země. Je rozdělen do pěti sekcí: pozadí je čtvrceno, 1. a 4. pole mají červenou barvu a 2. a 3. pole mají barvu stříbrnou (národní indonéské barvy). Uprostřed je menší černý štít se zlatou hvězdou. Prostředkem většího štítu prochází tlustá, černá čára, symbol rovníku, který souostrovím prochází.\nČerný štít se zlatou hvězdou v centru odpovídá víře v jednoho boha. Černá barva představuje přírodu. Zlatá pěticípá hvězda symbolizuje nejen islám, křesťanství, hinduismus a buddhismus, ale také sekulární ideologii socialismu.\nV poli číslo 1 je hlava jávského divokého býka, bantenga. Jedná se o čtvrtý princip Pancasila, demokracie. Banteng je společenské zvíře, takže také představuje lidskost a zároveň vykonávání společných rozhodnutí.\nV poli číslo 2 se nachází strom. Symbolizuje třetí princip Pancasila, jednotu Indonésie. Spojení kořene a větví symbolizuje, že Indonésie je jedna země s mnoha kulturami.\nV poli číslo 3 se nachází rýže a bavlna, což představuje pátý princip Pancasila, tj. sociální spravedlnost. Rýže a bavlna představuje výživu a živobytí.\nV poli číslo 4 je zlatý řetěz složený ze čtvercových a kruhových článků. Tento řetěz symbolizuje po sobě jdoucí generace lidí, kulaté články představují ženy a hranaté pak muže. Řetěz odpovídá druhému principu Pancasila, víry v lidskost.\n\n"}
{"id": "588551", "url": "https://cs.wikipedia.org/wiki?curid=588551", "title": "Bicaron", "text": "Bicaron\n\nBicaron ( בִּצָּרוֹן, v oficiálním přepisu do angličtiny Bizzaron, přepisováno též Bitzaron) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 55 metrů v pobřežní nížině, v regionu Šefela.\n\nObec se nachází 8 kilometrů od břehu Středozemního moře, cca 32 kilometrů jižně od centra Tel Avivu, cca 48 kilometrů západně od historického jádra Jeruzalému a 1 kilometr severovýchodně od Gan Javne. Bicaron obývají Židé, přičemž osídlení v tomto regionu je etnicky převážně židovské.\n\nBicaron je na dopravní síť napojen pomocí lokální silnice číslo 3811 a dalších místních komunikací v rámci aglomerace města Gan Javne.\n\nBicaron byl založen v roce 1935. Jeho zakladateli byla skupina Židů z tehdejšího SSSR zvaná Tel Chaj. Roku 1932 se přestěhovala do tehdejší mandátní Palestiny. Zpočátku se usadila v nedaleké osadě Gan Javne a po třech letech se rozhodla nedaleko odtud zřidit samostatné zemědělské sídlo. Populaci osady po druhé světové válce posílila skupina židovských přistěhovalců z Rumunska, Německa a Bulharska. Koncem 40. let měl mošav rozlohu katastrálního území 1 250 dunamů (1,25 kilometru čtverečního).\n\nV obci stojí hřbitov se sekcí věnovanou obětem válek a teroristických útoků. V mošavu funguje plavecký bazén, zdravotní středisko, společenské centrum a obchod. Místní ekonomika je založena na zemědělství. V provozu je tu chov bizonů.\n\nJméno vesnice je inspirováno citátem z biblické Knihy Zacharjáš 9,12 – „\"Navraťte se do pevnosti, vězňové, jimž naděje vzchází. Dnes to oznamuji znovu: Všechno ti nahradím dvojnásobně\"“\n\nPodle údajů z roku 2014 tvořili naprostou většinu obyvatel v Bicaron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1206 lidí. Během roku 2014 populace klesla o 0,6 %.\n\n\n"}
{"id": "588556", "url": "https://cs.wikipedia.org/wiki?curid=588556", "title": "Neve Mivtach", "text": "Neve Mivtach\n\nNeve Mivtach ( נְוֵה מִבְטַח, doslova „\"Oáza důvěry\"“, v oficiálním přepisu do angličtiny Newe Mivtah, přepisováno též Neve Mivtah) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 61 metrů v pobřežní nížině, v regionu Šefela.\n\nObec se nachází 9 kilometrů od břehu Středozemního moře, cca 30 kilometrů jižně od centra Tel Avivu, cca 46 kilometrů západně od historického jádra Jeruzalému a 3 kilometry severovýchodně od Gan Javne. Neve Mivtach obývají Židé, přičemž osídlení v tomto regionu je etnicky převážně židovské.\n\nNeve Mivtach je na dopravní síť napojen pomocí lokálních silnic číslo 3922 a číslo 3811. Severně od vesnice prochází rovněž dálnice číslo 41.\n\nNeve Mivtach byl založen v roce 1950. Jeho zakladateli byla skupina Židů z východní Evropy, kteří přežili holokaust. Místní ekonomika je zčásti založena na zemědělství. V mošavu funguje zdravotní středisko, společenské centrum a sportovní areály.\n\nJméno vesnice je inspirováno citátem z biblické Knihy žalmů 40,5 – „\"Blaze muži, který doufá v Hospodina, k obludám se neobrací, ani k těm, kteří se uchylují ke lži\"“\n\nPodle údajů z roku 2014 tvořili naprostou většinu obyvatel v Neve Mivtach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě rostoucí populací. K 31. prosinci 2014 zde žilo 629 lidí. Během roku 2014 populace klesla o 0,5 %.\n\n\n"}
{"id": "588564", "url": "https://cs.wikipedia.org/wiki?curid=588564", "title": "Palác patriarchů a chrám Dvanácti apoštolů", "text": "Palác patriarchů a chrám Dvanácti apoštolů\n\nPalác patriarchů a chrám Dvanácti apoštolů () je komplex budov na území Moskevského kremlu, situovaný severně od chrámu Zesnutí přesvaté Bohorodice a zvonice Ivana Velikého. Výstavba proběhla v letech 1635 - 1656 ruskými mistry Antipem Konstantinovým a Baženem Ogurcovým na objednávku patriarchy Nikona. Chrám Dvanácti apoštolů s pěti věžemi byl zbudován na místě starého chrámu a části paláce Borise Godunova.\n\nNa místě současného Paláce patriarchů a chrámu Dvanácti apoštolů sídlili moskevští metropolité a patriarchové již od počátku 14. století, kdy se zde usídlil první metropolita kyjevský a vší Rusi Petr. Během dlouhých staletí byla kremelská sídla nejvyšších církevních představitelů mnohokrát budována, přestavována a bourána.\n\nPrvní kamenná stavba na tomto místě vznikla roku 1450 za metropolity Iony spolu s chrámem Uložení roucha přesvaté Bohorodice. Již roku 1473 však oba objekty vyhořely, a byly proto v letech 1484-1485 postaveny znovu. Požárů následovalo ještě několik a přestaveb ještě více - vždyť zde stále sídlily hlavy ruské pravoslavné církve (od roku 1589 patriarchové).\n\nSoučasný komplex Paláce patriarchů a chrámu Dvanácti apoštolů však vzniknul až v letech 1652-1656 za patriarchy-reformátora Nikona, který se pustil do přestavby své rezidence se stejnou razancí jako do přestavby církve. Staré budovy, včetně chrámu Soloveckých divotvůrců, byly rozebrány a na jejich místě vznikla nová třípatrová obytná stavba s domácí kaplí svatého Filipa a metropolity Filipa.\n\nRozměry a přepychovým vybavením se Palác patriarchů mohl srovnávat s Těremským palácem, sídlem carů. Z interiéru Křížové komnaty, jejíž rozměrné prostory byly překlenuty bez sloupů, prý doslova oči přecházely. Když byl později Nikon souzen, Palác patriarchů sloužil jako důkaz jeho pýchy.\n\nObjekt byl přestavován i v pozdějších dobách. V letech 1680-1681 byla domácí kaple přestavěna na chrám Dvanácti apoštolů. V něm potom patriarchové sloužili bohoslužby mimo velké svátky, kdy se ubírali do chrámu Zesnutí přesvaté Bohorodice.\n\nPo zrušení patriarchátu roku 1721 se v prostorách Paláce patriarchů nacházel Moskevský synodální úřad. Chrám Dvanácti apoštolů byl rozdělen na dvě patra, přičemž ve vrchním byla umístěna knihovna. V tomto období došlo opět k řadě stavebních úprav, zejména v souvislosti s tříštinami ve zdech (tento problém sužoval stavbu prakticky celé 18. století).\n\nBěhem revolučních bojů v listopadu 1917 byl chrám Dvanácti apoštolů a stěna jídelny poškozeny dělostřelbou. Roku 1918 byl objekt předán muzeu. Ve 20. letech potom byly provedeny restaurátorské práce, v rámci kterých byl ze zbouraného Kláštera Nanebevstoupení přemístěn do chrámu ikonostas ze 17. století. Zároveň byly obnoveny dva historické průjezdy pod chrámem. V roce 1961 bylo poprvé muzeum zpřístupněno veřejnosti, od roku 1967 zde byla stálá expozice umění 17. a 18. století.\n\nSoučasnou náplň získalo muzeum v roce 1987. Jsou zde vystaveny umělecké předměty, původní náboženské a bytové předměty - osobní věci patriarchů a členů carské rodiny, vyšívané předměty, knihy, ikony, nádobí, šperky či hodinky.\nPalác patriarchů dnes představuje dvou až třípatrovou budovu (v jednom místě se zachoval pozůstatek třetího patra, odstraněného kvůli statice), dekorativní fasádou obrácenou k jihu na Chrámové náměstí. Severní fasáda, obrácená kdysi do dvora, je skromnější. Nedílnou součástí budovy je i chrám Dvanácti apoštolů nad dvěma průjezdy. K severní fasádě je přistavěna galerie na podloubí.\n\nV přízemí byly původně hospodářské prostory a patriarší úřady. Na prvním patře potom byly komnaty - parádní Křížová, Jídelní, úřední, slavnostní síně, jídelna a chrám Dvanácti apoštolů. Na druhém patře byly osobní pokoje patriarchy a domácí kaple apoštola Filipa.\n\nFasáda je zdobena pilastry u průjezdů, nad okny v přízemí frontony, na prvním a druhém patře arkaturou. Přízemí je od prvního patra odděleno výrazně vystupující římsou, což je charakteristické pro moskevskou architekturu 17. století. Chrámový portál z bílého kamene svědčí o tom, že budovu kdysi obkružovala galerie.\n"}
{"id": "588568", "url": "https://cs.wikipedia.org/wiki?curid=588568", "title": "Seznam 20 nejziskovějších hip-hopových umělců", "text": "Seznam 20 nejziskovějších hip-hopových umělců\n\nTento článek obsahuje seznamy dvaceti nejziskovějších hip-hopových umělců. Pořadí sestavuje proslulý časopis Forbes obvykle v srpnu a údaje jsou za předchozí rok. Seznam, u \"Forbes\" známý jako \"Top 20 Hip-Hop Cash Kings\", byl poprvé vydán v roce 2007. V celkovém zisku je započítán veškerý zisk umělce za předchozí rok (tj. za prodej, marketing, reklamy, vlastní podnikání apod.), uváděná suma je před zdaněním.\n\nJednotky uvedené v seznamu jsou v milionech amerických dolarů.\n"}
{"id": "588569", "url": "https://cs.wikipedia.org/wiki?curid=588569", "title": "Chacav", "text": "Chacav\n\nChacav ( חָצָב, v oficiálním přepisu do angličtiny Hazav, přepisováno též Hatzav) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 62 metrů v pobřežní nížině, v regionu Šefela.\n\nObec se nachází 13 kilometrů od břehu Středozemního moře, cca 33 kilometrů jižně od centra Tel Avivu, cca 43 kilometrů západně od historického jádra Jeruzalému a 3 kilometry jižně od města Gedera. Chacav obývají Židé, přičemž osídlení v tomto regionu je etnicky převážně židovské.\n\nChacav je na dopravní síť napojen pomocí dálnice číslo 40.\n\nChacav byl založen v roce 1949. Jeho zakladateli byla skupina Židů z Libye, kteří se zde usídlili 1. června 1949. Předtím pobývali v provizorních přistěhovaleckých táborech na Kypru. Zpočátku se nová osada nazývala Masmija ha-Chadaša (מסמייה החדשה) nebo Masmija ha-Ze'ira (מסמייה הזעירה) - podle nedaleké arabské vesnice al-Masmija al-Kabira, jež zde stávala do roku 1948. Pak získal mošav nynější jméno, které v hebrejštině označuje druh květiny (ladoňka).\n\nSprávní území obce dosahuje cca 3400 dunamů (3,4 kilometrů čtverečních). Místní ekonomika je zčásti založena na zemědělství (pěstování zeleniny).\n\nPodle údajů z roku 2014 tvořili naprostou většinu obyvatel v Chacavu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1390 lidí. Během roku 2014 populace stoupla o 3,0 %.\n\n\n"}
{"id": "588588", "url": "https://cs.wikipedia.org/wiki?curid=588588", "title": "Sébastien Squillaci", "text": "Sébastien Squillaci\n\nSébastien Squillaci (* 11. srpna 1980, Toulon, Francie) je francouzský fotbalový obránce, který v současné době obléká dres korsického týmu SC Bastia. Předtím hrál v anglickém Arsenalu, který opustil po vypršení smlouvy v roce 2013.\n\nV A-mužstvu Francie debutoval 18. 8. 2004 v přátelském zápase v Rennes proti Bosně a Hercegovině (remíza 1:1).\nCelkem odehrál v letech 2004–2010 za francouzský národní tým 21 zápasů, branku nevstřelil.\n\n"}
{"id": "588592", "url": "https://cs.wikipedia.org/wiki?curid=588592", "title": "Image", "text": "Image\n\nImage ([\"imidž\"] angl. obraz, představa) se v češtině užívá jako odborný termín pro afektivní a celkovou představu osoby, značky nebo výrobku ve veřejnosti, často záměrně pěstovaný s cílem být úspěšný. V ekonomice jde o úspěch u zákazníků, v politice u voličů, kdežto pro populární umělce jde o posluchače, pro města a obce o možné návštěvníky atd. \n\nImage v tomto smyslu nemusí být přesný obraz osoby nebo předmětu, nýbrž je určen především k tomu, aby diváky a posluchače nějak naladil a motivoval. Hlavními prostředky pro pěstování image je reklama a masové sdělovací prostředky. \n\nV reklamě jde jednak o „podprahové“ vtištění značky nebo jména do paměti možných zákazníků, o příznivé informace o výrobku, jednak o spojení osoby, firmy či výrobku s obecně přitažlivými tématy a obrázky. To se pak projeví při výběru a nákupu příslušného druhu zboží, při volbách a podobně.\n\nSdělovací prostředky – kromě reklam - výrazně ovlivňují image zejména politiků a veřejně známých osob tím, jak o nich informují, a to v pozitivním i negativním smyslu. \n\n\n"}
{"id": "588608", "url": "https://cs.wikipedia.org/wiki?curid=588608", "title": "Mohamed Al-Fayed", "text": "Mohamed Al-Fayed\n\nMohamed Abdel Moneim Fayed (* 27. ledna 1933, Alexandrie, Egypt) je egyptský podnikatel. \n\nJe vlastníkem anglického fotbalového týmu Fulham FC, který koupil v létě roku 1997 a dokázal ho dostat do Premier League. Dále vlastní Hotel Ritz v Paříži více než 30 let. Dříve také vlastnil společnost Harrods, kterou v roce 2010 prodal.\n\nFayed má dva bratry a jednu sestru. V letech 1954–1956 byl ženatý se Samirou Khashoggi. Od roku 1985 je ženatý s bývalou finskou modelkou Heini Wathén. Společně mají čtyři děti a tři vnoučata. Fayedův nejstarší syn, Dodi, z jeho prvního manželství, zemřel při autonehodě v Paříži společně s princeznou Dianou a řidičem Henri Paulem dne 31. srpna 1997.\n\nMezi Al-Fayedovy obchodní zájmy patří:\n\nHlavní Al-Fayedovy nákupy jsou:\n\n"}
{"id": "588610", "url": "https://cs.wikipedia.org/wiki?curid=588610", "title": "Imerze", "text": "Imerze\n\nImerze (z lat. \"immersio\", ponoření, pohroužení) může znamenat:\n\n"}
{"id": "588611", "url": "https://cs.wikipedia.org/wiki?curid=588611", "title": "Eva Gerová", "text": "Eva Gerová\n\nEva Gerová-Šanovcová, rodným jménem Branbergerová (4. března 1920, Praha − 5. června 2013, Praha), byla česká herečka a zpěvačka.\n\nEva Branbergerová se narodila do rodiny hudebního kritika, skladatele a muzikologa Jana Branbergera (18. 11. 1877 – 4. 5. 1952) a pěvkyně-sopranistky Národního divadla v Praze Doubravky Branbergerové, rozené Černochové (10. 2. 1885 – 2. 2. 1945). \n\nPo rodičích zdědila umělecké sklony a již od dětství hrála v představeních pražských konzervatoristů. Studovala v Praze na anglickém gymnáziu, studium nedokončila, v roce 1936 přestoupila do druhého ročníku dramatického oddělení Státní konzervatoře v Praze, v témže roce natočila svůj první film. Svůj umělecký pseudonym si vytvořila zkrácením svého občanského příjmení Branbergerová. Teprve po ukončení filmové kariéry konzervatoř dokončila. Ještě v roce 1939 krátce hostovala v Divadle na Vinohradech. V tomto roce se provdala za MUDr. Jaroslava Šanovce a ukončila celou svou uměleckou kariéru. Věnovala se rodině, krátce po sobě se jí narodil syn (1939) a dcera (1941). V roce 1952 začala pracovat jako brigádnice v Národní knihovně v Praze. Přihlásila se ke studiu na Filozofické fakultě Univerzity Karlovy, kde krátce studovala. Po knihovnické nástavbě nastoupila jako knihovnice do Městské knihovny v Praze. Místo knihovnice opouští po svatbě se svým dalším životním partnerem panem Pávem.\n\nEva Šanovcová odešla do důchodu až v roce 1993. Zemřela 5. června 2013 v Praze ve věku 93 let.\n\nV několika filmech a publikacích je Eva Gerová uváděná chybně jako Eva Gérová. Její umělecký pseudonym vznikl zkrácením občanského jména Branbergerová.\n\n\n\n\n\n\nkrátké hostování v roce 1939\n\n\n"}
{"id": "588622", "url": "https://cs.wikipedia.org/wiki?curid=588622", "title": "Anglové", "text": "Anglové\n\nAnglové byli starověký západogermánský kmen, který měl v\n1. století svá původní sídla na území dnešního Šlesvicka-Holštýnska v severním Německu a jihovýchodní části Dánska.\n\nČást Anglů zůstala v původních sídlech, ale nejvýznamnějšími se stali ti Anglové, kteří spolu se Sasy a dalšími západogermánskými kmeny pronikali na Britské ostrovy, podrobili si domácí keltské obyvatele a v 6. a 7. století vytvořili první státní celky Mercie, Northumbrie a Východní Anglie. Na začátku 9. století se Sasy přispěli k vytvoření jednotného státu, který nazvali Anglie a sami sebe jako Anglosasy.\n"}
{"id": "588623", "url": "https://cs.wikipedia.org/wiki?curid=588623", "title": "Seznam opatů premonstrátského kláštera v Louce u Znojma", "text": "Seznam opatů premonstrátského kláštera v Louce u Znojma\n\n\n"}
{"id": "588625", "url": "https://cs.wikipedia.org/wiki?curid=588625", "title": "ROT13", "text": "ROT13\n\nROT13 (nebo ROT-13) je velmi jednoduchá substituční šifra. Jedná se o variantu Caesarovy šifry. Abeceda je zde rozepsána do dvou řádků po 13 znacích. Šifrování a dešifrování je prováděno jednoduchou záměnou písmen, které se nacházejí pod sebou (např.: A → N, B → O, atd.). Velmi často se používá v diskusních skupinách Usenet. V unixových systémech lze zašifrování a dešifrování snadno provést pomocí utility tr: \n\nJedná se také o základní šifrování používané pro hru geocaching.\n\nROT13 může být také používáno pro hry s písmeny. V angličtině se nachází několik slov, které se po zašifrování/dešifrování změní na jiná slova s odlišným významem. Nejdelší příklad v angličtině je sedmipísmenový pár abjurer a nowhere; další příklad je další pár chechen a purpura. Další příklady jsou vyobrazeny v tabulce.\n\n"}
{"id": "588629", "url": "https://cs.wikipedia.org/wiki?curid=588629", "title": "Charlie Daniels", "text": "Charlie Daniels\n\nCharlie Daniels (* 28. října 1936, Leland, Severní Karolína, USA) je populární americký zpěvák, skladatel a multiinstrumentalista, se svojí kapelou The Charlie Daniels band významný představitel jižanského rocku a country rocku.\n\nDaniels na sebe jako studiový hráč (houslista a kytarista) upozornil již na počátku 60. let. Nahrával např. s Johnnym Cashem či Bobem Dylanem. V roce 1964 nahrál Elvis Presley jeho píseň \"It hurts me\". Nahrávka se dostala do TOP 40 americké hitparády.\n\nDaniels se svou skupinou měl \"první výpad\" do hitparád v roce 1973 se skladbou \"Uneasy rider\", jež se umístila na 9. místě americké hitparády. Od té doby vydával jedno album za druhým. Za zmínku určitě stojí singly \"In America\", \"Still in Saigon\", \"South's gonna do it\" či jakási kapelní hymna \"Long haired country boy\", se kterými rovněž zabodovali v hitparádách.\n\nNejvětší úspěch se ovšem dostavil v roce 1979 v podobě multiplatinového alba Million Mile Reflections, na kterém vyšel jejich největší hit \"The devil went down to Georgia\", jež se stal no. 1 country hitem, dostal Grammy, na hitparádě americké se umístil na 3. a v kanadské na 5. místě, a stal se navíc singlem platinovým.\n\nZ pozdější práci je nutno zmínit platinové album Simple man, obsahující stejnojmenný hit.\n\nCharlie Daniels je od roku 1963 ženatý, má syna a tři vnoučata. Alba vydává a koncertuje dodnes.\n\n"}
{"id": "588630", "url": "https://cs.wikipedia.org/wiki?curid=588630", "title": "Seznam olympijských medailistů v synchronizovaném plavání", "text": "Seznam olympijských medailistů v synchronizovaném plavání\n\nToto je kompletní seznam olympijských medailistů v synchronizovaném plavání od roku 1984 do roku 2008.\n\n"}
{"id": "588632", "url": "https://cs.wikipedia.org/wiki?curid=588632", "title": "Vláda Slovenské republiky", "text": "Vláda Slovenské republiky\n\nVláda Slovenské republiky je nejvyšším orgánem výkonné moci Slovenska. Ústava SR ji v čl. 108 definuje jako \"vrcholný orgán výkonné moci\". Představuje politické vedení veřejné správy. Má zákonodárnou iniciativu - může předkládat návrhy zákonů (čl. 87 odst. 1) a vlastní normotvornou pravomoc - může vydávat nařízení na vykonání zákona a v mezích zákona (čl. 120). Jako veřejněpolitický orgán svoji legitimitu odvozuje přímo od občana - vládu obvykle sestavuje předseda politické strany, která získala ve volbách nejvíc hlasů.\n\nVláda je koncepční centrum, tvoří a uskutečňuje státní politiku. Jejími úkoly je vykonávání státní správy, zabezpečování jejího výkonu na celém území republiky (celostátní působnost), přičemž do popředí vystupuje hlavně její organizátorský charakter. Má všeobecně věcnou působnost, tedy řídí, koordinuje a kontroluje všechno, co se týká výkonné moci: zabezpečuje mezinárodní, obranné, politické, ekonomické, hospodářské a jiné zájmy státu prostřednictvím své normotvorné činnosti, především tím, že vykonává zákony NR SR. Svou řídící pravomoc uplatňuje jen vůči vykonavatelům státní správy, činnost nepodřízených subjektů (např. obcí, samosprávných krajů atd.) ovlivňuje nepřímo, vládní politikou.\n\nOd 22. března 2018 úřaduje vláda Petera Pellegriniho.\nPrávní postavení vlády SR upravují:\n\nVláda se skládá z předsedy, místopředsedů a ministrů.\n\nMinisterstva Slovenské republiky jsou zřízena zákonem NR SR č. 575/2001 o organizaci činnosti vlády a organizaci ústřední státní správy. Podle tohoto zákona na Slovensku působí tyto ministerstva:\n\n\n"}
{"id": "588633", "url": "https://cs.wikipedia.org/wiki?curid=588633", "title": "Kozí vršek", "text": "Kozí vršek\n\nKozí vršek je přírodní památka ležící na severovýchodním okraji obce Vlkov v okrese Tábor, kde se nachází rulová skalka s ojedinělým výskytem koniklece jarního s typickou doprovodnou vegetací mělkých a na živiny chudých půd. Památka se nachází za železničním náspem v obci. Oblast byla dříve využívána jako louka sloužící k pastvě hospodářského zvířectva. Na dvou třetinách památky dnes roste převážně dub letní a borovice lesní, místy pak ještě bříza bělokorá. Bylinné patro pokrývá kostřava ovčí, metlička křivolaká, ostrůvkovitě zde také roste vřes obecný.\n\nV současnosti se na území památky nachází jen několik rostlin koniklece jarního na úpatí malého kopečku a v okolí tratě. Jiný zdroj hovoří o tom, že z dřívějších tisíců květin se zde nacházejí již pouze dva jedinci, z čehož pouze jeden kvete a že lokalita je tedy v podstatě zaniklá. Důvody zániku populace dle téhož zdroje nejsou zcela jasné. Nicméně v rámci jeho ochrany dochází k vyřezávání náletových dřevin a vyšší vegetace, která by nízko rostoucí koniklec mohla ohrožovat.\n\nSeverozápadně od Kozího vršku se nachází přírodní rezervace Písečný přesyp u Vlkova. Jedná se o písečnou dunu, tvořenou vátými písky.\n\n"}
{"id": "588636", "url": "https://cs.wikipedia.org/wiki?curid=588636", "title": "Ministerstvo školství, vědy, výzkumu a sportu Slovenské republiky", "text": "Ministerstvo školství, vědy, výzkumu a sportu Slovenské republiky\n\nMinisterstvo školství, vědy, výzkumu a sportu Slovenské republiky ( ) je ústřední orgán státní správy Slovenska pro školství a vzdělávání.\n\n\nMinisterstvo školství řídí a za jeho činnost odpovídá ministr školství, kterého jmenuje prezident Slovenské republiky na návrh předsedy vlády Slovenska.\n\nSoučasným ministrem školství je od 13. září 2017 Martina Lubyová.\n\nMinistra školství v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit, i v jiných případech, aby ho zastupoval v rozsahu jeho práv a povinností. Státní tajemník má při zastupovaní ministra na jednáních vlády poradní hlas. Státního tajemníka jmenuje a odvolává vláda na návrh ministra školství.\n\n"}
{"id": "588637", "url": "https://cs.wikipedia.org/wiki?curid=588637", "title": "Zdeněk Horský", "text": "Zdeněk Horský\n\nZdeněk Horský (11. března 1929 v Praze – 8. května 1988 tamtéž) byl český astronom a historik.\n\nVystudoval filozofii a hudební vědu na filozofické fakultě Karlovy univerzity, ale také astronomii a matematiku na fakultě přírodovědecké. Dále se zabýval studiem historických vědeckých přístrojů. Spojení humanitních a exaktních věd určilo celou jeho další dráhu.\n\n\nOd počátku se soustředil na dějiny vědy a astronomie. Zvláště se obracel k dílu Mikuláše Koperníka a k astronomii \"„rudolfínské epochy“\" v 16. a 17. století, zastoupenou osobnostmi jako Johannes Kepler, Tycho Brahe a Tadeáš Hájek z Hájku.\n\nDále aplikoval archeoastronomický výzkum svým výkladem \"„makotřaské lokality“\" z poloviny 4. tisíciletí př. n. l., vyložil \"„kosmologickou symboliku“\" gotické architektury Karlova mostu v Praze. K cenným výsledkům jeho práce patří rovněž nová datace staroměstského orloje a některé nové atribuce vědeckých přístrojů.\nMnožství dalších prací (mimo jiné komentovaný překlad základního Koperníkova díla \"„De Revolutionibus Orbium Coelestium“\", který dosud v češtině chybí) zůstalo nedokončeno.\n\n\nV roce 1996 byl na jeho počest pojmenován asteroid (3827) Zdenekhorský.\n\n"}
{"id": "588639", "url": "https://cs.wikipedia.org/wiki?curid=588639", "title": "Jaguar XJ (X351)", "text": "Jaguar XJ (X351)\n\nJaguar X351 je poslední generací luxusního sedanu řady XJ vyráběného britskou automobilkou Jaguar Cars. Výroba probíhá od roku 2010, kdy nahradil typ X350, do současnosti.\n\nPředstavení nejnovější generace Jaguaru XJ, které proběhlo v červenci 2009 v Londýně, znamenalo konec klasických linií používaných již v první sérii řady XJ z roku 1968, a jež setrvaly ve výrobním programu (s krátkou přestávkou u modelu XJ40) až k modelu X350, tedy těsně přes 40 let. Zatím poslední XJ dostalo zcela moderní design, inspirovaný menším modelem XF i sportovním XK. Především oblast přídě je téměř shodná s konceptem C-XF, který byl představen v roce 2007. Profil karoserie se nese ve sportovnějším duchu než bylo u předchůdců zvykem, důležitým designovým prvkem jsou zatmavené plochy u svažujících se C-sloupků, které společně se zadními světly vytaženými na zadní blatníky zmenšují nežádoucí vizuální efekt z masivní zádě, který vzniká díky pomalu splývající střeše k zádi vozu. Zadní světla jsou atypicky tvarovaná do svislých pásů, pod nimiž se nachází dvojice koncovek výfuku. Dalšími typickými znaky nového XJ jsou vyšší boky karoserie a oproti zadnímu kratší přední převis. Hodnota součinitele odporu vzduchu (Cx) je uváděna 0,29. Výrazná změna se udála také v interiéru. Zde se poprvé v nabídce značky objevuje prosklená střecha pro všechny nabízené verze modelu. Interiéru dominuje dvojice masivních kruhových výdechů klimatizace, které jsou umístěny na vrcholu středové konzole. Nechybí ve vyšší třídě obvyklá široká škála příplatkových doplňků, zahrnujících dřevěné nebo karbonové dekory, kožená čalounění či různá multimediální zařízení. Mezi nejpokrokovější patří dotyková obrazovka umožňující sledování různých funkcí obrazovky (navigace, filmy) z různých úhlů. Klasické analogové ukazatele nahradily digitální ukazatele umístěné na obrazovce před řidičem. Oproti minulé generaci vzrostl zavazadlový prostor na 520 l.\nKonstrukce ve značné míře vychází z předchozího modelu. Došlo k modernizaci hliníkové karoserie, která společně s použitými hořčíkovými elementy dosahuje vysoké míry tuhosti a nižší pohotovostní hmotnosti. Zároveň došlo ke snížení počtu komponentů, z nichž se kostra vozu skládá, čímž se zjednodušila výroba. Pohotovostní hmotnost se pohybuje mezi 1 720 - 1 915 kg (záleží na motorizaci a zvoleném kratším či delším provedení), což z XJ dělá nejlehčí automobil ve své třídě. Systém vzduchového odpružení se stabilizací světlé výšky z předchozího modelu byl zachován pouze na zadní poháněné nápravě, vpředu byl nahrazen klasickými ocelovými pružinami. Ke komfortu podvozku přispívají také adaptivní tlumiče. Všechna současná provedení (modelový rok 2010) používají šestistupňovou automatickou převodovku s možností sekvenčního řazení.\n\nZákladní motorizací je vidlicový šestiválcový 3 l bi-turbodiesel označovaný AJ-V6 Gen III, který společně s motory V8 \"Gen III\" debutoval v menším modelu XF. Osmiválce AJ-V8 mají ve všech třech nabízených variantách objem shodných 5,0 litrů. Nabízí se standardní atmosférická varianta a dvě varianty s přeplňováním. Nejvýkonnější model s kompresorovým motorem je pojmenován XJ Super Sports, díky čemuž z nabídky vymizelo označení XJR, známé z předchozích generací jako označení pro nejrychlejší XJ na trhu. Všechny modely mají elektronicky omezenou maximální rychlost na 250 km/h, zrychlení z 0 na 100 km/h se pohybuje v rozmezí od 4,9 sekundy (Super Sports) po 6,4 sekundy (V6 diesel).\n\nModelová paleta se skládá ze čtyř různých provedení, lišící se motorem i stupněm výbavy. Základní a nejlevnější provedení nese název \"Luxury\" a dodává se s dieselovým šestiválcem. Nabídka pokračuje modelem \"Premium Luxury\", kde má již zákazník na výběr i nejslabší osmiválec. Předposledním stupněm nabídky je verze \"Portfolio\" s motorem V6, V8 a slabším z dvojice přeplňovaných V8. Vrcholem nabídky je kompresorový \"Super Sports\" v kombinaci s nejsilnějším osmiválcem. K dostání je také verze s prodlouženým rozvorem náprav (+ 125 mm), která nese označení XJ L (5 247 x 2 110 x 1 448 mm). Za prodlouženou verzi se připlácí cca 130 000 Kč. Pro nejnáročnější klienty existuje speciální pancéřovaná varianta standardního XJ, nazývaná \"Sentinel\" s pohotovostní hmotností 3 300 kg, schopná odolat až 15 kg trhaviny TNT, kterou pohání motor V8 o výkonu 385 koní.\n"}
{"id": "588644", "url": "https://cs.wikipedia.org/wiki?curid=588644", "title": "Simon Davies", "text": "Simon Davies\n\nSimon Davies (* 23. října 1979 Hawerfordwest, Wales, Spojené království) je velšský fotbalista, který v současnosti hraje za Fulham.\n\nDavies nastoupil do Peterborough už v 15 letech a do svých dvacátých narozenin si připsal neuvěřitelných 50 startů za první tým. Později se začaly o Daviese zajímat špičkové kluby, jako třeba Manchester United. Nakonec zvítězil Tottenham, kde Davies zůstal pět let. 26. května 2005 přestoupil do Evertonu za 4 miliony liber. Tehdy dostal Davies první šanci zahrát si evropské poháry, Everton však vypadl v předkole na Ligu Mistrů i na Pohár UEFA V lednu roku 2007 přestoupil Davies naposledy, do londýnského Fulhamu, kde měl sloužit jako náhrada za Steeda Malbranqua na pravém křídle. Jeho první zápas za Fulham byl proti Sheffieldu United. V sezóně 2009-10 dostal Davies další možnost si zahrát evropské poháry, tentokrát Evropskou ligu. S Fulhamem byl mnohem úspěšnější a podílel se i na postupu do finále, protože vstřelil gól Hamburku, který se nakonec ukázal jako postupový. Davies dokázal skórovat i ve finále, když srovnal Atleticu Madrid. I tak Fulham prohrál 2-1 v prodloužení. Na konci sezony Davies ve Fulhamu podepsal smlouvu na tři roky.\n\nDavies si reprezentační debut za Wales odbyl 6. června 2001 proti Ukrajině v kvalifikaci na mistrovství světa. Davies za reprezentaci odehrál celkem 58 zápasů a vstřelil 6 gólů. 9. srpna oznámil konec reprezentační kariéry.\n"}
{"id": "588646", "url": "https://cs.wikipedia.org/wiki?curid=588646", "title": "Žlíbky (přírodní rezervace)", "text": "Žlíbky (přírodní rezervace)\n\nŽlíbky (někdy zvané také jako Žlíbky u Vráže) je přírodní rezervace (evidenční číslo 580) ležící nedaleko obce Borečnice, části obce Vráž v okrese Písek, která je chráněná kvůli skalnatým svahům se suťovými porosty. Skrz rezervaci prochází červená turistická cesta E10. Vyhlášena byla 13. února 1974.\n\nPřírodní rezervace Žlíbky byla vyhlášena 14. prosince 1973 výnosem Ministerstva kultury ČSR s datem účinnosti 13. února 1974. 11. června 1992 bylo území přehlášeno dle 395/1992 Sb. Ministerstvem životního prostředí ČR s účinnosti ke 13. srpnu 1992.\n\nÚzemí spadá do klimatické oblasti MT11, pro které je charakteristické mírně teplá zima a dlouhé, teplé a suché léto.\n\n"}
{"id": "588656", "url": "https://cs.wikipedia.org/wiki?curid=588656", "title": "Květen 1968 ve Francii", "text": "Květen 1968 ve Francii\n\nKvěten 1968 (též nazývaný jako Pařížský květen nebo Pařížské studentské nepokoje apod.) je historické označení pro občanské nepokoje a hnutí roku 1968, které vzešlo původně ze studentského prostředí, ale zasáhlo postupně celou společnost ve Francii. Nepokoje, které vypukly v květnu po násilném vyklizení studenty obsazené Sorbonny, vedly až k týdenní generální stávce, která ochromila celou zemi. V dlouhodobém horizontu tato vzpoura vyvolala kulturní, politické a ekonomické reformy ve Francii.\n\nV letech 1967–1968 probíhaly politické protesty a hnutí ať už studentů či jiných složek společnosti též v Německu, USA, Itálii, Československu, Polsku, Japonsku, Mexiku, Švýcarsku a v dalších zemí, nikde však dosáhly takové intenzity jako ve Francii. Francouzská pátá republika měla v 60. letech pravicově konzervativní vládu pod vedením prezidenta Charlese de Gaulla a premiéra Georgese Pompidoua. Již v listopadu 1967 požadovaly francouzské politicky aktivní skupiny studentů zlepšení studijních podmínek, případně kritizovaly tzv. gaullismus, francouzskou obdobu konzervatismu, což ale zůstávalo u politické administrativy bez odezvy. Ve městě Nantes studenti obsadili justiční palác a v městečku Jussieu nedaleko Lyonu proběhlo několik studentských demonstrací. Na pařížském předměstí Nanterre došlo k větším protestům studentů proti přítomnosti policistů v civilu na území kampusu. V lednu 1968 studenti policisty vyfotografovali a jejich portréty nosili jako štíty na demonstracích. Dne 14. února obsadili tzv. \"Enragés\" (Bouřliví) studentské koleje v Nanterre.\n\nV únoru vypukly protesty rovněž v Paříži, kde filmaři opakovaně demonstrovali u Palais de Chaillot proti odvolání Henriho Langoise z místa ředitele Cinémathèque française ministrem kultury André Malrauxem. Proti ministrově rozhodnutí protestoval mj. i Charlie Chaplin, ovšem vláda zůstala neoblomná. Mezi 5000 demonstranty byli umělci a intelektuálové jako François Truffaut, Jean-Paul Sartre, Jean-Luc Godard, Jean-Pierre Léaud nebo Claude Jade.\n\nV březnu stávkovali pracovníci firmy Garnier v Redonu, stávka se rozšířila na celé město.\nV Nanterre založila skupina 142 levicových studentů na filozofické fakultě radikální \"Hnutí 22. března\". Toho dne studenti a jejich přívrženci obsadili budovu univerzity, kde uspořádali diskusi o třídní diskriminaci ve Francii a o politické byrokracii ovládající školní finance.\n\nNejprve byly obsazeny administrativní budovy, aby se podařilo prosadit některé požadavky, mezi nimi i zrušení oddělení mužů a žen na kolejích. Hlavními mluvčími této skupiny byli Daniel Bensaïd a Daniel Cohn-Bendit. Cohn-Benditovo první veřejné známé vystoupení se konalo při otevření plaveckého bazénu v Nanterre 8. ledna 1968, když veřejně kritizoval přítomného ministra sportu a mládeže Françoise Missoffa za to, že se nezajímá o sexuální problémy mládeže. Univerzita v Nanterre byla na základě pokračujících nepokojů úřady uzavřena 2. května.\n\nHospodářská situace ve Francii se poprvé od války zhoršila a nezaměstnanost vzrostla. Mnoho protestních akcí proto směřovalo proti tehdejší konzervativní společnosti, proti materialismu předchozí generace a proti šíření technokracie, jak se domnívalo mnoho studentů a intelektuálů. Kromě konkrétních cílů, jako bylo zlepšení studijních podmínek a demokratizace v oblasti vysokoškolského vzdělávání a společnosti, se objevily také požadavky na změnu celé společnosti, což ovšem nebyl na konci 60. let ojedinělý požadavek typický pouze pro Francii.\n\nVe Francii byla levice tradičně silná a různorodá. Neexistovala však jedna převažující socialistická strana. Levice byla rozdrobená do více menších stran a skupin:\n\nVětšina studentů zpočátku protestovala především proti školskému systému, který považovali za zastaralý a zkostnatělý. Od 50. let se počet studentů více než ztrojnásobil, aniž by na to státní orgány přiměřeně reagovaly. O nezbytných reformách a modernizaci univerzit a jejich přizpůsobení se novým požadavkům hospodářského systému se diskutovalo mezi studenty i odborníky již delší dobu. V roce 1966 situacionisté ve Štrasburku vyjádřili zásadní kritiku společnosti a vzdělávacího systému a vyjádřili podporu pro větší reformní úsilí na univerzitách. Jejich pamflet \"O bídě ve studentském prostředí\" vyvolal místní skandál, což vedlo k tomu, že jejich teze získaly větší popularitu mezi studenty. Také \"Hnutí 22. března\" s nimi bylo v kontaktu.\n\nRoku 1967 vyšly ve Francii knihy jako \"Jednorozměrný člověk\" od Herberta Marcuse nebo \"Příručka umění žít pro mladé generace\" Raoula Vaneigema a \"Společnost spektáklu\" od Guy Deborda (oba situacionisté), které nacházely odezvu mezi politicky aktivními studenty. Ve francouzském tisku byla později některým z těchto knih vyřčena odpovědnost za následné nepokoje. Ovšem studenti četli i různé levicové klasiky jako Marxe nebo Bakunina, či autory jako byli Wilhelm Reich (Freudomarxismus) nebo Charles Fourier (raný socialismus).\n\nZačínající studentské hnutí ve Francii bylo charakteristické mimo jiné i tím, že na své politické otázky u převládajících ideologiích různých směrů, i mezi tradiční levicí, nenacházelo odpovědi.\n\nDne 3. května 1968 obsadili politicky levicově zaměření studenti prostory Sorbonny poté, co vyšel zákaz o shromažďování na půdě Pařížské univerzity. Na shromáždění se mělo protestovat proti uzavření univerzity v Nanterre, ke kterému došlo předchozího dne. Vzhledem k nebezpečí, že by mohly vypuknout násilné nepokoje s pravicovými studenty skupiny \"Occident\", nechaly úřady v odpoledních hodinách budovy evakuovat policií. Policie nasadila při vyklízení slzný plyn, 200 studentů bylo zatčeno a odvezeno. Ostatní studenti proti tomuto zásahu protestovali a v Latinské čtvrti vypukly násilné nepokoje. Několik tisíc demonstrantů zaútočilo v pouličních bitkách na policii, která takovýto odpor nečekala. Dalších 600 osob bylo zatčeno. Dne 4. května byla Sorbonna uzavřena. V reakci na to unie vysokých škol a studentská unie vyzvala 5. května ke stávce na všech vysokých školách. Komunistická strana se od těchto protestů distancovala.\n\n6. května došlo k demonstracím, které se vystupňovaly ve večerních hodinách. Demonstrující měli tři požadavky: otevření univerzity v Nanterre, stažení policie ze Sorbonny a propuštění zadržovaných studentů. Poté, co byly odmítnuty, začalo více než 10 000 demonstrantů stavět barikády z převrácených automobilů a vytrhaných dlažebních kostek. Kromě samotných vysokoškoláků se těchto akcí zúčastnili i mladí nezaměstnaní, studenti, dělníci a přistěhovalci. Mluvčí studentů zpočátku nedostávali v médiích žádný prostor k vyjádření.\n\nDemonstrace a nepokoje pokračovaly i v následujících dnech. Úřady a policie reagovaly represivně. To se odrazilo i na reakci místních obyvatel, kteří, ačkoli jejich auta byla mnohdy poškozena, reagovali často solidárně a nabízeli demonstrantům jídlo nebo možnost útěku.\n\nV pátek 10. května do večera vyrostlo v okolí Sorbonny na 60 barikád, především v oblasti mezi Boulevard Saint-Michel, ulicí \"Rue Claude-Bernard\", \"Rue Mouffetard\" a Pantheonem a podél \"Rue Gay-Lussac\". V noci z 10. na 11. května ve 2 hodiny začala policie vyklízet prostor, několik stovek osob bylo zraněno a kolem 500 zatčeno. Následovala vlna solidarity s pařížskými studenty nejprve pouze ve Francii, později i v dalších zemích Evropy. V sobotu vyjádřili solidaritu se studenty i zaměstnanci. Francouzské odbory, s výjimkou komunistické CGT, která označila události za akci organizovanou pravicovými kruhy, se rozhodly vydat prohlášení v pondělí. Na tento den také byla také vyhlášena jednodenní generální stávka na protest proti tvrdému zásahu policie.\n\nRozhořčení obyvatel nebylo namířeno ani tak proti vandalismu a protestům, ale spíše proti násilné reakci úřadů a policie, která měla za následek mnoho zraněných demonstrantů. K tomu se přidaly i nepotvrzené zvěsti o mrtvých.\n\nPremiér Pompidou, který byl v době protestů na státní návštěvě Afghánistánu, vyhlásil v úterý zákon o amnestii pro všechny zatčení a obviněné studenty. Pompidou učinil už v sobotu kompromisní návrhy a nechal stáhnout policii.\n\nSorbonna ležící ve středu zabarikádované oblasti byla v pondělí opět obsazena, studenti pozvali i účastníky odborových protestů. Na ohlášenou demonstraci odborů přišlo nejen mnoho studentů, ale především zaměstnanců. Na zdech se objevovaly plakáty, hesla a výzvy, zdi samotné Sorbonny byly pokryty nápisy. Všude byly ručně psané lístky nebo vytištěné plakáty a poutače anarchistických, situacionistických, maoistických nebo trockistických skupin, na nichž byly zveřejňovány nejnovější zprávy nebo různé politické požadavky. Na obsazené Sorbonně, jakož i na ulicích, se shromáždily opět větší skupiny lidí, k výměně zpráv a diskutovali o politice a o situaci.\n\nObsazeny byly v úterý 14. května i další fakulty a vysoké školy, například Akademie výtvarných umění v Nanterre, Konzervatoř dramatických umění a lékařská fakulta, stejně jako kina, divadla, školy, nádraží atd. Černé (anarchistické) a červené (socialistické) vlajky vlály na obsazených budovách i na demonstracích. Mnozí vyjádřili solidaritu s pražským jarem a se studentskými protesty v Polsku.\n\nLevicové strany a organizace reagovaly zpočátku zdráhavě, ale posléze se snažily ovlivnit běh událostí, aby protesty vedly ve vyjetých kolejích. Takže ulicemi jezdily auta CGT s amplióny a snažily se protestujícím udávat pokyny pro další postup, ovšem byly z velké části ignorovány. PCF začala sice váhavě prokazovat svou solidaritu se studenty, ale i nadále je označovala za dobrodruhy nebo anarchisty. Při demonstracích se snažili organizátoři CGT oddělit studenty a odborově organizované dělníky.\n\nStudenti prohlásili Sorbonnu za lidovou vysokou školu přístupnou každému. V Paříži vzniklo na 400 akčních výborů. Na Sorbonně to byly např. akční výbor fotbalistů, severoafrických dělníků, výbor dělníků-studentů, nebo rada pro zachování obsazení.\n\nTaké v Nantes, Bordeaux a dalších městech začalo obsazování škol studenty.\n\nV úterý 14. května začali stávkovat zaměstnanci letecké továrny Aviation-Sud v Nantes a studenti jim přišli demonstrovat podporu. Dne 15. května následovali dělníci Renaultu a obsadili správní budovu. Stejně tak stávkovali dělníci firmy Lockheed v Beauvais a Unulec v Orléans. Téhož dne večer obsadilo asi 200–300 osob z divadelního prostředí pařížské divadlo Odéon. O den později vstoupili do stávky pracovníci společnosti distribuce tisku v Paříži a stávky se dále šířily do více firem nejprve v Paříži, později stále více v jiných městech.\n\nVe čtvrtek 16. května bylo obsazeno 50 společností a následujícího dne stávkovalo 200 tisíc zaměstnanců. Postižen byl téměř celý hutnický a chemický průmysl. V sobotu se stávky a obsazení továren rozšířilo tak rychle, že zahrnovalo přibližně 2 miliony lidí. Francie zažila ve svých dějinách první generální divokou stávku, která trvala téměř měsíc. Charles de Gaulle se 18. května vrátil předčasně z cesty po Rumunsku.\n\nV pondělí 20. května vyzvala opozice vládu k demisi a vypsání předčasných voleb. Žádost byla zamítnuta ve středu. De Gaulle v pátek 24. května oznámil, že vyhlásí referendum, které by mu mělo udělit plnou moc provádět určité reformy na univerzitách a v průmyslu. V případě porážky nabídl svou rezignaci.\n\nZatímco CGT vyzvala k vyšším mzdám, mezi stávkujícími se vyskytovaly rovněž požadavky k odstoupení vlády. K mírnějším požadavkům stávkujících patřilo mj. zvýšení mezd, 40hodinový pracovní týden, lepší sociální a důchodové pojištění, u studentů pak reforma univerzit.\n\nPři pokračování stávky nastal nedostatek pohonných hmot a infrastruktura země byla i jinak z velké části ochromena.\n\nVláda ale i CGT prosazovaly stále více ukončení stávky. 24. května oznámil Charles de Gaulle splnění reforem ve vzdělávání, které požadovali studenti a zvýšení mezd pro stávkující. Dne 25. května požadovali gaullisté a komunisté přechodný zákaz demonstrací.\n\nDne 27. května byl vypískán zástupce CGT Georges Séguy, když předložil v Renaultu tzv. Smlouvu z Grenelle, která měla upravit poměry mezi vládou, sdružením podnikatelů a odbory. Ačkoli měla být minimální mzda zvýšena o 35 % a ostatní mzdy o 7 %, zaměstnanci pokračovali dál ve stávce.\n\nZároveň François Mitterrand 27. května pronesl na pařížském stadionu Charlety před zástupci socialistických stran projev, ve kterém oznámil, že je připraven na převzetí vlády.\n\nCGT byla ochotna podpořit jen tzv. lidovou vládu. 29. května zorganizovala shromáždění, kterého se zúčastnilo několik set tisíc lidí, kteří provolávali hesla jako „\"Adieu, de Gaulle!\"“\n\nDe Gaulle odletěl ve středu 29. května tajně vrtulníkem do Baden-Badenu za francouzským generálem Jacquesem Massu. Následovala fáma, že prezident utekl ze země. Poté, co se de Gaulle ujistil o podpoře armády, vyhlásil následujícího dne v rozhlasovém projevu nové volby na 23. června. Varoval před dalším pokračováním stávky, která by vedla k posílení pozic komunistické strany a vyzval dělníky k ukončení stávky. Pohrozil rovněž zavedením výjimečného stavu.\n\nDne 30. května se uskutečnil pochod z Place de la Concorde na Place de l’Étoile několika set tisíc osob (přesné číslo je sporné) konzervativních odpůrců nepokojů, které vedli André Malraux a Michel Debré.\n\nV tomto momentě došlo ke zlomu v protestním hnutí. Mnoho stávkujících se opět vrátilo do práce. Odbory apelovaly na zbývající stávkující, aby také ukončili stávku. Některé podniky byly v následujících dnech vyklizeny policií.\nDne 18. června byla stávka zcela ukončena.\n\nFrancouzská politika, která byla (stejně jako tehdejší sociologové a novináři) překvapena rychlým vývojem událostí, reagovala se značným zpožděním až v době, kdy ve většině francouzských univerzitních měst zavládl neudržitelný chaos. De Gaulle přenechal vyřízení těchto záležitostí tehdejšímu premiérovi Georgesovi Pompidou.\n\nV nových volbách vyšli gaullisté posíleni, když v Národním shromáždění získali 358 křesel z 487. Na druhém místě skončili komunisté, kteří získali o pět milionů hlasů méně než konzervativci.\n\nGeorgese Pompidoua v červenci 1968 nahradil Couve de Murville. V roce 1969 odstoupil Charles de Gaulle z úřadu prezidenta poté, co bylo jím navrhované referendum odmítnuto obyvatelstvem. Jeho úmrtí o rok později bylo považováno za konec jedné éry. Nicméně konzervativci vládli Francii ještě více než deset let.\n\nKomunistická strana ztratila po květnových nepokojích mezi francouzskými dělníky ve volbách dlouhodobě na významu, vedle ní se naopak prosadila radikální levice, sice málo, ale trvale (Ligue communiste révolutionnaire). Se sjednocením různých socialistických hnutí a proudů začal vzestup Francouzské socialistické strany, která se v roce 1981 dočkala vlády. Stejně jako v jiných zemích, byla ve Francii založena v 70. letech Strana zelených (Les Verts), ale dosáhla méně politických úspěchů než např. v Německu nebo Nizozemí. V pozdějších 70. letech vznikla i extrémně levicová teroristická organizace Action Directe, která byla ideologicky srovnatelná s německou Frakcí Rudé armády.\n\nNásledkem května 1968 došlo ve Francii, stejně jako i v jiných zemích, ke kulturním, sociálním a politickým reformám, ačkoliv ne v takové míře, v jaké studenti původně zamýšleli. Někteří protagonisté května 1968 se později prosadili v politických stranách nebo v médiích, jiní učili na vysokých školách nebo získali významné posty v dalších institucích. Většina institucí a struktur stejně jako vzdělávací systém nicméně přežily květen 1968 bez zásadních změn. Mnoho francouzských univerzit, které do té doby sídlily často v centrech měst ve staletých budovách, bylo nuceno v důsledku nepokojů přesídlit na vzdálená předměstí. Státní úřady spatřovaly ve studentech a tím i v jejich univerzitních institucích potenciální podporu nepokojů. Takto se např. skoro celá Univerzita v Bordeaux přesunula na předměstí Talence. Také Pařížská univerzita byla rozdělena na 13 samostatných univerzit a některé z nich přesídlily do okolí Paříže na předměstí.\n\nUdálosti z května 1968 byly zpracovány i ve filmech jako \"Tout va bien\" (1972) J. L. Godarda, \"Milou en Mai\" (1990) Louise Malleho, \"Snílci\" (2003) Bernarda Bertolucciho nebo \"Nés en 68\" (2008), režie Olivier Ducastel a Jacques Martineau. Vznikl dokonce i muzikál \"Tosca '68\".\n\n\n"}
{"id": "588658", "url": "https://cs.wikipedia.org/wiki?curid=588658", "title": "Zajištění dědictví", "text": "Zajištění dědictví\n\nZajištění dědictví byla jedna z forem tzv. neodkladných opatření podle § 175e občanského soudního řádu (dále jen o.s.ř.) ve znění účinném do 31.12. 2013. Tato opatření se prováděl v rámci dědického řízení soud nebo soudní komisař. Jejich účelem bylo vyloučení možnosti poškození nebo ztráty majetku, který by podle získaných poznatků měl náležet do pozůstalosti po zůstaviteli.\n\nTato neodkladná opatření byla od roku 2014 nahrazena tzv. závěrou pozůstalosti. Závěra pozůstalosti je upravena v ustanoveních § 1682 a 1683 občanského zákoníku a dále v ustanoveních § 149-151 zákona o zvláštních řízeních soudních (dále jen z.ř.s.).\n\nZávěrou pozůstalosti se rozumí zajištění majetku, který patří do pozůstalosti nebo o němž lze dovozovat, že do ní může patřit. Závěra se může týkat nejen věcí, které měl zůstavitel u sebe, ale i těch, které jsou v držbě jiných osob. Zároveň může jít o věci, jejichž vlastnictví je pochybné nebo sporné, ale zůstavitel či jeho dědici si na ně činil/i nárok.\n\nÚčelem závěry pozůstalosti je, aby se v zájmu (některých) dědiců, věřitelů nebo nepominutelného dědice nebo v obecném zájmu vyloučila možnost ztráty nebo poškození zůstavitelova majetku a mohla tak být uspokojena jejich práva z pozůstalosti. Závěra zároveň neslouží k řešení sporů dědiců o to, jak mají být (některé) věci užívány do skončení řízení o pozůstalosti.\n\nDůvody závěry pozůstalosti jsou uvedeny v § 1682 občanského zákoníku:\"(1)\" \"Soud učiní bez odkladu opatření zajišťující pozůstalost (závěru), jestliže\"\"a) některý z dědiců není svéprávný,\"\"b) některý z dědiců je neznámého pobytu,\"\"c) je obava, že je pozůstalost předlužena,\"\"d) věřitel navrhl odloučení pozůstalosti, nebo\"\"e) je-li tu jiný důležitý důvod pro zvláštní opatrnost.\"\"(2) Je-li jen některý dědic nesvéprávný, nepřítomný nebo neznámý, lze se spokojit se závěrou takové části pozůstalosti, která stačí k uspokojení jeho dědického práva. To platí i tehdy, je-li tu osoba, které přísluší právo na povinný díl.\"Důvodem pro zvláštní opatrnost může být obava jednoho z dědiců, že je majetek z pozůstalosti zašantročován, rozkrádán, poškozován apod. mezi ostatní dědice, popřípadě jinými osobami neoprávněně užíván.\n\n\"Závěry není třeba, je-li v pozůstalosti nemovitá věc poskytující dostatečnou jistotu\". Každá nemovitost neposkytuje dostatečnou jistotu. Mělo by platit pravidlo, že dostatečnou jistotu poskytuje taková nemovitost, jejíž cena tvoří podstatnou část hodnoty pozůstalosti. K tomu je třeba ještě před rozhodnutím o závěře pozůstalosti zjistit obvyklou cenu nemovitosti, například odborným vyjádřením.\n\nPředmětem závěry pozůstalosti může být celá pozůstalost nebo jen její část. Důvody pro částečné zajištění mohou být např., že jde také o věci, které musí užívat členové domácnosti v bytě zůstavitele, který je nadále užíván a nelze jej zapečetit celý, stejně jako nelze uložit předmětné věci do úschovy. V případě že je obava z předlužení pozůstalosti, bude zajištěna pozůstalost celá.\n\nPři rozhodování o tom, zda nařídí závěru celé nebo části pozůstalosti, soud přihlíží nejen k tomu, zda jsou splněny předpoklady uvedené v § 1682 občanského zákoníku, ale také bere v úvahu, zda jde o vhodné opatření k dosažení účelu závěry. Pokud je vyloučena možnost ztráty nebo poškození majetku zůstavitele už tím jak (a kým) je pozůstalost spravována nebo z jiných vážných důvodů, nařídí soud závěru jen v nezbytně nutném rozsahu nebo od nařízení upustí.\n\n\"Za situace, kdy jsou dědicové známi, přítomni a svéprávní, a kdy není ani důvod k pochybnostem, zda majetek, který zůstavitel zanechal, postačí k pokrytí dluhů, budou plně dostačující ustanovení o správě pozůstalosti.\"\n\nZpůsob, jak může být závěra pozůstalosti provedena, je upraven v §149-151 z.ř.s., a děje se takto:\n\nZávěra musí být dle § 1682 odst.1 občanského zákoníku učiněna bezodkladně poté, co se soud dozví, že byly splněny všechny předpoklady k tomuto opatření.\n\nO závěře rozhoduje soud usnesením, které může být vyhlášeno účastníkům při jednání i při provádění závěry. Proti usnesení soudu lze podat odvolání, to však nemá odkladný účinek. Závěru pozůstalosti může nařídit kterýkoliv soud věcně příslušný pro řízení o pozůstalosti, je-li tu nebezpečí z prodlení. Věcně příslušným soudem se rozumí okresní soud, v jehož obvodu se nacházejí věci z pozůstalosti, u kterých je třeba nařídit závěru.\n\nZávěra zaniká právní mocí rozhodnutí o dědictví dle § 188 písm. a) z.ř.s.\n\nZávěra může zaniknout i dříve, zjistí-li se, že jejím předmětem byla věc, která zůstaviteli nepatřila nebo pokud pomine důvod, pro který byla nařízena (např. když se dědic neznámého pobytu objeví a stane se účastníkem řízení).\n"}
{"id": "588664", "url": "https://cs.wikipedia.org/wiki?curid=588664", "title": "Vladimír Lavický", "text": "Vladimír Lavický\n\nVladimír Lavický (13. března 1923, Třebíč – 19. prosince 1997, Třebíč) byl český malíř, grafik, básník, výtvarný kritik a publicista.\n\nVe výtvarné práci byl ovlivněn Otakarem Nejedlým, Imrichem Plekancem, Cyrilem Boudou a Jaroslavem Švábem. Do 21. srpna 1968 levicově orientován – poválečný člen Komunistické strany Československa. V roce 1971 byl z KSČ vyloučen za kontrarevoluční činnost v kultuře.\n\nMezi lety 1938 a 1941 byl Vladimír Lavický učněm v tiskárně Emanuela Čapka v Třebíči a od ledna 1941 byl členem třebíčské trampské osady „\"Miriam\".“ Šerifem byl jeho bratr Jarda Lavický a osada jezdila pod hrad Kozlov na malý ostrov v řece Jihlavě, kterému se říkalo „Kamčatka.“ Trampská osada byla známá zejména pro svoji provozovanou sportovní činnost. V zimě se hrála hokej, přes léto opět míčové hry v podobě volejbalu a fotbalu a také se zdě pěstoval box a zápas. Hybnou silou byl Vladimír Lavický, známý pod přezdívkou Indián a jeho žena Eliška, zvaná Saza.\n\nOd roku 1941 (případně od roku 1938) do roku 1950 byl tiskařem v tiskárně Emanuela Čapka v Třebíči. Od roku 1950 byl úředníkem v Instalačních závodech v Třebíči, od roku 1955 pak byl vedoucím úředníkem organizace Svazarm v Třebíči a v roce 1958 pak byl kulturním pracovníkem Osvětového domu v Třebíči. Mezi lety 1959 a 1963 pak Osvětový dům v Třebíči vedl, od roku 1963 pak byl knihovníkem v Okresní knihovně v Třebíči, kdy knihovnu pak od roku 1968 do roku 1970 také vedl. Mezi lety 1971 a 1983 pracoval jako reklamní výtvarník a aranžer ve firmě Restaurace a jídelny Třebíč a od roku 1988 do roku 1989 byl externím učitelem v Lidové škole umění v Náměšti nad Oslavou.\n\nMezi lety 1942 a 1945 studoval kresbu a malbu v kurzu Decart v Praze, v té stejné době pak také soukromě studoval u akademického malíře Imricha Plekance v Třebíči. V roce 1959 pak soukromě studoval u prof. Antonína Kybala v Praze a v Ptáčově u Třebíče. V roce 1960 spolu s Jiřím Novosadem, spolužákem Vítězslava Nezvala na Gymnáziu v Třebíči, založili Nezvalovu Třebíč – Festival moderní poezie. Na podzim roku 1968 sestavil protiokupační sborník z děl českých básníků \"Hle, žezlo veršů\" – frontispice od národního umělce Cyrila Boudy, ten vydala Okresní knihovna v Třebíči, kterou v tu dobu vedl. O rok později pak sestavil sborník Hle, žezlo veršů označen normalizačním režimem za nejvýraznější projev kontrarevoluce v kultuře na Třebíčsku a v roce 1970 redigoval Kulturní kalendář města Třebíče – Třebíč´70. V tomtéž roce získal První cenu za grafiku na Krajské výstavě amatérské výtvarné tvorby v Prostějově. V roce 1971 pak redigoval Kulturní zpravodaj města Třebíče – Třebíč´71 a v téže roce byl vyloučen z KSČ a byl tak vyloučen z veřejného kulturního života, dalších šestnáct let nevystavoval a nepublikoval. V tomto roce se také stal členem výtvarné skupina Konfese v Brně, později tvořil v ústraní a to až do roku 1986, v roce 1972 se však stal členem skupiny Integrace v Brně. V roce 1987 se pak vrátil se k veřejnému vystupování autorskou výstavou v Třebíči.\n\nVe 40. letech 20. stol. vytvořil na čtyři sta komorních krajinářských akvarelů, z nichž vyzařuje okouzlení přírodou a započal tvorbu volné grafiky – linoryt a dřevořez. Volnou grafikou se však zabýval šířeji až od počátku 70. let – suchá jehla. Vedle realistických grafických přepisů námětů ze skutečnosti orientoval se na autorský tisk fantastických krajin a vegetace. V krajinářských olejomalbách byl vzdálen popisu objektivní skutečnosti, vynikají barevným scelením tvarů kompozičních jednotlivostí a náladou vystupující z nitra motivu. Na konci 60. let otevřel se před ním svět fantazie. I když nikdy definitivně neopustil realistickou krajinářskou malbu, imaginativní kolážová tvorba, a pak i tvorba alchymážová a dekalková, cele saturovala jeho kreativitu. Vznikla početná série imaginativních krajin a portrétů v duchu Maxe Ernsta. Později se přiklonil k českému imaginativnímu umění, v jehož obraznosti nacházel velkou míru lyričnosti, jež mu byla vždy blízká. Soupis tvorby Vladimíra Lavického obsahuje na 900 maleb, grafických listů a komorních prací na papíře. Většina z nich nebyla dosud vystavena. V roce 1993 opožděně vyšla v nakladatelství Arca JiMfa Třebíč sbírka básní Vladimíra Lavického s titulem \"Na paletě krajin\", napsaná v roce 1946.\n\nJeho tvorba je zastoupena ve sbírkách Armádního muzea Žižkov, v Muzeu Vysočiny v Třebíči, v Městském muzeu a galerii v Dačicích a v soukromých sbírkách v Německu, Rakousku, Švédsku a v USA.\n\n\nPrvní autorskou výstavu měl v roce 1970 ve Žďáru nad Sázavou, další v letech 1971 až 2000 ve Zlíně, Düsseldorfu (Spolková republika Německo), vícekrát v Třebíči, Dačicích, Náměšti nad Oslavou. V roce 2017 probíhá v Galerii Ladislava Nováka výstava \"Alchymáže a Koláže\", kdy jsou vystavena díla Vladimíra Lavického ze sbírky Dagmar Benešové a Jana Dočekala. Výstava je uspořádána ke 20. výročí od úmrtí Vladimíra Lavického.\n\nV roce 1970 obdržel 1. cenu na krajské soutěži zájmové umělecké činnosti v Prostějově.\n\n\n"}
{"id": "588679", "url": "https://cs.wikipedia.org/wiki?curid=588679", "title": "Seznam opatů premonstrátského kláštera v Praze na Strahově", "text": "Seznam opatů premonstrátského kláštera v Praze na Strahově\n\nToto je seznam opatů Strahovského kláštera (\"Královské kanonie premonstrátů na Strahově\"), nejstaršího premonstrátského kláštera v Čechách, se sídlem na Strahově v Praze.\n\n"}
{"id": "588681", "url": "https://cs.wikipedia.org/wiki?curid=588681", "title": "Je to i můj život", "text": "Je to i můj život\n\nJe to i můj život (orig. \"My Sister's Keeper\") je kniha spisovatelky Jodi Picoult z roku 2004. Vypráví příběh třináctileté Anny, která se soudí se svými rodiči, aby mohla sama rozhodovat o svých lékařských záležitostech, když se od ní čeká, že daruje ledvinu své sestře Kate, která umírá na leukémii.\n\nPodle knihy natočil v roce 2009 režisér Nick Cassavetes stejnojmenný film, ve kterém účinkují Cameron Diaz, Alec Baldwin, Sofia Vassilieva a Abigail Breslin.\n\n"}
{"id": "588685", "url": "https://cs.wikipedia.org/wiki?curid=588685", "title": "Čertova hora u Vráže", "text": "Čertova hora u Vráže\n\nČertova hora u Vráže (evidenční kód 979) je přírodní rezervace nacházející se v lesích přibližně 1,7 km západně od středu obce Vráž v okrese Písek, která je chráněna pro přirozený smíšený porost dubu, lípy a buku vytvářející starý les s bohatou květenou a velkým výskytem mravenišť mravence lesního menšího (\"Formica polyctena\") a aviofauny. Rezervace se rozkládá na severozápadním svahu 513 metrů vysokého stejnojmenného kopce, Čertově hory. Rezervací prochází modrá turistická značka vedoucí okruhem z obce Vráže přes rezervaci zpět do Vráže.\n\nRezervace leží v nadmořské výšce 484 až 530 metrů nad mořem a k jejímu vyhlášení došlo 1. února 1986. Rozkládá se na území 13,87 hektaru, nicméně kolem je ještě ochranné pásmo.\n\nChráněné území se nachází v okrese Písek v jižních Čechách v lesích přibližně 1,7 km západně od středu obce Vráž. Rezervace o rozloze 13,87 ha (dle vyhlašovací dokumentace, reálně však 14,45 ha) s ochranným pásmem 41,18 ha se tak nachází obklopena lesními pozemky a je součástí ptačí oblasti Údolí Otavy a Vltavy. Nachází se v okolí stejnojmenného vrchu \"Čertova hora\", která se nachází v jihovýchodní části rezervace a kde se taktéž nachází nejvyšší místo rezervace. Oproti tomu nejnižší místo rezervace leží v severovýchodní části oblasti. Celá oblast se pohybuje v nadmořské výšce 480 až 530 m n. m.\n\nDo 18. století probíhala na lokalitě toulavá těžba dřeva, kdy byly nahodile poráženy stromy. Od této doby se pak les vyvíjel do současné podoby, nicméně na lokalitu v rámci snahy o zalesnění byl vysázen smrk ztepilý (\"Picea abies\") a borovice lesní (\"Pinus sylvestris\"). Borovice byla do současnosti vytěžena a u smrku jsou snahy o jeho vytěžení taktéž.\n\nPřírodní rezervace Čertova hora u Vráže byla vyhlášena vyhláškou Okresního národního výboru v Písku dne 4. prosince 1985 s datem účinnosti předpisu od 1. února 1986. Mezi 1. lednem 2001 až 31. prosincem 2010 bylo o lokalitu pečováno dle plánu péče pro tyto roky. Od roku 2011 je v platnosti plán péče, který sahá až do roku 2020.\n\nOblast spadá z geomorfologického hlediska do provincie Česká vysočina, soustavy Česko-moravské, podsoustavy Středočeské pahorkatiny, oblasti Blatenské pahorkatiny a okrsku Horažďovické pahorkatiny. Klimaticky spadá oblast přírodní rezervace do mírně teplé oblasti typu MT 11, pro který je charakteristické dlouhé, teplé a suché léto a krátká, mírně teplá, ale velmi suchá zima s 50 až 60 dny pod sněhem. Roční úhrn srážek nepřesahuje obvykle 600 mm a průměrná teplota se pohybuje okolo 7 °C.\n\nNa většině lokality tvoří podloží kataklastická biotitická a dvojslídná žula, nicméně v severovýchodní části lokality se nachází usměrněný amfibol-biotitický a biotitický granodiorit červenského typu. Tyto horniny vystupují ve vrcholové partii na povrch, kde je možné pozorovat zvětralé balvanovité bloky.\n\nPůdní profil je tvořen převážně kambizemí modální, ale v západní části oblasti, kde se vyskytuje více vlhkosti, se nachází kambizem oglejená až glej modální.\n\nJihovýchodní část území je odvodňována bezejmenným potokem vycházejícím ze dvojice malých jezírek (nazývaných „Jezírka lásky“), které se nachází přibližně 200 metrů od rezervace jihovýchodním směrem. Tento bezejmenný potok se vlévá do Jesenického potoka, který se následně vlévá do řeky Lomnice a ta později do řeky Otavy a ta následně do řeky Vltavy. Oproti tomu severozápadní část území je odvodňována jiným bezejmenným potokem, který se ale taktéž později vlévá do Jesenického potoku.\n\nPřirozené smíšené porosty představují fytocenologicky nevyhraněná lesní společenstva. Z celkové výměry chráněného území připadá 100 % rozlohy na svaz \"Fagion\", respektive podsvaz \"Eu-Fagenion\" odpovídající porostu květnaté bučiny. Nicméně oblast oblého vrcholu se nachází bikové bučiny (\"Luzulo - Fagion\") a doubravy (\"Genisto germanicae – Quercion\"). Stromové patro rezervace je tvořeno převážně bukem lesním (\"Fagus sylvatica\"), hojně je přimíchána lípa malolistá (\"Tilia cordata\") a vtroušeným habrem obecného (\"Carpinus betulus\"). V jižní části rezervace, kde jsou mělčí půdy, roste i dub zimní (\"Quercus petraea\"). Oproti tomu v západní části rezervace roste mladší nepůvodní smrk ztepilý (\"Picea abies\"), kterému vyhovují zdejší vlhčí půdy. Věková skladba lesního porostu je značně různorodá od 30 do 220 let starých stromů se značným samo zmlazováním porostu.\n\nPod stromovým patrem se v bylinném patře daří zástupcům druhů jako je například černýš luční (\"Melampyrum pratense\"), šťavel kyselý (\"Oxalis acetosella\"), lecha jarní (\"Lathyrus vernus\"), žindava evropská (\"Sanicula europaea\"), pstroček dvojlistý (\"Mainthenum bifolium\"), sasanka hajní (\"Anemonoides nemorosa\"), zvonek broskvolistý (\"Campanula persicifolia\"), jaterník trojlaločný (\"Hepatica nobilis\"), konvalinka vonná (\"Convallaria majalis\") či třtina rákosovitá (\"Calamagrostis arundinacea\"). V oblasti balvanitého hřebenu, kde se nachází dub zimní, roste kostřava různolistá (\"Festuca heterophyla\"), dále na lokalitě roste taktéž hrachor černý (\"Lathyrus niger\"), kokořík vonný (\"Polygonatum odoratum\"), či řeřišnice nedůtklivá (\"Cardamine impatiens\").\n\nV ochranném pásmu přírodní rezervace je významný výskyt mravenišť mravence lesního menšího (\"Formica polyctena\"), které vytváří charakteristická kupovité hnízda. Na začátku 90. let 20. století byla tato hnízda častým cílem lovců mravenčích kukel, kteří je následně prodávali do chovů. Tím docházelo k výraznému ničení zdejší populace. Mezi další významné bezobratlé živočichy patří zástupci mrvnatky (\"Ischiolepta denticulata\") jinak známá v Čechách jen z historických nálezů, bedlobytky (\"Palaeodocosia janickii\"), zelenušky (\"Oscinisoma cognatum\") či ploštice síťnatka\n(\"Acalypta parvura\").\n\nZ roku 1995 pochází záznam o výskytu dvou obojživelníků, konkrétně se jednalo o skokana zeleného (\"Rana esculenta\") a ropuchu obecnou (\"Bufo bufo\"). Nicméně výzkum lokality z roku 2008 jejich výskyt nepotvrdil. Ze zástupců plazů se zde nachází například slepýš křehký (\"Anguis fragilis\") či ještěrka obecná (\"Laceta agilis\").\n\nLokalita je relativně bohatá na ptačí druhy. Průzkum z roku 2008 odhalil, že se zde nachází 39 druhů ptactva, z toho 34 na lokalitě hnízdících. Byli pozorování zástupci evropsky významných druhů ptáků a to konkrétně výr velký (\"Bubo bubo\") a kulíšek nejmenší (\"Glaucidium passerinum)\". Dále se zde vyskytuje lejsek šedý (\"Muscicapa striata\"), strakapoud prostřední (\"Dendrocopos medius\"), lejsek malý (\"Ficedula parva\"), holub doupňák (\"Columba oenas\"), či krahujec obecný (\"Accipiter nisus\").\n\nZe savců bylo v rezervaci pozorováno celkem 12 druhů, z čehož v jednom případě se jednalo o zástupce letců, silně ohroženého netopýra stromového (\"Nyctalus leisleri\"). Dalších 5 druhů připadá na běžné hlodavce (např. ohrožená veverka obecná (\"Sciurus vulgaris\")) a zbylých 6 druhů na střední a velké savce.\n\nV rámci ochranářského managmentu lokality je cílem dlouhodobé péče zachování a zlepšení stavu přirozeného lesního společenstva květnatých bučin. V rámci této péče je cílem rozmělnit věkovou stavbu lesa s čímž souvisí i výšková rozmanitost stromů. V průběhu opatření se plánuje vymýtit nepůvodní smrk ztepilý (\"Picea abies\") a na jeho místo vysázet dřeviny blízké původnímu složení lesního společenství. Tak jako na jiných lokalitách, například v přírodní rezervaci Habry, je taktéž potřeba snížit tlak divoké zvěře na zmlazující se porosty, jelikož zvěř často okusuje mladé stromky a tím brání v přirozené obměně lesa. Sprákatá zvěr má v okolí lokality vysoké stavy, což má na lokalitu negativní dopad, což vedlo k oplocení západní části rezervace. Tím by se mělo zamezit vstupu zvěře do této oblasti a tím umožnit zmlazování porostu.\n\nMísto přírodní rezervace je přístupné po modré turistické značce tzv. „lázeňského okruhu“ (procházející po jižním okraji území), která začíná a končí v obci Vráž u místních lázní. Na tomto okruhu je umístěn i dřevěný vyhlídkový altán na jihovýchodním okraji území. Nicméně skrze území vede i několik neznačených lesních cest, po kterých je území snadno a dobře dostupné.\n\n"}
{"id": "588689", "url": "https://cs.wikipedia.org/wiki?curid=588689", "title": "Divize E 2010/11", "text": "Divize E 2010/11\n\nV soubojích 20. ročníku Moravskoslezské divize E 2010/11 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 7. srpna 2010 úvodními čtyřmi zápasy 1. kola a skončil v neděli 19. června 2011 zbývajícím zápasem 30. kola a celého ročníku (Šumperk – Bystřice pod Hostýnem 5:0).\n\nFotbal Poruba se odhlásil před začátkem ročníku, stal se prvním sestupujícím a soutěž tak byla odehrána s 15 účastníky.\n\n\nPoznámky:\n\n"}
{"id": "588692", "url": "https://cs.wikipedia.org/wiki?curid=588692", "title": "Švábův kopec", "text": "Švábův kopec\n\nŠvábův kopec je vrchol v České republice ležící v Českomoravské vrchovině.\n\nŠvábův kopec je výrazný vrch, který se nachází jižně od obce Čtyři Dvory asi 9 kilometrů východně od Bystřice nad Pernštejnem. Spolu s bezejmenným vrcholem jižně (668 m n. m.) a vrchem Kopaniny východně od něj tvoří krátký zalomený hřeben oddělený od okolí výraznějším převýšením. Nachází na území Přírodního parku Svratecká hornatina.\n\nSvahy Švábova vrchu jsou odvodňovány dvěma levými přítoky Svratky. Na severu a západě je to Záskalský potok a na východě říčka Hodonínka.\n\nVrcholová část je zalesněna a neumožňuje rozhled. Sedla a níže položené svahy jsou porostlé loukami. Serozápadní svah je trvale využíván k pasení skotu chovaném ve zde stojícím zemědělském areálu. Jinak je povrch kopce prost jakýchkoliv významnějších staveb.\n\nPřímo na vrchol žádná cesta nevede. Svahy jsou obsluhovány polními cestami různého charakteru. Cestu sjízdnou pro běžné automobily procházející východním sedlem kopíruje žlutě značená trasa KČT 7505 z Olešnice do Bystřice nad Pernštejnem.\n"}
{"id": "588693", "url": "https://cs.wikipedia.org/wiki?curid=588693", "title": "Sítkovice", "text": "Sítkovice\n\nSítkovice jsou složky vodivého pletiva krytosemenných rostlin, které umožňují vedení cukernatých roztoků (asimilátů) lýkem, a to převážně z listů do místa spotřeby nebo do zásobních orgánů. U nahosemenných a kapraďorostů je nahrazují tzv. sítkové buňky.\n\nSítkovice jsou tvořeny živými buňkami prosenchymatického typu, které jsou uspořádány nad sebou a tvoří souvislý provazec. Jednotlivé buňky (články) jsou asi 20–40 mikrometrů široké a na délku měří 100–600 mikrometrů. Uvnitř sice normálně obsahují cytoplazmu (na rozdíl od cév a cévic), ale jádro postupně degeneruje. \n\nV příčných (a někdy i v podélných) stranách sítkovic jsou tzv. sítka (sítko, lat. cribrum) , která obsahují řadu otvorů, jimiž mohou procházet asimiláty. Tyto asimiláty obsahují převážně sacharózu, jakožto hlavní transportní formu cukrů. Otvory mají zpravidla velikost několik mikrometrů, ale velmi velké bývají u tykvovitých rostlin.\n\nKolem sítkovic se zpravidla vyskytují tzv. průvodní buňky, které pomáhají vyživovat degenerované sítkové články. Také proto zřejmě mají velká polyploidní jádra, která usnadňují rychlou výrobu proteinů. \n\nSítkovice vznikají obvykle na jaře rozdělením mateřských meristematických buněk a pracují jen jedno vegetační období. Na podzim se ucpávají polysacharidem kalózou. Někdy se na jaře kalóza rozpustí, ale obvykle se staré sítkovice prostě stlačí a vytvoří se nové.\n\n"}
{"id": "588695", "url": "https://cs.wikipedia.org/wiki?curid=588695", "title": "Záskalský potok", "text": "Záskalský potok\n\nZáskalský potok je malý vodní tok v okrese Žďár nad Sázavou.\n\nPočátek toku Záskalského potoka se nachází v obci Čtyři Dvory a je jím výtok z meliorační roury v nejnižším bodu cesty vedoucí s obce do zdejšího zemědělského areálu na severozápadním svahu Švábova kopce. Dříve potok do obce přitékal od východu z mělkého údolí. Trasu jeho původního toku lze sledovat podle revizních šachet potrubí. Rybník, nacházející se v sedle asi 700 metrů východně od obce ale s potokem nemá nic společného, jeho vody jsou odváděny taktéž potrubím opačným směrem do říčky Hodonínky.\n\nZáhy po svém vzniku přijímá potok zprava vodoteč, která do něj přivádí přebytečnou vodu z nedaleké vodárny. Před soutokem se na ní nachází velká požární nádrž využívaná ke koupání. Po opuštění prostoru vesnice potok vtéká do hluboce zaříznutého zalesněného údolí a jeho tok sleduje silnice Čtyři Dvory – Švařec. V závěru toku les ze dna údolí poněkud ustupuje a potok napájí dvojici malých rybníků. Ve švařecké místní části Záskalí, která dala potoku jméno, podtéká silnici II/387 a bezprostředně poté se zleva vlévá do řeky Svratky.\n"}
{"id": "588697", "url": "https://cs.wikipedia.org/wiki?curid=588697", "title": "Metal Health", "text": "Metal Health\n\nMetal Health je heavy metalové hudební album s prvky glam metalu z roku 1983, vydané skupinou Quiet Riot. Album je známé především díky skladbám Come on Feel The Noise a Metal health. Deska se stala 6x platinovou a v žebříčku bilboard 200 se dostala na první místo.\n\n\n\nSkladba číslo jedna ze stejnojmenného alba, je také známá jako \"Bang Your head\". V žebříčku Bilboard Hot 100 dosáhla 31. místa.\n\nNejznámější skladba z alba a také nejznámější skladba od skupiny vůbec. Je to Coververze od glamrockové skupiny Slade. V žebříčku Bilboard Hot 100 dosáhla 5. místa. Úspěšný byl také videoklip ke skladbě, který byl úspěšný na MTV.\n\nTato skladba byla již jednou nahrána na albu Quiet Riot II.\n\nTato skladba je pocta pro tragicky zesnulého kytaristu Randyho Rhoadse.\n\n"}
{"id": "588706", "url": "https://cs.wikipedia.org/wiki?curid=588706", "title": "Meižis", "text": "Meižis\n\nMeižis je potok v západní Litvě, v Žemaitsku, v okrese Tauragė, jde o levý přítok Šešuvisu. Pramení na jihovýchod od vsi Sakalinė v lese Sakalinės miškas, 11,5 km na jihovýchod od krajského města Tauragė. Klikatí se v celkovém směru západoseverozápadním. Do Šešuvisu se vlévá u vsi Meškai, jako jeho levý přítok 10 km před jeho ústím do Jūry. Potok nemá významné přítoky.\n\n"}
{"id": "588709", "url": "https://cs.wikipedia.org/wiki?curid=588709", "title": "Zákon o svobodném přístupu k informacím", "text": "Zákon o svobodném přístupu k informacím\n\nZákon o svobodném přístupu k informacím je legislativní nařízení, které garantuje přístup k informacím držených státem. Ustanovují proces, ve kterém mohou být vznášeny požadavky na vládou držené informace. Všechny tyto požadavky pak musejí být přijaty a za minimální náklady, kromě standardních výjimek. Vláda je typicky vázána povinností vydat a podpořit otevřenost k takto vyžádaným informacím (tato skutečnost získala různé přezdívky, např. ve Spojených státech „sunshine law“ – doslova \"zákon slunečního světla\"). V mnoha zemích jsou ústavní záruky na právo na přístup k informacím, ale většinou jsou nevyužity pokud neexistuje specifická legislativa.\n\nZákon o svobodném přístupu k informacím či nějakou podobnou formu implementovalo přes 85 zemí světa. Švédský zákon tohoto druhu z roku 1766 je nejstarší. Další země pracují na představení tohoto zákona, jenž v nich již může existovat, ale ne na celostátní úrovni.\n\nSouvisejícím konceptem jsou veřejná zasedání, ke kterým má veřejnost ze zákona přístup (nikoli pouze k výsledkům těchto jednání). V mnoha zemích se svobodný přístup k informacím pojí se zákony na ochranu informací, resp. jsou součástí jednoho legislativního celku.\n\nZákladním principem zákona o svobodném přístupu k informacím je ten, že důkazní břemeno leží na straně, která je žádána o informace, nikoli žadateli. Strana, která požadavek obdržela, většinou nesmí poskytnutí informací žadateli podmiňovat vysvětlením, proč o tyto informace žádá. Stejně tak, žadatel nemusí vysvětlovat, proč informace vyžaduje, většinou kromě případů, kdy informace není tajná.\n\nVe Spojených státech dne 4. července 1966 podepsal prezident Lyndonem B. Johnsonem nařízení \"Freedom of Information Act\", které vešlo v platnost následující rok. Dodatky o přístupu k informacím v elektronické formě (\"The Electronic Freedom of Information Act Amendments\") byly podepsány prezidentem Clintonem 2. října 1996.\n\nNařízení se vztahuje ke všem federálním agenturám. Nicméně, rozsah tohoto práva se liší podle jednotlivých států nebo teritorií. Některé státy argumentují tím, že některé dokumenty federálních agentur jsou předmětem copyrightu a požadují za jejich vydání vysoké poplatky, jiné státy naopak rozšiřují transparentnost skrze zákony o otevřených jednání, která jsou ohlašována dlouho dopředu a projednávány s přístupem veřejnosti.\n\nNařízení Evropského parlamentu a Rady (ES) č. 1049/2001 z 30. května 2001 o přístupu veřejnosti k dokumentům Evropského parlamentu, Rady a Komise (\"Regulation 1049/2001 of the European Parliament and the Council of 30 May 2001 regarding public access to European Parliament, Council and Commission documents\") garantuje právo přístupu k dokumentům těchto tří institucí každému občanu Evropské unie a každé fyzické a právnické osobě pobývající nebo mající registrované sídlo v členském státě EU. Pojem „dokument“ je definován široce a předpokládá se, že všechny dokumenty, i kdyby byly tajné, mohou být předmětné tomuto právu, pokud nebudou spadat pod některou z výjimek. Je-li přístup odepřen, žadatel může podat stížnost evropskému ombudsmanovi nebo se odvolat před Evropský soud.\n\n1. ledna 2000 nabyl účinnosti zákon č. 106/1999 Sb., o svobodném přístupu k informacím, který ukládá státním orgánům, orgánům územní samosprávy a veřejným institucím (například státní podniky nebo akciové společnosti obcí a krajů) povinnost poskytovat informace vztahující se k jejich působnosti. Informace úřady poskytují buď aktivně zveřejněním (obvykle na webu) anebo na žádost. Zákon tak realizuje právo občanů na přístup k informacím podle čl. 17 a 35 Listiny základních lidských práv a svobod a zavádí do celé oblasti veřejné správy princip publicity.\n\nIniciátorem, spoluautorem a předkladatelem zákona byl senátor Michael Žantovský. Spoluautorem zákona byl Oldřich Kužílek, který koordinuje projekt Otevřete!, zabývající se otevřeností veřejné správy. Dotaz podle zákona o svobodném přístupu k informacím lze vznést elektronicky na webu Infoprovsechny.cz.\n\nPřestože zákon o svobodně informací v té či oné podobě existuje ve většině zemí světa, jsou i země, které jej nemají ani jej neplánují zavést (např. Severní Korea). Mezi země, které jej zavést zamýšlejí či už projednávají jeho konkrétní návrhy, patří například Argentina, Barbados, Botswana, Kajmanské ostrovy, Fidži, Filipíny, Ghana, Indonésie, Jordánsko, Keňa, Lesotho, Maledivy, Mosambik, Nauru, Nigérie či Srí Lanka.\n\n"}
{"id": "588710", "url": "https://cs.wikipedia.org/wiki?curid=588710", "title": "Subreta", "text": "Subreta\n\nSubreta (z franc. \"soubrette\" [subret]) byla původně komorná, služka. V současnosti se výraz používá jako označení kabaretní zpěvačky nebo divadelní postavy v operetě či komických operách.\n\nV operách je to sopránová nebo mezzosopránová ženská postava, která je mladá, živá, komická a často i zamilovaná. Obvykle je podřízená primadony, což vyplývá i z názvu (předpona \"sub-\" znamená \"pod, níže\"), ale někdy (především v operetách) může být i přítelkyní nebo známou primadony.\n\nDo hudebního divadla se postava původně dostala z commedie dell’arte prostřednictvím děl Molièra.\n\nPostava subrety je typická pro mnohé slavné opery, zejména pro mnoho děl Wolfganga Amadea Mozarta. Je typická i pro klasickou vídeňskou operetu, kde však subrety nebývají jenom služky – „extrémním“ příkladem je opereta \"Čardášová princezna\" (Emmerich Kálmán), kde roli primadony hraje barová zpěvačka Silvie, zatímco roli „subrety“ hraje komtesa Anastázie.\n\n"}
{"id": "588718", "url": "https://cs.wikipedia.org/wiki?curid=588718", "title": "Seznam okresů ve státě Washington", "text": "Seznam okresů ve státě Washington\n\nVe státě Washington je nyní 39 okresů. Stát byl vyřezán ze západní části stejnojmenného teritoria a přijat Unií v roce 1889 jako 42. stát. První okresy však vznikly už v roce 1845. Poštovní zkratkou státu je WA a kód FIPS je 53.\n"}
{"id": "588719", "url": "https://cs.wikipedia.org/wiki?curid=588719", "title": "Nora Cífková", "text": "Nora Cífková\n\nNora Cífková (21. února 1920, Praha – 25. ledna 2017, Melbourne) byla česká herečka.\n\nUměleckou kariéru zahájila v roce 1938 v Novém divadle Oldřicha Nového, ve stejném roce se objevila poprvé ve filmové roli v komedii \"Jarka a Věra\". V roce 1940 ztvárnila postavu komtesy Hortensie ve filmové adaptaci \"Babičky\" režiséra Františka Čápa. \n\nV březnu 1943 se poprvé provdala, za Emericha Svojsíka.\n\nPoslední filmovou rolí bylo účinkování ve Fričově filmu \"13. revír\" z roku 1946. Poté ukončila svou filmovou a divadelní kariéru odchodem do Velké Británie, kde se vyučila kosmetičkou. Do Československa se vrátila kvůli vážnému onemocnění otce. Až do roku 1968 jí nebylo umožněno vycestovat; tehdy se svým druhým manželem Vladimírem Novotným emigrovala a až do smrti žila v Austrálii poblíž Melbourne. Mají spolu dva syny – Tomáše a Jana.K umělecké práci se už nevrátila. Zemřela po krátké nemoci.\n\n\n\n"}
{"id": "588720", "url": "https://cs.wikipedia.org/wiki?curid=588720", "title": "Raudonmeižis", "text": "Raudonmeižis\n\nRaudonmeižis je potok v západní Litvě, v Žemaitsku, v okrese Tauragė, levý přítok Šešuvisu. Pramení na sever od obce Šilinė v lese Sakalinės miškas, 9,5 km na jih od krajského města Tauragė. Klikatí se v celkovém směru severním. Do Šešuvisu se vlévá u vsi Rūgaliai, jako jeho levý přítok 9,8 km před jeho ústím do Jūry.\n\nLevý: Judunė (litevská wikipedie uvádí název \"Juodunė\", litevský autoatlas uvádí název \"Juodė\") (vlévá se 1,6 km od jeho ústí (hydrologické pořadí: 16010928)\n\nNázev v litevštině je ovdvozen ze spojení \"Raudonas Meižis\", to jest \"Červený Meižis\".\n\n"}
{"id": "588740", "url": "https://cs.wikipedia.org/wiki?curid=588740", "title": "Shera Daneseová", "text": "Shera Daneseová\n\nShera Daneseová (* 9. října 1949, Hartsdale, New York) je americká herečka a druhá manželka herce Petera Falka, známého z televizního seriálu \"Columbo\". Ztvárnila roli \"prostitutky Vicky\" v akční komedii \"Riskantní podnik\" z roku 1983 s Tomem Cruisem a Rebeccou De Mornayovou v hlavních rolích.\n\nObjevila se v seriálech \"One Day at a Time, Serpico, Baretta, Three's Company, Kojak, Family, Hart to Hart, Starsky and Hutch\" nebo \"Charlieho andílci\" a zahrála si hlavní postavu ve třech dílech \"Columba\", v němž se objevila celkově šestkrát. 7. prosince 1977 se provdala za Petera Falka.\n\n\n"}
{"id": "588742", "url": "https://cs.wikipedia.org/wiki?curid=588742", "title": "Jindřich IX. Bavorský", "text": "Jindřich IX. Bavorský\n\nJindřich IX. Bavorský jinak též Jindřich Černý (něm. \"Heinrich der Schwarze\"; asi 1075 – 13. prosince 1126 Ravensburg) byl bavorský vévoda z rodu Welfů.\n\nByl synem Welfa IV. a jeho druhé manželky Judity, dcery flanderského hraběte Balduina IV. Oženil se s Wulfhildou, dcerou saského vévody Magnuse. V roce 1120 se po smrti svého bratra Welfa V. stal bavorským vévodou.\n\n\n"}
{"id": "588743", "url": "https://cs.wikipedia.org/wiki?curid=588743", "title": "Nabytí", "text": "Nabytí\n\nNabytí ( ) je právnický termín, kterým se označuje vznik subjektivního práva či povinnosti konkrétnímu subjektu (\"nabyvateli\"), v případě odvozeného (derivativního) nabytí díky jeho přechodu ze \"zcizitele\". \n\nŘímské právo dělilo nabývací způsoby dle způsobu jejich vzniku do několika kategorií, což se zachovalo dodnes:\n"}
{"id": "588744", "url": "https://cs.wikipedia.org/wiki?curid=588744", "title": "Zcizení", "text": "Zcizení\n\nZcizení ( ) je původně římskoprávní termín, kterým je souhrnně označován zánik subjektivního práva. Opakem zcizení je nabytí. Právo tedy přechází ze \"zcizitele\" na \"nabyvatele\". Příkladem je zcizení věci jako zánik vlastnického práva.\n"}
{"id": "588745", "url": "https://cs.wikipedia.org/wiki?curid=588745", "title": "Citační zákony", "text": "Citační zákony\n\nCitační zákony vydávali v průběhu 4. a 5. století n. l. římští císaři, aby jednoznačně určili, jak používat díla klasických římských právníků, jak je citovat a jak podle nich vykládat zákony. Přibližně od poloviny 3. stol. n. l. totiž římská jurisprudence zřetelně upadala a fakticky přestávala existovat. V praxi proto byla ve sporných případech používána díla starších právníků z doby klasické, ta však již mnohdy nebyla aktuální či jim pramálokdo rozuměl. Vznikala proto nejrůznější literatura, v nichž tato díla byla různě vysvětlována, aktualizována, modernizována, mnohdy však spíše kontraproduktivním způsobem, který jen působil další zmatek. Bylo tudíž nutné mít závazná interpretační pravidla.\n\nPrvní podobnou úpravu vydal roku 321 Konstantin Veliký. Zakázal používat jakýsi spisek \"Notae\" (Poznámky), který komentoval Papiniánovy spisy \"Responsa\" (Dobrá zdání) a \"Quaestiones\" (Problémy), a přikázal při soudech používat jen Papiniánovy originály. O rok později byla jeho dalším nařízením potvrzena díla Paulova.\n\nHlavní a nejrozsáhlejší citační zákon byl však vydán roku 426 východořímským císařem Theodosiem II. a západořímským Valentianem III. Bylo v něm definitivně stanoveno, že u soudů mají platnost pouze spisy Papiniana, Ulpiána, Paula, Modestina a Gaia. Při neshodě názorů u těchto autorů rozhoduje většina, při jejich shodnosti platí stanovisko Papiniana a mlčí-li k dané kauze Papinian, může soudce rozhodnout, jak sám chce.\n"}
{"id": "588746", "url": "https://cs.wikipedia.org/wiki?curid=588746", "title": "Codex Theodosianus", "text": "Codex Theodosianus\n\nCodex Theodosianus (\"Theodosiův kodex\") je sbírka zákonů z doby pozdní antiky. V roce 438 jej vydal východořímský císař Theodosius II., formálně za spoluvlády tehdy jedenáctiletého západořímského císaře Valentiniana III. Jedná se o důležitou oficiální kodifikaci veškerého tehdy platného práva (vůbec první od Zákona dvanácti desek z 5. stol. př. n. l.), zahrnující zejména všechna císařská nařízení vydaná od roku 312.\n\nKodex má 16 knih skládajících se z tzv. titulů, jež chronologicky uvádějí císařské konstituce od císaře Konstantina Velikého až po samotného Theodosia. Ač obsahuje mnoho nepřesností, pro následující vývoj práva v západní Evropě měla sbírka nesmírný význam, neboť zůstala v platnosti i po pádu Západořímské říše jako \"národní\" osobní právo Římanů obývajících následně vzniklé nové germánské státy a platila též až do 11. století pro katolickou církev. Jednalo se také o důležitý zdroj pro pozdější Justiniánovu kodifikaci Corpus iuris civilis.\n"}
{"id": "588749", "url": "https://cs.wikipedia.org/wiki?curid=588749", "title": "Alarichův breviář", "text": "Alarichův breviář\n\nLex Romana Visigothorum (známý též jako Alarichův breviář) byl zákoník římského práva, který roku 506 vydal v Tolose (dnešním Toulouse), tehdy hlavním městě vizigótského státu, jeho panovník král Alarich. Jednalo se o kodifikaci práva určeného pro římské poddané Vizigótů, nikoli pro Vizigóty samé. Vzhledem k době vzniku (krátce před definitivním vypuzením Vizigótů z jihozápadní Gallie, dnešní jižní Francie, na Pyrenejský poloostrov) se usuzuje, že sbírka měla za cíl zejména zavázat si Římany v boji proti Frankům. Ti je však (roku 507) nakonec stejně porazili. I přesto Alarichův breviář sehrál důležitou úlohu při dalším vývoji římského práva, a to až do vrcholného středověku.\n\nJako zákoník byl Lex Romana Visigothorum poměrně rozsáhlý. Obsahoval jak právo nové (císařská nařízení, \"leges\"), tak i právo staré (\"ius\"). Obsahově čerpal z Kodexu Theodosiova a posttheodosiánských novel (přibližně polovina sbírky vztahující se k \"leges\"), druhou část (\"ius\") reprezentoval výtah z Gaiovy učebnice, výtah z Paulových Sentencí, několik konstitucí z Gregoria a Hermogeniana a vše zakončoval jeden respons Papinianův.\n\n\n"}
{"id": "588750", "url": "https://cs.wikipedia.org/wiki?curid=588750", "title": "Sivas", "text": "Sivas\n\nSivas (dříve Sebasteia) je turecké město, správní středisko provincie, jež nese jeho jméno. V roce 2009 žilo ve městě 300 795 obyvatel. Leží v nadmořské výšce 1285 m n. m., v údolí nejdelší turecké řeky Kızılırmak.\n\nNa počátku 4. století tu působil a posléze mučednickou smrtí zemřel biskup svatý Blažej. V roce 1993 došlo ve městě k události, která je označovaná jako sivaský masakr. 2. července tohoto roku bylo rozvášněným davem militantních islamistů zavražděno 37 Alevitů. Tato událost podnítila tureckou vládu, aby zaujala tvrdší postoj vůči náboženským fanatikům a antisekularistům.\n"}
{"id": "588752", "url": "https://cs.wikipedia.org/wiki?curid=588752", "title": "Leges barbarorum", "text": "Leges barbarorum\n\nLeges barbarorum je souhrnný název pro zákoníky vydávané v raném středověku (od 5. do 9. století) v germánských královstvích. Vzhledem k tomu, že v celém starověku a středověku platil princip personality práva, platilo toto právo jen pro Germány, původní obyvatelé (Římané) spadali pod vlastní právo (leges romanae barbarorum), mnohdy také kodifikované germánskými králi. Zákoníky leges barbarorum vznikaly pod vlivem a inspirací Římanů, byly psány tehdy užívanou vulgární latinou a zachycovaly germánské obyčejové právo, nikolik však v jeho původní podobě, nýbrž platící v nových poměrech. Germánské právo mělo striktně kazuistický ráz a všechny zákoníky obsahovaly katalogy pokut.\n\nNejznámější kodifikace: \n"}
{"id": "588753", "url": "https://cs.wikipedia.org/wiki?curid=588753", "title": "Gratiánův dekret", "text": "Gratiánův dekret\n\nGratiánův dekret, původně Concordia discordantium canonum (česky „Soulad rozporných kánonů“), je kompendium církevních předpisů vydaných před rokem 1140. Jeho autorem je mnich a učitel boloňské univerzity Gratianus, podle něhož se obvykle nazývá. Patří k zakladatelským dílům církevního práva a západní právní vědy vůbec.\n\n„Soulad rozporných kánonů“ čili \"Decretum Magistri Gratiani\" vzniklo jako učebnice církevního práva na boloňské univerzitě. Gratián mohl navázat na několik předchůdců a jeho vzorem byl \"Corpus iuris civilis\", soustavná kodifikace římnského práva, kterou dal roku 534 vypracovat císař Justinián I.\n\nDekret Gratiánův má tři hlavní části:\n\nDialektická forma diskuse v jednotlivých kapitolách vybízela čtenáře, aby se do ní také zapojili a Gratiánovy názory komentovali. Některé z těchto komentářů se pak také opisovaly a šířily a staly se základem vyučování práva na univerzitách. Když papež Pius V. roku 1566 zadal vypracování nového Kodexu církevního práva (\"Codex iuris canonici\"), stal se upravený text Dekretu Gratiánova jeho první částí a v římskokatolické církvi měl legální platnost až do 27. května 1917, kdy byl novelizován.\n\nGratian je právem považován za zakladatele vědy církevního práva. Bologna se díky němu stala evropským centrem studií \"obojího práva\" (\"ius utrumque\", odtud i zkratka JUDr., \"juris utriusque doctor\") pro několik následujících století.\n\n"}
{"id": "588754", "url": "https://cs.wikipedia.org/wiki?curid=588754", "title": "Právní věda", "text": "Právní věda\n\nPrávní věda neboli jurisprudence ( ) je věda zkoumající z různých hledisek právo, a to ať již právo pozitivní (platné), tak i právo přirozené.\n\nPrávní věda není jednolitá, její systém je poměrně široký, spadá pod něj řada disciplín, které se často rozvíjejí relativně autonomně. Dělení může být různé, obecně se uvádějí tyto podobory:\n\nTakové vymezení je ale pouze všeobecné, např. Gerloch do těchto disciplín zasazuje i \"právní hermeneutiku\" jako teorii poznání, která zkoumá prameny práva. Knapp zase uvádí, že se vyskytly i pokusy konstituovat \"právní archeologii\" či \"právní biologii\" (zkoumající biologické prvky v právu, zejména v právu rodinném).\n\nA kromě tohoto dělení se právní věda dělí i horizontálně podle jednotlivých právních odvětví. Tak existuje věda občanského práva, ústavního práva, trestního práva apod.\n"}
{"id": "588755", "url": "https://cs.wikipedia.org/wiki?curid=588755", "title": "Upyna (přítok Šešuvisu)", "text": "Upyna (přítok Šešuvisu)\n\nUpyna (jinak také \"Žvirgždė\") je řeka v Litvě, v Žemaitsku, pravý přítok řeky Šešuvis. Protéká okresy Raseiniai a Jurbarkas. Pramení 1 km na východ od obce Užkalniai, 3,5 km na východ od Kryžkalnisu. Zpočátku se klikatí směrem na jih, dolní tok se pozvolna stáčí až do směru skoro západního. Část horního toku tvoří hranici mezi Kaunaským a Tauragėským krajem, 5 km na východ od Kryžkalnisu přes řeku vede stará \"Žemaitská magistrála\" č. 196 Kryžkalnis – Kaunas, vzápětí dálnice A1 Klaipėda – Vilnius. Vlévá se do Šešuvisu 3 km na západ od vsi Varlaukis (10 km na jihojihovýchod od města Skaudvilė), 55,2 km od jeho ústí do řeky Jūra jako jeho pravý přítok. 16 km úsek dolního toku je součástí ichtyologické rezervace Jūry.\n\n"}
{"id": "588758", "url": "https://cs.wikipedia.org/wiki?curid=588758", "title": "Na Volešku", "text": "Na Volešku\n\nNa Volešku (evidenční číslo 1084) je přírodní rezervace, nacházející se východně od vesnice Věštín a přibližně 1,5 km severovýchodně od obce Strašín, která na 5,21 hektarech chrání zachovalý mokřad s cennou květenou. Vyhlášena byla 1. ledna 1989; převážná část její rozlohy přísluší ke katastru obce Soběšice. Rezervace se rozkládá v nadmořské výšce mezi 642 až 650 metry, skrze její území protéká Novosedelský potok.\n\nNa lokalitě se vykytují vzácné druhy orchidejovitých rostlin jako jsou kruštík bahenní, pětiprstka žežulník, prstnatec májový či prstnatec Fuchsův. Z dalších vzácných druhů zde roste např. ostřice Davallova, ostřice latnatá, ostřice blešní, suchopýr širolistý, vachta třílistá, pleška stopkatá, vrba rozmarýnolistá a další. V roce 2005 byla na lokalitě objevena bohatá populace velmi vzácného prstnatce Traunsteineriova. Vyskytuje se zde také malá populace modráska hořcového (\"Maculinea alcon alcon\").\n"}
{"id": "588765", "url": "https://cs.wikipedia.org/wiki?curid=588765", "title": "Prostřední vrch", "text": "Prostřední vrch\n\nProstřední vrch může být:\n\n\n"}
{"id": "588771", "url": "https://cs.wikipedia.org/wiki?curid=588771", "title": "Alfred Brunclík", "text": "Alfred Brunclík\n\nIng. Alfred Brunclík (* 1950) je český manažer, bývalý generální ředitel Ředitelství silnic a dálnic ČR od roku 2007 do roku 2010.\n\nStudoval na stavební fakultě Českého vysokého učení technického v Praze obor vodní stavby a vodní hospodářství v letech 1970–1975. Profesně působil ve Výstavbě dolů uranového průmyslu a 17 let manažersky ve společnosti Subterra. Odtud přešel v březnu 2007 do nejvyšší manažerské pozice u strategické státní firmy spravující největší liniové stavby v ČR a ovlivňující význačný finanční tok výstavby dopravních staveb.\n\nV čele Ředitelství silnic a dálnic se mimo jiné věnoval organizačnímu přebudování instituce, založil Technickou radu, kam se mu podařilo dostat řadu odborníků. Hlavním cílem Technické rady bylo zlepšit řízení jednotlivých projektů a urychlit budování dopravní infrastruktury v České republice. Se stejným cílem uváděl Alfréd Brunclík do praxe také systém projektového řízení. \n\nJe ženatý. Mezi jeho zájmy patří výtvarné umění, rychlé motorky, hudba a sport.\n\nV ŘSD hájil v roce 2010 po jmenování nového ministra Víta Bárty jeho úspornou strategii. Dne 24. 8. 2010 jej však tentýř ministr odvolal za manažerská pochybení při přípravě úspor v investicích.\n\nV říjnu 2014 na něj podala protikorupční policie návrh na obžalobu z trestného činu porušení povinnosti při správě cizího majetku kvůli smlouvám na pronájem reklamních ploch z jara roku 2010 za cenu o cca 162,5 milionu korun nižší, než za jakou by měly být reklamní plochy pronajímány. Obviněn byl i v souvislosti s plánovaným nákupem pozemků pro ŘSD. Kvůli několika nevýhodným obchodům, které uzavřel, mu za porušení povinnosti při správě cizího majetku hrozí až 8 let vězení.\n\nVe věci nevýhodného pronájmu pozemků u Běchovic na východním okraji Prahy, které se ŘSD zavázalo koupit s ohledem na stavbu Pražského okruhu, policie ale zatím neukončila vyšetřování. Mělo by se tak stát do konce června 2015, pak teprve prý policie předloží návrh na obžalobu. Bývalý ředitel ŘSD Brunclík ovšem obvinění odmítá s tím, že kupní smlouva na pozemky byla vázána na pravomocné územní rozhodnutí. V době, kdy bylo toto územní rozhodnutí vydáno, už ale zase neplatilo územní rozhodnutí na stavbu východní části okruhu, na který se mělo napojit Středisko správy a údržby plánované na těchto pozemcích. Dle Alfréda Brunclíka tak pochybili jeho nástupci, kteří neměli vůbec dopustit vydání územního rozhodnutí na stavbu střediska, protože středisko nebylo možno za daného stavu věci, který trvá dodnes, na okruh připojit. \n\nV kauze nevýhodných pronájmů billboardů vyšetřování pokračuje. Kauza předražených nájmů kanceláří byla uzavřena jako promlčená. Kauza předražených pozemků byla taktéž uzavřena jako promlčená. Nebylo ovšem řečeno, jestli byl pan Alfréd Brunclík vinen nebo nevinen. Další kauzy nevýhodných smluv jsou taktéž stále nedořešeny, kvůli procesním nedostatkům jsou vráceny zpět policii ČR.\n\nPřípad údajně zmanipulované zakázky na pronájem dvou odpočívadel u dálnice D47, ve kterém byl Alfréd Brunclík obviněn v dubnu 2013, byl v roce 2015 definitivně uzavřen Nejvyšším státním zastupitelstvím, které zprostilo bývalého ředitele ŘSD v tomto případu jakýchkoliv obvinění.  \n"}
{"id": "588773", "url": "https://cs.wikipedia.org/wiki?curid=588773", "title": "Výměna bez záruky", "text": "Výměna bez záruky\n\nVýměna bez záruky je 3. díl 20. řady amerického animovaného seriálu \"Simpsonovi\".\n\nPři nakupování Bart zlobí tak, že výherní los nezíská Homer, ale Lenny. Ten pořádá za zbytek peněz oslavu. Při ní se Bart vymění s klukem, co vypadá jako on, Simonem Gestrfieldem. Bart se dostává do milionářské rodiny, kde se ho snaží zničit Simonův nevlastní bratr a sestra. Když ho zavřou do kobky, tak volá o pomoc. Pomůže mu pan Burns a dá mu radu, aby nejezdil lyžovat. Simpsonovi však zjistí, že ten, kdo u nich bydlí, není Bart. Dopomůže tomu Lisa. Zjistí že pomyslný Bart nezlobí a není to on. Jedou ho zachránit a kluci se nakonec zpátky vymění.\n"}
{"id": "588778", "url": "https://cs.wikipedia.org/wiki?curid=588778", "title": "Prstencový dopřádací stroj", "text": "Prstencový dopřádací stroj\n\nPrstencový dopřádací stroj je v posledních asi 100 letech nejpoužívanější zařízení k výrobě staplových přízí. \n\nV roce 1828 podal Američan \"Thorp\" patent na dopřádací stroj, který se lišil od Arkwrightovy \"Water frame\" z roku 1779 (viz model na snímku) v principu jen tím, že k navíjení příze použil namísto křídla tuhý prstenec. V dalších letech byl vynález upravován a zdokonalován, např. v roce 1829 v patentu \"Addisona\" a \"Stevense\" na tzv. „ring groove spinner“ (po prstenci upevněném na pohyblivé lavici obíhal běžec). \nV roce 1833 byl vyroben první prstencový stroj (u firmy \"Mason\"), sériová výroba však začala v USA teprve ve 40.letech (firma \"Whitin\") a v 50. letech (firma \"Lowell\") a ještě později u anglické firmy \"Platt\". \n\nPrstencové stroje se přes některé nedostatky uplatnily zejména pro dopřádání bavlněných přízí. V roce 1913 byla celosvětově instalována už asi polovina ze 120 milionů vřeten na prstencových strojích (druhá polovina na tehdy ještě konkurujících selfaktorech) a v roce 2012 se s 300 miliony prstencových vřeten vyrábělo cca 2/3 staplových přízí. \n\n Na každé přádní jednotce se (shora) předkládá pramínek vláken průtahovému ústrojí se dvěma nebo třemi páry válečků (1). Vzájemný poměr obvodových rychlostí válečků určuje výši průtahu a tím i ztenčení vrstvy vláken. Pod průtahovým ústrojím je zařazeno rotující vřeteno (2), s pomocí kterého se pramínek vláken vybíhající z posledního páru válečků stáčí do tvaru spirály. Tato spirála, tedy hotová příze (3), prochází očkem vodiče příze (4), kruhovým omezovačem balonu (5) a běžcem (6), který obíhá po prstenci (7) a navíjí přízi na dutinku (modře zbarvenou trubičku) nasazenou na vřetenu, vytváří tzv. potáč (8).\nVýchozí rychlost průtahového ústrojí je 13 m/min, vřeteno se za stejnou dobu otočí 12 000krát.\nHotová bavlněná příze tedy obsahuje 12 000:13 = 923 zákrutů na metr. Za těchto podmínek je možné dosáhnout soudržnosti vláken v přízi, kterou lze překonat pouze tahem vyšším než 300 gramů, což je dostačující pro další zpracování příze i pro pevnost hotové tkaniny.\n\nPříze z dopřádacího stroje se před dalším zpracováním převíjí z potáčů na cívky o váze 2–4 kg za současné elektronické kontroly stejnoměrnosti a čistoty. To se provádí na soukacím stroji, který se někdy spojuje jako agregát s dopřádacím strojem. \nModerní stroje mohou teoreticky dosáhnout až 25 000 otáček vřeten za min., až 80 násobný průtah přástu, váhu potáče cca 60-150 g. \nKe standardnímu vybavení patří automatická výměna plných potáčů za prázdné dutinky. \n\n(Na dolejším snímku jsou na stroji z roku 1988 v dolní části ramena smekacího zařízení s připravenými prázdnými dutinkami.) \n\nPrstencové stroje se dají s patřičným provedením průtahového, navíjecího a zakrucovacího ústrojí použít pro spřádání téměř všech druhů staplových vláken. (k výjimkám patří např. skleněná vlákna). Ekonomicky výhodné je zejména vypřádání jemnějších přízí – nejjemnější bavlněná až 4 tex, vlněná do 10 tex. (Pro příze do jemnosti cca 25 tex je většinou vhodnější rotorové nebo frikční předení). \n\nPatří k nim zejména:\nKompaktní dopřádání: Urovnání a zhuštění vlákenné stužky před zakrucováním, kterým se dosahuje zvýšení pevnosti příze až o 10 %, snížení chlupatosti atd. \n\nSirospun: Průtahovému ústrojí se předkládají dva přásty, které se odděleně protahují a před navíjením na potáč se spojují. Vzniká tak hladká a dobře zaoblená skaná příze. \n\nZařízení na výrobu jádrové příze: K průtahovému ústrojí se přivádí (pevný nebo elastický) filament, kolem kterého se opřádají staplová vlákna. \nVýroba efektní příze:\nZařízení na měnitelné a přerušované otáčky částí průtahového ústrojí řízené přes počítač. \n\nPříze, Průtah, Přást, Nit, Přadeno, Přetrh příze, Kompaktní dopřádání\n"}
{"id": "588779", "url": "https://cs.wikipedia.org/wiki?curid=588779", "title": "Pierre Deligne", "text": "Pierre Deligne\n\nPierre Deligne (* 3. října 1944 Brusel, Belgie) je belgický matematik. \nJe známý zejména díky své práci okolo Weilových domněnek, které v roce 1973 úplně dokázal. Zabývá se ale i jinými oblastmi matematiky, pracuje zejména na algebraické geometrii a teorii čísel. Je nositelem více vědeckých ocenění, roku 1978 dostal Fieldsovu medaili, roku 2008 Wolfovu cenu za matematiku a v roce 2013 Abelovu cenu.\n"}
{"id": "588780", "url": "https://cs.wikipedia.org/wiki?curid=588780", "title": "Nir Banim", "text": "Nir Banim\n\nNir Banim ( נִיר בָּנִים, doslova „\"Louka synů\"“,v oficiálním přepisu do angličtiny Nir Banim) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 80 metrů v pobřežní nížině, v regionu Šefela. Východně od obce probíhá vádí Nachal Guvrin.\n\nObec se nachází 17 kilometrů od břehu Středozemního moře, cca 45 kilometrů jižně od centra Tel Avivu, cca 47 kilometrů jihozápadně od historického jádra Jeruzalému a 6 kilometrů jižně od města Kirjat Mal'achi. Nir Banim obývají Židé, přičemž osídlení v tomto regionu je etnicky převážně židovské.\n\nNir Banim je na dopravní síť napojen pomocí dálnice číslo 40.\n\nNir Banim byl založen v roce 1954. Zakladatelem byli mladí obyvatelé z okolních již etablovaných mošavů z hnutí Nachal. Podle jiného zdroje došlo ke vzniku osady až v červnu 1955, kdy byla prvotní skupina osadníků napojená na hnutí Nachal rozpuštěna a její členové si mezi sebe rozdělili jednotlivé polnosti.\n\nSprávní území obce dosahuje cca 4250 dunamů (4,25 kilometru čtverečního). Místní ekonomika je stále založena na zemědělství. Od roku 1993 funguje mošav již bez výraznějších prvků družstevního hospodaření. V obci stojí pomník obětem války, obchod, knihovna a zdravotní středisko.\n\nPodle údajů z roku 2014 tvořili naprostou většinu obyvatel v Nir Banim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 696 lidí. Během roku 2014 populace stoupla o 1,2 %.\n\n\n"}
{"id": "588782", "url": "https://cs.wikipedia.org/wiki?curid=588782", "title": "Hévíz (jezero)", "text": "Hévíz (jezero)\n\nHévíz ( [Hévízské jezero] nebo též [Hévízské lázeňské jezero]) je termální jezero ležící v Maďarsku na východním okraji města Hévízu.\n\nS rozlohou 4,4 ha (44.000 m²) je to největší termální jezero v Evropě. Hloubka jezera je 38 m. Obrys jezera je přibližně oválný.\n\nVoda v jezeře obsahuje kationty draslíku, sodíku, amoniaku, vápník a hořčík, anionty fluoru, chlóru, bromu, jódu, síry, hydrogenuhličitanový a síranoný aniont a organické sloučeniny. Díky přítomnosti radonu je mírně radioaktivní (asi 0,22-0,28 mCi/l). \nChemické složení vody je zkoumáno od 18. století. Podrobná chemická analýza proběhla poprvé v roce 1952, další v roce 1992:\n\nVe vodě žije mnoho bakterií, o nichž se předpokládá, že se podílejí na léčivých účincích vody. Mezi jinými jsou tu sinice a různé druhy aktinobakterií. Micromonospora heviziensis je endemit, vyskytující se pouze v tomto jezeře.\n\nZ vícebuněčných organismů jsou významně zastoupeny například zelené řasy.\n\nHladina jezera je pokryta všudypřítomnými lekníny.\n\nVoda do jezera vyvěrá v pramenné jeskyni, která se nachází na jeho dně. Zdroj je velmi vydatný, asi 30-40000 litrů za sekundu. Voda v jezeře se tak vymění každých 28 hodin.Prameny jsou v jeskyni dva - na její východní straně vyvěrá do jezera voda o teplotě 26 °C, na západní straně pramení voda o teplotě 41 °C.\n\nVoda v jezeře je v neustálém pohybu. Teplá voda ze spodní části jezera stoupá k hladině, zatímco ochlazená voda z povrchu klesá ke dnu. Kromě toho se i díky oválnému tvaru jezera celá vodní masa pomalu otáčí vpravo. Tento dvojí pohyb napomáhá k regulaci teploty vody v jezeře i k distribuci látek ve vodě rozpuštěných.\n\n Voda z jezera vytéká na jeho jižní straně kanálem Hévízi-csatorna, širokým 10-12 m, který po 13 km ústí do řeky Zaly. Termální voda, která jezero opouští, vytváří v kanále jedinečné životní podmínky, unikátní v celé Evropě.\n\nPrvní mapa jezera pochází z roku 1769, ale hloubku jezera neurčuje. V 60. letech 19. století byla hloubka odhadována na 43 m. První potápěčské průzkumy jezera proběhly v roce 1908, bylo však dosaženo hloubky pouze 22 m. Hloubka jezera byla poprvé změřena v roce 1953.\n\nLázeňství se zde provozuje od roku 1795. Tehdy byly postaveny první lázeňské budovy u jezera a zřízeno přírodní koupaliště. Lázeňská budova v podobě blízké dnešní byla postavena v roce 1911, rekonstruována byla v roce 1970. 3. března 1986 však její centrální část vyhořela. Obnova byla dokončena roku 1989. Poslední významná rekonstrukce a modernizace lázní se uskutečnila v letech 2000–2002.Voda z jezera má příznivé účinky proti revmatismu a dalším chorobách pohybového aparátu. Používá se i jako pitná kúra, neboť potlačuje žaludeční potíže. K léčebným účelům se používá také bahno ze dna jezera.\nTeplota vody v jezeře dosahuje v létě 33-35 °C a v zimě 24-26 °C, což umožňuje celoroční provoz lázní.\n"}
{"id": "588784", "url": "https://cs.wikipedia.org/wiki?curid=588784", "title": "Kırşehir", "text": "Kırşehir\n\nKırşehir je turecké město, spravní středisko stejnojmenné provincie ve střední Anatolii. V roce 2009 žilo ve městě 105 826 obyvatel.\n\nHistorie města spadá až do období Chetitů, kdy bylo nazýváno \"Ahiyuva\". Poté co bylo přestavěno za vlády byzantského císaře Justiniána, začalo být na jeho počest označováno jako Justinianopolis. Tento název se zachoval až do roku 1071, kdy se město dostalo pod tureckou nadvládu. Od té doby je nazýváno svým současným jménem, které v překladu do češtiny znamená \"stepní město\".\n"}
{"id": "588787", "url": "https://cs.wikipedia.org/wiki?curid=588787", "title": "Chacor (kibuc)", "text": "Chacor (kibuc)\n\nChacor též Chacor Ašdod ( חָצוֹר, v oficiálním přepisu do angličtiny Hazor Ashdod, přepisováno též Hatzor) je vesnice typu kibuc v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 44 metrů v pobřežní nížině, v regionu Šefela.\n\nObec se nachází 9 kilometrů od břehu Středozemního moře, cca 34 kilometrů jižně od centra Tel Avivu, cca 48 kilometrů západně od historického jádra Jeruzalému a 7 kilometrů východně od města Ašdod. Jihovýchodně od vesnice se rozkládá letecká základna Chacor. Chacor obývají Židé, přičemž osídlení v tomto regionu je etnicky převážně židovské.\n\nChacor je na dopravní síť napojen pomocí místní komunikace zaústěné do sousedního města Gan Javne.\n\nChacor byl založen v roce 1937. Tehdy se utvořila zakladatelská osadnická skupina napojená na mládežnické sionistické hnutí ha-Šomer ha-ca'ir, která ovšem provizorně pobývala poblíž města Rišon le-Cijon a kvůli restrikcím na židovské kolonizační aktivity v závěru 30. let 20. století v tehdejší mandátní Palestině nemohla zřidit samostatnou osadu. Až roku 1943 se členové skupiny přemístili do nové osady Gvulot zbudované v poušti Negev. Roku 1946 pak zamířili do nynější lokality.\n\nVesnice se původně nazývala Kibuc Erecjisra'eli Gimel (קיבוץ ארצישראלי ג). Nynější jméno se odvozuje od starověkého židovského sídla \"Chasór\", které je v tomto regionu zmiňované v biblické Knize Jozue 19,36 Oficiálně bývá nazýváno Chacor Ašdod (pro odlišení od stejnojmenného města v severním Izraeli, které bývá označováno jako Chacor ha-Glilit).\n\nV průběhu existence kibucu rozšířili jeho řady členové dalších organizací hnutí ha-Šomer ha-ca'ir z USA, Kanady, Bulharska a Francie. Během války za nezávislost v roce 1948 tvořil kibuc frontovou linii mezi pozicemi izraelské armády a egyptských jednotek. Po válce byla oblast ovládnuta Izraelem a zároveň došlo k vysídlení většiny arabské populace, včetně arabské vesnice Jasur, jež se nacházela cca 2 kilometry východně odtud.\n\nV roce 1956 byly poblíž kibucu objeveny zbytky stavebních památek z byzantského období (kostel z 5. století). Místní ekonomika je založena na zemědělství a průmyslu.\n\nPodle údajů z roku 2014 tvořili naprostou většinu obyvatel v Chacor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 531 lidí. Během roku 2014 populace stoupla o 3,9 %.\n\n\n"}
{"id": "588788", "url": "https://cs.wikipedia.org/wiki?curid=588788", "title": "Speciální čarodějnický díl XIX", "text": "Speciální čarodějnický díl XIX\n\nSpeciální čarodějnický díl (neoficiálně Speciální čarodějnický díl XIX) (anglicky \"Treehouse of Horror XIX\") je 4. díl 20. řady amerického animovaného seriálu Simpsonovi. Premiéru v USA měl 2. listopadu 2008. Scénář napsal Matt Warburton.\n\nJsou prezidentské volby 2008. Homer se nevejde do volební budky, tak ho pošlou do jiné. Tam chce dát hlas Obamovi, ale přístroj, který je v místnosti, započítá všechny hlasy McCainovi. Poté přístroj Homera vcucne a zabije a následně vyhodí jeho mrtvé tělo ven. Jasper k němu přistoupí a nalepí mu na čelo nálepku \"Volil jsem\". Poté se objeví nápis Speciální čarodějnický díl XIX.\nJsou Vánoce a Bart musí koupit dárek Líze. Zajde do obchodu a tam koupí autíčko pro panenku. Bartův dárek se Lise líbí. Přes noc se věci přemění v roboty. Ráno má Homer podezření, ale toastovač ho přesvědčí, že se mýlí. Když chce odjet do práce, jeho auto se promění v robota. Stejně tak i Nedovo. Začnou spolu bojovat. Dvě cizí rasy robotů proti sobě vedou válku. Z bankomatu se vytvoří robot, který vystřeluje peníze. Po tom všem se dva roboti sejdou na náměstí, aby dokončili boj. Marge je přemluví, aby spolu nebojovali. Roboti se spojí nakonec proti lidstvu samotnému.\n\nHomer a Marge dávají Maggie do jeslí. Ona je ale smutná, nikoho tam ani nezná. Homer jí ukáže obrázek Šáši Krustyho. Skutečný klaun ale zrovna nechává malby zničit, porušují jeho práva. Maggie z toho pláče. Homer je naštvaný a hodí Krustyho do kolotoče. Krusty z něho vyletí až do řezačky a zemře. K Homerovi přijde za pár dní představitel reklamní agentury, která mu nabídne práci. Jeho nová práce zahrnuje vraždit celebrity, aby je mohli použít do reklam bez placení. Zabije George Clooneyho, Neila Armstronga a mnoho dalších. Všichni zavraždění se v nebi rozzlobí a rozhodnou se Homera zabít. Vydají se tedy na zem a Homera skutečně zabijí. V nebi je ale dřív než oni, zamkne bránu a oni se nedostanou zpátky.\n\nBart namluví Milhousovi, že existuje \"Velký dýňák\", který o Halloweenu může ožít, pokud v něj někdo opravdu věří. Zatímco všichni jdou slavit, Milhouse čeká na poli na Dýňáka. Líza se rozhodne zůstat s Milhousem. Dýňák ale nepřichází, Líza se naštve a jde se bavit za ostatními. Milhouse se rozbrečí nad dýní a z dýně se stane Velký dýňák. Zrodil se z jeho čisté dětské víry. Milhouse mu nabídne dýňový chléb, to Dýňáka rozlítí a začne se mstít. Vtrhne na oslavu ve škole, kde mimochodem jsou i Kang a Kodos. Líza namluví Milhousouvi, že existuje i Krocan Tom, který je může zachránit. On uvěří a Tom přijde a zachrání je. Jenže krocani se také jedí…\n"}
{"id": "588789", "url": "https://cs.wikipedia.org/wiki?curid=588789", "title": "Philip Taylor Kramer", "text": "Philip Taylor Kramer\n\nPhilip Taylor Kramer (12. července 1952 - asi 12. února 1995) byl basový kytarista skupiny Iron Butterfly během sedmdesátých let. Zároveň byl leteckým a počítačovým inženýrem.\n\nDne 12. února 1995 záhadně zmizel.\n\nV roce 1974 se Kamer stal kytaristou skupiny Iron Butterfly. Ve skupině se podílel na dvou albech, \"Scorching Beauty\" a \"Sun and Steel\" (1975), neměl však moc velký úspěch a roku 1977 ze skupiny odešel.\n\nV letech 1977 – 1980 působil Kamer ve skupině Gold, kterou shodou okolností vedl bývalý bubeník Iron Butterfly Ron Bushy. Ani tam se však necítil Kramer dobře a nakonec hudbu opustil. Začal pracovat jako inženýr. Podílel se např. na výrobě systému raket LGM-118.\n\nV roce 1990 vyvinul Kramer s Randy Jacksonem (bratrem Michaela Jacksona) techniku komprese dat pro CD-ROM. V roce 1994 však jeho společnost zbankrotovala. V té době se zasloužil o vznik fraktální komprese či systému rozpoznávání obličeje.\n\nDne 12. února 1995 odjel Kamer na mezinárodní letiště do Los Angeles zavolat svému příteli. Kromě něj zavolal i na policii. Řekl: \"\"Chystám se zabít. Chci aby všichni věděli, že O. J. Simpson je nevinný. Udělali to oni.\"\" \n\nPoté z letiště odešel a už nikdy nebyl spatřen. Bylo po něm vyhlášeno mezinárodní pátrání, mnoho novinových zpráv, a jeho zmizení se dostalo i do talk show či pořadů o nevyřešených záhadách. \n\nDne 29. května 1999 byl blízko Malibu nalezen Kramerův Ford Aerostar a v něm tělo v pokročilém stadiu rozkladu. Rozbory DNA potvrdily, že se jedná o Kramerovo tělo. Úřady uznaly jeho smrt jako pravděpodobnou sebevraždu a datum jeho smrti bylo určeno na 12. únor 1995, kdy byl naposledy slyšen.\n"}
{"id": "588795", "url": "https://cs.wikipedia.org/wiki?curid=588795", "title": "Kanot", "text": "Kanot\n\nKanot ( כַּנּוֹת, v oficiálním přepisu do angličtiny Kannot) je vzdělávací komplex a obec v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 70 metrů v pobřežní nížině, v regionu Šefela.\n\nObec se nachází 10 kilometrů od břehu Středozemního moře, cca 30 kilometrů jižně od centra Tel Avivu, cca 45 kilometrů západně od historického jádra Jeruzalému a 9 kilometrů východně od města Ašdod. Kanot obývají Židé, přičemž osídlení v tomto regionu je etnicky převážně židovské.\n\nKanot je na dopravní síť napojen pomocí dálnice číslo 41.\n\nKanot byl založen v roce 1952. Vznikl jako mládežnická vesnice a školský komplex určený pro zemědělské vzdělávání. Má status samostatné administrativní obce. Rozkládá se na ploše 1200 dunamů (1,2 kilometru čtverečního). Obývá ji zhruba 200 studentů žijících v zdejším internátu, dalších 50-100 žáků a 30 členů personálu školy. V současnosti se komplex specializuje na tři vzdělávací programy: zemědělská škola (chov koní), sportovní škola (ve spolupráci s fotbalovým klubem Maccabi Tel Aviv FC), policejní škola. Součástí obce jsou i zemědělské pozemky.\n\nPodle údajů z roku 2014 tvořili naprostou většinu obyvatel v Kanot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 351 lidí. Během roku 2014 populace stoupla o 31,5 %.\n\n\n"}
{"id": "588798", "url": "https://cs.wikipedia.org/wiki?curid=588798", "title": "André-Pierre Gignac", "text": "André-Pierre Gignac\n\nAndré-Pierre Gignac [andré pijér žiňak] (* 5. prosince 1985 v Martigues, Francie) je francouzský fotbalový útočník a reprezentant, který v současnosti hraje za mexický klub Tigres UANL. Účastník MS 2010 v Jihoafrické republice a EURA 2016 ve Francii.\n\n"}
{"id": "588800", "url": "https://cs.wikipedia.org/wiki?curid=588800", "title": "Achva Academic College", "text": "Achva Academic College\n\nAchva Academic College (: מכללת אחווה, \"Maklelet Achva\", v přepisu do angličtiny: Ahva Academic College) je vzdělávací komplex v Izraeli, v Jižním distriktu, v Oblastní radě Be'er Tuvja. Leží v nadmořské výšce cca 60 metrů v pobřežní nížině, v regionu Šefela.\n\nNachází se 14 kilometrů od břehu Středozemního moře, cca 37 kilometrů jižně od centra Tel Avivu, cca 44 kilometrů jihozápadně od historického jádra Jeruzalému a 2 kilometry severovýchodně od města Kirjat Mal'achi. Osídlení v tomto regionu je etnicky převážně židovské. Vysoká škola Achva je na dopravní síť napojena pomocí dálnice číslo 3, která tu probíhá zároveň pod označením dálnice číslo 40.\n\nAchva Academic College byla založena v roce 1971 jako projekt iniciovaný Oblastní radou Be'er Tuvja. Zároveň došlo o několik let později v její blízkosti ke zřízení obce Achva určené mimo jiné pro ubytování personálu této školy. Spolupracuje s Ben Gurionovou univerzitou v Negevu.\n\n\n"}
{"id": "588802", "url": "https://cs.wikipedia.org/wiki?curid=588802", "title": "Reaktivní pancéřování", "text": "Reaktivní pancéřování\n\nReaktivní pancéřování (RP) je speciální doplňkové pancéřování hlavně u tanků z výbušných nebo nevýbušných bloků. Další názvy jsou \"dynamická ochrana\", \"dynamické pancéřování\" nebo se označuje zkratkou ERA (Explosive reactive armour) \n\nReaktivní pancéřování jsou různá, jejich společným znakem je princip akce/reakce, kde blok RP při nárazu penetrantu vytvoří protisílu, která ho zneškodní. Blok RP je přitom ztracen.\n\nKaždý blok výbušné dynamické ochrany se skládá z kovové schránky, ve které je mezi dva kovové pláty vložená vrstva výbušniny a je umístěná ve stejně malé vzdálenosti od vlastního pancíře tanku. Tento typ funguje na principu oddálení kumulativní střely, respektive její funkční části, což je paprsek vytvořený při explozi z kovu uvnitř kumulativní hlavice, obvykle mědi, který následně probije pancíř. \n\nPři nárazu do tohoto typu ochrany dojde k explozi výbušniny uložené mezi kovovými pláty čímž oddálíme útočící střelu a narušíme homogenitu průbojného paprsku. Ten pak nedokáže probít celý pancíř. Zasažený blok ochrany je při tom ztracen. Samotné bloky této ochrany se dají snadno vyměnit a mají různou konstrukci, není výjimkou, že mají funkční vrstvu zdvojenou, či ztrojenou. \n\nDalší typ reaktivního pancéřování využívá při své funkci velmi rychlého pohybu, obvykle kovového plátu do strany, čímž se s probíjejícím projektilem či paprskem setkává stále nová část pancéře. Přídavná pancéřová ochranná deska je uvedena do pohybu rovněž trhavinou a je schopna buď spotřebovat větší část energie paprsku, nebo tlakem ze strany mechanicky poškodí, či vychýlí homogenní projektil. \n\nNevýhodou, zejména druhého z uvedených typů, je velké riziko pro pěchotu, která tanky často doprovázela. \n\nDnešní moderní protitankové střely/rakety mají často dvě kumulativní hlavice v tandemu, například některé verze střely Hellfire. První z hlavic se spotřebuje na likvidaci reaktivního pancéřování a druhá pak probije pancíř. \n"}
{"id": "588806", "url": "https://cs.wikipedia.org/wiki?curid=588806", "title": "Foursquare", "text": "Foursquare\n\nFoursquare je geolokační služba s prvky sociální sítě, tzv. LBS (Location-based services). Podstatou Foursquare je možnost podělit se s dalšími uživateli o svoje aktivity a místa, kde jsme byli.\n\nTuto hru vymyslel Dennis Crowley koncem roku 2008. Program vytvořil společně s kolegou Navinem Selvaduraiem pro populární iPhone. Pojmenování Foursquare vzniklo z názvu jednoduché míčové hry, která je v Americe oblíbená. V březnu 2009 spolu založili firmu a službu spustili v několika amerických městech. V červnu téhož roku obdrželi investici 1,25 milionu dolarů. V listopadu 2009 se již Foursquare hrála ve 100 městech po celém světě, dokonce i v Praze. Od ledna 2010 je možné se připojovat kdekoliv na světě. Začátkem roku 2010 měla služba cca 200 tisíc uživatelů.\n\n\nSpolečenská aktivita Foursquare tedy slouží k budování širšího okruhu přátel, kteří například navštěvují Vaši oblíbenou restauraci, kavárnu, park, obchod, ….\n\nZa každý \"check-in\" získáte určitý počet bodů. Body jsou potřebné k odemknutí různých \"Badges\" - \"odznáčků\", které můžete získat nejen za body, ale i za svou aktivitu (např. \"Mall Rat\" (doslova: nákupní krysa – člověk trávící mnoho času v obchodech) za několik \"check-inů\" v super/hyper/marketech).\n\nPokud navštěvujete dané místo nejčastěji ze všech uživatelů Foursquare, kteří dali \"check-in\", můžete se stát i virtuálním starostou daného místa.\n\nUživatelé také sdílejí fotografie z míst na Foursquare, tyto fotografie jsou následně uloženy na hlavní stránku daného místa. Mohou k danému místu přidat svůj osobní názor (cena, kvalita služeb, prostředí, …).\n\nV této sociální síti se však nedá podvádět, jak některé možná i napadlo. \"Check-in\" může uživatel provést pouze v případě, že se nachází maximálně 1 km od daného místa (a to ještě nemá za plný počet bodů). Uživatel se také nemůže \"checknout\" vícekrát na jednom samém místě v tu stejnou dobu, kdy je ještě pořád přihlášen na tomto místě.\n\nV České republice oblíbenost této sociální sítě stále roste (možná kvůli současné rozšířenosti smartphonů). Není znám přesný počet uživatelů, ale už i obchodníci v Česku si zakládají Foursquare účty, kam dávají uživatelům různé slevy \"(jako jsou například: nápoj k menu zdarma, flash disk pro prvních 20 zákazníků s check-in, …)\".\n\n"}
{"id": "588807", "url": "https://cs.wikipedia.org/wiki?curid=588807", "title": "Zoltán Gera", "text": "Zoltán Gera\n\nZoltán Gera (* 22. dubna 1979, Pécs, Maďarsko) je maďarský fotbalový záložník a reprezentant, hájící barvy klubu Ferencváros.\nMimo Maďarsko působil na klubové úrovni v Anglii.\n\nGera začal kariéru v maďarském Pécsi Macsek, kde odehrál tři roky. 1. července 2000 se stal hráčem Ferencvárose, kde se mu velmi dařilo ve 115 zápasech vstřelil 32 gólů. Díky přesvědčivým výkonům se dostal i do maďarské reprezentace. Dne 30. července 2004 Gera přestoupil do prvoligového West Bromwich Albion FC za 1,5 milionu liber. Během jeho působení ve West Brom se stal třikrát maďarským hráčem roku. 9. června 2008 Gera nepodepsal novou smlouvu a jako volný hráč přestoupil do Fulhamu, kde podepsal tříletý kontrakt. Ve Fulhamu ho trenér Roy Hodgson stavěl i do útoku, což se mu vyplatilo. V sezoně 2009/10 dokázal v evropské lize doma vstřelit dva góly Juventusu Turín a výrazně přispěl k postupu. Další důležitý gól zaznamenal i v semifinále proti Hamburger SV, kdy skóre vylepšil na 2-1 a Fulham postoupil do finále, kde však prohrál. I tak přispěl maďarskému fotbalu, protože po 25 letech se dostal maďarský fotbalista do finále nějakého evropského poháru. Gera tento ročník vstřelil v Evropské lize 6 gólů a společně s Bobby Zamorou se stal nejlepším střelcem týmu v soutěži. Na konci sezony se stal také hráčem sezony ve Fulhamu. V přátelských zápasech na další sezonu také zářil, trefil se dvakrát proti Halmstadu a proti Werderu Brémy vstřelil dokonce hattrick a přispěl k vysoké výhře 5-1.\n\nGera se stal v maďarské reprezentaci kapitánem. Svůj debut si odbyl 13. února 2002 na turnaji Cyprus International Tournament proti Švýcarsku (porážka 1:2).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Gera vstřelil na šampionátu jeden gól (v základní skupině proti Portugalsku).\n\nGera se oženil 19. června 2004 a od 15. května 2008 je otcem dcery Hanny-Shahil. Po jejím narození dostal volno od kouče národního týmu Pétera Warhídiho a chyběl v přátelském utkání proti Slovinsku.\n\nV roce 2005 Gera vystupoval v televizivní reklamě na Pepsi pro světový šampionát v roce 2006 po boku Thierry Henryho, Davida Beckhama, Roberta Carlose, Ronaldinha a Raúla.\n\nGera je členem církve víry a byl vystupoval v billboardové reklamy propagují organizaci. On často bránil církev ze svých kritiků a podporoval ji několikrát v médiích.\n\n Ferencvárosi TC\n\n\n\n\n"}
{"id": "588809", "url": "https://cs.wikipedia.org/wiki?curid=588809", "title": "TJ Třebíč", "text": "TJ Třebíč\n\nTJ Třebíč (celým názvem: Tělovýchovná jednota Třebíč) je český basketbalový klub, který sídlí v Třebíči v Kraji Vysočina. Založen byl v roce 1944. Od sezóny 2013/14 působí ve čtvrté české nejvyšší basketbalové soutěži, známé pod názvem Jihomoravský oblastní přebor I. třídy. Klubové barvy jsou červená a bílá.\n\nSvé domácí zápasy odehrává ve sportovní hale Leopolda Pokorného s kapacitou 420 diváků.\n\nHistorie třebíčského basketbalu začala již v roce 1944, kdy se začalo hrát na hřištích v okolí sokolského stadionu nad Libušiným údolím. Mezi prvními trenéry byli Jiří Komenda a Vladimír Klusáček, v roce 1955 se tréninky přesunuly do nově zbudované tělocvičny tehdejší jedenáctiletky. V sezóně 1955/56 starší dorostenci TJ Třebíč dosáhli na titul Mistr Československa a vyhráli přebor ROH v Praze a přebor škol ČSR v Pardubicích. V tuto dobu mezi hráče patřili Konvička, Řehořka, Prokop, Uher, Špak, Chromý, Hájek, Doležel, Kremláček, Pálka, Konečný, Toufar a Toman, byli vedeni trenérem Komendou. Tým starších dorostenech vedl trenér Klusáček, tým dorostenek se také účastnil přeboru ČSR.\n\nTým mužů se účastnil krajského přeboru, kdy v roce 1958 zvítězili v soutěži krajského přeboru a postoupili do divize, následně po několika letech však opět klesli do soutěží krajského přeboru. V Třebíči pak působil František Konvička, který byl později (v roce 2012) zařazen do Síně slávy ČBF. Působil v Třebíči mezi lety 1952 a 1957, kdy přestoupil do Zbrojovky Brno, tam působil do ukončení kariéry v roce 1973 (mezi tím i dva roky v Belgii). Následně působil jako trenér.\n\nVe Zbrojovce Brno působili i další třebíčští hráči, např. Milan Jančář. V roce 1977 byla dokončena hala Leopolda Pokorného, kdy tam začali hrát svá domácí utkání právě třebíčští basketbalisté, také tam trénovali. Postupně byla ukončena činnost ženského basketbalu. V roce 1992 postoupil mužský tým do národní ligy basketbalu. Mezi tehdejší hráče patřili Mrázik, Smažil, Veselý, Šalomoun, Špaček, Klusáček, Svoboda, Doležal, Janík, Palas, Prodělal, Němec a Koudelka. Do sezóny 2012/13 působili basketbalisté Třebíče v II. lize, následně v krajském přeboru Jižní Moravy.\n\nZdroj: \n\n\n"}
{"id": "588812", "url": "https://cs.wikipedia.org/wiki?curid=588812", "title": "Kırşehir (provincie)", "text": "Kırşehir (provincie)\n\nProvincie Kırşehir je území v Turecku ležící ve střední Anatolii. Hlavním městem je Kırşehir. Rozkládá se na ploše 6 570 km a v roce 2009 zde žilo 223 102 obyvatel. Provincie se nachází v oblasti častých zemětřesení.\n\nProvincie Kırşehir se administrativně člení na 7 distriktů:\n"}
{"id": "588813", "url": "https://cs.wikipedia.org/wiki?curid=588813", "title": "Cumulus mediocris", "text": "Cumulus mediocris\n\nCumulus mediocris je středně rozvinutý mrak typu Cumulus, který obvykle bývá stejně rozsáhlý horizontálně i vertikálně (délka stran bývá několik set metrů).\nTento typ oblaků vzniká nejčastěji brzy dopoledne a pozdě odpoledne. Téměř nikdy z něj neprší. A jeho hustota se obvykle pohybuje okolo 1 g/m³.\n\n"}
{"id": "588814", "url": "https://cs.wikipedia.org/wiki?curid=588814", "title": "Jan Veselý (basketbalista)", "text": "Jan Veselý (basketbalista)\n\nJan Veselý (* 24. dubna 1990, Ostrava, Československo) je český profesionální basketbalista. Je 213 cm vysoký a váží 110 kg. Nastupuje na pozici PF v týmu Fenerbahce Ulker Istanbul. Jeho specialitou jsou tvrdé závěsy na koš.\n\nHrát basketbal začal v mládežnických klubech Příbor a BK Snakes Ostrava. V roce 2007 přestoupil do slovinského klubu Geoplin Slovan. V roce 2008 byl vyměněn do srbského Partizanu Bělehrad. Zde se stal oporou týmu a oblíbencem srbských fanoušků. Veselý se v roce 2010 stal nejlepším mladým hráčem do 22 let v celé Evropě. V roce 2011 byl draftován do NBA jako celkově šestý týmem Washington Wizards. 20. února 2014 byl vyměněn do týmu Denver Nuggets, který jej získal výměnou za zkušeného rozehrávače Andrého Millera. V létě 2014 opustil NBA a od sezóny 2014-2015 nastupuje za tým Fenerbahce Ulker Istanbul.\n\nV sezóně 2011–2012 hrál v 57 zápasech, jeho statistiky činily v průměru 4,68 bodu a 4,37 doskoku na utkání.\n\nV sezóně 2012–2013 nastoupil do 51 zápasů, jeho statistiky činily v průměru 2,47 bodu a 2,39 doskoku na utkání.\n\nV sezóně 2013–2014 hrál v 33 z 54 možných zápasů Washingtonu, jeho statistiky činily v průměru 3,15 bodu a 3,42 doskoku na utkání.\n\n"}
{"id": "588817", "url": "https://cs.wikipedia.org/wiki?curid=588817", "title": "Luís Fabiano", "text": "Luís Fabiano\n\nLuís Fabiano Clemente známý jako Luís Fabiano (* 8. listopad 1980, Campinas) je brazilský fotbalista, který v současné době hraje za São Paulo.\n\n\n\n\n\n\n"}
{"id": "588818", "url": "https://cs.wikipedia.org/wiki?curid=588818", "title": "Tomáš Satoranský", "text": "Tomáš Satoranský\n\nTomáš Satoranský (* 30. října 1991, Praha, Československo) je český basketbalista hrající za tým Chicago Bulls v americké NBA. Měří 201 cm, váží 95 kg. Hraje na postu rozehrávače, je dvojnásobným vítězem Mattoni NBL All-Star Game ve smečování. Jeho silnými stránkami jsou přehled ve hře vyjádřený kvalitními přihrávkami, solidní střelba z různých pozic a schopnost získat míč. \n\nV roce 2012 byl jako celkově 32. draftován týmem Washington Wizards a stal se tak 4. Čechem v NBA v historii po Jiřím Zídkovi, Jiřím Welschovi a Janu Veselém.\n\nVe své první sezóně v NBA (2016/17) za Washington Wizards odehrál průměrně za zápas 12,6 minut a nasbíral v průměru 2,7 bodů, 1,5 doskoku a 1,6 finálních přihrávek (asistencí). Ve druhé (2017/2018) to bylo 22,5 minut, 7,2 bodu, 3,2 doskoku a 3,9 asistencí. V sezóně 2018/2019 si vylepšil statistiky ve většině ukazatelů. Odehrál celkem 80 zápasů s průměrem 27,1 minuty na zápas. Dosáhl při tom průměr 8,9 bodu, 3,5 doskoku a 5 asistencí na zápas. Úspěšnost trestných hodů (FT%) v první sezóně činila 69,7 %, v sezóně 2018/19 to bylo již 81,9 %.\n\n7. listopadu 2019 zaznamenal osobní rekord 27 bodů, kterými přispěl k vítězství 113–93 nad Atlanta Hawsk a stal se nejlepším střelcem zápasu. Při vítězném zápasu 3. ledna 2019 proti Atlantě zaznamenal double-double, 14 bodů a 11 doskoků.\n\nV utkání proti Milwaukee Bucks hraném 11. ledna 2019, který skončil vítězstvím 113–106, zaznamenal historicky první český triple-double za 18 bodů, 12 doskoků a 10 asistencí.\n\nV září roku 2019 dovedl český národní tým k historickému šestému místu na FIBA World Cup. Na tomto turnaji průměrné odehrál 33.2 minut a nasbíral v průměru 15.5 bodů, 5.6 doskoků a 8.5 asistencí. Fanoušky byl zvolen nejužitečnějším hráčem turnaje (MVP).\n\n"}
{"id": "588824", "url": "https://cs.wikipedia.org/wiki?curid=588824", "title": "Shaklee Terraces", "text": "Shaklee Terraces\n\nShaklee Terraces je mrakodrap v kalifornském městě San Francisco. Má 38 pater a výšku 164 metrů, je tak 14. nejvyšší mrakodrap ve městě. Byl dokončen v roce 1979 a za designem budovy stojí firma Skidmore, Owings and Merrill.\n\n"}
{"id": "588825", "url": "https://cs.wikipedia.org/wiki?curid=588825", "title": "Ngô Bảo Châu", "text": "Ngô Bảo Châu\n\nNgo Bao Chau (* 28. června 1972) je vietnamský matematik (nyní má francouzskou národnost). Narodil se ve Vietnamu. Absolvoval univerzitu v Hanoji, Vietnam. Studoval ve Francii a v současnosti pracuje v institutu pro rozšířené vzdělání v Princetonu v New Jersey. Ngo Bao Chauovi byla v roce 2010 udělena Fieldsova medaile, na setkání v indickém Hajdarábádu.\n"}
{"id": "588828", "url": "https://cs.wikipedia.org/wiki?curid=588828", "title": "Citicorp Center (San Francisco)", "text": "Citicorp Center (San Francisco)\n\nCiticorp Center (známý také jako \"One Sansome Street\") je mrakodrap v kalifornském městě San Francisco. Má 39 pater a výšku 168 metrů, je tak 13. nejvyšší mrakodrap ve městě. Byl dokončen v roce 1984 a za designem budovy stojí architekt William F. Pereira.\n\n"}
{"id": "588834", "url": "https://cs.wikipedia.org/wiki?curid=588834", "title": "Adalbert Štýrský", "text": "Adalbert Štýrský\n\nAdalbert Štýrský (něm. \"Adalbero der Raue\"; † 28. listopadu 1080/1082 Ennstal) byl štýrský markrabě a hrabě z Ennstalu z rodu hrabat z Traungau.\n\nNarodil se jako starší syn markraběte Otakara I. a jeho choti Wilbirgy, dcery Adalberta z Eppensteinu, pána Korutan a Verony. Štýrskou marku zdědil po otcově skonu roku 1075 a stejně jako otec ve sporu o investituru zůstal na straně císaře Jindřicha IV. i proti svému mladšímu bratrovi Otakarovi. Nakonec se po neúspěšném bojovém střetnutí s Otakarem vzdal markrabství a byl v listopadu blíže neznámého roku v Ennstalu zavražděn vlastními vazaly.\n\n"}
{"id": "588836", "url": "https://cs.wikipedia.org/wiki?curid=588836", "title": "Jozef Chovančík", "text": "Jozef Chovančík\n\nJozef Chovančík (25. ledna 1956 - 26. listopadu 2005) byl československý, později slovenský motocyklový závodník. Desetkrát startoval na Šestidenní, přičemž dvakrát (1978, 1982) byl členem vítězného týmu v soutěži o Světovou trofej. V roce 1980 a 1987 vyhrál mistrovství Evropy v enduru.\n\n"}
{"id": "588838", "url": "https://cs.wikipedia.org/wiki?curid=588838", "title": "Mercedes-Benz 540K", "text": "Mercedes-Benz 540K\n\nMercedes-Benz 540K (typ W24) byl exkluzivní německý automobil vyráběný společností Mercedes-Benz v letech 1936–1939, a to pouze na zakázku. Byl hlavním soupeřem italského vozu Bugatti Typo 57SC.\n\nVůz byl uveden na Pařížském autosalonu v roce 1936 jako nástupce Mercedesu 500K. Měl moderní podvozek s nezávislým zavěšením všech kol pro co nejhladší jízdu a dostatečný výkon pro uspokojení i těch nejnáročnějších zákazníků. Písmeno K v názvu znamenalo kompresor, který zvyšoval výkon technicky dokonalého řadového osmiválce. Celkem bylo vyrobeno necelých 400 vozů, jež měly ovšem značně rozdílné karoserie. Oblíbené byly dvoudveřové sportovní roadstery, kabriolety, tourery či dvou- a čtyřdveřová kupé s normální i stahovací střechou. Samozřejmě také limuzíny. Snad nejslavnějším z těchto vozů je „Spezial Roadster“, který navrhl Hermann Ahrens a vyrobila jej, tak jako téměř všechny karoserie pro řadu 540K, karosárna Karrosserie Sindelfingen, jež patřila společnosti Mercedes-Benz.\n"}
{"id": "588840", "url": "https://cs.wikipedia.org/wiki?curid=588840", "title": "Zonguldak", "text": "Zonguldak\n"}
{"id": "588842", "url": "https://cs.wikipedia.org/wiki?curid=588842", "title": "Spor o dědické právo", "text": "Spor o dědické právo\n\nJako spor o dědické právo se označuje situace, kdy o sobě někdo před skončením dědického řízení tvrdí, že je dědicem zůstavitele, a popírá dědické právo jiného dědice, který dědictví neodmítl.\n\nZpůsob řešení sporu o dědické právo závisí na tom, zda jde o spor právní, nebo skutkový.\n\nO právní spor jde v případě, že skutková tvrzení obou potenciálních dědiců jsou totožná, liší se však jejich právní posouzení situace. V takovém případě soud (soudní komisař) vyšetří podmínky dědického práva obou potenciálních dědiců a dále jedná jen s tím, u koho má za to, že je dědicem. Není-li ten, s nímž podle názoru soudu (soudního komisaře) nadále nemá být jednáno jako s dědicem, s tímto názorem srozuměn, je nutné o této otázce rozhodnout usnesením, proti němuž je přípustné odvolání.\n\nO skutkový spor jde v případě, že rozhodnutí o dědickém právu závisí na zjištění sporných skutečností. V takovém případě odkáže soud (soudní komisař) po marném pokusu o odstranění sporu dohodou účastníků toho z potenciálních dědiců, jehož dědické řízení se jeví jako méně pravděpodobné, aby své dědické právo uplatnil žalobou u soudu ve sporném řízení. Současně určí k podání žaloby lhůtu (zpravidla dvouměsíční - § 170 ZŘS). Není-li žaloba ve lhůtě podána, pokračuje soud (soudní komisař) v dědickém řízení bez zřetele na tohoto potenciálního dědice. Je-li žaloba ve lhůtě podána, soud (soudní komisař) dědické řízení přeruší do doby pravomocného skončení soudního řízení o žalobě.\n\nOd sporu o dědické právo je nutné odlišovat spor o aktiva a pasiva dědictví, kdy některý z dědiců tvrdí, že určité právo nebo dluh náleží do pozůstalosti, a jiný to popírá. Takový spor soud (soudní komisař) v dědickém řízení neřeší, nýbrž se omezí jen na zjištění spornosti příslušného aktiva či pasiva a do soupisu aktiv a pasiv takové právo či dluh nezahrne. To však nebrání tomu, aby se některý z dědiců domáhal svého práva žalobou u soudu mimo dědické řízení.\n"}
{"id": "588847", "url": "https://cs.wikipedia.org/wiki?curid=588847", "title": "Otakar II. Štýrský", "text": "Otakar II. Štýrský\n\nOtakar II. Štýrský ( \"Ottokar II.\"; 1050/1060 – 28. listopadu 1122) byl štýrský markrabě a hrabě z Traungau a Chiemgau.\n\nNarodil se jako mladší syn markraběte Otakara I. a jeho choti Wilbirgy, dcery Adalberta z Eppensteinu, pána Korutan a Verony. Po otcově smrti roku 1075 zdědil Štýrskou marku starší syn Adalbert, který stejně jako otec stranil ve sporu o investituru císaři Jindřichovi IV. Otakar naopak stal na straně papeže. Nakonec se po bojovém střetu Adalbert vzdal markrabství ve prospěch Otakarův a stáhl se na své hrabství. V listopadu blíže neznámého roku byl v Ennstalu zavražděn vlastními vazaly.\n\nOtakar byl dvakrát ženatý. První manželkou byla zřejmě dcera Gottfrieda z Wels-Lambachu a druhou manželkou se mu stala Alžběta, dcera rakouského vévody Leopolda II. Manželé společně založili hornorakouský benediktinský klášter Garsten. Roku 1122 zdědil Otakar po smrti korutanského vévody Jindřicha III. majetky v údolí Mur a Mürz. Dlouho se z nich netěšil, zemřel v listopadu téhož roku. Nástupcem se stal syn Leopold.\n\n\n"}
{"id": "588848", "url": "https://cs.wikipedia.org/wiki?curid=588848", "title": "Křešický potok", "text": "Křešický potok\n\nKřešický potok pramení mezi obcemi Jezero a Bořeňovice v okrese Benešov v nadmořské výšce 485 m. Nedaleko vsi Malovidy se pak vlévá zleva do Sázavy na jejím 71,9 říčním kilometru v nadmořské výšce 298 m. Protéká poblíž řady obcí a vlévá se do něj několik menších a větších potoků. Délka jeho toku činí 18,2 km. Plocha povodí měří 56,0 km².\n\nJeho název pochází z vesnice, kterou protéká – Křešice.\n\nKřešický potok pramení v lese nedaleko silnice č. 111 spojující Bystřici, Struhařov, Divišov a Český Šternberk. Prameniště se nachází jihovýchodně od vsi Jezero a severně od obce Bořeňovice. Potok se dále ubírá k severu, kde je na něm založeno několik větších a menších rybníků. Jedná se o \"Havraš\", \"Jezerský rybník\", \"Stržínek\", \"Velký rybník\", \"Ocásek\" a \"Radvan\", jehož hráz je již tvořena silnicí vedoucí z Čeňovic do Jezera a Střížkova.\n\nDále potok nabírá východní směr a otáčí se kolem vesnice Čeňovice. Zde protéká lokalitou kde stával Čeňovický mlýn a jsou zde ještě pozůstatky náhonu, mlýn zde však již není a budovy po něm zbylé, jsou používány k jiným účelům. Kousek pod bývalým mlýnem přitéká celkem vydatný avšak krátký potůček zleva a o kus dál delší potok pramenící v Čeňovicích.\n\nDále potok pokračuje na východ ve směru vrcholu \"Vijanka\" a severně od vsi Humenec se do něj vlévá potok \"Humenec\". Pod Vijankou se nachází \"Smilovský rybník\", který je sycen Křešickým potokem a jiným potokem přitékajícím od Teplýšovic. Ze \"Smilovského rybníka\" pokračuje potok na sever a potom u obce Vlkov se ohýbá opět na východ. Zde se do něj vlévají další dva menší potoky. Jeden zleva pramenící nad Vlkovem a druhý zprava. V této části před Křešicemi se nachází louky a potok je lemován vysokými stromy.\n\nV Křešicích je napájen dalším potokem od jihu a sám napájí Křešický rybník. Je zde zahrazen, takže voda může natékat do rybníka. Za Křešicemi v lokalitě Křešický mlýn jsou to další dva potoky. Celkem krátký \"Dalovský potok\" zprava a \"Čakovický potok\" tekoucí zleva od Čakovic. \n\nZahloubeným údolím pokračuje dále severovýchodně až k obci Třemošnice, kde se do něj zleva z Mariánského údolí vlévá \"Ostředský potok\" tekoucí z Ostředka. Východně od Třemošnice podtéká pod mostem dálnici D1 a těsně za ní se do něj zprava vlévá potok \"Pijavka\" sbírající v několika větvích vody v místních lesích. Potok dále pokračuje zahloubeným údolím obklopen loukami a po obou úbočích lesy. V okolí se nacházejí dva dětské tábory a NS Drahňovická mokřadla, kde obec Drahňovice zbudovala několik tůní. Kousek odsud pak začíná zpevněná cesta kopírující tok potoka až do soutuku se Sázavou v Poříčku u Českého Šternberka.\n\nPrůměrný průtok u ústí činí 0,27 m³/s.\n\nM-denní průtoky u ústí:\n\n"}
{"id": "588849", "url": "https://cs.wikipedia.org/wiki?curid=588849", "title": "Luke Howard", "text": "Luke Howard\n\nLuke Howard (28. listopadu 1772 – 21. března 1864) byl britský chemik a amatérský meteorolog, známý hlavně pro svůj systém třídění oblaků, který publikoval roku 1802.\n"}
{"id": "588856", "url": "https://cs.wikipedia.org/wiki?curid=588856", "title": "Růžena Děcká", "text": "Růžena Děcká\n\nRůžena Děcká, rodným jménem Růžena Paseková (* 24. května 1946, Holešov) je muzikantka a pedagožka, předsedkyně Občanského sdružení cimbalistů ČR, členka Světové asociace cimbálu se sídlem v Budapešti. Její babička studovala ve Vídni operní zpěv, strýc - hudební skladatel - byl žákem Josefa Bohuslava Foerstera.\n\nRůžena Děcká se narodila v Holešově v hudební rodině. Maminka byla nejmladší desáté dítě. Babička studovala zpěv ve Vídni, strýc Jan Schneeweis byl hudební skladatel, žák Josefa B. Foerstera. Zúčastňovala se domácích koncertů a k narozeninám dostávala skladby od svého strýce. Tety byly učitelky hudby a sestřenice Jana koncertní klavíristka. I starší bratr Vojtěch hrál na housle, klavír a klarinet.\n\nOd narození vyrůstala ve Valašském Meziříčí, kde také chodila do základní a hudební školy v oborech klavír a klarinet. V letech 1961-1967 studovala na Konzervatoři v Ostravě u profesorů Jiřiny Liebermanové a Zdeňka Horáka. Studia ukončila absolutoriem v oborech cimbál a klarinet sólovými a komorními skladbami moderních českých skladatelů a koncertem Jaromíra Dadáka s Ostravskou filharmonií.\n\nOd začátku studií působila trvale ve folklorních souborech - v Orlové v souborou Doubravan, ve Frýdku-Místku v souboru Ostravice, v Českém Těšíně v souboru Slezan a v Karolince v Portáši. Od roku 1976 je cimbalistkou souboru písní a tanců Jasénka ze Vsetína. Její setkání s Jasénkou a jejím primášem Zdeňkem Kašparem bylo osudové. Zaujala ji primášova posedlost, pečlivost a pracovitost, se kterou sbíral, zpracovával a střežil lidové bohatství svého rodného kraje.\n\nOd roku 1965 do roku 1974 učila na ZUŠ ve Frýdlantě nad Ostravicí a spolupracovala s pěveckým sborem Janáček a dechovým orchestrem Ostroj. V té době se jí narodily dvě děti Marie a Vojtěch, které jsou také hudebně nadané, ale realizují se v jiných oborech. Krátce učila na ZUŠ ve Vsetíně. Od roku 1975 působí na ZUŠ ve Valašském Meziříčí, kde učí individuální i kolektivní výuku. Korepetovala také v tanečním oboru. Často koncertuje sólově i v komorním duu, vystupuje při výstavách a slavnostních příležitostech. Nahrávala v rozhlase a televizi. Často zasedá v porotách soutěží a ve vedení vzdělávacích kurzů. Od roku 1990 vyučuje cimbál na Konzervatoři P.J. Vejvanovského v Kroměříži a od roku 2006 také na Janáčkově konzervatoři v Ostravě.\n\nZa svou pedagogickou kariéru vychovala dlouhou řadu vynikajících muzikantů z řad svých žáků. Z cimbalistů jmenujme alespoň Daniela Skálu, Martina Zemana, Petra Pavlince, Nikol Kuchynkovou či Gabrielu Jílkovou.\n\nOd roku 1995 je předsedkyní Občanského sdružení cimbalistů ČR, které pořádá každý lichý rok Mezinárodní festival cimbálu ve Valašském Meziříčí (taktéž od roku 1995). Je členkou Světové asociace cimbálu se sídlem v Budapešti pořádajícím světové kongresy, kterých se pravidelně se svými studenty zúčastňuje. Od roku 1995 je sbormistryní ženského pěveckeho sboru Hedvika.\n\n9. ledna 2007 byla paní Růženě Děcké udělena \"Cena města Valašsského Meziříčí\", kterou uděluje Zastupitelstvo města Valašské Meziříčí jako morální ocenění autorům významných děl, objevů, vědeckých prací, osobám, které podaly mimořádný výkon, dosáhly významných úspěchů nebo vykonaly oceněníhodné skutky a ony samy, nebo předmět ocenění, mají vztah k městu Valašské Meziříčí. Cena jí byla udělena za podíl na propagaci a uchování lidových tradic a za přínos pro zdejší kulturní život. \n\n"}
{"id": "588859", "url": "https://cs.wikipedia.org/wiki?curid=588859", "title": "Seznam opatů premonstrátského kláštera v Želivě", "text": "Seznam opatů premonstrátského kláštera v Želivě\n\nKrál Jiří z Poděbrad dal r. 1468 želivský klášter do zástavy rodu Trčků, kteří jej krátce na to vojensky obsadili a kanovníky vyhnali. Řeholníkům zůstal jediný majetek: patronátní právo a příjmy jihlavského kostela sv. Jakuba. Na jihlavské faře také přebývali.\n\nSmrtí opata Martina Stralického želivská kanonie zcela vymřela, rod Trčků z Lípy získal do dědičného vlastnictví želivský klášter. Titul opata želivského i s jihlavskou farou získal od císaře Maxmiliána II. zábrdovický opat Kašpar Schönauer, aby mohl opravit zábrdovický klášter. Roku 1589 Jan Lohelius dosáhl, že Želiv připadla klášteru strahovskému.\nKašpar z Questenberka roku 1623 odkoupil Želiv pro Strahov a r. 1629 tam ustanovil administrátora; klášter začal být znovu osazován a opravován. Záhy vyplatil Strahovu náklady spojené se získáním želivských statků, takže r. 1643 mohla být Želiv uznána za samostatný klášter.\n\nAž do r. 1661 dosazoval želivské opaty Strahov, r. 1661 byl zvolen první opat z řad želivských kanovníků, Siard Falco.\n\n"}
{"id": "588864", "url": "https://cs.wikipedia.org/wiki?curid=588864", "title": "Siard Falco", "text": "Siard Falco\n\nSiard Falco OPraem (15. listopadu 1628 Litomyšl – 15. listopadu 1677 Želiv) byl premonstrátský řeholní kanovník a opat kláštera v Želivě.\n\nPo studiích u premonstrátů v Jihlavě, roku 1648 vstoupil do želivské kanonie, kde roku 1650 složil slavné sliby. Roku 1652 byl vysvěcen na kněze, v letech 1658–1659 byl jmenován želivským převorem, pak působil jako farář ve Vojslavicích. V kanonické volbě 30. října 1661 byl zvolen želivským opatem, ale strahovský opat Vincenc Makarius Frank jeho volbu neuznal a snažil se prosadit svého kandidáta. Po ročním kanonickém procesu byl Falco potvrzen jako opat, ale další spory s Frankem vedly k tomu, že benedikován byl až 12. července 1665.\nSiard Falco obnovil řeholní kázeň ve svém klášteře a upevnil jeho hospodářské zázemí.\n\nBohumil Vít Tajovský, \"Siard Falko, opat želivský : Siard Falco Primus post recuperationem Abbas Siloensis e gremio Fratrum\", Praha, Dauphin 2007. ISBN 978-80-7272-117-7\n"}
{"id": "588866", "url": "https://cs.wikipedia.org/wiki?curid=588866", "title": "Denikpolitika.cz", "text": "Denikpolitika.cz\n\nDenikpolitika.cz (Deník politika) byl český internetový projekt, který provozovala v letech 2007 - 2015 společnost Eurouniversum, a.s. Obsahoval databázi profilů všech českých politiků (přes 60.000), politických stran, obcí, krajů a institucí. Nabízel informace o jednotlivých zastupitelích a umožňoval občanům s nimi komunikovat a hodnotit jejich práci. Politici měli na druhé straně možnost svůj profil převzít a skrze něj informovat o svých aktivitách a názorech.\n\nV červenci roku 2015 došlo k ukončení provozu Deníku politika a jeho náhradou za modernější platformou - server Pyxees, který provozuje stejná firma Eurouniversum, a.s.\n"}
{"id": "588868", "url": "https://cs.wikipedia.org/wiki?curid=588868", "title": "Kašpar Schönauer", "text": "Kašpar Schönauer\n\nKašpar Schönauer († 1589) OPraem byl premonstrátským řeholním kanovníkem, proboštem v Nové Říši a opatem v Zábrdovicích. Proslul svou stavební činností.\nV novoříšském klášteře postavil zděnou budovu proboštství. Jako opat zábrdovický se stal titulárním opatem želivským, a použil jediný želivský statek (faru u sv. Jakuba v Jihlavě a její příjmy) k opravě zábrdovického kláštera. V Jihlavě vystavěl faru, v Brně byl stavy pověřen stavbou stavovského domu vedle kostela sv. Michala, postavil zábrdovickou rezidenci v Kloboukách.\n\n"}
{"id": "588869", "url": "https://cs.wikipedia.org/wiki?curid=588869", "title": "Šafir", "text": "Šafir\n\nŠafir ( שָׁפִיר‎, v oficiálním přepisu do angličtiny Shafir) je vesnice typu mošav v Izraeli, v Jižním distriktu, v Oblastní radě Šafir.\n\nLeží v nadmořské výšce 59 metrů v pobřežní nížině, v regionu Šefela. Severně od obce probíhá vádí Nachal Guvrin.\n\nObec se nachází 13 kilometrů od břehu Středozemního moře, cca 42 kilometrů jižně od centra Tel Avivu, cca 48 kilometrů jihozápadně od historického jádra Jeruzalému a 4 kilometry jihozápadně od města Kirjat Mal'achi. Šafir obývají Židé, přičemž osídlení v tomto regionu je etnicky převážně židovské.\n\nŠafir je na dopravní síť napojen pomocí lokální silnice číslo 3613, která západně od vesnice ústí do dálnice číslo 3.\n\nŠafir byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nZakladatelem mošavu byli Židé z Maďarska. Pojmenován je podle biblického sídla \"Šafíru\" připomínaného v Knize Micheáš 1,11 Jméno tohoto starověkého sídla pak bylo uchováno v názvu arabské vesnice al-Sawafir, jež stávala do roku 1948 nedaleko odtud. Místní ekonomika je založena na zemědělství (rostlinná i živočišná výroba).\n\nPodle údajů z roku 2014 tvořili naprostou většinu obyvatel v Šafir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 809 lidí. Během roku 2014 populace stoupla o 0,6 %.\n\n\n"}
{"id": "588871", "url": "https://cs.wikipedia.org/wiki?curid=588871", "title": "John Benjamin Stone", "text": "John Benjamin Stone\n\nSir John Benjamin Stone (9. února 1838 – 2. července 1914), známý jako Benjamin, byl britský konzervativní politik a významný portrétní fotograf. Narodil se v Astonu v Birminghamu jako syn místního výrobce skla. Po smrti svého otce po něm zdárně převzal podnikání.\n\nByl místním konzervativním politikem, zakladatelem Birminghamského sdružení konzervativců a poslanec do britského parlamentu za oblast Birmingham východ v letech 1895 – 1909. Byl členem společnosti Sutton Coldfield po mnoho let a byl prvním starostou města v roce 1886, jenž zastával po dobu čtyř let. Na rytíře byl pasován v roce 1892 a byl také jmenován čestným občanem královského města Sutton Coldfield v roce 1902.\n\nByl také plodným amatérským fotografem, kvůli čemuž značně cestoval. K fotografii se dostal tak, že začal asi v roce 1868 sbírat snímky s dokumentárním sdělením. Když po dvaceti letech došel k názoru, že nemohl vždy pořídit přesně takové záběry, které chtěl, začal fotografii studovat a sám fotografovat. Nasnímal a zhotovil 26 000 fotografií a ze svých cest napsal knihy; cestoval do Španělska, Norska, Japonska a Brazílie. Mezi jeho publikovanými pracemi byly například \"Letní dovolená ve Španělsku\" (1873), \"Děti Norska\" (1882) a pohádky s názvem \"Cestovatel Joy\"(\"A Summer Holiday in Spain\", \"Children of Norway\", \"The Traveller's Joy\"). Pořídil neocenitelný záznam lidových zvyků a tradic na britských ostrovech, který ovlivnil pozdější fotografy, jako byl například Tony Ray-Jones.\n\nZcela mimořádných výsledků dosáhl v realistickém portrétu. V něm chtěl popsat určitý typ člověka; velmi pečlivě pro své snímky vybíral takové osobnosti, které dobře charakterizovaly svou společenskou třídu nebo povolání. Díky své politické činnosti začal portrétovat také přední politiky své doby. Vznikl celek více než 2000 záběrů vystihující charakter tehdejších poslanců. Fotografie jsou součástí National Portrait Gallery v Londýně a také knihovny britského parlamentu.\n\nSbírka Benjamin Stone Collection, kterou vlastní knihovna Birmingham Central Library obsahuje tisíce jeho fotografií. V roce 1897 založil asociaci National Photographic Record Association, kterou pak vedl jako její prezident. National Portrait Gallery v Londýně vlastní 62 z jeho portrétů a mnoho fotografií lidí a míst z města a okolí Westminsteru. Jeho kariéra fotografa vyvrcholila v roce 1911, kdy byl jmenován oficiálním fotografem korunovace krále Jiřího V.\n\nMezi jeho fotografiemi je i zatmění Slunce v Brazílii v roce 1890 a revoluce v Jižní Americe, ve kterém zabránil rebelům v palbě na Místodržitelský palác, dokud si nepořídil jejich fotografie se zbraněmi.\n\nVe svém životě se stal prezidentem Národní asociace fotografické a Birminghamské fotografické společnosti (National Photographic Record Association a Birmingham Photographic Society). Také byl smírčím soudcem, členem Společnosti starožitníků a členem Geological Society.\n\nStone zemřel ve svém domě v Grange v Erdingtonu dne 2. července 1914. Jeho manželka, které bylo necelých 50 let zemřela 5. července, tedy pouhé tři dny po jeho smrti. Byli pohřbeni společně v Sutton Coldfield 7. července 1914.\n\n\n"}
{"id": "588873", "url": "https://cs.wikipedia.org/wiki?curid=588873", "title": "Le Puy-en-Velay", "text": "Le Puy-en-Velay\n\nLe Puy-en-Velay je město ve Francii. Leží v regionu Auvergne-Rhône-Alpes, je hlavním městem départementu Haute-Loire. Má 19 976 obyvatel (rok 2008), protéká jím řeky Borne a Loira. Jméno města Le Puy en Velay znamená vztyčeno v údolí a za tento název vděčí několika vyhaslým sopouchům, kolem kterých je postaveno. Le Puy-en Velay je významným historickým poutním centrem a důležitým zastavením na jedné z tras Svatojakubské poutní cesty na území Francie, které jsou od roku 1998 zapsány na seznam Světového dědictví UNESCO.\n\nMěsto je známé svým středověkým festivalem Roi de l'Oiseau konaným každý rok v polovině září.\n\n\"Počet obyvatel\"\nK městu se váže upomínka na J. Vallése. Roku 1890 zde zemřel malíř Albert Dubois-Pilet (* 1845).\n\n\n\n\n"}
{"id": "588874", "url": "https://cs.wikipedia.org/wiki?curid=588874", "title": "Karel Hugo Bourbonsko-Parmský", "text": "Karel Hugo Bourbonsko-Parmský\n\nKarel Hugo Bourbonsko-Parmský (italsky \"Carlo Ugo di Borbone-Parma\", francouzsky \"Charles-Hugues de Burbon-Parme\", španělsky \"Carlos Hugo de Borbón-Parma y Borbón-Busset\", 8. dubna 1930 Paříž – 18. srpna 2010 Barcelona) byl následník trůnu Parmského vévodství (od roku 1977). Byl taktéž karlistickým pretendentem na španělský trůn (od roku 1975). Byl nositelem dvorských titulů vévoda z Parmy a hrabě z Montemolínu. Ač narozen ve Francii, byl španělské národnosti.\n\nNarozen jako Hugues (Hugo), křtěný jako Hugo Maria Sixtus Robert Ludvík Jan Jiří Benedikt Michal (Hugues Marie Sixte Robert Louis Jean Georges Benoît Michel), dne 28. června 1963 mu bylo uděleno jméno Charles-Hugues (Karel-Hugo), rozhodnutím Velkého soudu (Tribunal de grande instance (Francie) v departementu Seine.\n\nJe synem Františka Xavera Bourbonsko-Parmského a Madeleine de Bourbon-Busset.\n\nV roce 1964 se oženil s Irenou Nizozemskou, s níž se v roce 1981 rozvedl. Kvůli sňatku přestoupila ke katolictví, což znamenalo, že se vzdala nároku na nizozemský trůn.\n\nZe svazku se narodily čtyři děti:\n\n"}
{"id": "588879", "url": "https://cs.wikipedia.org/wiki?curid=588879", "title": "FC Lausanne-Sport", "text": "FC Lausanne-Sport\n\nFC Lausanne-Sport (v minulosti pod názvem Lausanne Sports) je švýcarský fotbalový klub z města Lausanne. Název Lausanne Sports označuje sportovní klub sdružující družstva různých sportovních odvětví, byl v něm ovšem nejproslulejší fotbalový odbor, a proto byl pod tímto názvem znám především fotbalový klub, jehož oficiální název zněl Lausanne-Sport FC. V roce 2003 však klub zbankrotoval a obnoven byl pod názvem FC Lausanne-Sport.\n\nV minulosti klub patřil k nejlepším švýcarským klubům, sedmkrát zvítězil v nejvyšší švýcarské soutěži (v sezónách 1912–13, 1931–32, 1934–35, 1935–36, 1943–44, 1950–51, 1964–65), avšak v roce 2002 nedostal kvůli finančním problémům profesionální licenci a za rok poté zbankrotoval. Klub hlásící se k jeho tradici dnes hraje nižší švýcarské soutěže, avšak do velkého fotbalu se klub se slavnou tradicí vrátil roku 2010, kdy se mu senzačně podařilo zvítězit ve švýcarském poháru a kvalifikoval se tak do Evropské ligy.\n\nBarvami klubu jsou modrá a bílá.\n"}
{"id": "588881", "url": "https://cs.wikipedia.org/wiki?curid=588881", "title": "Chalil Taha", "text": "Chalil Taha\n\nChalil Taha (* 5. června 1932) je bývalý libanonský zápasník, který v roce 1952 vybojoval na Letních olympijských hrách v Helsinkách bronzovou medaili v řecko-římském zápase ve velterové váze. Zápasu se věnoval také jeho bratr Safi (1923–2009).\n\n"}
{"id": "588885", "url": "https://cs.wikipedia.org/wiki?curid=588885", "title": "Roman Horák", "text": "Roman Horák\n\nRoman Horák (* 24. září 1969 v Českých Budějovicích) je bývalý český hokejový útočník.\n\nS hokejem začínal v rodném městě v Českých Budějovicích od sezony 1986/1987 až do sezony 1988/1989, kdy přestoupil do HC Dukla Trenčín, ale na další sezonu se vrátil do Budějovic – až do sezony 1994/1995, kdy odehrál za Budějovice všech 52 zápasů, ale nezahrál si Playoff, protože přestoupil do Německého týmu EHC 80 Nürnberg, kde sice odehrál pouze 1 zápas, ale nasbíral 3 body. Na další sezonu se vrátil do Česka a podepsal smlouvu na 3 roky se Spartou. Po skončení smlouvy se vrátil do Německé ligy do týmu Nürnberg Ice Tigers, kde podepsal jednoletou smlouvu a po skončení smlouvy se vrátil zpět do Sparty. V další sezoně odehrál za Spartu jen 3 zápasy a pak byl vyměněn do HC Femax Havířov , kde odehrál zbytek sezony. Na další sezonu prodloužil smlouvu s Havířovem na 1 rok, ale za neuspokojivé výkony byl propuštěn z týmu, a tak se Horák rozhodl přejít do Finského týmu Ässät Pori, kde odehrál zbytek sezony. Na sezonu 2001/2002 se rozhodl vrátit zpět do Budějovic, což byla jeho poslední sezona v nejvyšší soutěži. Na další sezonu už nenastoupil z důvodů zranění kolene a třísel, ale i tak vypomáhal KLH Vajgar Jindřichův Hradec. Na další sezonu 2003/2004 se vrací do hokeje a podepsal smlouvu s HC Strakonice a začínal sbírat zkušenosti jako trenér. V sezoně 2005/2006 definitivně ukončil kariéru z důvodů zranění kotníku. Později se ukázalo že pracuje jako strojní zámečník v rodinné firmě.\n\nV letech 1993–1995 reprezentoval Českou republiku na světových šampionátech, v roce 1994 byl součástí českého týmu na Zimních olympijských hrách (5. místo).\n\nV sezóně 2010/11 působil v Mountfieldu jako asistent trenéra Vladimíra Caldra u mužstva sedmé a osmé třídy.\n\nJe podruhé ženatý − s manželkou Martinou Horákovou. Z prvního manželství s manželkou Monikou má dva syny Romana a Patrika. Z druhého manželství má dceru Nicol Horákovou. Starší Roman (* 21. května 1991) taktéž hraje lední hokej a reprezentoval Českou republiku na juniorských šampionátech 2010 a 2011. Jeho mladší bratr Michal Horák se taktéž zabýval hokejem, v české nejvyšší soutěži odehrál čtyři sezony ve dvou klubech a reprezentoval český národní tým v mládežnických kategorií.\n\n\n"}
{"id": "588894", "url": "https://cs.wikipedia.org/wiki?curid=588894", "title": "Blaine (Washington)", "text": "Blaine (Washington)\n\nBlaine je město v okrese Whatcom ve státě Washington v USA. Severní hranice města je také hranicí kanadsko-americkou. Z části se v Blaine nachází historická památka Peace Arch (\"mírový oblouk\"). Při sčítání lidu v roce 2010 zde žilo 4 684 obyvatel.\n\nOblast byla poprvé osídlena na začátku devatenáctého století pionýry, kteří zde založili mořský přístav pro dřevozpracující průmysl a rybaření. Místo také sloužilo jako zastávka na cestě zlatokopů za zlatem do Britské Kolumbie. Samostatným městem se pak Blaine stal až 20. května 1890. Jméno nese po Jamesi G. Blainovi, senátorovi za stát Maine a kandidátovi na prezidenta Spojených států.\n\nNejvětší lososí konzervárna fungovala v Blainu po desetiletí, provozovala ji společnost Alaska Packer's Association a nyní zde stojí malé turistické letovisko. V Blainu také fungovalo pár pil. Mnoho dřeva právě odsud bylo přepraveno do San Francisca jako pomoc při přestavbě města po požáru roku 1906. Lesy byly brzy vykácené, rybářský průmysl v Blainu zůstal silný až do druhé poloviny dvacátého století. Až do sedmdesátých let bylo město domovem mnoha rybářů. Dva velké přístavy jsou stále kotvištěm mnoha rekreačních jachet a plachetnic a několik odhodlaných zdejších rybářů zde turistům stále nabízí čerstvé lososy, kraby a ústřice. Milovníci přírody vždy oceňovali umístění města na břehu moře, přístupné cyklistické i pěší stezky a pěkný výhled na hory i na oceán. Milovníci ptactva zase objevili značné množství stěhovavých a vodních ptáků v oblasti. Drayton Harbor, Semiahmoo Split a Boundary Bay jsou umístěny mezi nejdůležitějšími ptačími oblastmi.\n\nNejvýznamnější rodinou v historii města jsou Cainovi. Bratři vlastnili většinu celého města, postavili zde největší obchodní dům severně od Seattlu, pilu, největší hotel ve státě, první veřejné přístaviště a darovali hodně pozemků.\n\nNathan Cornish se se svou rodinou přistěhoval do Blainu v roce 1889. V roce 1901 se stal starostou města. Jeho dcera, Nellie Cornish se přestěhovala do Seattlu, protože v Blainu se ji nepodařilo otevřít kurz hry na piano. V Seattlu v roce 1914 založila stále existující konzervatoř Cornish College of the Arts.\n\nV padesátých letech, na začátku své kariéry, v jedné zdejší hospodě často vystupovala později známá country zpěvačka Loretta Lynn.\n\nBlaine leží na území mezi horami východně od Vancouveru, rovinami okresu Skagit, Severními Kaskádami a Vancouverovým ostrovem. Klima je zde mírnější než ve zbytku regionu, srážky dosahují pouze 1000 mm za rok a Blaine si tak užívá více slunečných dní než jeho sousedé.\n\nBlaine je domovem dvou hlavních kanadsko-amerických hraničních přechodů na západě USA. Peace Arch Crossing je severním koncem mezistátní dálnice Interstate 5 a jižním koncem provinční British Columbia Highway 99 a je tak nejfrekventovanějším osobním hraničním přechodem v oblasti. Pacific Border Crossing je zase hlavním přechodem pro těžké trucky a tak se o něm mluví také jako o Truck Crossing. Dostat se na něj můžete z I-5 po Washington State Route 543, nebo z Transkanadské dálnice po British Columbia Highway 15.\n\nNový přechod je momentálně stavěn nedaleko ostatních dvou a bude dokončen v prosinci 2010. I když budova ještě není dostavěna, v srpnu 2009 ho oficiálně otevřel ministr bezpečnosti Peter van Loan. Jednou z hlavních úloh přechodu bylo zmenšení kolon při ZOH 2010, které se konaly ve Vancouveru.\n\nV Blainu díky přechodům vždy docházelo k různým pašováním, především po roce 1919, kdy byl zaveden Volsteadův akt, zakazující užití alkoholu v USA. Právě pašování alkoholu prosperovalo díky námořní hranici s Kanadou, největší výrobce whiskey v oblasti se nacházel na Texadově ostrovu na pobřeží města Powell River v Britské Kolumbii. Pašování ukončilo vydání Blainova aktu (který své jméno nezískal po městě), který rušil akt Volsteadův. Po několika desítkách let se situace otočila, Britská Kolumbie zakázala užití alkoholu v neděli, což vedlo k rozvíjení hospod a dalšího podobného průmyslu nejen v Blainu, ale i v nedalekých městech Sumas a Point Roberts. I po zrušení tohoto zákona v Britské Kolumbii v sedmdesátých letech tento rozvoj pokračoval. Jelikož americký dolar se stal silnějším než kanadský, benzínky, prodejci mléčných produktů či textilu začali více prosperovat.\n\nV devadesátých letech se opět dostalo na špici pašování, když z kanadské strany putovala marihuana, na druhou stranu kokain a zbraně. Když vzrostla produkce specifické marihuany známé pod jménem \"BC Bud\", pašeráci začali používat všechny techniky až po helikoptéry aby mohli prodat co nejvíce tun marihuany do Spojených států, zatímco policejní jednotky na obou stranách hledaly cestu jak pašování zabránit. Pašování drog, zbraní, peněz i lidí stále pokračuje v oblasti. Od teroristických útoků v roce 2001 je ale přidání mnoha federálních agentů a vojenské techniky odsunulo do necivilizované části státu.\n\nS umístěním na hranici s Kanadou, na hlavní mezistátní dálnici a na břehu Tichého oceánu, Blaine se často objevuje ve zprávách. Peace Arch, postavený v roce 1921 Samuelem Hillem je stále používán jako místo klidných demonstrací či každoročních událostí, jako např. vysazení křížů za americké vojáky padlé v Iráku. Nejvíce návštěvníků tam ale přichází kvůli tamějšímu klidu a nádhernému pobřežnímu prostředí. Park je zvláštní také tím, že zdejší hranice jsou stále otevřené a byly i při teroristických útocích 11. září 2001.\n\nStátní park Peace Arch má na druhé straně hranic svého „sourozence“ a to stejnojmenný provinční park v Douglasu, čtvrti města Surrey. Mezistátní dálnice Interstate 5 vede mezi parkem Peace Arch a hranici s Mexikem v San Diegu. Právě v parku existuje jediný ryze pěší nadchod přes dálnici. Zdejší památník, který je sám právě tím mírovým obloukem symbolizuje věčně trvající mír mezi Spojenými státy a Kanadou.\n\nV roce 2010 byl nedaleko hranic vztyčen exemplář veřejného umění nazvaný \"Non-Sign II\". Jedná se o prázdnou plochu tvaru billboardu, kterou obklopuje spleť ohnutých kovových tyčí.\n\nBlaine má celkovou rozlohu 22 km², z čehož 14,3 km² je souš a 7,6 km² je voda. Motto města je „Kde Amerika začíná“, město je známé také pod přezdívkami „Brána na Severozápad“ nebo „Město mírového oblouku“. Všechna tato označení pramení z neobvyklého umístění města. Je nejsevernějším městem na hlavní mezistátní dálnici Interstate 5, leží na břehu Draytonovy zátoky, která je spojena s Pacifikem zálivem Semiahmoo.\n\nMěsto mělo také malé letiště, které bylo oblíbené především mezi vlastníky malých letadel díky jeho nízkým cenám paliva a méně časté mlze. V roce 2006 město odstranilo z blízkosti letiště vysoké stromy jako prevenci před nehodami. O rok později ale přimělo provozovatele letiště aby ho uzavřeli do konce roku 2008, což se tedy 31. prosince 2008 stalo. Oblast nyní podléhá terénním úpravám aby mohla být využita jinak.\n\nV roce 2010 čítala populace města 4 684 obyvatel. Nejčastější rasou jsou s 87% běloši, s 5% asiaté a s 1,4% afroameričané.\n\nVelká část městské ekonomiky pramení z mezinárodního obchodu mezi USA a Kanadou. Východní část města nabízí různá překladiště, také bezinky obsluhující trucky na dlouhých trasách. Federální bezpečnost zde provozuje dvě inspekční stanice.\n\nNachází se zde také továrny, například firem Nature's Path Cereal nebo Totally Chocolate.\n\nPort of Bellingham provozuje kilometr jižně od hranice velké přístaviště, sloužící pro rekreační jachty a rybářské lodě.\n"}
{"id": "588896", "url": "https://cs.wikipedia.org/wiki?curid=588896", "title": "Blanka Vítková", "text": "Blanka Vítková\n\nBlanka Vítková (14. listopadu 1948, Praha − 24. dubna 2014, Praha) byla česká sólová operní pěvkyně, mezzosopranistka.\n\nStudium na pěveckém oddělení pražské konzervatoře u profesorky Miloslavy Fidlerové zakončila v roce 1972 absolutoriem.\n\nPrvní scénou, kam byla angažována, bylo Hudební divadlo v Karlíně, kde vystupovala již během čtvrtého ročníku studia na konzervatoři v roce 1971. Pěvecké i herecké ztvárnění přidělených rolí brzy prozradilo veliký talent a stalo se odrazovým můstkem pro přechod na naši první operní scénu – operu Národního divadla v Praze (od roku 1972). Ještě jako studentka dostala významnou koncertní příležitost účinkovat v Requiem Ivana Jirků, které bylo provedeno na XXVIII. mezinárodním hudebním festivalu Pražské jaro 1973.\n\nJako sólistka opery Národního divadla v Praze působila v letech a v letech 1992–1994 jako sólistka Státní opery Praha. \nNatočila rovněž řadu snímků pro Československý rozhlas a Československou televizi (mimo jiné v operách W. A. Mozarta, O. Jeremiáše, I. Jirků a dalších).\n\nJiž za dob svého studia se úspěšně prosazovala na řadě domácích i mezinárodních pěveckých soutěží (např. vítězka VII. pěvecké soutěže Antonína Dvořáka, Karlovy Vary, červen 1973, XI. Festival Internazionale Brescia e Bergamo, Italiano, 1974). Zpívala v doprovodu předních hudebních těles, jako je Symfonický orchestr hlavního města Prahy FOK, Symfonický orchestr Československého rozhlasu, Česká filharmonie, Německá filharmonie (pod vedením sira Charlese Mackerrase) a dalších. Držitelka ceny Československého rozhlasu a ceny Supraphonu (mimo jiné za provedení písňového cyklu Jana Hanuše na církevní texty). \n\nÚčinkovala v řadě zahraničních divadel ve Spolkové republice Německo, Rakousku, Švýcarsku, Itálii, Slovensku, Rusku a dalších). V letech 1990–1994 se věnovala také pedagogické činnosti. Jako sólistka zpívala také s Vysokoškolským uměleckým souborem Univerzity Karlovy v Praze. Uvedena v encyklopedii Who is Who. Inspiraci pro svoji uměleckou tvorbu vždy čerpala především v kraji Bedřicha Smetany – na Loučeňsku a Svatojiřsku. Do své smrti žila střídavě v Praze a v městysu Loučeň. Zemřela v Praze 24. dubna 2014 a je pochována na hřbitově v rodinné hrobce na Loučeni (číslo hrobového místa 107, uprostřed hřbitova pod červeným tisem).\n\nSyn PhDr. Richard Vaněk (* 1975) vystudoval Filozofickou fakultu Univerzity Karlovy v Praze se specializací na personální řízení a psychologii práce a organizace. Vnuci Jan (* 2006) a Tomáš (* 2008) Vaňkovi jsou žáci základní školy.\n\n\n\n\n\n"}
{"id": "588898", "url": "https://cs.wikipedia.org/wiki?curid=588898", "title": "Giovanni Verga", "text": "Giovanni Verga\n\nGiovanni Verga (2. září 1840 – 27. ledna 1922) byl italský portrétní fotograf a realistický spisovatel, známý svými obrazy ze života na Sicílii, zejména povídkou \"Cavalleria Rusticana\" (známou i díky stejnojmenné opeře Pietra Mascagniho) a románem \"I Malavoglia \". Patří mezi nejvýznamnější představitele verismu, jehož pojmenování pochází od latinského \"vero\" - pravda. Snažil se pravdivě zachytit lidskou tvář nejen v literatuře, ale také na fotografii. \n\nNarodil se jako první syn otce Giovanni Battista Catalano Verga a matky Caterina Di Mauro. Jeho rodina žila na Sicílii a velmi prosperovala. Začal psát jako velmi mladý. \n\nV době 1892–1897 pořizoval portréty sedláků, jejich žen a dětí na Sicílii, které s neúprosnou věrohodností odhalovaly náznaky tamějšího těžkého života své doby.\n\n\nSoubor novel (1877)\n\n\n\n\n"}
{"id": "588899", "url": "https://cs.wikipedia.org/wiki?curid=588899", "title": "Embraer E-Jet", "text": "Embraer E-Jet\n\nEmbraer E-Jet je série úzkotrupých regionálních dvoumotorových proudových dopravních letounů od brazilské firmy Embraer. Veřejnosti byly představeny na Pařížském aerosalonu roku 1999 a výroba se rozběhla v roce 2002. V roce 2011 výrobce Embraer oznámil modernizovanou generaci označenou E-Jet E2, jejíž provoz bude díky novým motorům a křídlům ekonomičtější.\n\nLetadla Embraer E170 a E175 jsou ty menší v sérii Embraer E-Jet, uvnitř je kapacita přibližně 80 míst. Po úspěchu verze E170 s dvojicí dvouproudových motorů General Electric CF34-8E po 62,28 kN tahu, která byla zalétána (imatrikulace PH-XJE) v roce 2002, Embraer o něco letadlo prodloužil a zavedl verzi E175, jejíž prototyp poprvé vzlétl v roce 2003.\n\nVývoj Embraeru ERJ-190 (Embraer Regional Jet) byl zahájen v roce 1999. Vychází z menšího modelu ERJ-170 s nímž se shoduje z 89%. Jedinými významnými změnami jsou o 6,34 metru delší trup, 2,72 metru větší rozpětí křídla, výkonnější motory General Electric CF34-10E o tahu 82,30 kN a větší vodorovné a svislé ocasní plochy. Poprvé vzlétnul 12. 3. 2004 z továrního letiště v Sao Paulu. Prvním zákazníkem typu se staly americké nízkonákladové aerolinky JetBlue, které objednaly 100 letadel a na dalších 100 si zajistily předkupní práva a také švýcarský Crossair. Ten projevil zájem o 30 letadel (po sloučení se Swissairem objednávku zrušil). JetBlue zařadily první ERJ-190 do své flotily 13. 9. 2005. EMB-190 se stal rychle velmi úspěšným. Roli v tom hrály zejména jeho nízké provozní náklady a také načasování začátku jeho prodeje. V době, kdy přišel na trh potřebovaly aerolinie nahradit starší, kapacitně obdobné typy, jako Avro RJ100 (BAe 146-300), Fokker 100, Boeing 737-200 nebo Tupolev Tu-134. Do května 2014 již bylo dodáno 670 EMB-190 a na dalších několik desítek má výrobce pevné objednávky.\n\nEmbraer vyvinul ještě delší verzi označenou ERJ-195, pro maximálně 108 cestujících. Ta vykonala první let 7. 12. 2004 . První sériový letoun převzala britská společnost FlyBe 1. 9. 2006.\n\nDále brazilský výrobce nabídl verzi označenou Lineage 1000, což je VIP verze pro 19 cestujících vycházející z ERJ-190. První převzal šejk Aamer Abdul Jalil Al Fahim ze Spojených arabských emirátů 7. 5. 2009. Lineage 1000 je na Blízkém Východě populární, ze 20 vyrobených letadel (do konce roku 2013) jich 7 bylo dodáno do této oblasti.\n\nPlánován byl i vývoj verze E195X určené pro 130 cestujících. O tu projevily zájem American Airlines v roce 2010. Plánovali ji jako náhradu za McDonnelly Douglas MD-80. Výpočty ale ukázaly, že E195X by měl daleko menší dolet, než požadovali American Airlines, tak Embraer dále ve vývoji nepokračoval. Firma Embraer nabízí typy 190 a 195 ve třech verzích označených:\nV roce 2013 oznámil výrobce vývoj druhé generace Embraerů 175/190/195 označené E-Jet E2. Další generace Embraerů bude vybavena novou avionikou, motory Pratt & Whitney PW1000G a novým křídlem. Typická kapacita rovněž nové kabiny cestujících bude 88 sedadel u E-175-E2, 106 sedadel u E-190-E2, 132 sedadel u E-195-E2, čili o 20% více než u nyní vyráběných modelů.\n\n\n"}
{"id": "588900", "url": "https://cs.wikipedia.org/wiki?curid=588900", "title": "Rumunská lidová republika", "text": "Rumunská lidová republika\n\nRumunská lidová republika ( v letech 1947–1954 Republica Populară Română, 1954–1963 Republica Populară Romînă a od roku 1963, kdy byla udělena výjimka pro slovo România, až do svého zániku opět Republica Populară Română zkratkou RPR) byla socialistickou republikou, která existovala v letech 1947–1965. Vedoucí stranou byla Rumunská dělnická strana. V roce 1955 pomáhala založit Varšavskou smlouvu. V roce 1965 byla transformována na Rumunskou socialistickou republiku.\n\nPřed končem druhé světové války, Rumunsko změnilo válčící stranu. Byl svržen režim Iona Antonesca a k moci se dostal Michal I. Rumunský. Prosovětská vláda byla jmenována 6. března 1945. Po druhé světové válce se Sovětský svaz zasadil o začlenění do té doby ilegální komunistické strany v poválečné vládě někdejší Osy Berlín–Řím–Tokio, zatímco nekomunističtí političtí předáci byli soustavně eliminováni z politického života. V roce 1948 vyhrála volby s 93 % hlasů koalice, v níž byli komunisté dominantní. Král Michal I., který hrál velkou roli v převratu, byl donucen abdikovat a opustit zemi 30. prosince 1947, týž den byla vyhlášena Rumunská lidová republika.\nV socialistickém Rumunsku vyhrálo boj o moc domácí nacionalistické křídlo v čele Gheorghe-Gheorghiu Dejem, který byl v letech 1952 až 1955 předseda vlády a v letech 1961 až 1965 předsedou státní rady. Gheorghe Gheorghiu-Dej zastával názor, že by měla vládnout strana bez jakýchkoliv zásahů z cizích národů. Jeho učeň a nástupce Nicolae Ceauşescu tento názor sdílel s ním.\n"}
{"id": "588905", "url": "https://cs.wikipedia.org/wiki?curid=588905", "title": "Nová Říše (klášter)", "text": "Nová Říše (klášter)\n\nKanonie sv. Petra a Pavla v Nové Říši (lat. \"Canonia Neorisensis\", něm. \"Neureisch\") je klášter premonstrátského řádu na západní Moravě, založený roku 1211 jako klášter ženský, ale po roce 1597 byl přeměněn na klášter mužský.\n\nKlášter byl původně založen jako ženský, pro sestry premonstrátky roku 1211 Markvartem z Hrádku a jeho ženou Vojslavou. Rozvoj kláštera byl přerušen během husitských válek, kdy byl klášter s kostelem dvakrát (v letech 1423 a 1424) zpustošen a vypálen. Řeholnice, které včas neuprchly, byly pochytány a vhozeny do místního rybníka, kde utonuly. Komunita sester se do Nové Říše v následujících letech vrátila, ale roku 1597 vymřela. Probošti, kteří spravovali ženský klášter, ovšem udrželi majetek pro řád a 16. května 1641 do kláštera přišli premonstráti z opatství v Zábrdovicích. Dne 27. prosince 1733 bylo proboštství povýšeno na samostatné opatství.\n\nZa druhé světové války, v podvečer 29. května 1942 byl klášter přepaden gestapem. Komunita (opat Pavel Souček, převor Vavřinec Novotný, provizor Augustin Machalka, P. Dr. Norbert Hrachovský, P. Gilbert Bednář, P. Zikmund Záběhlický, P. Heřman Josef Tyl, P. Štěpán Rajda, a tři novicové) byla odvezena k výslechům do Kounicových kolejí v Brně. Novicové byli po nějaké době propuštěni, ostatní řeholníci byli odesláni do koncentračního tábora v Osvětimi, kam dorazili 16. ledna 1943, a setkali se zde se svým spolubratrem P. Siardem Nevrklou, který byl před zatčením kaplanem v Brně-Židenicích. Již 18. ledna byl zabit injekcí s jedem P. Dr. Hrachovský, 20. ledna zemřel P. Zikmund Záběhlický. Opat Pavel Souček zemřel na úplavici 28. ledna, den před ním zemřel převor Novotný. Dne 21. února 1943 byl P. Siard Nevrkla ubit v pobočním koncentračním táboře v Rajsku. Ostatní členové komunity se v srpnu 1943 dostali do Buchenwaldu, kde se dožili konce války.\n\nPo roce 1945 se přeživší premonstráti vrátili do Nové Říše. Na místo opata Pavla Součka, který zemřel v koncentračním táboře, byl zvolen dosavadní provizor P. Machalka. V klášteře začal fungovat společný noviciát pro premonstráty českých klášterů. P. Heřman Josef Tyl se stal převorem kláštera v Teplé. Po převzatí moci komunisty, byly v roce 1950 v klášteře údajně nalezeny ukryté zbraně a opat Machalka byl zatčen. Poté byl označen za vedoucího skupiny řeholníků, kteří se údajně dopouštěli velezrádné činnosti ve prospěch Vatikánu, a v prvním vykonstruovaném procesu s představiteli řádů odsouzen na 25 let vězení. Klášter byl uzavřen a řeholníci se sem mohli vrátit až po roce 1989.\n\nV roce 1991 se premonstráti opět ujali kláštera, od roku 1992 jej řídil převor P. Bernard František Palka, kterého v roce 1999 vystřídal současný opat Marian Rudolf Kosík. Premonstráti obstarávají duchovní správu v Nové Říši a okolních farnostech Dlouhá Brtnice, Rozseč, Stará Říše a Krasonice.\n\nV rámci Programu záchrany architektonického dědictví bylo v letech 1995-2014 na opravu památky čerpáno 15 090 000 Kč.\nKlášterní budovy nesou stopy poslední přestavby z roku 1821, kdy po strašlivém požáru městečka v roce 1813 byl celý klášterní areál obnoven na starém půdoryse. Kolem dvou obdélných dvorů se rozkládají jednopatrové budovy, jejichž místnosti byly v přízemí vyzdobeny štukaturou, v patrech pak iluzivní malbou i figurálními freskami.\n\nKlášter je spojovací chodbou svázán s kostelem sv. Petra a Pavla, postaveným na místě starého kostela z roku 1504. Kostel je 45 m dlouhý, 12 m široký v lodi a 9 m v presbytáři. Vnitřní stěny kostela jsou vyzdobeny freskami Jana Lukáše Krackera z let 1766–1767. Bohatá a vkusná malířská výzdoba je vhodně doplňována umělecky hodnotným mobiliářem.\n\nSkutečným klenotem jsou chórové lavice, dílo neznámého truhlářského mistra z roku 1696, a zejména o něco mladší kazatelna, dílo řezbáře Arbeita z roku 1700. Kazatelna je zdobena reliéfy čtyř evangelistů a množstvím ornamentů.\n\nCenné zařízení kostela doplňují varhany, dílo novoříšského varhanáře Bedřicha Semráda z let 1764–1765, a boční kaple Panny Marie Bolestné s ostatky sv. Kandidy. Kaple bývala místem meditací básníka a zdejšího učitele Otokara Březiny. Konečně nelze opomenout křížovou cestu Františka Bílka a Viktora Förstra.\n\n\n\n\n"}
{"id": "588906", "url": "https://cs.wikipedia.org/wiki?curid=588906", "title": "Losí test", "text": "Losí test\n\nLosí test je test ke zjištění chování vozidla při prudkém vyhýbacím manévru před nečekanou překážkou.\n\nVe Švédsku je tento test používán po celá desetiletí.\nNejčastější nečekanou překážkou zde bývá los evropský. Srážka s tímto sudokopytníkem má pro posádku vozu ve většině případů tragické následky.\n\nNázev testu je odvozen od losa evropského. Ve Spojených státech je také nazýván \"elk test\" (česky wapiti test) podle jelena wapiti.\n\nDo povědomí se losí test dostal až v roce 1997, kdy novinář Robert Collin z motoristického časopisu \"Teknikens Värld\" převrátil při tomto testu nový Mercedes-Benz třídy A.\nJako protiopatření začal Mercedes-Benz do svých modelů montovat systém ESP, který převrácení vozu při prudkém vyhýbacím manévru zabrání. Nyní je tento systém používán především u automobilů s vyšší stavbou karosérie (MPV, SUV), nákladních automobilů a autobusů.\n\nI dnes se však stane, že losím testem některá auta neprojdou, např. Citroën Nemo, Renault Kangoo, Toyota Hilux a další.\nZajímavostí může být, že Trabant, mnohem starší a velmi zesměšňované auto z bývalé NDR, testem prošel.\n\nOd roku 1999 drží prvenství v losím testu, který provádí redakce švédského časopisu Teknikens Värld, vůz Citroën Xantia Activa s maximální rychlostí 85 km/h. Tato rychlost zatím nebyla překonána ani vozy jako Ferrari Testarossa, Porsche 997 GT 3 RS nebo Lotus Elise S.\n\nZkouška se provádí na suché vozovce. Dopravní kužely jsou postaveny podle obrázku a nahrazují překážku. Vůz najíždí do losího testu plně zatížen. Auto se rozjede proti kuželům, prudce se jim vyhne a vrací se do původního pruhu. Zkouška se opakuje ve vyšší rychlosti. Rychlost se zvyšuje do doby, než auto shodí krajní kužely. To se obvykle stává při rychlosti 80 až 100 km/h.\n\n\n"}
{"id": "588914", "url": "https://cs.wikipedia.org/wiki?curid=588914", "title": "Ale (album)", "text": "Ale (album)\n\nAle je čtvrté studiové album, který se skupinou Indigo nahrál Peter Nagy. Album vydalo hudební vydavatelství Opus v roce 1987.\n\nAlbum bylo výrazným přelomem v tvorbě Petra Nagyho. Nachází se na něm několik skladeb, které silně připomínají Petrovy folkové začátky. Na jeho nahrávání se skupinou Indigo spolupracovalo několik hostů. Jsou na něm nahrané i dva známé duety „Motýle zblízka“ (s Vašem Patejdlem) a „Psy sa bránia útokom“ (s Jožom Rážem), jakož i zajímavý pokus o spojení etnohudby s texty Petra Nagy v písních „Tetovaný otáznik“ a „Nemé jazerá“.\n\n\n\n\n"}
{"id": "588916", "url": "https://cs.wikipedia.org/wiki?curid=588916", "title": "Nicklas Bendtner", "text": "Nicklas Bendtner\n\nNicklas Bendtner (* 16. ledna 1988, Kodaň, Dánsko) je dánský fotbalový útočník a reprezentant.\n\nMatkou jeho syna je baronka Caroline Luel-Brockdorffová, členka dánské královské rodiny.\n\nV listopadu 2018 byl odsouzen na 50 dní ve vězení za napadení taxikáře.\n\nS reprezentací do 21 let se v roce 2006 zúčastnil Mistrovství Evropy hráčů do 21 let, které se konalo v Portugalsku. Dánům se na turnaji příliš nevedlo, se dvěma body skončili po remízách s Itálií (3:3) a Nizozemskem (1:1) a prohře s Ukrajinou (1:2) na poslední čtvrté příčce základní skupiny B.\n\nBendtner se zúčastnil Mistrovství světa 2010 v Jihoafrické republice, kde se Dánsko utkalo v základní skupině E postupně s Nizozemskem (14. června, prohra 0:2), Kamerunem (19. června, výhra 2:1) a Japonskem (24. června, prohra 1:3). Nicklas nastoupil ve všech utkáních v základní sestavě, proti Kamerunu dal první gól svého mužstva. Dánsko skončilo se třemi body na nepostupovém třetím místě tabulky a se světovým šampionátem se rozloučilo.\n\nNicklas hrál i na Euru 2012, kde se Dánsko střetlo v základní skupině B („skupina smrti“ - nejtěžší základní skupina na turnaji) postupně s Nizozemskem (9. června, výhra 1:0), Portugalskem (13. června, prohra 2:3) a Německem (17. června, prohra 1:2). Bendtner odehrál všechna tři utkání v základní sestavě a proti Portugalsku vstřelil oba góly svého týmu. Dánsko získalo 3 body a umístilo se na třetí příčce, což na postup do čtvrtfinále nestačilo.\n\n\n"}
{"id": "588917", "url": "https://cs.wikipedia.org/wiki?curid=588917", "title": "Chandra (rozcestník)", "text": "Chandra (rozcestník)\n\nChandra odkazuje na:\n\n"}
{"id": "588919", "url": "https://cs.wikipedia.org/wiki?curid=588919", "title": "Kratochvil", "text": "Kratochvil\n\nPříjmení Kratochvil nosí více významných osobností:\n\n"}
{"id": "588921", "url": "https://cs.wikipedia.org/wiki?curid=588921", "title": "Viešinta", "text": "Viešinta\n\nViešinta je řeka na severovýchodě Litvy, protéká okresy Anykščiai a Kupiškis, je to levý přítok řeky Lėvuo, do které se vlévá 2,5 km na severoseverovýchod od města Subačius, 88,1 km od jejího ústí do řeky Mūša. Je dlouhá 29 km. Protéká jezerem Viešintas.\n\nPřed jezerem Viešintas teče směrem severoseverozápadním, za tímto jezerem pokračuje směrem západním, za vsí jménem Putinas se stáčí směrem západoseverozápadním, protéká městysem Subačius a po 4 km obtéká ostrým obloukem západní okraj města Subačius a stáčí se na východoseverovýchod. Do řeky Lėvuo se vlévá na severním okraji obce Skverbai (2,5 km na severoseverovýchod od města Subačius). Průměrný spád je 170 cm/km.\n\n\nMedinos, Laičiai, Smėlinka, Skudai, Papiliai, Putinas, Antalina, Pelyšos I, Pelyšėlės I, Slabada, Raugališkis, Subačius, Padembis, Paviešintys, Subačius, Čečeliai, Ilgučiai, Skverbai\n\n"}
{"id": "588924", "url": "https://cs.wikipedia.org/wiki?curid=588924", "title": "Přestřelka u osady Uglare", "text": "Přestřelka u osady Uglare\n\nPřestřelka u osady Uglare se odehrála 8. listopadu 2005 mezi českými vojáky a nelegálními těžaři dřeva, na které narazili během hlídky v této oblasti. Boj začal po opakovaných výzvách českých vojáků k zastavení činnosti a varovném výstřelu. Na ten reagovali Albánci zahájením palby. V boji byl zraněn rotný Meloun a jeden z těžařů.\nZraněný Meloun byl vrtulníkem převezen do francouzské vojenské nemocnice v Plané, kde zůstal do 14. listopadu, kdy byl propuštěn. Během pobytu v nemocnici ho vrchní velitel sil KFOR Giuseppe Valotto vyznamenal medailí velitele KFOR a o dva týdny později mu předal náměstek ministra obrany Martin Bělčík medaili Za zranění.\n\n\n"}
{"id": "588925", "url": "https://cs.wikipedia.org/wiki?curid=588925", "title": "Sandy Nelson", "text": "Sandy Nelson\n\nSandy Nelson narozen jako Sander L. Nelson (* 1. prosince 1938 v Santa Monica, Kalifornie, USA) je americký bubeník. Jde o jednoho z nejznámějších bubeníků začátku 60. let, měl několik instrumentálních hitů , které se umístily v Top 40 (Top 40 hits), bubnoval na mnoha dalších známých hitech a vydal přes 30 alb.\n\nJeho první nahrávka se skupinou The Renegades (Richard Podolor, Bruce Johnston a Nick Venet), se jmenovala \"Geronimo\", napsaná Venetem, produkována Kimem Fowleym a vydáno společností Original Sound Records. I když se nevyhoupla do národních žebříčků, byla dobře prodávána ve Středo - západě USA. Skladba, spolelčně s \"Charge\", je součástí soundtracku filmu z roku 1959 Ghost of Dragstrip Hollow, vydaný firmou American International Pictures.\n\nNavštěvoval střední školu s lidmi jako Jan Berry, Dean Torrence (ze kterých se stali Jan and Dean), a Kim Fowley. Po získání obdivu jako session bubeník, hrál v takových skladbách jako \"To Know Him Is to Love Him\" (Phil Spector's Teddy Bears, 1958), \"Alley-Oop\" (The Hollywood Argyles, 1960), a \"A Thousand Stars\" (Kathy Young and the Innocents, 1960).\n\nJeho skladba \"Teen Beat\", vydaná vydavatelstvím Original Sound Records, se umístila na 4. místě v Billboard Hot 100 chart v roce 1959. Prodalo se ji přes jeden milion kopií a byl oceněna jako zlatý disk. Následně podepsal smlouvu s vydavatelstvím Imperial record label a vybubnoval dva další hity do Top 40 hits, \"Let There Be Drums\", který byl na sedmém místě v Billboard Hot 100 a \"Drums Are My Beat\". V prosince 1961, britský hudební magazín NME, oznámil že \"Let There Be Drums\" opustil Top 10 v Spojeném království a Spojených státech. Všechny tři byli instrumentální (úspěch, který se zřídka kdy opakuje). V těchto hitech hrál na kytaru spolu-autor Richie Podolor (aka Richie Allen), později autor písní a hudební producent.\n\nNa konci roku 1963, měl Nelson motocyklovou nehodu. Úrazy si vyžádaly amputaci jeho pravého chodila a část nohy. Nicméně, Nelson pokračoval v nahrávání do začátku 70. let, vydávající dvě nebo tři alba za rok, obsahující cover verze populárních hitů a několik originálních skladeb.\n\nNelson žije v Boulder City v Nevadě a pokračuje v experimentech s hudbou na klávesách a piánu.\n\nV září 2005 společně několika přáteli nahrál pod názvem \"Sandy Nelson and the Sin City Termites\" novou nahrávku originálních skladeb, Nelsonized, vydanou nezávislým vydavatelstvím Spinout. Ostatní členové skupiny byli: Eddie Angel (kytarista Straitjackets), Remi Gits a Billy Favata z Torturing Elvis.\n\n\n\n"}
{"id": "588926", "url": "https://cs.wikipedia.org/wiki?curid=588926", "title": "Wojciech Szczęsny", "text": "Wojciech Szczęsny\n\nWojciech Tomasz Szczęsny [vojtěch tomaš ščensny] (* 18. dubna 1990) je polský fotbalový brankář a reprezentant, který je v současné době hráčem italského klubu Juventus FC. Jeho otcem je Maciej Szczęsny, také bývalý polský fotbalový brankář.\n\nV červenci 2015 odešel na hostování z londýnského týmu Arsenal FC do italského prvoligového klubu AS Řím.\nV červenci 2017 přestoupil z Arsenalu do popředního italského klubu Juventus FC, kde podepsal smlouvu do roku 2021.\n\nSzczęsny reprezentoval Polsko již v mládežnických kategoriích.\n\nV A-mužstvu Polska debutoval 18. 11. 2009 v přátelském zápase v Bydhošti proti reprezentaci Kanady (výhra 1:0).\n\nWojciech Szczęsny zazářil v přátelském utkání proti Německu 6. září 2011. Konečný výsledek byl 2:2, ale Szczęsny měl minimálně 8 klíčových zákroků, kterými zabránil dalším gólům ve své síti. Jeho výkon ocenil i Oliver Kahn, německá brankářská legenda.\n\nV zahajovacím utkání Eura 2012 se střetlo domácí Polsko s Řeckem a Szczęsny v 69. minutě za stavu 1:1 fauloval v pokutovém území Dimitrise Salpingidise, aby zabránil druhému gólu. Dostal červenou kartu, což znamenalo automatický zákaz startu v dalším zápase s Ruskem. Do polské brány přišel náhradní brankář Przemysław Tytoń a nařízený pokutový kop chytil, stal se tak prvním brankářem v historii evropských šampionátů, kterému se to podařilo poté, co právě přišel na hřiště (utkání skončilo výsledkem 1:1). Szczęsny už se na hřiště nedostal, zbývající dva zápasy odchytal Przemysław Tytoń (remíza 1:1 s Ruskem a prohra 0:1 s Českou republikou), Polsko skončilo se ziskem 2 bodů na posledním místě základní skupiny A.\n\n11. října 2014 se podílel vychytaným čistým kontem na historické výhře 2:0 nad Německem (tehdy úřadující mistr světa) v kvalifikaci na EURO 2016. Pro Polsko to byla premiérová výhra, zdařila se až na 19. pokus ve vzájemných zápasech (do té doby bilance 12 proher a 6 remíz). Němci prohráli v některé z kvalifikací po 33 zápasech, naposledy poznali porážku v roce 2007 (0:3 v Mnichově s Českou republikou).\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\nKlub\n\nAktualizováno 1. 11. 2015\n\n\n"}
{"id": "588943", "url": "https://cs.wikipedia.org/wiki?curid=588943", "title": "Goralé", "text": "Goralé\n\nGoralé ( ; těšínským nářečím \"Gorole\"; nebo i starší \"Horali\"; tj. „horalé“, přičemž uvedené názvy se píší v některých zdrojích velkým, v jiných malým počátečním písmenem) jsou obyvatelé hornatých oblastí jižního Polska, severního Slovenska a severovýchodního Česka (Těšínsko). Ve svém širším vymezení však žijí také v Bukovině na západní Ukrajině a v severním Rumunsku. Je to tak etnická skupina žijící podél severního karpatského oblouku.\n\nGoralé hovoří goralskými nářečími, která jsou polského původu. Kulturně jsou spříznění hlavně s Lemky, Huculy a Bojky.\n\nPoláky tvrzený polský původ a národní charakter Goralů sloužil jako základ polských územních požadavků v československo-polských pohraničních sporech, zejména na Oravě a Spiši. Podobným způsobem se snažili využít Goraly Němci v době druhé světové války a tvrdili, že Goralé jsou německého původu (tzv. \"Goralenvolk\").\n"}
{"id": "588946", "url": "https://cs.wikipedia.org/wiki?curid=588946", "title": "Ineta Radevičová", "text": "Ineta Radevičová\n\nIneta Radevičová ( \"Ineta Radēviča\"; * 13. července 1981, Krāslava) je lotyšská atletka, jejíž specializací je skok daleký a trojskok.\n\nV roce 1999 se zúčastnila juniorského mistrovství Evropy, které se konalo v lotyšské Rize. Ve skoku dalekém však v kvalifikaci obsadila poslední místo. Kvalifikací neprošla také na MS juniorů 2000 v Santiago de Chile.\n\nV roce 2003 vybojovala v polské Bydhošti dvě bronzové medaile na mistrovství Evropy do 23 let. V dálkařské části skočila 670 cm stejně jako Ruska Irina Simaginová, která však měla lepší druhý pokus a brala stříbro. Zlato vybojovala skokem dlouhým 686 cm Švédka Carolina Klüftová. V trojskoku skočila 14,04 metru.\n\nO rok později reprezentovala na letních olympijských hrách v Athénách, kde nedokázala projít sítem kvalifikace v dálkařské i trojskokanské části. V roce 2005 skončila na halovém ME v Madridu v dálce na pátém místě. Páté místo vybojovala výkonem 654 cm rovněž na halovém MS 2006 v Moskvě. O rok později skončila na halovém mistrovství Evropy v Birminghamu na osmém místě. V roce 2008 se na halovém MS ve Valencii umístila ve finále na šestém místě.\n\nNejvětší úspěch své kariéry zaznamenala v roce 2010 na ME v atletice v Barceloně, kde vybojovala v novém osobním rekordu 692 cm zlatou medaili ve skoku dalekém. Do stejné vzdálenosti skočila také Portugalka Naide Gomesová, která však měla druhý horší pokus a skončila stříbrná. Bronz vybojovala Ruska Olga Kučerenková za 684 cm.\n\nNa Mistrovství světa v atletice 2011 v jihokorejském Tegu skončila s výkonem 676 cm bronzová, když zaostala za zlatou Američankou Brittney Reeseovou o 6 cm a stříbrnou Olgou Kučerenkovou o 1 cm.\n"}
{"id": "588950", "url": "https://cs.wikipedia.org/wiki?curid=588950", "title": "Nahrazování žárovek", "text": "Nahrazování žárovek\n\nV řadě států byla schválena určitá podoba zákazu prodeje běžných žárovek. Jeho cílem je nahradit žárovky účinnějším zdroji světla, například zářivkami a zdroji využívajícími LED. Brazílie a Venezuela začaly s odstraňováním žárovek z trhu v roce 2005, Evropská unie, Švýcarsko a Austrálie v roce 2009; zákaz plánují i další státy: Argentina, Rusko a Kanada v roce 2012, USA mezi roky 2012 a 2014.\n\nPůvodní žárovky měly běžně účinnost výkonové přeměny příkon-výkon 13,5 lm/W (lepší u žárovek vyšších výkonů), což např. pro 100 W znamená 1 350 lm světelného výkonu. Běžnou praxí výrobců kompaktních zářivek (jakožto náhrad za žárovky) je uvádění popisu, že „tato úsporná zářivka svítí jako 100 wattová žárovka“. Takový popis spotřebitel vítá, protože laická veřejnost běžně nemá měřítko porovnání. Ovšem výrobci takto označují i trubice, na které i sami zároveň uvádějí hodnoty běžně pod 1 000 lm, čímž se ale sami usvědčují z klamání zákazníků. V rámci zamezení tomuto klamání spotřebitele vydala Evropská Unie v Nařízení komise ES 244/2009 tabulku, která určuje, jaký světelný výkon mohou výrobci prohlašovat jako náhradu klasické žárovky:\nPro orientační přepočet příkonu mezi klasickou žárovkou a úspornou zářivkou lze použít následující tabulku:\n\nNyní se ovšem na trhu objevují světelné zdroje na bázi vysoce svítivých LED diod – ty mají oproti kompaktním zářivkám mnohem delší životnost, větší mechanickou odolnost a přinejmenším srovnatelnou energetickou účinnost.\n\nV dubnu 2007 kanadská vláda oznámila, že do roku 2012 hodlá zakázat klasické žárovky a tím přispět k snížení emisí oxidu uhličitého. První krok pak v tomto směru učinila Austrálie, když v květnu 2007 schválila zákaz prodeje žárovek, který vstoupil v platnost v roce 2009. Prvním státem, kde byly žárovky skutečně zakázány, je však Kuba, kde se od roku 2007 už nesmí používat.\n\nV Evropské unii bylo schváleno nařízení EK (založené na směrnici Evropského parlamentu o ekodesignu výrobků), která zakáže žárovky (přesněji světelné zdroje s horší než definovanou energetickou třídou) ve schváleném časovém harmonogramu, začínajícím v září 2009 - v prosinci 2008 se na tom shodli národní experti Evropské komise a proti návrhu se nepostavil ani Evropský parlament, který na to měl lhůtu do 15. března 2009. Dne 17. února 2009 bylo hlasováno ve Výboru pro životní prostředí o pozastavení návrhu, to nebylo výborem schváleno (14 hlasů pro, 44 proti). Nařízení se týká pouze všesměrových žárovek pro běžné použití; na žárovky směrové (reflektorové apod.) se má vztahovat samostatný předpis, žárovky pro speciální účely zatím zakázány nebudou. Eurokomisař Andris Piebalgs, v té době zodpovídající za energetickou politiku EU, proslul výrokem na adresu zákazu žárovky: „Evropským domácnostem zůstane stejná kvalita osvětlení, přitom ale ušetří energii, oxid uhličitý i peníze.“ Jeho mluvčí Ferran Tarradellas situaci okolo zákazu žárovek komentoval německým novinářům tak, že při svých cestách s komisařem po Evropě nikde žádné demonstrace za původní žárovky neviděl: „Kameny po nás taky ještě nikdo neházel. Evropané stojí za námi.“.\nNařízení definuje následující časový harmonogram zákazu prodeje:\n\nV březnu 2009 přijala Evropská komise doporučení o regulaci světelných zdrojů, které se používají v domácnostech. Od roku 2009 do roku 2012 budou postupně staženy klasické žárovky a budou nahrazovány efektivnějšími halogenovými žárovkami a kompaktními zářivkami. Byť je technologie nových světelných zdrojů již plně vyvinuta a prozkoušena, v nezávislém testu nejlepší kompaktní zářivka získala známku pouze chvalitebně (2,1) a plného svitu dosáhla po 6 minutách.\n\nV září 2009 byla zahájena regulace světelných zdrojů, které se používají v domácnostech. Začne tak postupná výměna, která se nejvíce dotkne klasických žárovek.\n\nOd tohoto data není již možné v EU vyrábět či do EU dovážet žádné matné (neprůhledné) světelné zdroje s horší energetickou třídou než A. Dovoz menšího množství žárovek pro osobní potřebu z Ruska či Ukrajiny zůstává nezakázán. Zákazník si jinak může vybrat ze široké řady nabízených kompaktních zářivek (laicky označovaných jako úsporné žárovky/zářivky)jež jsou efektivnější než klasické žárovky. Kompaktní zářivky se vyrábějí v mnoha provedeních: klasické trubicové, s matnou baňkou či svíčkové (tzv. miňonkové se závitem E14).\n\nTaké halogenových žárovek se týká směrnice o ekodesignu a související nařízení Evropské komise. Od září 2009 má být zakázán prodej halogenových žárovek s příkonem nad 80 W, pokud nebudou mít energetickou třídu alespoň C. U dnes prodávaných halogenových žárovek je běžně energetická třída D.\n\nNicméně i v roce 2016 jsou žárovky s čirým sklem v českých obchodech zcela běžně dostupné, pouze jsou označené jako otřesuvzdorné, pro průmyslové použití, nebo nedokonalá topná tělesa (část příkonu se přeměňuje na světlo).\n\n\n"}
{"id": "588952", "url": "https://cs.wikipedia.org/wiki?curid=588952", "title": "SDI (motor)", "text": "SDI (motor)\n\nSDI (motor) ( \"Suction Diesel Injection\", \"Saugdiesel Direct Injection\") je obchodní název vznětových motorů s atmosférickým plněním a přímým vstřikováním produkovaných koncernem Volkswagen.\n\nMotory SDI jsou vyráběny jako řadové čtyřválce nebo pětiválce s různým objemem (1,7 - 2,5 l), v závislosti na účelu využití.\n\nJsou to agregáty odvozené od známých motorů TDI. Protože nejsou přeplňované, poskytují nižší výkon ve srovnání s objemově shodným přeplňovaným motorem - např. v modelu Škoda Fabia 1.9 SDI měly výkon 47 kW, v modelu Škoda Octavia Tour 1.9 SDI měly výkon 50 kW. Minivozy Volkswagen Lupo nebo Seat Arosa dostaly motor 1.7 SDI disponující 44 kW. V modelu Volkswagen Caddy 2.0 SDI měly tyto motory výkon 51 kW a v modelu Volkswagen Golf V 55 kW. \n\nZ konstrukčního hlediska jsou motory SDI jednodušší a spolehlivější než agregáty TDI, vzhledem k absenci turbodmychadla. Výhodou je to, že spotřebou vůbec nezaostávají za motory TDI, které jsou o něco oblíbenější. V praxi lze spotřebu udržet mezi 5-6 litry/100 km, velmi klidní řidiči ji dokážou stlačit až na 3,9 litru. Z hlediska servisního je třeba prakticky pouze měnit rozvodový řemen po 90 000 km a motorový olej 10W-40 po 15 000km. Motory 1.9 SDI byly v roce 2006 staženy z výroby, kvůli nesplnění nastupujích emisních norem Euro IV. Definitivní konec pro SDI motory znamenal rok 2010, kvůli nastupující exhalační normě Euro V a s tím je spojena i změna vstřikování z PD (PD = Pumpe-Düse, čili Čerpadlo-Tryska) na Common Rail. Systém vstřikování PD se montoval pouze do 2.0 SDI, který konstrukčně vycházel z agregátu 2.0 TDI. Například ve VW Caddy nahradil 2.0 SDI nový agregát 1.6 TDI DPF, který vyhovuje již zmíněné normě Euro V, jelikož dostal filtr pevných částic.\n\n"}
{"id": "588963", "url": "https://cs.wikipedia.org/wiki?curid=588963", "title": "Zakarijá Šiháb", "text": "Zakarijá Šiháb\n\nZakaria Chihab (5. března 1926 – 90. léta) byl libanonský zápasník, který v roce 1952 vybojoval na Letních olympijských hrách v Helsinkách stříbrnou medaili v řecko-římském zápase v bantamové váze. V roce 1953 obsadil 6. místo na mistrovství světa.\n\n"}
{"id": "588966", "url": "https://cs.wikipedia.org/wiki?curid=588966", "title": "Brendan Christian", "text": "Brendan Christian\n\nBrendan Kyle Akeem Christian (* 11. prosince 1983 Saint John's) je atlet, sprinter pocházející z Antiguy a Barbudy.\n\nV roce 2002 vybojoval stříbro v běhu na 200 metrů na mistrovství světa juniorů. V roce 2007 zvítězil v běhu na 200 metrů na Panamerických hrách, na poloviční distanci vybojoval bronz. Dvakrát startoval na Letních olympijských hrách, v roce 2004 v Athénách skončil ve čtvrtfinále a o čtyři roky později v Pekingu v semifinále.\n\n"}
{"id": "588967", "url": "https://cs.wikipedia.org/wiki?curid=588967", "title": "Jak vyzrát na test", "text": "Jak vyzrát na test\n\nJak vyzrát nad test je jedenáctý díl dvacáté řady amerického animovaného seriálu Simpsonovi. Scénář napsal Michael Price. V USA měla díl premiéru 1. března 2009 a v Česku 22. listopadu 2009.\n\nHned ráno začne oslavou začátku školního roku. Který slaví Homer a Marge. Ten den má zároveň zaplatit Homer pojištění. Při začátku roku ředitel Skinner rozhlásí, že na konci měsíce se žáci školy zúčastní viceprezidentova atestačního testu. Test rozhodne o tom, kolik peněz škola dostane. Tak začíná velké učení, aby škola co nejvíce uspěla v testu. Například v jídelně dávají písmenkovou polévku. Při tělocviku učitel vybíjí všechny míčem, když neřeknou správně odpověď na jeho otázku. Při jízdě do školy v den testu zjistí Líza, že Bart napsal do políček pro odpovědi „\"Slupni mou nudli\"“ a tak zahodil svoji budoucnost. Bart z toho udělá vtip. Homer se mu zasměje a řekne že z dobrých vtipů má hlad. V zásuvce na jídlo je smlouva o pojištění, které si Homer nevšimne. Před školou Bartovi řeknou, že má test bez chyby a má letět na pizza party. Líza má 96% správně a stresuje se. Jakmile vejde Bart dovnitř zjistí, že mu lhali a že to není výlet chytrých, ale polepšovna. Inspektor Chalmers dělá, že nemá brýle a tak tam pošle ředitele. Seymour zůstane v autobuse a Chalmers si vyndá brýle. V autobuse všichni kromě Barta křičí opakovaně \"Pizza party\". Bart je opraví, že žádná pizza není a není ani vrtulník. Skinner dětem vysvětluje, že nejhorší děti dnes nebudou psát test, protože by mohly ohrozit reputaci školy a šanci pro šikovnější děti. Později Homer zjistí, že neodeslal smlouvu s pojištěním a místo příchodu do jaderné elektrárny odchází tuto smlouvu odeslat a současně s tím zjišťuje, že je ještě do tří hodin nepojištěný. Mezitím nervózní Líza začíná psát důležitý test, většina zvuků z okolí ji velmi vyrušuje. Děti s ředitelem Skinnerem pokračují ve výletu a Ralph prohlásí, že potřebuje na záchod - autobus s dětmi tak zastaví a děti jdou na záchod do benzinové pumpy. Po návratu Skinner zjišťuje, že autobus byl rozkraden, děti se tak vydávají na pěší túru a při přechodu mostu Ralph spadne na kontejnerovou loď, při jeho záchraně ředitel Skinner aplikuje školní fyziku na okolní svět.\n\nKolem třetí hodiny se u Simpsonových koná čtenářský kroužek s hosty, Homer se svěří Marge, že nejsou pojištěni a stane se série několika nehod, která naštěstí skončí dobře a až v 15:01 vystřeluje Maggie z okna nůž, který se zabodne do hlavy pana Burnse.\n"}
{"id": "588971", "url": "https://cs.wikipedia.org/wiki?curid=588971", "title": "Oxymonády", "text": "Oxymonády\n\nOxymonády (Oxymonadida, Oxymonadea) je skupina exkavátních prvoků řazená buď do obsáhlejšího kmene Metamonada spolu s mnohými dalšími skupinami, jindy volně jako samostatnější vývojová linie v rámci exkavát.\n\nJsou to obligátní anaerobové, kteří žijí ve střevě různých xylofágních druhů hmyzu, jako jsou švábi či termiti. Vzácně mohou žít i v tělech obratlovců, ale zřejmě ne u člověka. V buňce chybí Golgiho aparát, peroxizomy, mitochondrie i hydrogenozomy. Také nemají buněčná ústa. Zato mají na předním konci těla čtyři bičíky, které mohou někdy tvořit i undulující membránu. Zcela typickou organelou však je tzv. axostyl, velký osní útvar tvořený mikrotubulárními svazky. Rozmnožují se nepohlavně, ale byl popsán i pohlavní proces.\n\nPříkladem oxymonád jsou rody \"Dinenympha\", \"Monocercomonoides\", \"Oxymonas\", \"Polymastix\", \"Pyrsonympha\", \"Saccinobaculus\" či třeba \"Streblomastix\".\n"}
{"id": "588975", "url": "https://cs.wikipedia.org/wiki?curid=588975", "title": "Planeta Teror", "text": "Planeta Teror\n\nPlaneta Teror (\"Planet Terror\") je akční horrorový film Roberta Rodrigueze, uvedený v roce 2007. Film byl natočen společně s filmem Auto zabiják v rámci projektu Grindhouse, kterým režiséři Rodriguez a Tarantino chtěli vzdát poctu svým oblíbeným videofilmům.\n\nFilm popisuje s nadsázkou boj skupiny lidí se zástupy zombie, které udělal z obyvatel smrtící vir.\n\n"}
{"id": "588977", "url": "https://cs.wikipedia.org/wiki?curid=588977", "title": "Ústřední matice školská", "text": "Ústřední matice školská\n\nÚstřední matice školská (ÚMŠ) byla jedním z tzv. národních „obranných” spolků vznikajících z valné většiny v 80. letech 19. století. Jednou z konfliktních sfér mezi Čechy a Němci žijících na území Čech, Moravy a Slezska se stalo školství a otázka vyučovacího jazyka. Národní boj o tzv. „duše“ na obecných školách se sváděl na obou stranách. Ústřední matice školská vznikla jako český ekvivalent k německému „Schutzvereinu” Deutscher Schulverein (DSV). Oba národní obranné spolky se snažily podporovat školství - ÚMŠ odvrácením „germanizace” českých dětí a DS zastavením „čechizace” dětí německých. Místní odbory ÚMŠ řízené centrálně z Prahy prováděly národnostní obrannou práci v postižených regionech.\n\nÚstřední matice školská založená roku 1880 měla podporovat vznik a provoz menšinových českojazyčných škol v národnostně smíšených oblastech Rakouska-Uherska, zejména v českém pohraničí. Opírala se o silnou podporu ze strany českých politiků, novinářů i široké veřejnosti. Prostředky získávala především dobrovolnými sbírkami a benefičními akcemi (např. plesy), které organizovaly místní odbory v česky mluvících oblastech. Zpočátku se zaměřila na školy základní (obecné) a mateřské (opatrovny), později rozšířila svou působnost i na gymnázia a odborné školství. V roce 1919 převzal většinu základních škol stát, Matice ale pokračovala během celé první republiky ve zřizování internátů, mateřských a odborných škol v pohraničí. Roku 1930 uspořádala velkolepé oslavy 50. výročí. Po Mnichovské dohodě ztratila většinu provozovaných škol i dalších nemovitostí. Definitivně zanikla po roce 1948.\n\nVláda Eduarda Taaffeho, která nastoupila v roce 1879, podnikla některé kroky k vyrovnání práv Čechů a Němců. 19. dubna 1880 zrovnoprávnil ministr Karl von Stremayr češtinu a němčinu u soudů a politických úřadů (tzv. Stremayrova jazyková nařízení). U německy mluvících obyvatel to vyvolalo znepokojení. V květnu 1880 vznikl na podporu německojazyčného obyvatelstva spolek školství spolek Deutscher Schulverein. I když do německých škol vstupovaly české děti v některých oblastech pod nátlakem, z valné většiny tak činili čeští rodiče dobrovolně za účelem společenského vzestupu, jelikož „výborná němčina” byla nezbytným předpokladem úspěšné kariéry. Čeští vlastenci a dokonce některé české obce samy o vyučování němčiny na české škole žádali. Národní obranná práce se proto zaměřovala na české rodiny v německých obcích bez přístupu k české škole. Na přelomu 70. a 80. let 19. století (ale i v dalších letech) se tato menšina rozrůstala. Řada českých dělníků, povzbuzovaných nabídkou vyšších výdělků, se stěhovala za prací do převážně německého pohraničí a měnila tam letité etnické poměry. Na německé straně se objevil strach o „národní državy” a čeští nacionalisté se strachovali, že migranti v novém prostředí postupně podlehnou poněmčení.\n\nPodnět k založení české organizace, která by se stala protiváhou Schulvereinu, dali V. Vaněk, řídící učitel v Bezně, a Václav Kredba, ředitel obecné školy. Myšlenky se ujal Ústřední spolek jednot učitelských v Praze. Návrh byl schválen v jeho výboru 26. září 1880 a trojice Josef Barák, Josef Král a Josef Kořán začala sestavovat návrh stanov. Bylo dohodnuto, že bude založen samostatný spolek, a na návrh V. Kredby byl zvolen název \"Ústřední matice školská\". Přívlastek „ústřední“ byl zvolen pro odlišení od podobných organizací, které v té době existovaly na místní úrovni (už v roce 1872 vznikly Matice školské v Olomouci a v Prostějově, v roce 1873 vznikla Matice školská v Budějovicích, o pět let později založil Bedřich Hoppe Matici školskou v Brně). Stanovy byly projednány na schůzi představitelů českých spolků a předních novinářů v Umělecké besedě 24. října a úředně schváleny místodržitelstvím 13. listopadu 1880.\n\nUstavující valná hromada se konala 5. prosince 1880 v Měšťanské besedě. Účastnilo se přes 500 lidí - víc, než se čekalo, takže se ani všichni nevešli do sálu. Schůzi předsedal Josef Král, který v emotivním projevu zdůraznil důvody pro založení organizace: zabránit odnárodňování a zajistit českým dětem kvalitní vzdělání v mateřském jazyce. Na shromáždění byl zvolen 25-členný výbor s osmi náhradníky a třemi přehlížiteli účtů. Předsedou byl v nepřítomnosti zvolen František Ladislav Rieger (schůze se neúčastnil kvůli politickému jednání ve Vídni), dalšími členy výboru byli např. Josef Barák (redaktor Národních listů), Tomáš Černý (náměstek pražského purkmistra), Jan Neff (obchodník), Jan Podlipný (advokát a jednatel Národního klubu) a Václav Štulc (probošt na Vyšehradě).\n\nJiž od prvních počátků kladli představitelé Matice důraz na to, aby měla zajištěn příznivý ohlas v tisku. V tom duchu bylo vedeno i jednání o konečném znění stanov 24. října 1880.\n\nK hlavním argumentům, používaným při přesvědčování české veřejnosti, patřilo:\n\n18. prosince 1880 vydal výbor provolání „Čechům, Moravanům, Slezanům!“, které v následujících dnech vyšlo v českých denících. Byla to první velká výzva veřejnosti k finančním sbírkám. Dokument líčí tíživou situaci českých menšin, nucených posílat děti do německých škol. Tisíce dětí jsou tak odnárodňovány a český národ ztrácí obec po obci. Takový vývoj by si nemohl dovolit ani velký národ, natož malý. Je proto povinností všech, postarat se v rámci možností, aby co nejvíc českých dětí získalo vzdělání v mateřském jazyce. Součástí provolání bylo i plné znění stanov, v nichž kromě cílů sdružení (zřizovat a udržovat obecné a mateřské školy s českým vyučovacím jazykem v rakouských zemích, zejména tam, kde toho nelze dosáhnout z veřejných prostředků) byly vyjmenovány i kategorie členství: zakládající (vloží jednorázově nebo do 5 let alespoň 500 zlatých), skutečný (jednorázově nebo do 5 let nejméně 100 zlatých), přispívající (10 zlatých ročně), činný (1 zlatý ročně) nebo čestný (zvolen valnou hromadou na návrh výboru za zásluhy o spolek či školství obecně).\n\nSpisovatelé podporovali Matici svými díly. Eliška Krásnohorská v knize \"Matice školská a občanstvo\" (1882) vyzývá Čechy, zejména ty méně majetné a dělníky, aby mysleli na své ještě ubožejší krajany v pohraničí a přispěli jim na české školy. Připomíná, že i císař uznal, že každý národ má právo na vzdělání ve svém jazyce. Už dávno neplatí, že němčina je jazykem pánů a čeština chudiny; nikdo z okolních národů neopovrhuje svým původem tak jako zcela bezdůvodně Češi.\n\nKarolina Světlá věnovala ÚMŠ výtěžek z knihy \"Na bludné cestě\" (1882).\n\nUčitel a odborný spisovatel Jan Tykač v projevu na národní slavnosti v Horách u České Třebové 22. července 1883 zdůraznil nutnost vyučování dětí v mateřském jazyce, bez kterého nemohou dosáhnout kvalitního vzdělání. Výklad učitele nechápou, nedokáží se vyjádřit česky ani německy. Jestliže mají uvědomělé rodiče, naučí se německy a získají vzdělání, ale stanou se z nich Němci. Použil biblická přirovnání - když pastýř každou ovečku shání, neměli bychom my opouštět tisíce. Povinností křesťana je, neumělé učiti a zarmoucené těšiti - a Matice školská přináší příležitost, jak to činit.\n\nO Matici se zmiňuje i Svatopluk Čech v knize \"Pestré cesty po Čechách\" (1892). Komický hrdina, pan Brouček (známý z výletu na Měsíc a do 15. století) přichází na Jubilejní výstavu 1891, kde uvidí stánek s pokladnou ÚMŠ. Jako typický měšťák odmítne přispět, činnost Matice ho obtěžuje (byť ne zrovna na výstavě, kde se nijak nevnucují) a ve svém omezeném rozhledu by byl nejraději, kdyby měla jen podobné výstavní kiosky pokud možno na odlehlých místech. S jeho dalším argumentem - proč má Matice zakládat české školy, když to může dělat vláda; na plat ministra se také nevybírá do pokladny - ale nejspíš souhlasil i autor.\n\nAlfons Bohumil Šťastný (1866-1922) se zaměřil na děti. V povídce \"Mařenčina panenka\" (1900) líčí příběh osmileté Mařenky Horné, dcery cukrovarského úředníka, která se ve třídě setkala s novou spolužačkou Kopřivovou. Ta za ostatními žáky zaostává, protože strávila předchozí ročníky na německé škole, kde nerozuměla výkladu a skoro nic se nenaučila. Rodiče povědí Mařence, že podobným případům brání Ústřední matice školská. Mařenka je, podobně jako rodiče, myšlenkou této organizace nadšená, daruje jí drobné peníze a nakonec s velkým váháním věnuje oblíbenou panenku do dobročinné aukce (která dopadne tak, že ji koupí opět její rodiče za 10 korun pro Matici, k radosti všech).\n\nČlánky o Matici, často se statistickými údaji o činnosti, se pravidelně objevovaly v kalendářích.\n\nČlenové a příznivci si mohli za 1 zlatý a 20 krejcarů ročně předplatit \"Věstník Ústřední Matice školské\", který vycházel měsíčně. Spolek také roku 1889 vydal obrázkovou knihu \"Našim dětem\" (sestavil František Táborský, ilustroval Mikoláš Aleš) a prodával propagační předměty (gratulační archy, národní navštívenky, dopisní papíry s citáty spisovatelů apod.)\n\nÚstřední matice školská byla v 80. a 90. letech 19. století pokládána za druhou nejdůležitější českou národní instituci po Národním divadle. Obě posilovaly českou kulturu pomocí veřejných sbírek.\n\nV prvním roce činnosti, na podzim 1881, se podařilo otevřít tři školy obecné a tři mateřské (opatrovny), a to v Liberci, Prachaticích, Znojmě, Brně a Nýřanech. Dohromady do nich chodilo 643 dětí a iniciativa vedla k povzbuzení národního života v těchto městech. Matice také vyzvala k zakládání místních odborů na podporu těchto aktivit. Do začátku srpna 1882 se vybralo 142 tisíc zlatých. Nemilou událostí byl naopak požár Národního divadla 12. srpna 1881, protože řada potenciálních dárců věnovala své omezené prostředky raději na jeho obnovu.\n\nV následujících letech se činnost Matice rozšiřovala. Za 18 let, do roku 1898, se podařilo založit 124 škol, z toho dvě střední (gymnázia v Opavě a Uherském Hradišti), 66 obecných a 56 mateřských. 26 škol se postupně podařilo převést na veřejné, tři byly pro nedostatečný zájem zrušeny, několik mateřských škol bylo předáno jiným institucím nebo obcím. Matice také podporovala některé cizí školy finančně (např. Komenského školu ve Vídni). V roce 1888 měla ve správě 88 škol, do kterých chodilo asi deset tisíc žáků. Do škol, původně zřízených Maticí a pak předaných jiným institucím, chodilo v témže roce asi 5000 dětí. V roce 1897 zaměstnávala 195 učitelů, 30 katechetů a 65 dalších zaměstnanců (školníků, opatrovnic apod.) Vznikaly i místní odbory na její podporu. Například v Hradci Králové byl založen mužský odbor roku 1883, do jeho čela se postavil starosta Karel Collino. Roku 1888 pak v témže městě vznikl i dámský místní odbor.\n\nNěmecké místní úřady zpočátku nekladly Matici překážky, protože odchodem českých dětí do matiční školy jim odpadly povinnosti i výdaje. Po roce 1901 se ale národnostní rozpory vyhrotily, úřady se mnohde snažily vznik nových škol zkomplikovat, německé organizace vyvíjely nátlak na české rodiče. V téže době naopak zesílil příliv finančních příspěvků od českých dárců. Během 1. světové války hrozilo, že by vláda mohla nadaci rozpustit. Obezřetným vedením k tomu ale Matice nedala příležitost. Uhájila všechny předválečné školy, ale také bránila učitelstvo před podezíravostí vlády a v provolání k českým matkám z roku 1917 zdůraznila nedělitelnost Českého království.\n\nV roce 1919 měla Matice 35 mateřských škol, 67 obecných (základních) škol, jedno reálné gymnázium (v Orlové) a jednu průmyslovou školu (v Prachaticích).\n\nPo vzniku Československa byl přijat tzv. Metelkův zákon (podle tehdejšího starosty ÚMŠ Jindřicha Metelky, který převedl většinu matičních škol pod správu Ministerstva školství. Matici tím odpadla velká část starostí; další svou činnost prováděla ve spolupráci se státem. Protože odpovědnost za základní školství převzal stát, zaměřila se především na mateřské, rodinné a živnostenské školy, obchodní akademie, internáty a jazykové kursy. V některých případech poskytovala podporu veřejným školám.\n\nV roce 1930 se konaly oslavy 50. výročí vzniku Matice, s řadou článků v tisku. V té době (statistika za rok 1929) měla 134 mateřských škol, jeden studentský konvikt (Švehlova kolej v Karlových Varech), dvě obchodní akademie (v Teplicích a Jablonci n. N.), 5 rodinných škol, jedna občanská škola, 34 jazykových kursů, 80 pokračovacích škol, 6 hudebních a 68 škol podporovaných. Všechny obecné (základní) školy i gymnázium v Orlové byly již po válce předány státu. Do budoucna se chtěla zaměřit na Slovensko, Hlučínsko a menší obce. V neděli 7. prosince 1930 proběhla slavnostní valná hromada za účasti politiků, úředníků i zástupců občanských organizací. S projevy vystoupil starosta matice Vincenc Dewetter, profesor Jan Kapras, profesor Bohumil Němec a další. Prezident Tomáš Garrigue Masaryk zaslal zdravici, v níž ocenil přínos Matice k vzniku samostatného státu a vyzdvihl svépomocnou obětavost, která může pomáhat tam, kde státní moc nestačí. Z původních zakladatelů žil v té době už jen novinář Adolf Srb.\n\nMnichovská dohoda ze září 1938 znamenala ztrátu téměř všech matičních škol, protože zůstaly na území předaném Německu. Krátce před Mnichovem měla Matice 340 škol se 13 tisíci žáky. Během října 1938 ztratila všechny střední školy, živnostenské školy a internáty. Zbyla jí jen jedna obecná škola (v Hrádku u Manětína) z původních 31 a 25 mateřských škol z 202. Většina škol byla v pronajatých budovách, zčásti rekonstruovaných na náklady Matice; na odstoupeném území ale také zůstalo 126 nemovitostí a další majetek, o jehož záchranu vedení Matice v říjnu 1938 usilovalo. Na některých školách na německém území nadále probíhala určitou dobu výuka s tím, že je provozovali dosazení správci na náklad ÚMŠ. Místní odbory, které z větší části zajišťovaly financování, naopak zůstaly z 90 % v ČSR.\n\nBěhem nacistické okupace zprávy v tisku o Matici ustávají. V lednu 1940 oznámil tisk plánované připomenutí osmdesátého \"(sic)\" výročí Matice, které výbor Národního souručenství plánoval využít k oživení hesel, pod nimiž tato organizace kdysi vznikla. Tím zprávy v daném roce končí.\n\nÚstřední matice školská byla zrušena 30. června 1943. Definitivně zanikla roku 1948.\n\nStarosta:\n\nŘeditel kanceláře (funkce zřízena 1887):\n\nZa prvních třináct let ÚMŠ vybrala 2.170.000 zlatých a vydala 1.905.000 zlatých. Příjmy získávala z členských příspěvků (viz výše), drobných darů, charitativních akcí a dědictví. K největším mecenášům se zařadil Bedřich Schnell (1808-1897), c. k. policejní komisař ve výslužbě, který jí v závěti odkázal téměř celý svůj majetek, zčásti rovněž získaný dědictvím, v hodnotě 170 tisíc zlatých. Veřejné ocenění si již dříve posmrtně vysloužil pilníkář Antonín Chvojka (1833-1884), který odkázal ÚMŠ svou usedlost v Jablonci č. 404 s odhadní cenou asi 20 tisíc zlatých; byl dáván za příklad nezištného českého dělníka, z něhož by si měli brát příklad i bohatí.\n\nRoku 1895 se v Praze konala národopisná výstava. Jednou z velmi propagovaných atrakcí se stal „Milionový pavilon“, v němž jeho majitelka Emanuela Geitlerová předváděla ve skleněné vitrině milion dvouhaléřových mincí ve 2500 sloupcích po 400 mincích. Články v tisku jej spojovaly s ÚMŠ, protože se prý majitelka rozhodla věnovat této organizaci značnou část vlastního výtěžku a vybírat do oddělené pokladny dobrovolné příspěvky. Paní Geitlerová byla uváděna jako významná vlastenka a její nápad s milionem jako záslužný počin.\n\nNásledujícího roku vyšel ve 40. čísle časopisu \"Česká stráž\" nepodepsaný článek (k autorství se přiznal Gustav Jaroš), který na základě konkrétních údajů dokládal zištné pohnutky paní Geitlerové a zpochybňoval výhodnost spolupráce s ní pro Matici. Paní Geitlerová se tímto článkem cítila poškozena a podala na jeho autora žalobu pro urážku na cti.\n\nU soudu Gustav Jaroš nejprve vylíčil snahu paní Geitlerové, získat slevu z částky 500 zlatých, kterou se zavázala zaplatit Matici, poté pokračoval doložením nesrovnalostí při vykazování počtu návštěvníků a příklady agresívní reklamy, v níž se naznačovalo, že návštěva atrakce znamená příspěvek pro Matici. Vyslovil rovněž pochybnost o správném předání přeplatků na vstupném, které měly podle dohody plně připadnout Matici. Smlouva byla podle něj jednostranně výhodná pro paní Geitlerovou. Výslechem svědků (představitelů ÚMŠ) se prokázalo, že prakticky nebyla prováděna kontrola a navíc její ředitel Josef Ladislav Turnovský umístil portrét paní Geitlerové na titulní stranu Věstníku, kam se obvykle dávaly jen podobizny zasloužilých mecenášů. Soud rozhodl ve prospěch novináře, čímž zároveň padlo špatné světlo na představitele Matice, kteří do té doby činnost paní Geitlerové naivně podporovali. Aféra otřásla důvěryhodností představitelů Matice, o níž G. Jaroš prohlásil, že touto událostí nepadne, jen je potřeba ji provětrat. Jan Herben v časopise \"Čas\" Turnovskému v té souvislosti později „doporučil“, aby po této blamáži raději odešel do ústraní.\n\nNa konci 19. století se ÚMŠ stala univerzální dědičkou manželů Neumannových, majitelů domu v Husově ul. 238 v Praze. S dědictvím byl přijat i závazek, vyplatit dalším osobám částku 44.200 zlatých. Po převzetí domu se ale zjistilo, že hodnota všech závazků (cca 52.000 zlatých včetně bankovních úvěrů) převyšuje odhadní cenu (cca 43.000 zlatých). Matice se dům snažila tři roky bezvýsledně prodat. Další dědici ale nebyli ochotni tak dlouho na svůj podíl čekat a podali na ni žalobu u soudu. Soud rozhodl r. 1898 v jejich neprospěch — povinnost k výplatě nastane podle rozsudku až po prodeji. Roku 1900 podala na Matici další žalobu finanční prokuratura s argumentem, že prodej v běžné dražbě je nemožný, proto je nutné nařídit dražbu exekuční, a Matice její provedení zdržuje. Soud však dal za pravdu Matici — ke zdržení došlo pouze vinou dalších dědiců, kteří nebyli ochotni snížit vyvolávací cenu, ač bylo zřejmé, že s celou slíbenou hodnotou nemohou počítat. Finanční prokuratura byla odsouzena k náhradě nákladů řízení.\n\n"}
{"id": "588978", "url": "https://cs.wikipedia.org/wiki?curid=588978", "title": "Dálnice A9 (Itálie)", "text": "Dálnice A9 (Itálie)\n\nDálnice A9 ( ) je jednou z dálnic v Itálii.\n\nZačíná poblíž Milána ve městě Lainate a vede až ke švýcarské státní hranici, kde pokračuje jako švýcarská dálnice A2. Celá prochází regionem Lombardie a její délka je 32,4 km.\n\n"}
{"id": "588980", "url": "https://cs.wikipedia.org/wiki?curid=588980", "title": "Roudnice nad Labem (zámek)", "text": "Roudnice nad Labem (zámek)\n\nRoudnice nad Labem je hrad přestavěný na zámek ve stejnojmenném městě vlastněný českým šlechtickým rodem Lobkoviců. Postaven byl v románském slohu ve druhé polovině dvanáctého století na skalní ostrožně nad řekou Labe. Dochovaná podoba je výsledkem barokní přestavby z let 1652–1684. Památkově chráněný areál zámku se nachází v centru města na okraji Karlova náměstí.\n\nHrad na skalnatém ostrohu nad řekou Labe založil nejspíše v osmdesátých letech dvanáctého století pražský biskup a pozdější kníže Jindřich Břetislav. Sídlo postavené v románském slohu se tak stalo nejstarším českým kamenným hradem, který založil někdo jiný než panovník. Ve čtrnáctém století byl hrad za biskupa Jana z Dražic rozšířen v gotickém slohu a v úpravách pokračovali také arcibiskupové Arnošt z Pardubic a Jan Očko z Vlašimi. Za nich byla postavena nová velká věž. Její poloha je nejasná. Rudolf Anděl za ni považuje okrouhlou věž na východní straně románského paláce, ale ta podle Tomáše Durdíka vznikla spíše současně se stavbou paláce nebo v první polovině třináctého století. Hrad v té době získal nové opevnění. Za Jana Očka z Vlašimi byla také postavena kaple zasvěcená svaté Maří Magdaléně, svatému Vítu, svatému Václavovi, svatému Vojtěchovi a svatému Zikmundovi. Vysvěcena byla 15. května 1371. Součástí kaple býval oltářní obraz, známý jako Votivní obraz Jana Očka z Vlašimi (dnes umístěný v pražské Národní galerii). Roku 1369 hrad navštívil císař Karel IV., který zde předtím nechal v letech 1350–1351 internovat italského politika Cola di Rienzo.\n\nSprávu hradu pro biskupy zajišťovali purkrabí, z nichž jménem známe Jakuba a Peška z roku 1340. Za Arnošta z Pardubic funkci purkrabího roku 1347 zastával Pohan a v roce 1358 Jan. Arcibiskup Jan Očko z Vlašimi purkrabím jmenoval Jana Drahoně z Újezda. K zajištění obranných a provozních potřeb hradu sloužil systém tzv. nápravníků a manská soustava. Nejstarší zprávy o její podobě u roudnického hradu jsou z konce čtrnáctého století. Povinností nápravníků bylo sloužit na hradě se samostřílem, za což mohli svobodně užívat určité pozemky. Podobně i manové byli povinni službou a z některých svých majetků odváděli peněžní úrok, který dosahoval třiceti kop grošů ročně. Roudnická manství byla ve Vodochodech, Březí, Nové Vsi, Rovné, Vesci, Hoštce, Mnetěši, Straškově, Dřínově i v samotné Roudnici.\n\nNa počátku husitských válek se roudnický hrad stal hlavním sídlem arcibiskupa Konráda z Vechty, který zde roku 1421 přijal a veřejně vyhlásil čtyři artikuly pražské. Ve stejném roce městem procházelo vojsko Jana Žižky z Trocnova, kterému arcibiskup zaručil volný průchod. Husité přesto vypálili augustiniánský klášter. Samotný hrad se husité neúspěšně pokusili dobýt dvakrát. První obléhání proběhlo pod velením hejtmanů Jana Roháče z Dubé, Jana Hvězdy z Vícemilic a Bohuslava ze Švamberka. Podruhé hrad zkusilo dobýt vojsko pražanů vedené Václavem Cardou z Petrovic.\n\nKonrád z Vechty se potýkal se značnými finančními problémy, a proto postupně zastavoval církevní majetek. Roku 1431 nakonec zastavil za 4000 kop pražských grošů Janu Smiřickému ze Smiřic i roudnické panství, a sám se přestěhoval na Helfenburk. Konrád ještě téhož roku zemřel a Jan Smiřický vzápětí získal i Helfenburk, Bezděz a Mělník. Získaný majetek mu roku 1436 potvrdil císař Zikmund Lucemburský. V roce 1439 Jan Smiřický prohrál vojenský střet s Jindřichem z Vartenberka. Ve stejném roce byla vypálena i velká část města a při požáru vyhořela také velká věž na hradě. Později byl Jan Smiřický členem jedenáctičlenné rady Jiřího z Poděbrad, ve které došlo na počátku vlády krále Ladislava Pohrobka k rozepřím. Za svou činnost byl proto zajat a pro zradu odsouzen k trestu smrti stětím, který byl vykonán 7. září 1453. Ještě předtím sepsal závěť, ve které jmenoval svého švagra Zdeňka Konopišťského ze Šternberka jako poručníka svých dětí. Součástí závěti byl kromě jiného také odkaz ve výši sta kop grošů po roudnického purkrabího Petříka ze Semil a Račiněvsi a patnáct kop grošů pro podpurkrabího Mikuláše z Vliněvsi.\n\nZdeněk ze Šternberka jmenoval roudnickým purkrabím Václava z Valtířova, po něm roku 1460 Jana z Řešic a v roce 1464 Vítka z Mladé. Přestože měl panství odevzdat Jindřichovi z Rožmberka, neučinil tak. V roce 1466 se na roudnickém hradě konal sněm pánů, kteří se postavili proti králi Jiřímu z Poděbrad. K dohodě s králem nedošlo, a královské vojsko následující rok oblehlo všech šest hradů v držení Zdeňka ze Šternberka včetně Roudnice, kterou dobylo jako první. Purkrabím se poté stal roku 1468 Zikmund z Blatna a o tři roky hrad získal do zástavy Ješek Svojanovský z Boskovic. Po Ješkově smrti panství přešlo na jeho syny Jana a Jindřicha, kteří je prodali Půtovi Švihovskému z Rýzmberka. Jeho synové nejprve vlastnili Roudnici společně, ale později se jediným majitelem stal Vilém, který snad panství okolo roku 1513 zastavil Burianu Trčkovi z Lípy. Od roku 1522 se jako pán na Roudnici opět uvádí Vilém Švihovský, který jím zůstal do roku 1524. Zástavu od něj převzal Václav Haugvic z Biskupic, ale město požádalo krále Ferdinanda I., aby mu roudnické panství svěřil do správy. Král městu vyhověl, ale kvůli špatnému hospodaření a velkému požáru, který roku 1534 zničil polovinu domů, požádalo město o nového správce, kterým se roku 1540 stal Karel Dubanský z Duban, který nechal zanedbaný hrad opravit.\n\nKarel Dubanský zemřel již roku 1542. Panství po něm zdědil syn Oldřich, ale v roce 1544 zástavu se svolením krále vyplatil hrabě Jan Kryštof z Tarnova. I on pokračoval v nutných opravách, ale zároveň nechal vystavět renesanční východní křídlo s arkádami. Za stavební úpravy Jan Kryštof v letech 1550–1556 utratil téměř šest tisíc kop grošů. Když v roce 1567 zemřel, zdědila majetek jeho sestra Žofie se svým manželem Konstantinem, knížetem ostrožským. V roce 1570 panství převzal jejich syn Januš, ale císař Maxmilián II. hrad nabídl do plného vlastnictví Vilémovi z Rožmberka. Vilém Roudnici převzal roku 1577 a jako centrum výnosného panství nechal hrad opravit a rozšířit. Přestože ležel daleko od jiných rožmberských panství, zajížděl na něj Vilém z Rožmberka každoročně a zval na něj četné hosty k politickým i přátelským návštěvám. Svůj pokoj měl na hradě i Jakub Krčín, který řídil hospodářské a stavební úpravy ve městě.\n\nPo Vilémově smrti v roce 1592 zámek zdědila jeho manželka Polyxena z Pernštejna. Roku 1603 se podruhé provdala za Zdeňka Vojtěcha Popela z Lobkovic a jejich potomkům Roudnice patřila až do první poloviny dvacátého století. Manželé zámek od počátku sedmnáctého století rozšiřovali. Po pražské defenestraci museli jako katolíci odjet do Vídně, protože jejich panství zabrali čeští stavové. Po bitvě na Bílé hoře se vrátili zpět a Polyxena roudnické panství výrazně rozšířila koupí statků zkonfiskovaných účastníkům stavovského povstání. Během třicetileté války utrpělo panství včetně města Roudnice velké škody. Na samotném zámku byl v roce 1631 krátce ubytován polní maršál Jan Jiří z Arnimu a roku 1632 Ottavio Piccolomini.\n\nV roce 1635 převzal správu rodinného majetku kníže Václav Eusebius Popel z Lobkovic a na začátku druhé poloviny sedmnáctého století zahájil rozsáhlou přestavbu zámku. Zpočátku měl být přestavěn jen samotný zámek. Plány navrhl stavitel Pietro de Colombo, ale v roce 1653 do Roudnice dorazil Francesco Caratti, který navrhl rozsáhlou přestavbu zámku i města. Z jeho plánů byla realizována jen část, když stavbu převzal Carlo Orsolini. Po jeho smrti v roce 1667 stavbu převzal architekt Antonio della Porta, který ji řídil až do roku 1697. Na konzultacích se podílel také Carlo Lurago. Při přestavbě byla zbořena většina starého hradu a z románského paláce zůstaly jen sklepy a část přízemí. Stavbu zámku dokončil až Eusebiův syn Ferdinand August z Lobkovic, který také založil zámecký park. V zámku bylo 181 místností a sálů a jejich zařizování dokončoval ještě Filip Hyacint z Lobkovic v první čtvrtině osmnáctého století.\n\nBěhem válek o rakouské dědictví zámku hrozilo nebezpečí ze strany pruských a saských vojsk, a proto bylo za Ferdinanda Filipa z Lobkovic cenné vybavení odvezeno do Prahy nebo ukryto v zazděných skrýších. Roku 1742 si na zámku zřídil velitelství pruský princ Leopold Desavský. Zámek sloužil potřebám armády i během sedmileté války, kdy v něm byl v letech 1758–1763 vojenský špitál. Škody způsobené během válek a požárem východního křídla napravoval ještě Josef František Maxmilián z Lobkovic, který převzal lobkovické panství v roce 1797.\n\nJosef František Maxmilián z Lobkovic byl milovníkem umění. Podporoval řadu umělců, mezi které patřil Ludwig van Beethoven a v zámku nechal zřídit divadlo s orchestrem vedeným Antonínem Vranickým. Znehodnocení peněz finančním patentem z roku 1811 způsobilo Maxmiliánovi z Lobkovic velké finanční problémy, kvůli kterým ho příbuzní donutili k úřední správě rodového majetku. Finanční problémy vyřešili až po Maxmiliánově smrti poručníci jeho dětí. Maxmiliánův syn Ferdinand Lobkovic oddělil z roudnického panství Dolní Beřkovice pro svého bratra Josefa Františka Karla Lobkovice. Po smrti Ferdinanda Lobkovice v roce 1867 se roudnického panství ujal jeho bratr Mořic († 1903). Ferdinand Zdeněk Lobkovic se svého nároku zřekl roku 1920 ve prospěch syna Maxmiliána Ervína Lobkovice.\n\nV roce 1948 byl zámek zestátněn a od roku 1959 sloužil Československé lidové armádě jako sídlo Vojenské konzervatoře Víta Nejedlého, sídlila zde i místní vojenská správa. Po roce 1989 získala rodina Lobkoviců zámek v restitucích zpět a nechala ho nadále v pronájmu vojenské hudební škole. Výtěžky z nájmu a vstupného byly investovány primárně do oprav areálu. Vojenská škola ale v roce 2008 zanikla. V roce 2009 podnikli Lobkovicové na vlastní náklady další opravy.\n\nPůvodní románský a později gotický hrad měl lichoběžníkový půdorys, jehož rozměry byly menší než rozměry zámku. Vstup chráněný příkopem se nacházel na jižní straně. Ze zástavby románského hradu známe pouze suterén paláce, ke kterému podle historických plánů na východní straně přiléhala okrouhlá obytná věž nejistého stáří. Z gotické fáze se dochovala jen obezdívka nárožní věžice.\n\nRománský palác měl obdélníkový půdorys se sedmi nebo osmi válcovitými věžicemi po obvodu, které Tomáš Durdík dává do souvislosti s přestavbou Pražského hradu za knížete Soběslava I. V dochované části paláce se nacházel valeně zaklenutý sklep, nad kterým byl dvoulodní sál zaklenutý deseti poli křížových kleneb podepřených čtyřmi středními sloupky. Součástí paláce byla také kaple, jejíž půlkruhová apsida se nacházela v jedné z věžic. Ve zdech se dochovaly pozůstatky šesti malých oken.\n\nV šestnáctém století proběhly renesanční úpravy, které se podle dochovaných popisů komnat Viléma z Rožmberka staly součástí barokní stavby. Kromě toho nechal Vilém z Rožmberka umístit orloj na branskou věž, ke které vedl pevný a v poslední části padací most. Starý palác za Viléma získal množství ozdobných vížek a arkýřů. Na západní straně nádvoří byly nejspíše v této době založeny rozsáhlé sklepy.\n\nHlavní část přestavby na rozsáhlý barokní zámek proběhla v letech 1652–1684. Hlavní zámecká budova má tři dvoupatrová křídla a jižní stranu uzavírá přízemní křídlo s nádvorními arkádami a se středovou branskou věží. Arkády jsou oddělené pilíři s pilastry. Arkádová chodba je zaklenutá křížovými klenbami s bohatým štukovým zdobením. Horní část věže má osmiboký půdorys završený lucernou. Vnější půdorys zámku má rozměry 99,8 ×77,3 metru a přibližně čtvercové nádvoří o rozměrech 58,5 × 54 metrů.\n\nPřízemní fasády tří obytných křídel zdobí pásová rustika a patra člení vysoký pilastrový řád. Okna v přízemí jsou čtvercová a v horních patrech obdélníková se segmentovými a trojúhelníkovými frontony. Budovy završuje římsa nesená volutovými konzolami. Do severního křídla se vstupuje půlkruhově sklenutým portálem v ose budovy. Portál se nachází ve sloupové edikule s přímým kladím, nad kterým je supraporta s oknem zdobeným volutovými křídly s platickými polofigurami muže a ženy. Menší portály jsou obdélné se segmentovými frontony.\n\n\n\n"}
{"id": "588984", "url": "https://cs.wikipedia.org/wiki?curid=588984", "title": "Osvobození Ovruče", "text": "Osvobození Ovruče\n\nOsvobození Ovruče proběhlo 17. listopadu 1943. Bylo provedeno partyzánskými oddíly Sovětů a Čechoslováků a nakonec i Rudou armádou.\n\nStránka o kapitánu Nálepkovi\n"}
{"id": "588985", "url": "https://cs.wikipedia.org/wiki?curid=588985", "title": "Josef Opatrný", "text": "Josef Opatrný\n\nJosef Opatrný (* 19. listopadu 1945, Skryje u Rakovníka) je český historik a iberoamerikanista, od roku 1990 vedoucí Střediska ibero-amerických studií (SIAS) Filozofické fakulty Univerzity Karlovy.\n\nPo maturitě na SVVŠ v Rakovníku vystudoval FF UK (obor historie – čeština), která se posléze stala jeho profesním působištěm. Roku 1991 se habilitoval a v roce 1995 se stal profesorem obecných dějin. Specializuje se na novověké dějiny Latinské Ameriky, zejména Kuby, a také na dějiny Spojených států amerických, především indiánské války v USA 19. století. V letech 1996–1999 zastával post viceprezidenta Asociace evropských historiků-latinoamerikanistů (AHILA). Kromě SIAS přednášel i na Metropolitní univerzitě Praha a je členem edičních rad celé řady odborných periodik v České republice i v zahraničí. Zasedá též ve vědeckých radách a mimořádně bohatá je jeho organizační činnost na půdě nejen české, ale i světové iberoamerikanistiky. Absolvoval řadu přednáškových pobytů na univerzitách v Mexiku, Francii, Polsku, a zejména Španělsku, kde byl oceněn prestižním Řádem Isabely Kastilské, a vedle toho je přidruženým členem Fóra pro studium Kuby Univerzity ve Wolverhamptonu. Mimo vlastní vědecké práce je bohatá jeho tvorba na poli literatury faktu. Často bývá zván do médií.\n\n\n\n"}
{"id": "588987", "url": "https://cs.wikipedia.org/wiki?curid=588987", "title": "Damien Duff", "text": "Damien Duff\n\nDamien Duff (* 2. března 1979, Ballyboden, Irsko) je bývalý irský fotbalový záložník a reprezentant. Barvy irského národního týmu hájil 14 let, odehrál v něm rovných 100 zápasů a zúčastnil se Mistrovství světa 2002 v Německu a EURA 2012 v Polsku a na Ukrajině.\n\nDuff přestoupil do Blackburnu v roce 1996 z Leicesteru City. Duff pomohl klubu vrátit se zpět do Premier League v roce 2001 a o dvě sezony později pomohl svými 11 ligovými góly Blackburnu k šestému místu.\n\nPo sezoně přestoupil do Chelsea za 17 milionů liber. S Chelsea dvakrát vyhrál anglickou Premier League a dostal se i do semifinále Ligy mistrů UEFA. V červenci roku 2006 Duff odešel do Newcastlu za 5 milionů liber. Jeho debut byl v Poháru UEFA proti lotyšskému FK Ventspils. V Newcastlu Duff však nestřílel moc gólů a po sestupu do Football League Championship odešel do Fulhamu, který trénoval Roy Hodgson, jeho bývalý trenér z Blackburnu. Duffův první zápas za Cottagers byl v předkole Evropské ligy UEFA proti ruskému klubu FK Amkar Perm, který Fulham vyhrál 3:1. V Evropské lize se mu dařilo, ve čtvrtfinále proti Wolfsburgu vstřelil vítězný gól a zápas skončil výsledkem 2:1. S Fulhamem si nakonec zahrál i finále, ve kterém však Fulham podlehl španělskému Atléticu Madrid.\n\nDuff debutoval v reprezentačním A-mužstvu Irska 25. 3. 1998 v přátelském utkání v Olomouci proti Česku (porážka 1:2). Zahrál si na mistrovství světa v roce 2002 v Německu, kdy dokonce vstřelil gól na konečných 3:0 proti Saúdské Arábii. Další velké akce se dočkal v roce 2012, kdy se s národním týmem probojoval na mistrovství Evropy v Polsku a na Ukrajině. V základní skupině C, ve které Irsko hrálo společně s oběma finalisty, Španělskem a Itálií, tým nezískal ani bod. Duff v irské reprezentaci zaznamenal v letech 1998–2012 celkem 100 zápasů a 8 gólů.\n\nV červnu 2010 se Duff oženil s jeho přítelkyní Elaine.\n\n Blackburn Rovers\n\n\n\n\n"}
{"id": "588988", "url": "https://cs.wikipedia.org/wiki?curid=588988", "title": "Je to i můj život (film)", "text": "Je to i můj život (film)\n\nJe to i můj život (orig. \"My Sister's Keeper\") je americký dramatický film režiséra Nicka Cassavatese z roku 2009 natočený podle stejnojmenné knihy spisovatelky Jodi Picoult. V hlavních rolích se objevili Cameron Diaz, Abigail Breslin, Sofia Vassilieva a Alec Baldwin.\n\nAnna Fitzgeraldová byla počata uměle s úmyslem být zdrojem genetického materiálu pro svou starší sestru Kate, která trpí leukémií, a zachránit jí tak život. Postupně jsou představeni členové její rodiny a ukázán vliv, jaký na ně mělo Katino onemocnění. Když je Kate 15, selžou jí ledviny. Anna ví, že bude rodiči donucena, aby Kate ledvinu darovala. Ona se ale bojí toho, že pokud se vzdá jedné ledviny, nebude moci žít život, jaký by chtěla. Myslí si, že nebude moct být roztleskávačkou, hrát fotbal nebo se stát matkou. Anna se proto rozhodne se svými rodiči soudit o to, aby mohla sama rozhodovat o svých lékařských zákrocích. Její přehnaně ochraňující matka Sara je z Annina rozhodnutí rozhořčená a dokonce ji uhodí, když dostane zprávu od soudu. Známý advokát Campbell Alexander souhlasí s tím, že bude Annu obhajovat. Později je odhaleno, že advokát nezval případ kvůli proslulosti, ale protože trpí epilepsií a ví, co to znamená nemít kontrolu nad svým tělem.\n\nVe filmu je několik flashbacků, které ukazují, jak si jsou Kate a Anna blízké, jak Katina nemoc ovlivňuje životy jejích sourozenců a jejich vztahy. V jednom z flashbacků Kate potká dalšího pacienta s rakovinou Taylora Ambrose, s nímž začne chodit. Po krátkém vztahu společně jdou na ples pacientů, po kterém spolu mají pohlavní styk. Několik dní poté Kate brečí, protože se jí Taylor neozval. Její matka Sara je rozčílená, když se dozví, co udělali a zeptá se zdravotní sestry, kde Taylor je. Dozví se, že zemřel.\n\nK Sařině zděšení odmítne soudkyně De Salvo zamítnout žalobu hned na začátku, a tak dojde ke slyšení. Během slyšení se pokouší Annin bratr Jesse přesvědčit sestru, aby řekla, proč se skutečně rozhodla podat na rodiče žalobu. Vyjde najevo, že Anna tak jedná pod nátlakem Kate, která již nechce podstupovat další zákroky a chce raději v klidu zemřít. Rozhodla se k Annu přinutit k soudu kvůli tomu, že matka ignoruje její přání. Kate si potom přeje, aby se mohla naposledy podívat na pláž a její otec Brian k tomu získá povolení od lékařů a odveze ji z nemocnice. Sara se rozčílí, když uvidí, že Kate přijela k domu a požaduje, aby ji Brian odvezl zpět do nemocnice. Brian to rozčíleně odmítá a odjede, předtím jí vyhrožuje rozvodem, pokud nepojede s nimi. Sara se později na pláži objeví. Rodina si užívá poslední venkovní společné okamžiky s Kate.\n\nNež je Annin případ u soudu uzavřen, Kate v nemocnici během spánku zemře. Po její smrti, přijede k Anně domů Campbell, aby jí řekl, že Anna soudní při vyhrála. Všichni členové rodiny potom žijí dál své životy, změněné Katinou smrtí, ale každý rok na Katiny narozeniny společně jedou do Montany, na její nejoblíbenější místo na světě. Anna se podivuje nad tím, proč Kate musela zemřít, zatímco ona stále žije. Na konci ale Anna prohlašuje, že jejich vztah pokračuje, protože se z ní znovu setká.\n\n"}
{"id": "588991", "url": "https://cs.wikipedia.org/wiki?curid=588991", "title": "Adam Clark Vroman", "text": "Adam Clark Vroman\n\nAdam Clark Vroman (15. dubna 1856, La Salle, Illinois - 24. července 1916, Altadena, Kalifornie) byl americký portrétní fotograf, známý především portréty indiánů. Založil podnik Vroman's Bookstore - nejstarší a největší nezávislé knihkupectví v jižní Kalifornii.\n\nPůvodně pracoval pro železnice na různých pozicích. V roce 1892 začal pořizovat krajinářské fotografie, posléze otevřel společně s J. S. Glassockem knihkupectví v Pasadeně. Od roku 1895 navštěvoval deset let vesnicke indiánů kmene Hopi, které portrétoval. Kromě toho fotografoval kmen Navajů. Posléze o indiánech také přednášel.\n\nNa svých snímcích ukazoval rysy jejich tváří, ale také realistické obazy jejich obydlí, aranžoval jednoduché žánrové scénky životních zvyků. V portrétu propojil dokumentární požadavky s kultivovaným ztvárněním.\n\nSpolečnost Vroman's Bookstore založil Adam Clark Vroman v roce 1894. Jmenovala se tehdy Vroman’s Book and Photographic Supply a nacházela se na adrese 60 E. Colorado St in Pasadena v Kalifornii. Vroman byl vášnivým fotografem jihozápadní a indiánské kultury a jeho zájmem o fotografické vybavení začala dlouhotrvající tradice portfolia v jeho knihkupectví.\n\n"}
{"id": "588999", "url": "https://cs.wikipedia.org/wiki?curid=588999", "title": "Enci", "text": "Enci\n\nEnci (rusky: Энцы; zastarale jenisejští Samojedi, vlastní označení \"onae eněčeo’\", \"onaj enču’\" – „skuteční lidé“) jsou malý samojedský, původně kočovný národ živící se hlavně lovem divokých sobů (podobně jako Nganasani) a chovem domestikovaných sobů (jako Něnci) obývající západní část Tajmyrského poloostrova kolem ústí Jeniseje.\n\nPůvodní jazyk Enců, enečtina, se dělí na dva hlavní dialekty: severní tundrovou enečtinu (\"сомату\", \"somatu\") a jižní lesní enečtinu (\"бай\", \"baj\"). Vzhledem ke značné odlišnosti je však jejich vzájemná srozumitelnost jen velmi omezená a tyto dvě velké skupiny Enců se nepovažují za jeden národ: lesní Enci považují tundrové za Nganasany, tundroví Enci lesní za Něnce.\n\nDříve byl národ známý pod jménem \"jenisejští Samojedi\", odvozeným od řeky Jeniseje, kolem jejíhož toku žili. Tundroví Enci se také označovali \"сомату\" (\"somatu\"), \"маду\" (\"madu\"), \"туруханские\" (\"turuchanskije\") nebo \"хантайские\" (\"chantajskije\"), lesní Enci \"бай\" (\"baj\"), \"пэ-бай\" (\"pe-baj\") nebo \"баихинские\" (\"baichinskije\"), obě skupiny souhrnně pak \"мангазейские\" (\"mangazejskije\") nebo \"карасинские\" (\"karasinskije\").\n\nPodle jedné z teorií je označení \"Samojedi\", \"Samodijci\" odvozeno právě z eneckého \"somatu\".\n\nEnci jsou v současnosti nejmenším samojedským národem vůbec. O vývoji jejich početnosti od prvního sčítání v roce 1926 se dochovalo jen malé množství údajů, shrnutých v tabulce.\n\nSčítání v roce 1959 zaznamenalo jen 18 lidí enecké národnosti; část Enců tehdy byla sečtena jako Nganasani, další jako Něnci. Etnolog V. Vasiljev proto provedl vlastní průzkum, uzavřený výsledkem „více než 300“.\n\nPři sčítání lidu v roce 2002 s k enecké národnosti přihlásilo 237 lidí, většina v Tajmyrském dolgansko-něneckém autonomním okruhu (197 lidí, z toho 66 uvedlo enčtinu jako mateřský jazyk).\n\nEnci žijí a kočují v západní části Tajmyrského poloostrova v oblasti věčně zmrzlé půdy, tundry a hor: lesní Enci na východním břehu Jeniseje od Dudinky po Igarku (především v osadě Potapovo jižně od Dudinky nebo přímo v Dudince, někteří spolu s Nganasany v osadách Usť-Avam a Voločanka), tundroví Enci severně od Dudinky (většina v osadě Voroncovo v ústí Jeniseje).\n\nEnečtina, tradiční jazyk národa, patří do samojedské skupiny uralských jazyků. Je aglutinujícím jazykem, připojujícím ke kmeni sufixy, zatímco prefixy úplně chybí. Podstatná jména mají tři čísla, sedm pádů a systém posesivního skloňování. Slovesa mají tři typy časování v závislosti na přítomnosti a určitosti předmětu. Základní slovosled je SOV (podmět-předmět-přísudek).\n\n"}
{"id": "589006", "url": "https://cs.wikipedia.org/wiki?curid=589006", "title": "Seznam československých vítězů Mezinárodní a Světové trofeje na motocyklové šestidenní", "text": "Seznam československých vítězů Mezinárodní a Světové trofeje na motocyklové šestidenní\n\nV hlavní soutěži Mezinárodní motocyklové šestidenní zvítězili českoslovenští jezdci celkem v 15 ročnících. Na těchto vítězstvích se podílelo celkem 35 závodníků, řada z nich opakovaně. Níže následuje jejich seznam, a to jak podle ročníků, tak abecední:\n\nRichard Dusil (Jawa 250), Jaroslav Simandl (Jawa 250), Václav Stanislav (Jawa 350), Jan Bednář se spolujezdcem Karlem Hanzlem (Jawa 600)\n\nČeněk Kohlíček (ČZ 150), Jaroslav Pudil (ČZ 150), Richard Dusil (Jawa 250), Jan Novotný (Jawa 250), Jiří Kubeš (Jawa 250)\n\nJaroslav Pudil (ČZ 150), Zdeněk Polánka (ČZ 150), Vladimír Šedina (Jawa 250), Jiří Kubeš (Jawa 250), Saša Klimt (Jawa 250)\n\nMiloslav Souček (ČZ 125), Bohuslav Roučka (ČZ 125), Jaroslav Pudil (ČZ 150), Zdeněk Polánka (ČZ 150), Vladimír Šedina (Jawa 250), Saša Klimt (Jawa 250)\n\nBohuslav Roučka (ČZ 125), Zdeněk Polánka (ČZ 175), Jaroslav Pudil (ČZ 175), Saša Klimt (Jawa 250), Antonín Matějka (Jawa 250), Vladimír Šedina (Jawa 350)\n\nBohuslav Roučka (ČZ 125), Zdeněk Polánka (ČZ 175), Jaroslav Pudil (ČZ 175), Saša Klimt (Jawa 250), Antonín Matějka (Jawa 250), Vladimír Šedina (Jawa 350)\n\nBohuslav Roučka (ČZ 125), Drahoslav Miarka (ČZ 175), Zdeněk Polánka (ČZ 175), František Bouška (Jawa 250), František Höffer (Jawa 350), Vladimír Štěpán (Jawa 350)\n\nPetr Čemus (Jawa 175), František Mrázek (Jawa 250), Zdeněk Češpiva (Jawa 250), Květoslav Mašita (Jawa 350), Jaroslav Bříza (Jawa 360), Josef Fojtík (Jawa 360)\n\nPetr Čemus (Jawa 250), František Mrázek (Jawa 250), Květoslav Mašita (Jawa 350), Jaroslav Bříza (Jawa 360), Zdeněk Češpiva (Jawa 360), Josef Fojtík (Jawa 360)\n\nPetr Čemus (Jawa 250), František Mrázek (Jawa 250), Jaroslav Bříza (Jawa 350), Josef Císař (Jawa 350), Zdeněk Češpiva (Jawa 350), Josef Fojtík (Jawa 500)\n\nPetr Čemus (Jawa 250), František Mrázek (Jawa 250), Josef Císař (Jawa 350), Květoslav Mašita (Jawa 350), Zdeněk Češpiva (Jawa 500), Josef Fojtík (Jawa 500)\n\nPetr Čemus (Jawa 250), Jiří Stodůlka (Jawa 250), Josef Císař (Jawa 350), Květoslav Mašita (Jawa 350), Zdeněk Češpiva (Jawa 500), Josef Fojtík (Jawa 500)\n\nFrantišek Mrázek (Jawa 250), Josef Císař (Jawa 350), Květoslav Mašita (Jawa 350), Jiří Stodůlka (Jawa 500), Stanislav Zloch (Jawa 500), Otakar Toman (Jawa 750)\n\nFrantišek Mrázek (Jawa 250), Jozef Chovančík (Jawa 250), Květoslav Mašita (Jawa 350), Jiří Pošík (Jawa 350), Jiří Stodůlka (Jawa 500), Stanislav Zloch (Jawa 500)\n\nJiří Císař (Jawa 125), Vladimír Janouš (Jawa 175), Zdeněk Bělský (Jawa 175), Emil Čunderlík (Jawa 250), Jozef Chovančík (Jawa 500), Stanislav Zloch (Jawa 500)\n\n\n\n\n\n\n\n\n\n\n\n\n\n\n\n\n\n"}
{"id": "589007", "url": "https://cs.wikipedia.org/wiki?curid=589007", "title": "Protidrogová prevence", "text": "Protidrogová prevence\n\nProtidrogová prevence je soustava opatření, mající předcházet či zamezit drogovým závislostem. Lze ji rozdělit do několika úrovní a hledisek. Prevence je hlavně primární, kdy je možnost zamezit vzniku problému s drogou (dobře dítě vychovat), nebo sekundární, což je schopnost odhalit problém a zahájit léčbu a nebo terciární, kdy je třeba minimalizovat negativní dopady.\n\nPrimární prevence probíhá v rodině, kdy je nutno dítěti podávat pravdivé informace, mluvit s dětmi o problematice (nic si nebrat od cizích lidí). Je důležité děti vést ke smysluplným aktivitám ve volném čase, kdo si hraje, nezlobí. Je třeba dětem věnovat dostatek času, umět jim naslouchat, pomáhat a nezklamat je a hlavně je vést k pocitu hrdosti na svou individualitu (nemít strach být jiný než ostatní) a k sebevědomí. Je třeba je vést k zodpovědnosti za své chování, důvěřovat jim, ale prověřovat je a budovat s nimi pevný hodnotný systém, jako je upřímnost, vztah k sobě samému a vztah k lidem.\n\nDále probíhá ve škole, kdy může být k dispozici \"peer program\", kde jsou speciálně připravení starší žáci a studenti, kteří provádí besedy pro děti na téma drogy, drogově závislí, odmítání drog, šikana. Tito studenti by měli fungovat jako důvěrníci a zamezovat přítomnosti drog na školách. Na školách se pohybují i s policií a jejich psy, kdy probíhají namátkové kontroly. Tito studenti mají nabízet kvalitní zájmové aktivity, které jsou důležité hlavně u dětí se zvýšeným rizikem (učni). Mají vést k prosociálnímu chování – vzájemné si pomáhat, zabavit se, dokázat si poradit, a když mají jakýkoliv problém, tak ho řešit, aby nenašli řešení v drogách.\n\nDále probíhá ve společnosti, kdy by měla média pracovat s odborníky na vázané spolupráci.\n\nZde je důležité včasné rozpoznání, vyhledání použitých drog a jejich léčba. U dítěte, které bere drogy, to lze poznat v chování, kdy má horší prospěch, zanedbaný zjev a velmi často mění kamarády a omezuje styk s těmi starými. Velmi často mluví rádi o drogách, nebo se naopak řeči o drogách přímo vyhýbají. Pořád mění image, jsou unavení, v noci ponocují, snižují výkonnost od dění kolem sebe a neustále potřebují peníze, kdy jim už nestačí kapesné. Proto hodně často kradou doma různé věci. Ztrácí chuť k jídlu a hubnou, mají problémy s rodiči, později i s policií a úřady. Lze u nich doma najít drogy či pomůcky s tím spojené a mají na sobě viditelná místa po vpichu. Hned reagují, že to je poprvé, nebo to není jejich. Drogově závislí jsou většinou ochotni k rozhovoru s odborníkem, ale málokdy se rozhodne k léčbě. Člověk musí dojít k fázi skutečných potíží, aby začala motivace ke změně.\n\nLéčba se provádí buďto \"detoxem\", který probíhá ve zdravotnickém zařízení a trvá většinou 10 dnů a organismus se zbavuje drogy. V péči lékařů je snaha překonat nejhorší chvilky abstinenčních příznaků.\nDále může probíhat tzv. resocializace, kdy se dítě naučí znovu žít správně a probíhá v komunách, ne psychiatrických léčebnách (např. Praha). Potom je tzv. \"doléčovák\", který funguje ve smyslu chráněného bydlení, kde je možnost potom sehnat práci a bydlení. Je s nimi stále terapeut, který s nimi ale nepracuje, jen je k dispozici (např. Děčín). V \"K-centrech\" provádí léčba závislých ve větším městě.\n\nDále existuje způsob terciární léčby, kdy je třeba brát v potaz, že tady závislí jsou a pomoc snižuje negativní následky. Zde můžou drogově závislým distribuovat čisté stříkačky a jehly, ale jsou zde určitá pravidla. Důležité je, že tím, že se závislým vyměňuje 1 balíček za 1 nový, snižuje se tak riziko.\n\nDále způsob substituce, která funguje jako syntetická náhrada pro opiáty. V ČR se provádí metadonem nebo subutexem. Má to svou \"výhodu\", protože je v čisté podobě, nepíchá se a narkoman je pod dohledem. Časem se potom snižují dávky. Provádí se neustálé kontroly, zda nebere něco jiného. Zde je také možnost získat podpůrné programy pro rodiče závislých.\n\nHlavní hlediska rozsahu jsou například plošná, oblastní, lokální, nebo individuální. Hlavní hlediska zaměření jsou \"všeobecná\", kde je prevence zaměřená na společnost jako celek, \"selektivní\", kde je prevence zaměřená na skupiny a \"indikovaná\", kde je prevence zaměřená na jednotlivce.\n\n\n"}
{"id": "589010", "url": "https://cs.wikipedia.org/wiki?curid=589010", "title": "Třebovské stěny", "text": "Třebovské stěny\n\nTřebovské stěny jsou asi 5 km dlouhý zalesněný hřbet v okrese Ústí nad Orlicí. Nejedná se o geomorfologickou jednotku, ale pouze o geomorfologický útvar spadající pod subprovincii Česká tabule, oblast Východočeská tabule, celek Svitavská pahorkatina, podcelek Českotřebovská vrchovina, okrsek Hřebečovský hřbet a podokrsek Lanšperský hřbet. Pod strmou stranou se nacházejí obce Damníkov, Rudoltice, Ostrov a Dolní Dobrouč, na druhé straně hřbet volně prochází do sníženiny, pod kterou leží město Česká Třebová. Nejvyšším vrcholem Třebovských stěn je Palice (613 m). Na 50 ha uprostřed lesů byla zřízena stejnojmenná rezervace.\n"}
{"id": "589012", "url": "https://cs.wikipedia.org/wiki?curid=589012", "title": "Milost (teologie)", "text": "Milost (teologie)\n\nMilostí se v teologii rozumí Boží laskavé jednání s člověkem bez zřetele na jeho zásluhy či poklesky. V případě druhé možnosti proto může milost ze strany Boha zahrnovat takové jednání, kdy nás netrestá tak, jak bychom si zasloužili. Z prvé možnosti je naproti tomu vyvozována samotná existence stvořeného světa, jakož i život každého jednotlivce. „Z jeho plnosti jsme byli obdarováni my všichni milostí za milostí.“ Samotné chápání účinků milosti, omilostnění člověka, vlastní zásluhy člověka a související otázky, se však staly předmětem mnoha sporů v dějinách křesťanství. Ze starších herezí se jednalo např. o pelagianismus či semipelagianismus, který významným způsobem vyvracel sv. Augustin. Spory v nauce o milosti a ospravedlnění pak stály v jádru protestantské reformace. Závazné katolické stanovisko k těmto otázkám v reakci na tyto debaty pak zaujal Tridentský koncil.\n\nKatolická teologie rozlišuje dvojí základní význam termínu milost (lat. gratia): milost ve smyslu to, co je dáno bez zásluhy (gratia gratis data), a milost ve smyslu to, co činí (Bohu) milým (gratia gratum faciens). Gratia gratis data\" označuje nadpřirozené a nezasloužené dary Boha lidem --charismata -- ve formě dispozic pro určité konkrétní úkoly. Účelem tohoto typu milosti není dobro jejího příjemce, ale dobro těch, jichž se bude týkat příslušná služba. Příkladem tohoto typu milosti je například prorocké charisma.\n\nÚčelem gratia gratum faciens je naproti tomu dobro samotného příjemce; jedná se reálné působení Boží v duši člověka, kterým ho vnitřně uzdravuje, zbavuje hříchu, posvěcuje a pomáhá mu ke spáse. Podle katolické nauky tedy milost člověka vnitřně proměňuje, nejde (na rozdíl od typické protestantské pozice) o pouhé vnější \"právní\" deklaraci či přikrytí hříchu.\n\nPodle katolické víry je \"gatia gratum faciens\" nutnou podmínkou spásy; člověk ve stavu prvotního hříchu není schopen vlastními silami dosáhnout ospravedlnění. Přestože však prvotní impuls ke každému nadpřirozeně záslužnému skutku musí přijít od Boha skrze tuto milost, a není možné si jej ani nijak zasloužit, člověk na tuto prvotní nabídku milosti může svobodně reagovat, spolupracovat s ní a tak si zasloužit další rozhojnění milosti. Člověk je také schopen i bez pomoci milosti přirozeně mravně dobrých skutků, byť jimi samotnými (bez přispění milosti) si nemůže zasloužit spásu. Není tedy (na rozdíl od protestantismu) každý skutek bez přispění milosti hříchem.\n\n\"Gratia gratum faciens\" se dále dělí na milost aktuální a milost habituální. Zatímco aktuální milost je okamžité nadpřirozené Boží působení na duši člověka, habituální milost je trvalý stav či kvalita duše. Pro spásu člověka je nutné, aby se v okamžiku smrti nalézal ve stavu habituální milosti, tzv. \"milosti posvěcující\", tj. ve stavu nadpřirozeného přátelství s Bohem, které obnáší tři teologální ctnosti: víru, naději a lásku.\n\nPřestože prvotní aktuální milost, která je podmínkou jakékoliv spásonosné aktivity člověka, dává Bůh zcela nezaslouženě a bezpodmínečně, pro možnost další řádné spolupráce člověka na získávání milostí stanovil prostředky, které se nazývají svátosti. Řádným prostředkem pro získání habituální milosti posvěcující je zejména křest a svátost smíření (zpověď). Habituální milost posvěcující získává křesťan skrze křest, může ji ovšem pozbýt spácháním těžkého hříchu. V takovém případě je třeba přistoupit ke svátosti smíření, aby byl stav milosti posvěcující obnoven. Bůh však samozřejmě není těmito prostředky vázán, a může milost udělovat i jinými, mimořádnými způsoby. I člověk, který není ve stavu milosti posvěcující, může Boha prosit o aktuální \"pomáhající\" milosti.\n\nV protestantské teologii je milost základní skutečností křesťanského života. Martin Luther vyznával princip Boží bezpodmínečné milosti, což se stalo základním kamenem reformace, protože právě tento princip totální, zcela nezasloužené a nezasloužitelné milosti se vymezoval vůči některým směrům pozdně scholastické teologie. Dle tohoto náhledu je člověk po pádu natolik náchylný k hříchu, že zkrátka není schopen ze své síly zjednat jakoukoli nápravu a je proto odsouzen k zahynutí. Princip milosti však tuto odsuzující skutečnost radikálně mění. Skrze milost je tak člověk očištěn a skrze Kristovu prolitou krev je čistý neboli svatý.\n\n"}
{"id": "589013", "url": "https://cs.wikipedia.org/wiki?curid=589013", "title": "Třebovské stěny (přírodní rezervace)", "text": "Třebovské stěny (přírodní rezervace)\n\nPřírodní rezervace Třebovské stěny leží uprostřed stejnojmenného hřbetu v katastru obcí Skuhrov a Ostrov v okrese Ústí nad Orlicí. Důvodem zřízení této rezervace byla ochrana „významné lokality přirozených a polopřirozených květnatých bučin a suťových lesů s příměsí jedle bělokoré a javoru klenu, s výskytem typických stanovištních druhů rostlin a živočichů“.\n"}
{"id": "589014", "url": "https://cs.wikipedia.org/wiki?curid=589014", "title": "Milost (právo)", "text": "Milost (právo)\n\nMilost je nevymahatelným a nezaslouženým odpuštěním trestu. Je institutem trestního práva, o kterém samostatně rozhoduje prezident republiky (k platnosti abolice však potřebuje spolupodpis předsedy vlády nebo jím pověřeného člena vlády, vláda je pak za ni odpovědná).\n\nRozeznávají se tři formy udělení milosti:\n\nPrezident Václav Havel svým rozhodnutím ze dne 1. února 1994, č. 33/1994 Sb., přenesl svou pravomoc provádět řízení a zamítat některé méně významné bezdůvodné žádosti o milost na ministra spravedlnosti. Prezident Václav Klaus pak svým rozhodnutím ze dne 4. srpna 2003, č. 254/2003 Sb., toto rozhodnutí zrušil a řízení o žádostech o milost proto prováděla Kancelář prezidenta republiky. Další prezident Miloš Zeman rozhodnutím ze dne 29. listopadu 2013, č. 378/2013 Sb., pravomoc provádět řízení a zamítat většinu žádostí o milost opět převedl na ministra spravedlnosti, během svého prvního mandátu udělil 9 milostí.\n\n\n"}
{"id": "589023", "url": "https://cs.wikipedia.org/wiki?curid=589023", "title": "Mistrovství světa ve volejbale mužů 2002", "text": "Mistrovství světa ve volejbale mužů 2002\n\n15. mistrovství světa ve volejbale mužů proběhlo v dnech 28. září – 13. října v Argentině.\n\nTurnaje se zúčastnilo 24 mužstev, rozdělených do šesti čtyřčlenných skupin. Z každé skupiny postoupily nejlepší dva týmy a čtyři nejlepší družstva na třetím místě do čtyř osmifinálových skupin. Družstva, která skončila v osmifinále na prvním a druhém místě, postoupila do play off o medaile. Družstva na třetím a čtvrtém místě hrála o 5. - 8. místo. Mistrem světa se stala Brazílie.\n\n Argentina - Austrálie 3:1 (22:25, 25:18, 31:29, 32:30)\n\n28. září 2002 (20:11) - San Juan\n\n29. září 2002 (11:13) - San Juan\n\n30. září 2002 (18:40) - San Juan\n\n30. září 2002 (21:10) - San Juan\n\n1. října 2002 (18:40) - San Juan\n\n1. října 2002 (21:10) - San Juan\n\n Itálie - Chorvatsko 3:0 (25:18, 25:20, 25:20) \n\n29. září 2002 (18:13) - Santa Fe\n\n29. září 2002 (20:42) - Santa Fe\n\n30. září 2002 (18:10) - Santa Fe\n\n30. září 2002 (20:40) - Santa Fe\n\n1. října 2002 (18:10) - Santa Fe\n\n1. října 2002 (20:40) - Santa Fe\n \n\n29. září 2002 (18:10) - Buenos Aires \n\n29. září 2002 (20:40) - Buenos Aires\n\n30. září 2002 (18:10) - Buenos Aires\n\n29. září 2002 (20:40) - Buenos Aires\n\n1. října 2002 (18:10) - Buenos Aires\n\n1. října 2002 (20:45) - Buenos Aires\n\n Japonsko - Kazachstán 3:1 (26:24, 25:20, 29:31, 25:10)\n\n29. září 2002 (12:12) - Mar del Plata\n\n29. září 2002 (15:10) - Mar del Plata\n\n30. září 2002 (11:10) - Mar del Plata\n\n30. září 2002 (14:10) - Mar del Plata\n\n1. října 2002 (11:10) - Mar del Plata\n\n1. října 2002 (14:10) - Mar del Plata\n\n Brazílie - Venezuela 3:0 (25:16, 26:24, 25:17) \n\n29. září 2002 (14:10) - Cordoba\n\n29. září 2002 (16:40) - Cordoba\n\n30. září 2002 (17:25) - Cordoba\n\n30. září 2002 (19:20) - Cordoba\n\n1. října 2002 (15:10) - Cordoba\n\n1. října 2002 (17:40) - Cordoba\n\n Nizozemsko - Řecko 3:0 (25:15, 25:15, 25:22) \n\n29. září 2002 (14:18) - Salta\n\n29. září 2002 (15:40) - Salta\n\n30. září 2002 (14:20) - Salta\n\n30. září 2002 (17:40) - Salta\n\n1. října 2002 (13:10) - Salta\n\n1. října 2002 (15:40) - Salta\n\n\n Itálie - Bulharsko 3:2 (31:33, 25:22, 23:25, 25:18, 15:13) \n\n4. října 2002 (18:40) - Buenos Aires\n\n4. října 2002 (21:10) - Buenos Aires\n\n5. října 2002 (18:40) - Buenos Aires\n\n5. října 2002 (21:10) - Buenos Aires\n\n6. října 2002 (17:40) - Buenos Aires\n\n6. října 2002 (20:10) - Buenos Aires\n\n Portugalsko - Španělsko 3:2(19:25, 22:25, 25:21, 25:20, 15:13) \n\n4. října 2002 (17:20) - Cordoba \n\n4. října 2002 (20:10) - Cordoba\n\n5. října 2002 (17:10) - Cordoba\n\n5. října 2002 (20:10) - Cordoba \n\n6. října 2002 (17:10) - Cordoba\n\n6. října 2002 (19:40) - Cordoba\n\n Jugoslávie - Řecko 3:0 (25:21, 25:17, 25:21) \n\n4. října 2002 (17:40) - Salta\n\n4. října 2002 (20:10) - Salta\n\n5. října 2002 (17:40) - Salta\n\n5. října 2002 (17:15) - Salta\n\n6. října 2002 (17:40) - Salta\n\n6. října 2002 (20:10) - Salta\n\n Brazílie - Česko 3:0 (25:20, 25:16, 25:22) \n\n4. října 2002 (16:10) - Santa Fe\n\n4. října 2002 (18:40) - Santa Fe\n\n5. října 2002 (14:10) - Santa Fe\n\n5. října 2002 (16:40) - Santa Fe\n\n6. října 2002 (14:10) - Santa Fe\n\n6. října 2002 (16:40) - Santa Fe\n Rusko - Řecko 3:0 (25:22, 25:22, 25:21)\n\n9. října 2002 (18:40) - Buenos Aires\n\n9. října 2002 (21:10) - Buenos Aires\n\n9. října 2002 (16:10) - Cordoba\n\n9. října 2002 (18:40) - Cordoba\n Brazílie - Jugoslávie 3:1 (26:24, 22:25, 27:25, 25:23) \n\n10. října 2002 (21:10) - Cordoba\n\n11. října 2002 (18:40) - Buenos Aires\n Brazílie - Rusko 3:2 (23:25, 27:25, 25:20, 23:25, 15:13)\n\n13. října 2002 (19:00) - Buenos Aires\n\n Francie - Jugoslávie 3:0 (25:23, 25:23, 25:16) \n\n12. října 2002 (18:40) - Buenos Aires\n Itálie - Portugalsko 3:0 (25:23, 25:19, 25:17) \n\n10. října 2002 (18:40) - Cordoba\n\n11. října 2002 (21:10) - Buenos Aires\n\n Itálie - Argentina 3:2 (27:29, 25:17, 25:22, 22:25, 24:22) \n\n13. října 2002 (16:10) - Buenos Aires\n\n Řecko - Portugalsko 3:2 (21:25, 25:20, 23:25, 25:21, 15:12) \n\n12. října 2002 (16:10) - Buenos Aires\n1. Brazílie\n\n2. Rusko\n\n3. Francie\n\n13. Česko\n\n"}
{"id": "589026", "url": "https://cs.wikipedia.org/wiki?curid=589026", "title": "Katedrála svatého Alexandra Něvského (Sofie)", "text": "Katedrála svatého Alexandra Něvského (Sofie)\n\nKatedrála sv. Alexandra Něvského v Sofii ( je kostel v novobyzantinském stylu v Sofii, hlavním městě Bulharska, sloužící jako hlavní svatyně patriarchy bulharské pravoslavné církve (v současnosti patriarchy Maxima) a jeho sídlo.\n\nBudova se nachází na náměstí Alexandra Něvského v centru Sofie, přičemž v interiéru katedrály je vystavena i relikvie Alexandra Něvského, kterou katedrále darovala ruská pravoslavná církev.\n\nChrám byl vybudován na počest ruských vojáků padlých za osvobození Bulharska od turecké nadvlády v rusko-turecké válce v letech 1877-1878 a jako výraz vděku ruskému carovi Alexandrovi II., díky kterému Bulharsko získalo v roce 1878 nezávislost. Kostel dostal jméno podle patrona carské rodiny sv. Alexandra Něvského. Stavba, jejíž základní kámen byl položen v roce 1882, byla započata v roce 1904 a dokončena v roce 1912. Autorem projektu v novobyzantském stylu, v 19. století v Rusku velmi populárním, byl ruský architekt Alexandr Pomerancev.\n\nKatedrála představuje jak mimořádnou architekturou a freskami, tak svými rozměry jednu z nejvýznamnějších pravoslavných staveb světa. Patří k největších pravoslavným svatyním - stavba, vysoká 53 m, má 72 m délky a 42 m šířky, plochu 3170 m² a pojme 5.000 osob. Je členěna do pěti lodí, její interiér je bohatě zdoben zlatem, mozaikami, mramorem a dřevořezbami. Okna jsou zdobena malbami na skle, stěny a kopule freskami. Kopule katedrály jsou pozlaceny, vstup zdobí mramor ze Sieny a Carrary, trůny pro cara a patriarchu jsou vyrobeny z onyxu a alabastru.\n\nV kryptě pod katedrálou se nachází galerie ikon zahrnující období od 4. do 19. století - jedna z největších galerií pravoslavných ikon na světě.\n\nV letech 1916-1920 nesla katedrála jméno sv. Cyrila a Metoděje, poté však se její označení vrátilo k původnímu názvu. Byla svědkem dvou světových válek, během nichž byla téměř zničena.\n\nV roce 1924 byla katedrála prohlášena za kulturní památku.\n\n"}
{"id": "589028", "url": "https://cs.wikipedia.org/wiki?curid=589028", "title": "Hepcidin", "text": "Hepcidin\n\nHepcidin je peptidový hormon syntetizovaný v játrech. Je hlavním regulátorem metabolismu železa v těle člověka a ostatních savců. Byl objeven v roce 2000.\n\nHepcidin se skládá z 84, 60 nebo 25 aminokyselin. V moči se vyskytuje hepcidin, který má 20 nebo 22 aminokyselin.\n\nHormon hepcidin jako 25-AA protein je hlavní regulátor absorpce železa a jeho distribuce do tkání. Jeho syntéza probíhá především v hepatocytech, ale jeho nízká koncentrace v buňkách a tkáních, také v makrofázích, adipocytech a mozku, může však být důležitý pro autokrinní a patokrinní regulaci železa na lokální, tkáňové úrovni.\n\nJako hlavní regulátor homeostázy železa v metabolismu, chyba v jeho syntéze je příčinou mnoha chorob. Nedostatek hepcidinu znamená přetížení železem, to způsobuje např. hemochromatózu nebo některé formy anémie. Přebytek způsobuje anémii, chronické choroby ledvin. Hepcidin jako hormon přímo inhibuje protein ferroportin, který transportuje železo z buňky a skladuje ho.\n\nHepcidin je regulován koncentrací železa a mírou erythropoese. Přebytek železa stimuluje produkci hepcidinu a zvýšená produkce hormonu zamezí další absorpci železa.\n\nActa Haematol, The role of hepcidin in iron metabolism 2009, 122:78-86, En\n\nHepcidin mRNA levels in mouse liver respond to inhibition or erythropoiesis M.Vokurka, J.Krijt, K.Šulc, E.Nečas \n\nHepcidin modulation in human diseases:From research to clinic \n"}
{"id": "589029", "url": "https://cs.wikipedia.org/wiki?curid=589029", "title": "Gustav Hrejsa", "text": "Gustav Hrejsa\n\nJUDr. Gustav Hrejsa (29. listopadu 1889 Vilémov – 6. září 1966 Praha) byl český právník a synodní kurátor Českobratrské církve evangelické.\n\nNarodil se 29. listopadu 1889 ve Vilémově u Golčova Jeníkova a zemřel 6. září 1966 v Praze. Doktorem práv byl promován 20. prosince 1919, Ministerským radou byl jmenován 1938. Pracoval na Ministerstvu školství a národní osvěty (1920-1942), Ministerstvu lidové výchovy (1942-1945), Ministerstvu informací (1945-1948). \nÚřad synodního kurátora zastával v letech 1953–1959. Deset let se podílel na přípravě trojdílné biblické konkordance.\n\n"}
{"id": "589030", "url": "https://cs.wikipedia.org/wiki?curid=589030", "title": "Divadlo na okraji", "text": "Divadlo na okraji\n\nDivadlo na okraji byl divadelní soubor, působící v letech 1972-1987 v Praze na Malé Straně v podzemních prostorách klubu Rubín (dnešní A Studio Rubín v \"Domě u tří korun\", Malostranské náměstí 9, Praha 1). Vedoucí osobností byl režisér Zdeněk Potužil. V srpnu 2011 bylo divadlo obnoveno.\n\nSoubor založili Zdeněk Potužil, Miki Jelínek a Petr Matějů v roce 1969 na pražské Bořislavce jako divadlo poezie. Okolo roku 1974 se soubor profesionalizoval. V roce 1987 z podnětu Zdeňka Potužila divadlo svou činnost ukončilo.\n\n\n\n\n\n\nV srpnu 2011 Zdeněk Potužil divadlo obnovil. V lednu 2012 byla založena obecně prospěšná společnost Divadlo na okraji. Členy divadla jsou: Zdeněk Dušek, Alena Mihulová, Miroslav Pánek, Marek Ronec a další hosté. Představení:\n\n"}
{"id": "589031", "url": "https://cs.wikipedia.org/wiki?curid=589031", "title": "Barney", "text": "Barney\n\nBarney je příjmení i jméno, které nosí několik osobností a fiktivních postav.\n\n"}
{"id": "589032", "url": "https://cs.wikipedia.org/wiki?curid=589032", "title": "Jan Berzin", "text": "Jan Berzin\n\nJan Karlovič Berzin (, , – 29. července 1938) byl sovětský vojenský i politický činitel, v letech 1924 – 1935 šéf sovětské vojenské rozvědky (GRU).\n\nNarodil se jako Pēteris Ķuzis v rodině nádeníka. Roku 1905 vstoupil do Ruské sociálně demokratické dělnické strany. Byl aktivním účastníkem revoluce roku 1905.\n\nV roce 1907 byl za vraždu policisty odsouzen k 8 rokům těžkých prací, trest mu však byl zmírněn na 2 roky. V roce 1911 byl znovu zatčen za revoluční činnost a poslán do Irkutska, odkud roku 1914 utekl.\n\nBěhem první světové války působil v armádě, brzy však dezertoval. Pracoval v Petrohradských závodech. Aktivně působil při únorové revoluci.\nBěhem bolševického povstání byl členem Petrohradského sovětu. Koncem roku 1917 vstoupil do řad Čeky.\n\nRoku 1921 se stal velvyslancem ve Finsku a následovně zůstal v diplomatických službách jako zástupce velvyslance v Londýně a jako sovětský velvyslanec v Rakousku v letech 1925 – 1927. Po uchopení moci Stalinem ztratil Berzin místo na zastupitelských sborech a stal se vedoucím vládních archivů a šéfredaktorem historického časopisu \"Rudýý archiv\".\n\nV letech 1936 – 1937 byl hlavním vojenským poradcem v Rudé armádě během španělské občanské války.\n\nRoku 1937 byl zatčen z důvodu údajného protisovětského spiknutí. Dne 29. července 1938 byl popraven. Rehabilitován byl v roce 1956.\n"}
{"id": "589045", "url": "https://cs.wikipedia.org/wiki?curid=589045", "title": "Dobrodružství rabína Jákoba", "text": "Dobrodružství rabína Jákoba\n\nDobrodružství rabína Jákoba (orig. \"Les Aventures de Rabbi Jacob\") je francouzsko-italská komedie režiséra Gérarda Ouryho z roku 1973 v hlavní roli s Louisem de Funès. Snímek byl nominován na Zlatý glóbus v kategorii Nejlepší zahraniční film.\n\nRabín Jákob, populární newyorský rabín, odcestuje do Paříže za svou rodinou, aby oslavil bar micva svého příbuzného Davida. Francouzský podnikatel Victor Datel spěchá se svým řidičem Salomonem Francií na svatbu své dcery. Na střeše auta převážejí člun. Cestou mají nehodu a auto se převrátí do jezera - na člun, takže plují dál. Datel pak Salomona propustí, protože odmítá pracovat o šábesu. Arabský revolucionář Mohamed Larbi Slimane je zajat zabijáky ze své země, kteří ho unesou do továrny na žvýkačky, kam se po své nehodě uchýlí i Datel.\n\nDatel si zločinců v továrně všimne a zavolá policii, ale místo toho se dovolá pouze jiného telefonu v továrně a ten zvedne Fares, vůdce zabijáků. Ti ho začnou pronásledovat, ale Datel uteče na svou loď. Tam už ale uprchl i Slimane, který z ní zastřelí dva ze zabijáků. Policie se domnívá, že vrahem je Datel, a tak ho začne pronásledovat komisař Andreani.\n\nSlimane použije Datla jako rukojmí a donutí ho dovézt ho na letiště Orly. Tam se ale dostanou i Datlova žena, zabijáci, Andreani a také rabín Jákob. Datel a Sliman se na záchodech potkají s rabínem Jákobem a jeho společníkem, převlečou se za ně, a tak se jim podaří přede všemi uprchnout. Pak na ně ale narazí rabínova rodina, Schmollovi, a odveze je do židovské čtvrti. Jediný, kdo Datla pozná, je Salomon. Následuje mnoho nedorozumění, např. pravý rabín Jákob je zabijáky i Andreanim chvíli považován za Datla, Datel se Slimanem slouží židovskou bohoslužbu, policisté jsou Židy v synagoze považováni za teroristy, kteří chtějí zabít rabína Jákoba.\n\nZabijákům se nakonec podaří Datla i Slimana znovu dopadnout, ale mezitím vyjde najevo, že v jejich zemi došlo k převratu a Sliman se stal prezidentem. Francouzská vláda mu proto pošle doprovod, který auto, ve kterém jsou Datel, Sliman, zabijáci i pravý rabín Jákob se společníkem, dovede k Invalidovně, kde se koná svatba Datlovy dcery. Ta se zamiluje do Slimana, se kterým odletí do jeho země, Datel se znovu setká se svou ženou a spřátelí se Schmollovými, rabín Jákob se konečně setká se svou rodinou.\n\n"}
{"id": "589049", "url": "https://cs.wikipedia.org/wiki?curid=589049", "title": "Bedřich Schnell", "text": "Bedřich Schnell\n\nBedřich Schnell (24. srpna 1806 Praha-Malá Strana – 10. května 1897 Podbaba) byl český mecenáš.\n\nPocházel z německé rodiny. Vstoupil do služeb pražské policie, kde postoupil až do hodnosti komisaře. V roce 1866, před pruským vpádem, využil nabízené možnosti a odešel do důchodu. Pobýval pak střídavě ve svém pražském bytě v Platýzu na Ferdinandově třídě a ve vile č. 27 v Podbabě. Žil skromně, především z majetku, který předtím zdědil. Četl české časopisy a navzdory svému původu podporoval národní snahy Čechů. Veřejně se ale neangažoval.\n\n21. června 1894 sepsal u notáře Karla Komersa závěť, na jejímž základě měly veškerý majetek zdědit vybrané české vlastenecké spolky. Podle jeho přání měl být obsah dokumentu, o němž věděli ještě dva svědkové, udržován po dobu jeho života v tajnosti.\n\nSchnell zemřel 10. května 1897 v 5:30 ráno ve svém letním bytě v Podbabě na následky chřipky. Tím vstoupila závěť v platnost a s jejím obsahem se prostřednictvím denního tisku seznámila široká veřejnost. Majetek, odhadovaný na 200 tisíc zlatých (neboli cca 400 tisíc rakouských korun), měla získat především Ústřední matice školská (asi 170 tisíc zlatých po zdanění), o zbytek se měly rozdělit Národní jednota severočeská, Národní jednota pošumavská, Slavie, Hlahol a Svatobor. Pro Ústřední matici školskou, spolek pro zřizování českých menšinových škol v německy mluvících regionech, to znamenalo velkou pomoc. V předchozích letech otevřela větší množství škol v českém, moravském i slezském pohraničí a ukazovalo se, že pravidelné příjmy nestačí na úhradu jejich provozních nákladů. Schnellův odkaz ale tyto problémy okamžitě vyřešil.\n\nÚstřední matice školská patřila k známým vlasteneckým organizacím a široké vrstvy uvědomělých Čechů oceňovaly její snahu o zajištění výchovy českých dětí v mateřském jazyce. Jakmile se zpráva o dědictví rozšířila, cítilo mnoho lidí povinnost vyjádřit mecenáši vděčnost — zvlášť proto, že o jeho plánech nikdo předem nevěděl a nemohl mu tudíž poděkovat osobně. Přední časopisy zveřejnily pochvalné články, Jan Vilímek zařadil Schnella do galerie významných českých osobností. Pohřebního průvodu z Podbaby na smíchovský hřbitov na Malvazinkách, konaného 13. května 1897, se účastnili zastupitelé Prahy a Smíchova, zástupci Ústřední matice školské, dalších vlasteneckých spolků i množství občanů.\n\n"}
{"id": "589052", "url": "https://cs.wikipedia.org/wiki?curid=589052", "title": "River Plate Aruba", "text": "River Plate Aruba\n\nClub Aruba River Plate je fotbalový klub hrající Aruba Madiki Oranjestad.\n\nTituly v domácí soutěži:\n\n"}
{"id": "589059", "url": "https://cs.wikipedia.org/wiki?curid=589059", "title": "Arturo Casado", "text": "Arturo Casado\n\nArturo Casado Alda (* 26. ledna 1983, Madrid) je španělský atlet, běžec, jehož specializací je běh na 1500 metrů.\n\nMezinárodní kariéru započal v roce 2001, kdy vybojoval bronzovou medaili na juniorském mistrovství Evropy v italském Grossetu a obsadil 45. místo na mistrovství světa v krosu v belgickém Ostende. O rok později skončil šestý na MS juniorů v Kingstonu. V roce 2005 na halovém ME v Madridu skončil ve finále běhu na 1500 metrů na čtvrtém místě v čase 3:38,94. Na bronzového krajana Reyese Estéveze ztratil v cíli čtyři setiny. V témže roce doběhl pátý na světovém šampionátu v Helsinkách a vybojoval zlatou medaili na Středomořských hrách ve španělské Almeríi.\n\nV roce 2006 neprošel rozběhem na halovém MS v Moskvě a skončil čtvrtý na ME v atletice ve švédském Göteborgu. O rok později vybojoval bronzovou medaili na halovém ME v Birminghamu, kde doplnil své krajany Sergia Gallarda (stříbro) a Juana Carlose Higuera (zlato) na stupních vítězů. Na Mistrovství světa v atletice 2007 v japonské Ósace skončil sedmý.\n\nV roce 2008 mu těsně unikla medaile na halovém MS ve Valencii, kde doběhl jako čtvrtý. Ve stejném roce reprezentoval na letních olympijských hrách v Pekingu, kde však skončila jeho cesta v semifinále na celkovém 23. místě. Na halovém ME 2009 v italském Turíně obsadil páté místo. Největší úspěch své kariéry zaznamenal v roce 2010 na evropském šampionátu v Barceloně, kde se stal v čase 3:42,74 mistrem Evropy v běhu na 1500 metrů.\n\n"}
{"id": "589065", "url": "https://cs.wikipedia.org/wiki?curid=589065", "title": "Spike", "text": "Spike\n\nSpike může znamenat:\n\n\n"}
{"id": "589074", "url": "https://cs.wikipedia.org/wiki?curid=589074", "title": "Školní zralost", "text": "Školní zralost\n\nŠkolní zralost je fyzická a duševní připravenost dítěte pro vstup do školy. Požaduje se, aby se dítě dokázalo vypořádat se změnou prostředí a lidí kolem sebe, způsobu zaměstnání, kdy místo her nastává soustavná organizovaná práce. Pro dítě je často nezajímavá, vyžadující soustředění a snahu o výsledek (výsledek se hodnotí a kontroluje). Také se mění role dítěte, kdy dítě plní roli žáka a nese disciplinovanost a nutnost se podřídit zájmu většiny. Musí se naučit odříct zábavu, pamatovat si a plnit úkoly a řádně si připravovat věci do školy.\n\nHlediska jako tělesná připravenost, kdy musí být dítě tělesné zdatné a musí mít pevnou kostru a rozvinuté svalstvo. Dítě musí unést těžkou fyzickou zátěž (sezení, školní aktovka), aby nebylo příliš unavené a nedošlo k různým tělesným deformacím a nedošlo k unavenosti. Dítě musí mít dobře vyvinutou jemnou motoriku a musí být správně vyvinuto drobné svalstvo rukou a očí pro čtení a psaní. Také musí být dobře rozvinuta zrakově pohybová koordinace, která je důležitá pro psaní. Dítě musí být mentálně připraveno a mít rozvinuté poznávací procesy a přirozenou úroveň inteligence. Dítě také musí mít analytické myšlení, jinak má potíže se čtením, představivostí (pro matematiku), kdy to musí nahrazovat vnímání. Dítě má zvýšené požadavky na úmyslnou pozornost, kdy musí stále vnímat a soustředit se (minimálně 15–20 minut na jednu činnost, která se obměňuje) a hlavně musí mít záměrnou (úmyslnou) paměť. Je dobré, aby dítě mělo zvýšené vědomosti, hlavně o okolním světě. Dítě by mělo znát a pojmenovat běžné věci kolem sebe, mít dobrou orientaci, znát časové pojmy (dnes, včera, odpoledne), ale nemusí znát hodiny. Musí také znát a konat základní hygienické poznatky. Musí mít rozvinutou řeč, aby mělo dostatečnou slovní zásobu a aby rozuměl slovům, které má znát. Musí mluvit plynule, výrazně, gramaticky správně, hovořit ve větách, odpovídat na otázky a mělo by mít zájem o poznatky, být zvídavé.\n\nDítě musí ovládat své citové projevy, kdy se musí umět ovládat, aby se nevztekal jako doma. Musí přijmout roli žáka, plnit i obtížné úkoly, pracovat samostatně a podřídit se autoritě učitele. Musí projevit zájem o ostatní spolužáky, navazovat přátelství, umět ustoupit ve prospěch celku a zvládat tak emocionální potíže, jako je vydržet bez matky, dokázat se s dětmi dělit o přízeň učitelky. Hlavně to musí umět respektovat. Musí se umět ovládat (neskákat do řeči, ale počkat, až domluví) a také musí umět odpovídat a ptát se jen na vyvolání.\n\nHlavní jsou tělesní ukazatelé, kdy je důležitá výška a váha „cca 120 cm a 20 kg“. Dbáme na tvar těla, kdy by už měla ustoupit tuková vrstva, prodlužovat se končetiny, tělo má již dominovat a hlava by měla být už menší. Využíváme k tomu také tzv. filipínskou míru, což je zkouška prodlužování horních končetin. Dítě by mělo mít druhou dentici, kdy začíná výměna chrupu. Důležitý je věk dítěte, kdy je ideální a formální ukazatel 6-7 let. Pokud je dítě nezralé, musí rodiče požádat o odklad.\nDůležité jsou psychické ukazatele, při nichž se používají testy školní zralosti a nejznámější je tzv.\n\nJiráskův test školní zralosti, kdy dítě plní úkoly jako jsou kresba lidské postavy, u které zjišťujeme lateralitu, celkovou rozumovou úroveň a grafomotorické potíže. Dále test napodobení psané věty, u které zjišťujeme schopnost soustředit se a jak moc je schopné vyvinout úsilí ke splnění úkolů. Poslední test→obkreslení skupiny 10 teček, kdy zjišťujeme přesnost a zrakově pohybovou koordinaci.\n\nObčas také používáme tzv. reverzní test, kdy má dítě k dispozici 84 párů různých geometrických tvarů, které jsou důležitá pro čtení.\n\nHorší prospěch mohou mít i nadprůměrně nadaní žáci, kdy třeba dítě prožívá ve škole záporné emoce a vytváří si tak negativní postoj ke škole. Nebo je přetěžováno jak ve škole, tak doma rodiči a může tak dojít k neurotickým potížím a zdravotnímu oslabení. U dítěte se začnou projevovat reaktivní poruchy chování, kdy může být dítě agresivní, plaché nebo úzkostné a takto se potom oslabuje schopnost koncentrace pozornosti.\n\n\n"}
{"id": "589076", "url": "https://cs.wikipedia.org/wiki?curid=589076", "title": "Comboios de Portugal", "text": "Comboios de Portugal\n\nComboios de Portugal E.P.E. (, česky doslova „vlaky Portugalska“ (VKM: CP) je dominantní, veřejný osobní železniční dopravce v Portugalsku. Společnost vznikla v roce 1951 pod názvem Caminhos de Ferro Portugueses, současný název používá od 16. dubna 2009, kdy došlo k transformaci původního podniku.\n\nCP provozují železniční dopravu na cca 2600 km tratí širokého „iberského“ rozchodu kolejí, které jsou přibližně z poloviny elektrifikovány, a na 188 km úzkorozchodných drah. Páteří je severojižní magistrála Braga – Porto – Coimbra – Lisabon – Algarve, kde jsou provozovány vysokorychlostní spoje \"Alfa Pendular\". Vlaky InterCity obsluhují také odbočky do Guimarães, Guardy/Castelo Branco, Évory a Beje.\n\nHojně využívány jsou městské a příměstské spoje v aglomeracích měst Lisabon a Porto. Regionální doprava byla na počátku 21. století o něco dostupnější než v sousedním Španělsku, avšak zejména v Alenteju byla drasticky zredukována; oproti střední Evropě má celkově menší význam.\n\nV roce 2007 přepravily CP 135,7 milionu cestujících a obsadily tak desátou příčku v EU (po 9. Českých drahách); V roce 2013, po redukcích a ekonomické krizi, bylo přepravených cestujících 107,2 milionu.\n\nNízké výkony dceřiné společnosti CP Carga – Logística e Transportes Ferroviários de Mercadorias S.A. provozující nákladní dopravu (9,3 milionů tun ročně) jsou spoluurčeny periferní geografickou polohou Portugalska. Okrajová je i osobní mezinárodní doprava (2 spoje do Viga, od roku 2012 jen jeden spoj do Madridu/Irunu).\n\n"}
{"id": "589079", "url": "https://cs.wikipedia.org/wiki?curid=589079", "title": "Okrouhlický potok (přítok Benešovského potoka)", "text": "Okrouhlický potok (přítok Benešovského potoka)\n\nOkrouhlický potok je malý potok v okrese Benešov. Pramení východně od obce Struhařov a ve vsi Bedrč se vlévá zprava do Benešovského potoka. Délka jeho toku činí 8,0 km. Plocha povodí měří 27,6 km². Má jméno po jedné z obcí kolem které protéká – Okrouhlice.\n\nOkrouhlický potok pramení východně od obce Struhařov. Protéká menším rybníčkem a následně se vlévá do \"Velkého\" a \"Struhařovského rybníka\". Poté pokračuje přes několik menších rybníčků obcí Struhařov, kde se do něj zprava vlévá další menší potok pramenící v obci. Pokračuje dále k severu, kde protéká dalšími rybníky. Je zde sycen menším potokem z přilehlého rybníka a severně od Struhařova pak také zprava \"Jezerským potokem\" pramenícím ve vsi Jezero.\n\nDále pokračuje zahloubeným údolím východně od vsí Boušice a Dlouhé Pole, kde vstupuje do lesa. Zde je napájen dalším menším potůčkem zprava, tedy od východu. Dále také větším ramenem pramenícím jižně od Okrouhlice. Východně od usedlosti Červený Dvůr se na začátku chatové osady Sioux do něj vlévá jeden potok zleva. Dále potok postupuje lesem, kde ho sytí dva potoky zprava a jeden zleva.\n\nPo vystoupení z lesa ho napájí silný Petroupimský potok a dále v Bedrči \"Řehta\", oba zprava. Na západě této vsi se pak vlévá do Benešovského potoka.\n\nPrůměrný průtok u ústí činí 0,11 m³/s.\n"}
{"id": "589088", "url": "https://cs.wikipedia.org/wiki?curid=589088", "title": "Smash Mouth", "text": "Smash Mouth\n\nSmash Mouth je americká rocková skupina ze San José v Kalifornii. Kapela byla založena v roce 1994. Původně byli jejími členy Steve Harwell, Greg Camp, Paul De Lisle a Kevin Coleman jako zpěv, kytara, baskytara a bicí. Mezi jejich největší hity patří skladby „\"Walkin' on the Sun\"“ (1997) a „\"All Star\"“ (1999).\n\nNahrávají také covery populárních písní, například „\"I'm a Believer\"\" od The Monkees, od skupiny War „\"Why Can't We Be Friends\"“ a od The Beatles „\"Getting Better\"“. V roce 1999 vydali své nejúspěšnější album \"Astro Lounge\".\n\n"}
{"id": "589090", "url": "https://cs.wikipedia.org/wiki?curid=589090", "title": "Alhidáda", "text": "Alhidáda\n\nAlhidáda (z arabského \"al-idhádah\", pravítko) je otočná součást úhloměrných a nivelačních přístrojů, opatřená odečítacím, zaměřovacím a urovnávacím zařízením, popřípadě doplněna svislým kruhem nebo busolou. \n\nNa starších a jednodušších astronomických přístrojích, jako je astroláb, je to otočné pravítko s průzory, které umožňuje na kruhovém segmentu se stupnicí odečítat úhlové hodnoty. Může sloužit k měření odchylky od svislého nebo vodorovného směru, anebo k měření úhlového rozdílu azimutů různých bodů. Na novějších přístrojích je pravítko nahrazeno zaměřovacím dalekohledem a u teodolitů se název alhidáda přenesl na celou otočnou část přístroje. \n\n\n"}
{"id": "589091", "url": "https://cs.wikipedia.org/wiki?curid=589091", "title": "Plavín štítnatý", "text": "Plavín štítnatý\n\nPlavín štítnatý (\"Nymphoides peltata\"), někdy také nazývaný plavín leknínovitý, je vytrvalá sladkovodní bylina z čeledi vachtovitých, rostoucí ve stojatých nebo mírně tekoucích vodách.\n\nJe to rostlina boreálního (mírně studeného) klimatu. Pochází z Eurasie a je rozšířena v Evropě hlavně v západní a jižní a ostrůvkovitě ve střední a východní, v Asii v severních částech Indie a Ruska a v jižních oblastech Číny a Japonska. Druhotně je zavlečena na východ i západ Spojených států.\n\nV České republice z volné přírody postupně mizí, vyskytuje se velice vzácně, nachází se pouze na osmi lokalitách v jihovýchodních, jižních a východních Čechách, v okolí Ostravy, na Hané a jižní Moravě.\n\nJe to vodní rostlina připomínající na prvý pohled leknín. V bahně ukotvený kořen je silně rozvětvený. Vyrůstají z něho oddenky, které se v uzlinách s adventivní kořeny silně větví na lodyhy ponořené těsně pod hladinou a ty se vzájemně proplétají, opět vytvářejí uzliny a dále se větví. Pokud uzlina zakoření v bahně, vytvoří se další kořen. Rostliny společně vytvářejí tzv. plovoucí rohož, je obtížné definovat jedince.\n\nZ některých uzlin vyrůstají stvoly s kožovitými listy na vodě splývajícími a stopky květů. Listy s dlouhými řapíky vyrůstají vstřícně nebo ve tří až čtyř četných přeslenech. Čepele mají celistvé, srdčitě okrouhlé až široce vejčitě okrouhlé, nahoře lesklé, tmavě zelené, dole šedozelené nebo nachové.\n\nKvěty s nestejně dlouhými stopkami vyrůstající ve svazečcích po 2 až 5 z úžlabí listů rozkvétají nad hladinou. Pětičetný kalich má cípy dlouze kopinaté. Pět zlatožlutých obvejčitých korunních lístků je na okraji brvitých a mají široký vystouplý pruh. Tyčinek v květu je pět a jsou nitkami srostlé s korunou. Svrchní semeník má různě dlouhé čnělky, heterostylie pro zamezení samoopylení.\n\nVykvétá v červnu až srpnu, po odkvětu se květ stahuje pod vodu. Jeho stopka se ohýbá a kališní lístky se stahují, uzavírají oplodněný semeník. Dozraje v jednopouzdrou pukající vejčitou tobolku s mnoha plochými semeny opatřenými háčky, které se zachycují za peří ptáků nebo vydrží dlouho plavat po hladině. Rostlina se také úspěšně množí vegetativně z ulomených oddenků.\n\nPlavín štítnatý roste ve stojatých vodách rybníků, slepých říčních ramen a tůní nebo v pomalu tekoucích vodách řek s hladinou vody od 20 do 140 cm. Snáší pomalé změny ve výšce hladiny i vysychání (např. letnění rybníků), pak je schopen na bahnitém substrátu vytvořit i pozemní formu rostliny, která většinou nekvete. Nejlépe mu vyhovuje na živiny bohatá voda s tvrdším dnem, do kterého může zapustit kořeny a tím se ochránit před vyrytím rybami.\n\nPlavín štítnatý je v ČR hodnocen jako kriticky ohrožený druh (C1t). Chráněným druhem je mj. v Německu, Polsku, na Slovensku i Ukrajině.\n\nHistoricky se plavín štítnatý v naší republice nacházel zhruba v 80 lokalitách, v současnosti je k nalezení jen na 8 místech. Mezi negativní vlivy, které mají za následek téměř vymizení druhu, patří především zavedení intenzivního chovu ryb. Kapr ze dna vyrývá zakořeněné oddenky a nepůvodní býložravci amur černý i amur bílý žerou přímo rostliny. Plavín štítnatý požírají také kachny a labutě.\n\nTam kde se plavínu štítnatému daří tak dobře, že zaroste velkou plochu, jeho listy zastíní vodní hladinu a sníží se koncentrace kyslíku ve vodě, což má za následek úhyn ryb i dalších vodních živočichů. Proto je rybáři považován za plevel a v takovém případě se přistupuje k částečnému zkosení porostů.\n\nV některých oblastech, jako například ve Spojených státech, je plavín štítnatý naopak považován za invazní druh, a v některých dokonce za \"zakázaný\" druh.\n\nDo USA se rozšířil pravděpodobně jako dovezená rostlina pro okrasné vodní nádrže, odkud pronikl do velkých jezer, bažin, rybníků i pomalých říčních toků a při nedostatku přirozených nepřátel se místně velice rozšířil. Škodí jednak intenzivním zastiňováním vodní hladiny a vytlačováním původní flóry a dále hustou spletí lodyh a listů, která brání plavbě.\n\n"}
{"id": "589097", "url": "https://cs.wikipedia.org/wiki?curid=589097", "title": "Hot rod", "text": "Hot rod\n\nHot Rod je automobil s velkými motory upravenými pro co nejvyšší rychlost na rovných tratích, populární zejména v Americe. Původ názvu \"hot rod\" není zřejmý. Je možné, že je založen na vysokém výkonu motoru a změnou zdvihu klikového hřídele. Další vysvětlení tohoto výrazu je, že vznikl zkrácením „hot roadster“, tedy roadster, který byl upraven na vyšší rychlost. K úpravám jsou roadstery jasnou volbou, protože jsou lehké. Název hot rod se v třicátých a čtyřicátých letech začal používat, jako název aut, kterým byl různými úpravami motoru zvýšen výkon (výkon „vyskočil nahoru“ (hopped up)).\n\nTento styl úprav vznikl ve Spojených státech v 50. a 60. letech 20. století a to asi v největší míře mezi bývalými vojáky. Ti pobírali vojenské výsluhy a někteří tak vysoké že nemuseli ani pracovat a tudíž měli hodně volného času a finančních prostředků. Spolu se znalostmi mechaniky, ke kterým někteří z nich přišli v armádě u těchto lidí vznikly přímo ideální podmínky k tomu věnovat se úpravám automobilů. Díky tomu se rozšířilo právě upravování vozů z 30. a 40. let (jako jeden z nejrozšířenějších můžu jmenovat například Ford Model T, který je takovým klasickým zástupcem mezi čistokrevnými Hot Rody), které osazovali motory, převodovkami a podvozkovými díly z tehdejších modernějších automobilů. Tím však neskončili, ve většině případů byly již tak výkonné vysokoobjemové motory dále upravovány a hnány do extrémních výkonů a další části dimenzovány. Také se často ve spojitosti s tímto stylem mluví o tzv. Top Chop. Tato úprava spočívá ve snížení střechy a to tím způsobem, že se střecha odřízne zkrátí se sloupky podle požadovaného snížení a poté se střecha rozřízne na 4 díly. Tyto 4 díly se poté musí za pomoci nějakého přípravku usadit na své místo jako byste je chtěli již napevno zpět přivařit ovšem po usazení vám vytvoří „kříž“ chybějícího plechu. Na výrobu tohoto kříže většinou člověk spotřebuje ještě jednu další střechu ze stejného automobilu. Po vyříznutí je třeba vše svařit tak, aby na střeše nezůstaly prohyby, které naznačují nové spasování střechy a dovařit ještě pár kousků plechu pro doplnění a zpevnění a poté se může již střecha přivařit zpět na automobil.\n"}
{"id": "589098", "url": "https://cs.wikipedia.org/wiki?curid=589098", "title": "Halogenhydrin", "text": "Halogenhydrin\n\nHalogenhydriny (též halohydriny) jsou chemické sloučeniny nebo funkční skupiny, kde je na jednom atomu uhlíku navázán halogenový substituent a na sousedním uhlíkovém atomu hydroxylový substituent.\n\nVznik halogenhydrinů:\n\nReakce halogenhydrinů:\n"}
{"id": "589115", "url": "https://cs.wikipedia.org/wiki?curid=589115", "title": "Nuria Fernándezová", "text": "Nuria Fernándezová\n\nNuria Fernández Domínguez (* 16. srpna 1976, Lucern, Švýcarsko) je španělská atletka, běžkyně, která se v roce 2010 stala v Barceloně mistryní Evropy v běhu na 1500 metrů.\n\n"}
{"id": "589116", "url": "https://cs.wikipedia.org/wiki?curid=589116", "title": "Architektura počítače", "text": "Architektura počítače\n\nArchitektura počítačů je technický obor zaměřený na návrh a konstrukci zařízení na zpracování dat. Zahrnuje stanovení vnitřní reprezentace dat, operací, které se s nimi budou provádět, specifikaci funkčních bloků počítače a jejich propojení, formát strojových instrukcí. Přitom se zabývá především způsobem, jak pracuje CPU a jakým způsobem přistupuje k paměti.\n\nArchitektura počítače je konkrétní způsob realizace počítače.\n\nZa referenční architekturu lze považovat Von Neumannovo schéma počítače publikované v roce 1945, které definuje základní strukturu a principy počítače řízeného programem uloženým v paměti. Moderní počítače z tohoto schématu vycházejí, ale v různých detailech se od něj odchylují.\n\nZákladní strukturu počítače lze dobře popsat na příkladu von Neumannovy architektury.\n\nPodle von Neumannova schématu se počítač skládá z řadiče, aritmeticko-logické jednotky, (vnitřní) paměti, vstupních a výstupních zařízení a vnější paměti. Ve vnitřní paměti jsou uložena data i program. Program se skládá z jednotlivých strojových instrukcí. Činnost von Neumannova počítače je přísně sekvenční a je řízena řadičem. Řadič načítá jednu instrukci po druhé, dekóduje je a postupně je provádí. Každou instrukci lze rozdělit na jednodušší operace. Způsob, jak je instrukční sada implementována nazýváme mikroarchitektura.\n\nSběrnice ( ) je sada vodičů propojujících jednotlivé části počítače. Sběrnici lze rozdělit na tři části:\n\n\nJednotku přístupu k paměti ( ) používají vyspělejší procesory pro převod logické (virtuální) adresy na adresu fyzickou. MMU umožňuje používat pokročilé metody správy paměti jako je stránkování, segmentace a stránkování na žádost. Někdy se jedná o samostatný obvod, v některých procesorech je vestavěna.\n\nAritmeticko-logická jednotka je schopna zpracovávat data omezené velikosti – tak zvané slovo. Moderní počítače pracují s daty ve dvojkové soustavě o velikosti od několika bitů po desítky bitů, některé starší počítače pracovaly v desítkové soustavě a rychlost práce s desítkovými daty závisela na počtu desítkových řádů operandů.\n\nŘadič, aritmeticko-logická jednotka a velmi rychlá paměť malého rozsahu (několik bytů až stovky bytů) někdy nazývaná zápisníková paměť, častěji sada registrů, zpravidla tvoří jeden celek nazývaný centrální procesorová jednotka ( ), krátce procesor. Architektura procesoru je významně ovlivňuje architekturu celého počítače. Jedná se především o následující parametry:\n\n\nSoučasné počítače se od von Neumannovy architektury v mnoha směrech odchylují. Jednou z odchylek je harvardská architektura, která používá oddělenou paměť pro program a pro data. Tím se jednak odstraní úzké místo, které tvoří přístup procesoru k paměti, jednak zabrání přepsání a přečtení programu. Harvardská architektura se často používá u jednočipových mikropočítačů.\n\nPřímý přístup k paměti ( , též ) je metoda urychlení přenosu dat mezi pamětí a vstupně/výstupními zařízeními, kdy přenos neřídí procesor, ale jiná část počítače. Mohou ji používat řadiče disků (příp. magnetických pásek), síťové adaptéry, videoadaptéry a zvukové karty. Při přímém přístupu k paměti buď řadič na určitou dobu převezme řízení sběrnice od procesoru nebo využívá hodinové cykly, při kterých procesor nepřistupuje k paměti (tzv. kradení cyklů, , díky pipeliningu není použitelné na moderních procesorech).\n\nPro zvýšení výkonu počítače se používají počítače s více procesory. Může se jednat o univerzální (CPU) nebo specializované procesory (např. numerický procesor, vstupně/výstupní procesor, grafický procesor apod.).\n\nŘadič načítá instrukci po instrukci, každou instrukci dekóduje a poté vykoná.\n\nInstrukce lze rozdělit do několika skupin:\n\n\n\n"}
{"id": "589118", "url": "https://cs.wikipedia.org/wiki?curid=589118", "title": "Pavlovská výsada", "text": "Pavlovská výsada\n\nPavlovská výsada (pavlovské/paulinské privilegium, latinsky \"privilegium paulinum\") je institut kanonického práva spočívající v možnosti zrušení manželského svazku dvou nepokřtěných osob v případě, že jeden z manželů přijme křest a nepokřtěný manžel nechce v manželství setrvávat, aniž by k tomu byl spravedlivý důvod ze strany pokřtěného manžela.\n\nNepokřtěný manžel však musí být ordinářem dotázán, zda nechce v manželství setrvat (pokud se však takový dotaz jeví zbytečný, může ordinář udělit od dotazu dispens); pavlovskou výsadu lze použít, pokud nepokřtěný manžel odpoví záporně nebo neodpoví vůbec. Dovolení použít pavlovské výsady, učiněné ordinářem, musí předcházet šetření, zda oba manželé skutečně nebyli po dobu trvání manželství pokřtěni. Manželství se v případě použití pavlovské výsady rozlučuje novým sňatkem pokřtěného manžela.\n"}
{"id": "589121", "url": "https://cs.wikipedia.org/wiki?curid=589121", "title": "Petrovská výsada", "text": "Petrovská výsada\n\nPetrovská výsada (petrovské privilegium, latinsky \"privilegium petrinum\") je institut kanonického práva spočívající v možnosti zrušení manželského svazku papežem, je-li alespoň jeden z manželů nepokřtěný. Tato možnost je však pouze teoretická, protože v praxi se petrovská výsada nevyužívá.\n"}
{"id": "589124", "url": "https://cs.wikipedia.org/wiki?curid=589124", "title": "Čerpací stanice", "text": "Čerpací stanice\n\nOznačení Čerpací stanice má více významů:\n\n\n"}
{"id": "589125", "url": "https://cs.wikipedia.org/wiki?curid=589125", "title": "Studentská merenda", "text": "Studentská merenda\n\nStudentská merenda (merenda – taneční zábava, veselice) je tradiční studentská dvoudenní slavnost, která podle tradice vznikla ve 40. letech 18. století v souvislosti s účastí studentů při obraně Prahy proti francouzským a bavorským vojskům za války o rakouské dědictví. Nejstarší prameny doložená merenda se konala v roce 1750.\n\nV průběhu 19. století se merendy staly spolu se studentským majáles nejdůležitějšími studentskými slavnostmi, které na sebe mnohdy přebraly podobu nacionálně či dokonce politicky zabarvené oslavy. Obdobnou slavností v německém prostředí byly pochody vysokoškoláků na hrad Wartburg.\n\nMerendy se konaly vždy koncem prázdnin jako rozloučení novobydžovských studentů před návratem do školy. Později se merend kromě studentů zúčastňovali také různé známé osobnosti, například Václav Kliment Klicpera, František Ladislav Čelakovský, František Turinský, Josef Barák a Božena Němcová.\n\nV Novém Bydžově je po merendách pojmenována ulice Merendní.\n\nPo vzoru bydžovských merend byla v roce 1835 uspořádána Josefem Kajetánem Tylem merenda v Praze.\n\n"}
{"id": "589151", "url": "https://cs.wikipedia.org/wiki?curid=589151", "title": "Cesta do Homeriky", "text": "Cesta do Homeriky\n\nCesta do Homeriky je 21. díl 20. řady amerického animovaného seriálu \"Simpsonovi\".\n\nKrusty má problém: jeho Šášaburger je nejnezdravější potravina. Tak vezme tu nejlevnější zeleninu a udělá z ní nový hamburger. Jenže obilí z něhož byly hamburgery vyrobeny, bylo zkažené. Obilí pocházelo z Ogdenvillu, kde se proto zhroutí ekonomika založená na pěstování ječmene. Lidé z Ogdenvillu se přestěhují do Springfieldu. Ogdenvillčané se živí prací u Springfielďanů, kterou Springfielďané nechtějí dělat. Ogdenvillčané ale nakonec začnou brát Springfielďanům práci a ti se rozhodnou postavit mezi Springfieldem a Ogdenvillem zeď. Jenže to nikdo z nich nesvede a tak ji musí postavit Ogdenvillčané. Při stavbě si Springfielďané uvědomí, že mezi nimi není takový rozdíl. A tak když je zeď postavena, udělají v ní dveře.\n"}
{"id": "589153", "url": "https://cs.wikipedia.org/wiki?curid=589153", "title": "Jennifer Love Hewittová", "text": "Jennifer Love Hewittová\n\nJennifer Love Hewitt (* 21. února 1979, Waco, Texas, USA) je americká herečka, tanečnice, zpěvačka, textařka, televizní režisérka a producentka.\n\nNarodila se ve Wacu v Texasu logopedce Patricii Mae Hewitt (rozené Shipp) a lékařskému technikovi Herbertu Danieli Hewittovi. Vyrůstala v Nolanvilleu, rovněž v Texasu, kde byla spolu se svým starším bratrem po rozvodu rodičů vychovávána matkou.\n\nOd útlého dětství zpívá a tančí, stala se členkou dětského tanečního souboru, se kterým vystupovala nejen na různých místech ve Spojených státech, ale i v Evropě a v Sovětském svazu. Od deseti let žila se svojí rodinou v Los Angeles, kde ji také objevili hollywoodští hledači mladých talentů. V televizi vystupuje pravidelně již od svých 10 let, nejprve hrála v televizních reklamách, později vystupovala v dětské show, později i v televizních seriálech.\n\nPo přestěhování do Los Angeles se objevila ve více než dvaceti televizních reklamách. První průlom přišel, když se začala objevovat v estrádní show na Disney Channel, kde byla uváděna pouze jako Love Hewitt. V roce 1992 se poprvé objevila i ve hraném filmu \"Munchie\", o rok později si zahrála v populární komedii \"Sestra v akci 2\". První průlom v její herecké kariéře nastal v úspěšném účinkování v televizním seriálu \"The Byrds of Paradise\" z roku 1994 a dále pak v populárním seriálu \"Správná pětka\", kde si zahrála svoje první hlavní role, které ji definitivně etablovaly jakožto mladou hvězdu v showbussinesu.\n\nFilmovou hvězdou se stala díky roli v hororovém snímku \"Tajemství loňského léta\" z roku 1997, jenž zaznamenal obrovský komerční úspěch. Jak jí, tak jejím kolegům z filmu Freddiemu Prinzi Jr., Ryanu Phillippeovi a Sarah Michelle Gellar, přinesl popularitu. Objevila se rovněž v jeho pokračování \"\", které ale už nebylo tak úspěšné jako první film.\n\nV roce 2000 si zahrála hlavní životopisnou roli Audrey Hepburnové ve dvoudílném americkém televizním filmu \"Příběh Audrey Hepburnové\". Posléze se stala i patronkou Nadačního fondu Audrey Hepburnové.\n\nPro snímek \"Zvoník u Matky Boží II\" napsala píseň \"I'm Gonna Love You\", protože její postava Madellaine byla jedinou postavou, jež ve filmu nezpívala, ačkoli Jennifer již byla i známá zpěvačka.\n\nV roce 2001 jí byla nabídnuta role Paige Matthewsové v seriálu \"Čarodějky\", ale odmítla ji, a tak ji získala Rose McGowan. Během let 2005 až 2010 účinkovala v seriálu \"Posel ztracených duší\".V roce 2012 začala hrát v seriálu \"Laskavý dotek,\" za roli získala nominaci na Zlatý glóbus. V roce 2011 si zahrála v televizním filmu stanice Hallmark \"Ztracený Valentýn\". Ve stejném roce bylo oznámeno, že zrežíruje film \"Wait Till Helen Comes.\" Natáčení bylo zahájeno v létě 2011, ale žádné jiné informace o filmu nejsou. Během let 2011 a 2012 si zahrála hostující roli v seriálu \"Nouzové přistání\"\".\"\n\nV červenci 2014 se připojila k obsazení seriálu \"Myšlenky zločince\". Během natáčení však otěhotněla a tak seriál po ukončení natáčení jedné řady opustila. Od roku 2018 hraje jednu z hlavních rolí v seriálu \"Záchranáři L. A.\".\n\nSvé první album vydala v roce 1991 ve věku 12 let, prozatím vydala celkem šest alb v žánru pop music.\n\nNa konci roku 2005 začala chodit se skotským hercem Rossem McCallem. Dvojice se v listopadu 2007 zasnoubili, ale na konci roku 2008 zásnuby zrušili.\n\nV březnu 2012 začala chodit s hercem Brianem Hallisayem, se kterým se seznámila na natáčení seriálu \"The Client List.\" V červnu 2013 se zasnoubili a oznámili, že čekají dítě. V listopadu magazín Us Weekley přinesl zprávu, že dvojice se na začátku listopadu vzala, a že Hewitt porodila dceru. V lednu 2015 oznámili, že čekají dalšího potomka. V červnu se jim narodil syn.\n\n\n"}
{"id": "589157", "url": "https://cs.wikipedia.org/wiki?curid=589157", "title": "Marine Expeditionary Units", "text": "Marine Expeditionary Units\n\nMarine Expeditionary Units (zkráceně MEU, dříve \"Marine Amphibious Unit (MAU)\") je název pro expediční uskupení americké námořní pěchoty. Základní složkou americké námořní pěchoty je pro potřebu operačního nasazení jsou tzv. kombinovaná úkolová uskupení MAGTF (Marine Air Ground Task Force) a zahrnuje jak pozemní, námořní a letecké síly a tvoří tak soběstačné jednotky. A právě nejmenším uskupením typu MAGTF je MEU. Ty většinou čítají přibližně 2200 vojáků a námořníků. Takové expediční uskupení se dělí na čtyři hlavní složky (elementy):\n\n\nBěhem půlročních příprav na nasazení absolvují jednotky každého MEU sérii cvičení ve specifických formách boje např. boj ve městě, atd. Vyvrcholením těchto cvičení je tzv. \"CERTEX\" (Certification Exercise).\n\nBěhem operačního nasazení je konkrétní MEU přiděleno k formaci plavidel US Navy, se kterým tvoří tzv. obojživelnou pohotovostní skupinu \"ARG (Amphibious Readiness Group)\". Námořní část této skupiny je většinou tvořena třemi plavidly: Vrtulníková výsadková loď LHA, doková výsadková loď LSD a doková výsadková loď LPD.\n\nV současnosti existuje celkem sedm MEU:\n\n\nLetecké složky každého MEU je tvořeno těmito vrtulníky:\n\n\na letouny V/STOL:\n\n\na pokud je potřeba tankovat palivo ve vzduchu, tak si velení může vyžádat až 2 letouny KC-130J Super Hercules.\n\nPozemní složky každého MEU je tvořeno touto technikou:\n\n\n\n"}
{"id": "589159", "url": "https://cs.wikipedia.org/wiki?curid=589159", "title": "Búšehr", "text": "Búšehr\n\nBúšehr (persky بوشهر /Būshehr/) je město v jihozápadní části Íránu a správní město stejnojmenné provincie, nacházející se na pobřeží Perského zálivu. Žije v něm 165 377 obyvatel (dle odhadu z roku 2005) a je zároveň správním městem stejně pojmenované oblasti. V srpnu 2010 byla nedaleko města spuštěna první jaderná elektrárna v Íránu.\n\nNedaleko města se nachází jaderná elektrárna Búšehr. Jedná se o první jadernou elektrárnu v Íránu. Její stavba byla dokončena v roce 2010, po napadení počítačovým virem však začala vyrábět elektrickou energii až v roce 2011. Stavbu dvou reaktorů zahájila v roce 1975 německá společnost Kraftwerk Union AG na objednávku šáhovy vlády. Měla stát 4 až 6 miliard dolarů a dokončit ji hodlali Německo a Írán za šest let. V roce 1979 však v Íránu proběhla Islámská revoluce, po které se od něj odvrátily západní země a německá společnost Írán opustila. Projekt jaderné elektrárny byl zmrazen až do roku 1992, kdy íránská vláda podepsala smlouvu o spolupráci v oblasti mírového jádra s Ruskem. Ruský Rosatom zahájil práce na elektrárně o šest let později. Navázal na německé základy a ve spolupráci s Íránci ji dostavěl v roce 2010.\n\n"}
{"id": "589163", "url": "https://cs.wikipedia.org/wiki?curid=589163", "title": "Miami Dolphins", "text": "Miami Dolphins\n\nMiami Dolphins je profesionální klub amerického fotbalu, který sídlí v Miami ve státě Florida. V současné době je členem East Division (Východní divize) American Football Conference (AFC, Americké fotbalové konference) National Football League (NFL, Národní fotbalové ligy). Dolphins hrají domácí zápasy na Hard Rock Stadium na severním předměstí Miami Gardens, kde mají také své tréninkové centrum v Davie.\n\nKlub založili Joe Robbie a Danny Thomas v roce 1965. Tým měl původně sídlit ve Philadelphii, ale na doporučení AFL se usadil v Miami, což vedlo o rok později k prodeji Thomasova podílu Robbiemu za 7,5 milionu dolarů. Ten klub připojil k AFL a přejmenoval ho na Miami Dolphins, samotný název byl vybrán hlasováním fanoušků a soupeřil s názvy jako Mariners, Marauders, Mustangs, Missiles, Moons, Sharks nebo Suns. Dolphins se v roce 1970 připojili k NFL a jsou nejstarším, nepřetržitě provozovaným profesionálním sportovním klubem ve státě Florida. Jediným předcházejícím týmem na Floridě byli Miami Seahawks, kteří hráli AAFC v roce 1946 a později se stali Baltimore Colts.\n\nTým se poprvé do Super Bowlu probojoval hned v sezóně 1971, ale prohrál s Dallas Cowboys 3:24. O rok později dosáhli Dolphins poprvé a naposledy v historii NFL perfektní sezóny, když zvítězili ve všech čtrnácti utkáních základní části, dvou zápasech play-off i Super Bowlu VII nad Washingtonem Redskins 14:7. V roce 1973 vítězství obhájili, a stali se tak prvním týmem, který se třikrát za sebou dostal Super Bowlu a druhým týmem (prvním z AFL/AFC), který titul obhájil. Miami se do Super Bowlu probojovalo ještě v letech 1983 a 1985, ale obě utkání prohrálo.\n\nPo všechny rané sezóny vedl Dolphins z pozice hlavního trenéra Don Shula, nejúspěšnější kouč v historii profesionálního fotbalu, pokud jde o celkový počet vyhraných zápasů. Jeho týmy zaznamenaly zápornou bilanci pouze ve dvou z 26 sezón, ve kterých vedl tým jako hlavní trenér. Šest budoucích členů fotbalové Síně slávy hrálo za Miami během sedmdesátých let, včetně fullbacka Larryho Csonky, quarterbacka Boba Griese nebo linebackera Nicka Buonicontiho. Během osmdesátých a devadesátých let se quarterback Dolphins Dan Marino stal nejplodnější nahrávačem v historii NFL a překonal mnoho rekordů. Marino dovedl Dolphins k pěti divizním titulům, deseti účastem v play-off a jednom Super Bowlu předtím, než v 1999 ukončil kariéru.\n\n\n\n\nHráči draftovaní v prvním kole za posledních deset sezón:\n"}
{"id": "589167", "url": "https://cs.wikipedia.org/wiki?curid=589167", "title": "Hewitt", "text": "Hewitt\n\nPříjmení Hewitt nosí více osobností:\n\n"}
{"id": "589168", "url": "https://cs.wikipedia.org/wiki?curid=589168", "title": "Britannic (film)", "text": "Britannic (film)\n\nBritannic je film z roku 2000 vyprávějící příběh lodě Britannic, sesterské lodě Titaniku. Jeho délka činí 93 minut.\n\nBritannic odplul ze Southamptonu na řecký Lémnos odpoledne 12. listopadu 1916. Na její palubě se jednoho dne ocitá i Vera Campbellová (Amanda Ryan), která přežila zkázu Titanicu a teď pracuje ve službách britské výzvědné služby. Na této plavbě má velmi důležitou roli – pod falešným jménem musí najít německého agenta, který je na palubě lodi a může ohrozit plavbu a tím i důležitou vojenskou misi Britanicu. Vera se seznámí se sympatickým cestujícím, se kterým prožije milostný románek. Po nečekaném zvratu se milenci ocitnou uprostřed smrtelně nebezpečné hry. Vera nakonec opravdu odhalí skutečného nepřátelského agenta, ale tragédie Britanicu jen začíná – v podpalubí je totiž ukryta bomba, která čeká na svůj čas… \"(oficiální text distributora)\"\n\nBritannic odplul ze Southamptonu na řecký Lémnos odpoledne 12. listopadu 1916. Měla to být jeho šestá cesta Středozemním mořem. Okolo půlnoci 15. listopadu projel Gibraltar a přistál v Neapoli ráno 17. listopadu k obvyklému doplnění uhlí a zásob vody. Bouře zdržela loď v Neapoli až do nedělního odpoledne. Kapitán Bartlett se rozhodl po této přestávce pokračovat. 21. listopadu ráno vplul rychlostí 21 uzlů do průlivu mezi ostrovem Kea a mysem Sounion (nejjižnějším výběžkem provincie Attika). 21. listopadu 1916 v 8 hodin 12 minut Britannic najel na minu a za 55 minut se potopil. Díky blízkosti dalších lodí a řeckých rybářů, pevniny a teplotě moře bylo \"pouze\" 28 obětí. Pohřbena byla však jen těla pěti obětí, ostatní nebyla nikdy nalezena.\n"}
{"id": "589170", "url": "https://cs.wikipedia.org/wiki?curid=589170", "title": "Promenade II", "text": "Promenade II\n\nPromenade II je mrakodrap v centru Atlanty. Má 38 pater a výšku 210,6 m, je tak 7. nejvyšší ve městě. Byl dokončen v roce 1990 a za designem stojí firma TVSA.\n\n"}
{"id": "589173", "url": "https://cs.wikipedia.org/wiki?curid=589173", "title": "New England Patriots", "text": "New England Patriots\n\nNew England Patriots je profesionální klub amerického fotbalu, který sídlí ve Foxborough ve státě Massachusetts. V současné době je členem East Division (Východní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub si změnil své jméno z původního Boston Patriots po přesídlení do Foxborough v roce 1971, i když je Foxborough předměstí Bostonu vzdálené 35 kilometrů.\n\nPatriots byli zakládajícím členem AFL a v roce 1970 se připojili k NFL po sloučení těchto lig. Do roku 1985 postoupili do play-off čtyřikrát bez valného úspěchu, v tomto roce se poprvé probojovali do Super Bowlu, ve kterém podlehli Chicagu Bears 10:46. Další účast Super Bowlu si připsali v roce 1996, ale prohráli s Green Bay Packers 21:35.\n\nMezi roky 2001 až 2005 se Patriots stali druhým týmem v historii NFL (po Dallas Cowboys), který vyhrál tři Super Bowly během čtyři let (2001, 2003, 2004), a osmým, který titul obhájil. V roce 2007 New England zvítězil v prvních osmnácti zápasech sezóny, ale ve finále byl poražen New York Giants 14:17, jediný krok od perfektní sezóny. Pod quarterbackem Tomem Bradym a hlavním trenérem Billem Belichickem zaznamenali Patriots také nejdelší vítěznou sérii, která čítala 21 zápasů základní části i play-off od října 2003 do října 2004.\n\n\n\n\nHráči draftovaní v prvním kole za posledních deset sezón:\n"}
{"id": "589175", "url": "https://cs.wikipedia.org/wiki?curid=589175", "title": "Four Seasons Hotel Atlanta", "text": "Four Seasons Hotel Atlanta\n\nFour Seasons Hotel Atlanta je mrakodrap v centru Atlanty. Má 53 pater a výšku 185,6 m, je tak 11. nejvyšší ve městě. Byl dokončen v roce 1992 a za designem stojí Rabun Hatch and Associates. V budově se nachází hotel Four Seasons a luxusní byty.\n\n"}
{"id": "589183", "url": "https://cs.wikipedia.org/wiki?curid=589183", "title": "Georgenberské úmluvy", "text": "Georgenberské úmluvy\n\nGeorgenber(g)ské úmluvy, někdy též Georgenber(g)ské rukoudání (něm. \"\") jsou úmluvy, na jejichž základě přešlo Štýrsko po smrti Otakara IV. na Babenberky.\n\nV srpnu roku 1186 uzavřel Leopold V. Babenberský se svým vzdáleným příbuzným štýrským vévodou Otakarem IV. smlouvu, která mu zajišťovala po Otakarově smrti veškeré štýrské dědictví. Později tuto dohodu pojistil i úpravou postavení štýrských ministeriálů zakotvenou ve smlouvě. Tato ujednání na začátku roku 1187 schválil na říšském sněmu v Řezně i císař (a Leopoldův bratranec) Fridrich I. Barbarossa.\n\nK naplnění dohody došlo 8. května 1192, kdy Otakar IV. Štýrský bez potomků zemřel a Leopold V. se ujal bez problémů celého Štýrska. O málo později Jindřich VI. udělil Leopoldovi a jeho synu Fridrichovi dědictví po Otakarovi v léno.\n\nK osmistému výročí úmluv byla vydána dvacetišilinková mince.\n\n\n"}
{"id": "589185", "url": "https://cs.wikipedia.org/wiki?curid=589185", "title": "Star Alliance", "text": "Star Alliance\n\nStar Alliance je v současnosti největší aliance leteckých společností. Založena byla v roce 1997 jako nejstarší aliance na principu spolupráce mezi leteckými společnostmi. Zakládajícími členy byly Air Canada, Lufthansa, Scandinavian Airlines, Thai Airways a United Airlines. Těchto 5 společností symbolizuje i znak Star Alliance. Sídlo je německém Frankfurtu nad Mohanem.\n\nČlenové v roce 2016, cestující mil/rok, flotily, destinace a zaměstnanci – data pochází z roku 2013.\n\n"}
{"id": "589193", "url": "https://cs.wikipedia.org/wiki?curid=589193", "title": "Dětřichov u Frýdlantu (nádraží)", "text": "Dětřichov u Frýdlantu (nádraží)\n\nDětřichov u Frýdlantu je bývalá úvraťová železniční stanice na zrušené úzkorozchodné trati, jež spojovala Frýdlant s Heřmanicemi. Stanice byla situována v severních partiích obce, přičemž železniční tratě do ní přicházely ze západní strany. Její provoz byl zahájen roku 1900, avšak krátce po jeho zahájení přibyla k dosavadním třem kolejím a dvěma kolejím manipulačním ještě vlečková kolej, která směřovala západním směrem až ke skladišti firmy Preibisch.\n\nVe stanici byla zbudována přijímací budova s dopravní kanceláří, čekárnou a bytem, od níž západně stály toalety pro cestující a za nimi hrázděná kůlna pro potřeby údržby trati. Východně od přijímací budovy byla vyhloubena studna a za ní dřevěné skladiště s nájezdovou rampou. Za nimi ve dvacátých letech dvacátého století – u kusé koleje – postavila firma Stärz dřevěnou kůlnu pro uhlí. Roku 1942 došlo k rozšíření výpravní budovy přistavěním dalšího bytu.\n\nJižně od staniční budovy vedla drážka o rozchodu 600 mm, která spojovala dřevěné skladiště na východní straně stanice s areálem firmy Preibisch na západní straně stanice.\n\n"}
{"id": "589199", "url": "https://cs.wikipedia.org/wiki?curid=589199", "title": "Myriam Soumaréová", "text": "Myriam Soumaréová\n\nMyriam Soumaréová (* 29. října 1986, Paříž) je francouzská atletka, sprinterka, mistryně Evropy v běhu na 200 metrů.\n\nV roce 2007 vybojovala na mistrovství Evropy do 23 let v Debrecínu bronzovou medaili v běhu na 100 metrů, když trať zaběhla v čase 11,68 s. Stříbro získala Britka Montell Douglasová, která byla o dvě setiny rychlejší a zlato Němka Verena Sailerová, která zvítězila stejným časem jako Britka.\n\nO rok později reprezentovala na letních olympijských hrách v Pekingu, kde byla členkou štafety na 4×100 metrů. Ve druhém rozběhu však francouzské kvarteto nedoběhlo do cíle. V roce 2009 získala na Středomořských hrách v italské Pescaře stříbrnou medaili v běhu na 100 metrů a zlato ve štafetě na 4×100 metrů.\n\nNa Mistrovství světa v atletice 2009 v Berlíně skončila její cesta na stometrové trati ve čtvrtfinále, kde obsadila celkové 21. místo a do šestnáctičlenného semifinále se neprobojovala. Na halovém MS 2010 v katarském Dauhá postoupila do finále běhu na 60 metrů, kde obsadila výkonem 7,29 s poslední, osmé místo.\n\nNejvětší úspěchy své kariéry zaznamenala na Mistrovství Evropy v atletice 2010 v Barceloně, kde vybojovala kompletní sadu medailí. Na stometrové trati vybojoval bronz v čase 11,18 s. O sedm setin sekundy byla rychlejší jen její reprezentační kolegyně Véronique Mangová a o osm setin Němka Verena Sailerová. Na dvojnásobné trati se stala mistryní Evropy, když cílem proběhla v novém osobním rekordu 22,32 s. Druhá Jelizaveta Bryzginová z Ukrajiny a třetí Ruska Alexandra Fedorivová ztratily na Francouzku 12 setin. Stříbrnou medaili poté vybojovala ve štafetě na 4×100 metrů.\n\n"}
{"id": "589201", "url": "https://cs.wikipedia.org/wiki?curid=589201", "title": "Národní park Grand Teton", "text": "Národní park Grand Teton\n\nNárodní park Grand Teton ( ) je americký národní park, který se nachází v severozápadní části státu Wyoming, jižně od Yellowstonského národního parku. Park je pojmenován podle hory Grand Teton, která je se svými 4 199 metry nejvyšší horou v pohoří Teton Range. Park byl založen 26. února 1929 a jeho rozloha činí téměř 1 255 km. Je zde téměř 320 km turistických tras.\n\nSoučástí národního parku jsou nejvyšší hory ve Wyomingu. Východní stěny pohoří Teton Range se zvedají 2 000 metrů nad okolní údolí. Osm horských vrcholů je vyšších než 3 500 m. Nejvyšší horou parku je Grand Teton (4 199 m). V parku se nachází sedm přírodních jezer. Největším jezerem je Jacksonovo, původně ledovcové jezero, v roce 1959 rozšířeno jako nádrž.\n\nKrajinu parku tvoří vysokohorské louky, skály a ledovce. V údolích rostou především smrky Engelmannovy. V sušších částech parku se vyskytuje hlavně křovinatá step. Podél vodních toků, v oblasti Hadí řeky, rostou smrky pichlavé, osiky a vrby chloupkatotyčinkové.\n\nNa území parku žije okolo 400 bizonů. Zvláště na vysokohorských svazích je možné vidět ovce tlustorohé. Dále zde žijí losi, jelenci ušatí, medvědi baribalové i medvědi grizzly, jeleni wapiti, bobři kanadští nebo ondatry. Z ptáků orli bělohlaví, orlovci říční a pelikáni severoameričtí.\n\n"}
{"id": "589217", "url": "https://cs.wikipedia.org/wiki?curid=589217", "title": "Nerozlišitelné částice", "text": "Nerozlišitelné částice\n\nKoncept nerozlišitelných částic v kvantové fyzice objasňuje nový druh kvantového chování, které systémy vykazují, pokud jsou zcela identické. (Tj. pokud všechna jejich vnitřní kvantová čísla jsou stejná.) Na rozdíl od klasické fyziky, kde to, že systémy od sebe neumíme (až na polohu v prostoru) rozlišit může znamenat jen to, že jsme neměřili dost důkladně, abychom je od sebe rozeznali, v kvantové fyzice se v takovém případě objevují zcela nové jevy. Mezi ty patří např. Pauliho vylučovací princip, Bose-Einsteinova kondenzace, výměnná interakce, apod.\n\nPři popisu vlnovou funkcí musí platit, že při výměně dvou nerozlišitelných částic mezi sebou se nezmění pravděpodobnost žádného měření, tedy se nesmí změnit ani čtverec vlnové funkce, který tuto pravděpodobnost představuje. Vlnová funkce samotná může, ale nemusí změnit své znaménko. Částice, pro které znaménko mění, nazýváme fermiony a platí pro ně Pauliho vylučovací princip. Druhou skupinu částic nazýváme bosony, vylučovací princip pro ně neplatí a podléhají Einstein-Boseho kondenzaci.\n"}
{"id": "589222", "url": "https://cs.wikipedia.org/wiki?curid=589222", "title": "Lípa u polesí u Mizerů", "text": "Lípa u polesí u Mizerů\n\nLípa u polesí u Mizerů je památný strom ve vesnici Vojtíškově v okrese Šumperk. Mohutná lípa velkolistá (\"Tilia platyphyllos\") roste na soukromém pozemku při někdejším polesí – domu čp. 46 ve výšce 595 m n. m. Ve stromě sídlí divoké včelstvo. Strom je vysoký 25 m. Obvod kmene činí 445 cm. Strom je chráněn od roku 1982 z nařízení Severomoravského krajského národního výboru v Ostravě.\n"}
{"id": "589228", "url": "https://cs.wikipedia.org/wiki?curid=589228", "title": "Drake (umělec)", "text": "Drake (umělec)\n\nAubrey Drake Graham (* 24. října 1986, Toronto, Kanada), spíše známý jako Drake, je kanadský herec, zpěvák a rapper, v současnosti nahrávající v USA pod labelem Young Money Entertainment. Původně proslul jako herec v seriálu \"Degrassi: The Next Generation\", v kterém účinkoval osm let od roku 2001. V USA se stal slavným až se svou hudební kariérou, a to díky Lil Wayneovi a jeho labelu Young Money Ent. V roce 2010 vydal svůj platinový debut \"Thank Me Later\", který dosáhl na první místo v amerických, kanadských a britských hitparádách. Alba se prodalo přes 1,4 milionu kusů v USA. Je držitelem několika hudebních rekordů (počet současně umístěných písní, počet streamů alba apod.). Jako první zpěvák v historii překročil milník 200 písní umístěných v žebříčku Billboard Hot 100.\n\n13. února 2009 vydal svůj mixtape nazvaný \"So Far Gone\", který obsahoval úspěšné písně \"Best I Ever Had\" a \"Successful\" (ft. Trey Songz & Lil Wayne). Tento mixtape ho proslavil i v USA, kde ho pod svůj label Young Money Entertainment upsal rapper Lil Wayne. V září 2009 byl mixtape s drobnými úpravami vydán jako krátké EP. To debutovalo na šesté pozici žebříčku Billboard 200 s 73 000 prodanými kusy v první týden prodeje v USA. Celkem se v USA EP prodalo okolo 500 000 kusů a získalo certifikaci zlatá deska. Po úspěchu EP začal Drake nahrávat své debutové album.\n\nV prosinci 2009 bylo vydáno první kompilační album vydavatelství Young Money Entertainment s názvem \"We Are Young Money\"; v USA se ho prodalo okolo 500 000 kusů, a tím se stalo zlatým. Drake byl přítomen na obou singlech: \"Every Girl\" a \"BedRock\"; ale i na dalších písních \"Pass the Dutch\", \"Fuck da Bullshit\" a \"Finale\".\n\nAlbum \"Thank Me Later\" bylo vydáno v červnu 2010. Debutovalo na prvním místě žebříčku Billboard 200 s 447 000 prodanými kusy v první týden prodeje. V Kanadě také obsadilo první pozici s 31 000 prodanými kusy. Celkem se v USA prodalo 1 551 000 kusů alba, v Kanadě 80 000 kusů. Album se tak stalo platinovým v USA i v Kanadě. Prvním singlem byla píseň \"Over\", která se umístila na 14. příčce žebříčku Billboard Hot 100 a na 17. v Kanadě. Druhý singl \"Find Your Love\" se umístil na 5. příčce v USA a na 10. v Kanadě. Třetí singl \"Miss Me\" (ft. Lil Wayne) obsadil 15. příčku v USA a 73. v Kanadě. Čtvrtý a poslední singl \"Fancy\" (ft. T.I. a Swizz Beatz) se vyšplhal na 25. příčku v USA a na 54. v Kanadě. Po vydání se v hitparádě Billboard Hot 100 umístily ještě tři písně z alba, a to \"Up All Night\" (ft. Nicki Minaj) (49. příčka), \"9AM in Dallas\" (57. příčka) a \"Fireworks\" (ft. Alicia Keys) (71. příčka).\n\nDruhé studiové album nazvané \"Take Care\" bylo vydáno v listopadu 2011. Album debutovalo na první příčce v Billboard 200 s 631 000 prodanými kusy v první týden prodeje v USA. V prosinci 2011 se prodej v USA přehoupl přes milion kusů. Na první místo dosáhlo i v Kanadě. V USA se celkem prodalo 2 003 000 kusů alba. Tím album získalo certifikaci 2× platinová deska v USA. V Kanadě se prodalo 160 000 kusů alba (2× platinová deska) a ve Spojeném království 100 000 kusů (zlatá deska). Prvním singlem k albu byla píseň \"Headlines\", která se umístila na 13. pozici v Billboard Hot 100 a na 18. v Kanadě. Druhým singlem byla píseň \"Make Me Proud\" (ft. Nicki Minaj) ta se umístila na 9. pozici v USA a na 25. v Kanadě. Třetí singl \"The Motto\" (ft. Lil Wayne) se umístil na 18. příčce. Čtvrtý singl \"Take Care\" (ft. Rihanna) dosáhl 9. příčky. Mimo singly se v hitparádách umístily i další písně z alba: \"Marvins Room\" (21. příčka), \"Hate Sleeping Alone\" (67. příčka), \"We'll Be Fine\" (89. příčka), \"HYFR\" (ft. Lil Wayne) (92. příčka) a \"Shot for Me\" (100. příčka). Na 55. předávání cen Grammy v únoru 2013 za toto album získal svou první cenu Grammy, a to v kategorii nejlepší rapové album roku. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Díky tomu album získalo certifikaci 4x platinová deska.\n\nV únoru 2013 oznámil název svého třetího alba \"Nothing Was The Same\". Také vydal první singl s názvem \"Started From The Bottom\", který se vyšplhal na 6. příčku. Druhý singl \"Hold On, We're Going Home\" (ft. Majid Jordan) se umístil na 4. příčce. Album mělo být vydáno 17. září 2013, ale v srpnu bylo odloženo o týden na 24. září. V první týden prodeje se v USA prodalo 659 000 kusů alba, a tím album debutovalo na první příčce amerického žebříčku. V listopadu 2013 album získalo certifikaci platinová deska za překročení prodeje milionu kusů. Celkem se v USA prodalo 1 624 000 kusů. Toto album získalo díky změnám pravidel RIAA z února 2016 certifikaci 3× platinová deska.\n\nPo vydání alba byly vydány další dva singly, a to písně \"All Me\" (ft. Big Sean a 2 Chainz) (20. příčka v Billboard Hot 100) a \"Pound Cake\" (ft. Jay-Z) (65. příčka). Mimo nich se v žebříčku Billboard Hot 100 umístilo ještě deset písní z alba: \"Wu-Tang Forever\" (52. příčka), \"The Language\" (51. příčka), \"Furthest Thing\" (56. příčka), \"Too Much\" (64. příčka), \"Paris Morton Music 2\" (65. příčka), \"From Time\" (67. příčka), \"Own It\" (78. příčka), \"Tuscan Leather\" (81. příčka), \"Come Thru\" (87. příčka) a \"Worst Behavior\" (89. příčka). V žebříčku tím nezabodovaly jen dvě písně z alba.\n\nV roce 2014 přispěl písní \"Trophies\" na kompilační album nahrávací společnosti Young Money Entertainment s názvem \"\". Zmíněná píseň byla jeho jediným příspěvkem na albu. Píseň byla vydána i jako singl a umístila se na 50. příčce v žebříčku Billboard Hot 100.\n\nOd začátku srpna do konce září 2014 vystupoval s rapperem Lil Waynem na společném turné s názvem Drake vs. Lil Wayne Tour. Během turné zahráli ve 31 městech po celých USA. Dvojice poté přislíbila budoucí opakování společného turné.\n\nJiž v červenci 2014 oznámil název svého čtvrtého alba, a to \"Views from the 6\", současně však přiznal, že na albu ještě nezačal pracoval.\n\nV červenci 2014 také vydal promo singl s názvem \"0 to 100 / The Catch Up\". Píseň se umístila 35. příčce. V říjnu 2014 vydal tři nové písně, a to \"6 God\", \"Heat Of The Moment\" a \"How Bout Now\". Drake uvedl, že tyto písně předčasně vydal zdarma kvůli tomu, že se k nim dostali hackeři, kteří je plánovali zveřejnit.\n\nDne 12. února 2015 zveřejnil krátkometrážní film s názvem \"Jungle\", ve kterém se objevily části nových písní. Téhož dne v noci překvapivě vydal na iTunes svou novou mixtape s názvem \"If You’re Reading This It’s Too Late\", tím že ji dal k prodeji místo zdarma ke streamu, je původně plánovaná mixtape počítána jako čtvrté studiové album. Spekuluje se, že tak učinil, aby splnil smlouvu na čtyři alba se společností Cash Money Records. Z mixtape/alba byly předem známy jen dvě písně, a to \"6 God\" a \"Used To\" (ft. Lil Wayne). Vydáním alba ustanovil nové dva rekordy ve streamování na placené službě Spotify: za první týden album zaznamenalo rekordních 17 milionů streamů a navíc v nejúspěšnější den zaznamenalo rekordních 6,8 milionů streamů. Současně, první odhady mluvily o 500 000 prodaných kusech za první týden. Nakonec se bez jakékoli dřívější marketingové propagace v první týden v USA prodalo 494 746 kusů. Album tím získalo certifikaci zlatá deska. Ve druhý týden se prodalo dalších 129 118 kusů, ve třetí týden dalších 58 640 kusů; a celkový prodej v USA se tak vyhoupl na 682 504 kusů. Do dubna 2015 se v USA prodalo 793 000 kusů alba. Dne 21. 4. 2015 začaly být prodávány i fyzické kopie alba na CD, do té doby šlo pouze o digitální release. V srpnu 2015 se stalo platinovým. Do začátku listopadu 2015 se v USA prodalo 1 055 000 kusů alba. Toto album získalo díky změnám pravidel RIAA z února 2016 certifikaci 2× platinová deska.\n\nAčkoliv do vydání alba nebyl vydán žádný singl, po uvedení do prodeje se v žebříčku Billboard Hot 100 umístilo celkem pět písní, a to \"Energy\" (26. příčka), \"Preach\" (ft. PartyNextDoor) (82.), \"Legend\" (52.), \"10 Bands\" (58.) a \"Used To\" (ft. Lil Wayne) (84.). Po vydání alba, v únoru 2015, také vyrovnal rekord v počtu současně umístěných písní v žebříčku Hot R&B/Hip-Hop Songs, bylo jich 14. V druhý týden vstoupilo do žebříčku Billboard Hot 100 dalších pět písní, a to \"Know Yourself\" (70. příčka), \"No Tellin'\" (81.), \"6 God\" (83.), \"Now & Forever\" (95.) a \"6 Man\" (97.). Také stanovil nový rekord v počtu současně umístěných písní v žebříčku Hot R&B/Hip-Hop Songs, když jich tam měl 21, tj. 42 % žebříčku tvořil on sám. Na začátku března vyrovnal rekord The Beatles z roku 1964 v počtu současně místěných písní v žebříčku Billboard Hot 100, a to 14.\n\nV červenci 2015 vypukl spor (beef) mezi Drakem a rapperem Meek Millem. Ten na Twitteru napsal, že si Drake nepíše vlastní texty. Jedním z tzv. ghostwriterů by měl být Quentin Miller. Brzy poté Drake nahrál píseň (disstrack) s názvem \"Charged Up\", ve které se vysmíval rapperům, jímž pomáhal k proslavení se skrze společné písně. Drake v minulosti hostoval na dvou Meek Millových singlech - \"Amen\" a \"R.I.C.O.\", což jsou jeho dvě ze tří nejúspěšnějších písní. Meek Mill na disstrack reagoval znovu pouze na Twitteru. Drake poté nahrál druhý diss s názvem \"Back to Back\". Tím vyprovokoval Meek Milla k vydání vlastního disstracku s názvem \"Wanna Know\". Drakeovy písně se dostaly i do žebříčku Billboard Hot 100. \"Charged Up\" se umístila na 78. příčce a \"Back to Back\" na 21.\n\nV září 2015 vydal společný projekt s rapperem Future s názvem \"What A Time To Be Alive\". Album opět nemělo příliš propagace a Drake ho podobně, jako svůj předchozí sólo projekt \"If You’re Reading This It’s Too Late\" označil za mixtape. I přesto ji umístil na iTunes a Apple Music k prodeji. Projekt obsahuje jedenáct písní, z nichž je devět společných a poté dvě sólové. Projektu se za prvních pět dní prodeje v USA prodalo 334 000 kusů, čím debutoval na první příčce žebříčku Billboard 200, současně byl 35 milionkrát streamován. Před vydáním projektu nebyl vydán žádný singl. V první týden po vydání se přesto v žebříčku Billboard Hot 100 umístilo osm písní z projektu. V žebříčku Billboard Hot R&B/Hip-Hop Songs dokonce všech jedenáct. Nejúspěšní byla píseň \"Jumpman\" (12. příčka). V druhý týden do žebříčku Billboard Hot 100 vstoupily i zbylé tři písně z projektu. Do začátku listopadu 2015 se v USA prodalo 459 000 kusů projektu. Toto album získalo díky změnám pravidel RIAA z února 2016 certifikaci platinová deska.\n\nDrake na konci září 2015 teprve jako čtvrtý umělec v historii překonal hranici sta písní (sólových i jako hostující umělec) umístěných v americkém žebříčku Billboard Hot 100. Milníku dosáhl za pouhých šest let tvorby. Dopomohly k tomu i dvě nezařazené písně \"Hotline Bling\" a \"Right Hand\", které se obě umístily v žebříčku. \"Hotline Bling\" se umístila na druhé příčce a získala zlatou certifikaci. V roce 2015 byl nejvíce streamovaným umělcem na službě Spotify, kde dosáhl 1,8 miliardy streamů od 46 milionů uživatelů.\n\nNa konci ledna 2016 vydal nový singl s názvem „Summer Sixteen“, píseň debutovala na 6. příčce v žebříčku Billboard Hot 100, když se jí za první týden prodeje prodalo přes 200 000 kusů. Současně oznámil, že album \"Views from the 6\" vyjde v dubnu 2016 na jeho labelu OVO Sound. Na začátku dubna 2016 vydal další dva singly „One Dance“ (ft. Wizkid a Kyla) (jeho první 1. příčka) a „Pop Style“ (ft. Jay-Z a Kanye West) (16. příčka). Datum vydání alba bylo stanoveno na 29. dubna. Těsně před vydáním se název alba zkrátil na \"Views\". Bylo vydáno 29. dubna nejdříve na iTunes a Apple Music ke streamingu a digitálnímu prodeji. Finální verze alba neobsahovala singl „Summer Sixteen“, ale naopak zahrnula dřívější velmi úspěšný singl „Hotline Bling“ (2. příčka). Za první týden prodeje se v USA prodalo 851 000 kusů alba. Jednalo se o Drakeův dosud nejúspěšnější startovací týden a největší prodej mezi zpěváky od roku 2013. Po započítání 245 milionů streamů se konečná suma za první týden ustálila na milionu prodaných kusů.\n\nV prvním týdnu po vydání alba stanovil nový rekord, když v žebříčku Billboard Hot 100 měl současně 20 písní, čímž sám tvořil pětinu žebříčku. Z alba \"Views\" se v žebříčku umístilo 18 písní. V žebříčku se tak z alba neumístila pouze minutová skladba \"Summers Over Interlude\". Do června 2016 obsah alba zaznamenal 1 miliardu streamů. Album se na první příčce žebříčku Billboard 200 udrželo dvanáct týdnů, čehož naposledy dosáhl zpěvák Billy Ray Cyrus v roce 1992. Singl „One Dance“ se v USA udržel na první příčce deset týdnů a ve Spojeném království dokonce patnáct týdnů. K 30. červnu 2016 se v USA prodalo 1 313 000 ks alba (po započítání streamů 2 609 000 ks) a 1 442 000 ks singlu „One Dance“ (po započítání streamů 3 351 000 ks). V prosinci 2016 se album, díky streamům, stalo v USA 4× platinovým. Za rok 2016 obhájil titul nejvíce streamovaného umělce na službě Spotify, když zaznamenal 4,7 miliardy streamů. V prosinci 2016 singl \"One Dance\" dosáhl na Spotify miliardy streamů, tím se Drake stal prvním umělcem, který toho dosáhl. V prosinci rovněž vyrovnal rekord svého kolegy z nahrávacích společností Cash Money Rec. / Young Money Ent. Lil Waynea, když zaznamenal svůj 132. singl v žebříčku Billboard Hot 100, přičemž 62 % z nich tvořily jeho vlastní singly, zbytek byly singly, na kterých Drake hostoval.\n\nV únoru 2016 mu starosta John Tory předal symbolický klíč od města Toronto. Drake rovněž trénoval tým Kanady v Celebrity All-Star Game v rámci NBA's 2016 All-Star Game Weekend.\n\nV dubnu 2016 rapper Joe Budden ze skupiny Slaughterhouse o albu \"Views\" prohlásil, že se jedná o průměrné album, na kterém Drake zní naprosto bez inspirace. Drake následně odpověděl v písni „4PM in Calabasas“. Budden následně nahrál disstracky „Making A Murderer (Part 1)“ a „Wake“. Drake mu odpověděl až v písni rappera Frenche Montany „No Shopping“, na které hostoval. Budden okamžitě zareagoval písní „Afraid“, která využívá beat Drakeovy písně „The Resistance“ z alba \"Thank Me Later\". Na konci července Drake Buddena urážel během svého turné Summer Sixteen Tour; na koncertu v Dallasu. Do 24 hodin mu Budden odpověděl dalším disstrackem „Just Because“.\n\nV říjnu 2016 vydal singl \"Fake Love\", který se umístil na 8. příčce žebříčku Billboard Hot 100. Při příležitosti vydání singlu oznámil, že do konce roku vydá projekt s názvem \"More Life\". Projekt je označen jako „playlist původních skladeb“ a nikoli jako album či mixtape. Playlist \"More Life\" měl být původně vydán v listopadu a poté v prosinci 2016, následně byl odložen na leden 2017, nicméně byl vydán až 18. března 2017. Před vydáním byly zveřejněny další dvě písně \"Sneakin'\" (ft. 21 Savage) (28. příčka) a \"Two Birds, One Stone\" (73. příčka), ty se ovšem na konečné verzi projektu neobjevily. Projekt zaznamenal několik rekordů. Během prvního dne vydání byl obsah projektu streamován na Spotify 61,3 milionkrát a na Apple Music dokonce 89,9 milionkrát, obě hodnoty jsou rekordní. V první týden prodeje se v USA prodalo 505 000 ks alba (226 000 ks v přímém prodeji a 380 milionů streamů), album tím debutovalo na první příčce žebříčku Billboard 200. Z alba byly postupně vydány tři singly: \"Passionfruit\" (8. příčka), \"Free Smoke\" (18. příčka) a \"Portland\" (featuring Quavo a Travis Scott) (9. příčka). K červenci 2016 se playlistu prodalo 1 693 000 ks (po započítání streamů). Album je velmi inspirováno britskou kulturou a hudbou a žánrem zvaný grime.\n\nNa konci roku 2017 se umístilo na 4. místě nejprodávanějších alb roku. Celkem se ho prodalo 363 000 ks (2 227 000 ks po započítání streamů).\n\nV lednu 2018 vydal mini-EP s názvem \"Scary Hours\". Sedmiminutové mini-EP tvoří pouze dva singly - \"God's Plan\" a \"Diplomatic Immunity\". Singl \"God's Plan\" debutoval na první příčce žebříčku Billboard Hot 100, jako Drakeův první singl a jako teprve 29. singl v historii žebříčku. Singl po svém zveřejnění zlomil dva rekordy streamovacích služeb Spotify a Apple Music, v obou případech počet streamů během prvních 24 hodin. Na Apple Music byl singl během prvního dne streamován 14milionkrát. Druhý singl \"Diplomatic Immunity\" se umístil na 7. příčce žebříčku. Drake tak je teprve druhým umělcem historie, jehož dva singly najednou debutovaly v Top 10 písních žebříčku Billboard Hot 100.\n\nV dubnu 2018 oznámil červnové vydání svého dalšího studiová alba s názvem \"Scorpion\". Oznámení doprovázelo vydání singlu \"Nice for What\", který debutoval na 1. příčce žebříčku Billboard Hot 100. Singl na prvním místě žebříčku vystřídal Drakeův předchozí singl \"God's Plan\", který se na špici žebříčku držel 11 týdnů. Album bylo vydáno 29. června 2018 jako dvojalbum o 25 písních s celkovou délkou téměř 90 minut. Drake albem překonal vlastní rekordy v počtu streamů během prvního dne. Album na hudební službě Apple Music během prvního dne zaznamenalo 170 milionů streamů, na Spotify dalších 132 milionů streamů. Album zlomilo rekord v počtu celosvětových streamů za první týden, který poprvé v historii překročil hranici miliardy streamů. V USA debutovalo na 1. příčce žebříčku Billboard 200 se 731 000 prodanými kusy během prvního týdne (159 000 ks v čistém prodeji + 746 milionů streamů). Po zveřejěnní alba se v Top 10 písních žebříčku Billboard Hot 100 umístilo sedm písní, čímž Drake vytvořil nový rekord, když překonal padesát let starý rekord skupiny The Beatles. Těmito písněmi byly: \"Nice for What\", která se vrátila na první příčku, dále \"Nonstop\" (2. příčka), \"God's Plan\" (4. příčka), \"In My Feelings\" (6. příčka), \"I'm Upset\" (7. příčka), \"Emotionless\" (8. příčka) a \"Don't Matter to Me\" (ft. Michael Jackson) (9. příčka). V žebříčku Billboard Hot 100 se také umístily i všechny ostatní písně z alba, a to všechny v Top 60 písních. Drake tedy sám tvořil 25 z Top 60 písní. Se dvěma dalšími spoluprácemi měl Drake v žebříčku současně 27 písní, čímž překonal svůj dřívější rekord. Ve druhém týdnu po vydání alba se píseň \"In My Feelings\" virálně vyhoupla na 1. příčku žebříčku, jako již třetí z alba. Písně \"God's Plan\", \"Nice For What\" a \"In My Feelings\" přinesly Drakeovy za pouhých sedm měsíců tři number-one hity. Celkově jich za svou kariéru zaznamenal již šest, kdy první dva získal na spolupracích s Rihannou a třetí v roce 2016 svým singlem \"One Dance\". Mezi hip-hopovými umělci je prvním, kdo získal šest number-one hitů a zlomil tak předchozí rekord. Do konce roku 2018 se alba prodalo celkem 3 380 000 ks (276 000 ks v přímém prodeji + 4,2 miliardy streamů). Drake v roce 2018 překonal další rekord skupiny Beatles, když se mu během jednoho roku podařilo mít 12 Top 10 hitů v žebříčku Billboard Hot 100.\n\nV červenci 2018 se stal prvním hudebním umělcem, který překonal hranici deseti miliard streamů na streamovací službě Apple Music.\n\nV červnu 2019 hostoval na singlu Chrise Browna s názvem \"No Guidance\" (9. příčka). Brzy poté vydal dva nové singly \"Omertà\" (35. příčka) a \"Money in the Grave\" (ft. Rick Ross) (7. příčka). Písně tvořily krátké EP \"The Best in the World Pack\". V srpnu 2019 vydal své první kompilační album, které sestávalo z dříve nahraných ale nedostupných písní. Kompilační album debutovalo na 1. příčce žebříčku Billboard 200 se 109 000 prodanými kusy (po započítání streamů). Jednalo se už o jeho deváté number-one album. Z alba se umístilo sedm písní v žebříčku Billboard Hot 100, nejlépe: \"Trust Issues\" (58. příčka), \"How Bout Now\" (60. příčka) a \"The Motion\" (61. příčka). Drake tím jako první zpěvák v historii překročil milník 200 písní umístěných v žebříčku Billboard Hot 100.\n\n\n\n\n\n\n\n\n"}
