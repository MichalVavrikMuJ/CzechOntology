{"id": "620042", "url": "https://cs.wikipedia.org/wiki?curid=620042", "title": "Diskografie Kylie Minogue", "text": "Diskografie Kylie Minogue\n\nToto je diskografie australské zpěvačky Kylie Minogue, která k roku 2017 vydala třináct studiových alb, šest koncertních alb, jedenáct kompilací, jedenáct remixů, deset Extended play, padesát šest singlů a natočila padesát dva videoklipů. Pěveckou kariéru zahájila na základě popularity získané v australské mýdlové opeře \"Neighbours\". Celosvětově prodala přes 80 miliónů nahrávek. \n\nV roce 1987 vydala na domácím trhu cover verzi \"The Loco-Motion\". Sedm týdnů píseň vydržela na prvním místě a stala se nejprodávanějším singlem 80. let v Austrálii. Kariéru na britských ostrovech zahájila u hudebního vydavatelství PWL, v němž natočila debutové studiové album \"Kylie\" se skladatelským triem Stock. První singl \"I Should Be So Lucky\" se prosadil do čela světových hitparád, ve Spojeném království vedl žebříček pět týdnu v řadě. Celosvětově se prodalo téměř šest miliónu kopií desky a mírného úspěchu dosáhla i ve Spojených státech, kde předchozí cover \"The Loco-Motion\" vystoupal na třetí pozici hitparády. Roku 1989 uvolnila druhé album s názvem \"Enjoy Yourself\", z něhož dvě skladby \"Hand on Your Heart\" a \"Tears on My Pillow\" vystoupaly až na vrchol singlové hitparády ve Velké Británii. Jednalo se o skladby použité ve filmu \"Delikventi\", který se stal jejím hereckým debutem.\n\nTřetí album \"Rhythm of Love\" vyšlo v roce 1990 a znamenalo definitivní obrat v její pěvecké dráze. Představilo větší množství elektronické a tanečně zaměřené hudby, doplněné provokativními videoklipy se sexuálním podtextem. Navzdory faktu, že se čtyři singly desky prosadily do první desítky hitparád, prodejnost nedosáhla úrovně předešlých alb. Čtvrtou desku \"Let's Get to It\" vydanou v roce 1991 následovala kompilace \"Greatest Hits\". Roku 1993 jí vypršela smlouva ui labelu PWL a nový kontrakt podepsala ve vydavatelství Deconstruction. V roce 1994 vydala desku \"Kylie Minogue\", která ji měla prezentovat jako důvěryhodnou umělkyni. Znamenala odstřihnutí se od předešlé umělecké práce. Premiérový singl \"Confide in Me\" se umístil nejvýše na druhém místě britské hitparády a v Austrálii dosáhl dokonce na první příčku. Roku 1995 vyprodukovala společný duet \"Where the Wild Roses Grow\" se skupinou Nick Cave and the Bad Seeds, kladně přijatý kritikou. Další album \"Impossible Princess\" vydané v roce 1997, je do současnosti nejosobnějším a nejvíce experimentálním počinem. Nese v sobě stopy spolupráce s Manic Street Preachers. Všechny texty, vyjma jedné spolupráce, napsala zpěvačka sama.\n\nPo menší prodejnosti nahrávek, která bylo zklamáním, přešla k nové vydavatelské firmě Parlophone a v roce 2000 u ní nazpívala nový singl \"Spinning Around\", které se poprvé za uplynulých deset let propracoval do čela britské albové hitparády. Následovala deska \"Light Years\", která znamenala návrat k jejím dance-pop kořenům a znovuoživila kariéru. Nicméně, až singl \"Can't Get You Out of My Head\" z následujícího alba \"Fever\" vydaného v roce 2001, jí zajistil masivní celosvětovou popularitu. Ve více než čtyřiceti zemích se umístil na prvním místě hitparád. Jak singl, tak album se staly nejprodávanějšími nahrávkami hudební kariéry a přinesly také návrat do první desítky amerického žebříčku. V roce 2004 si čtvrtý singl \"Come into My World\" odnesla první cenu Grammy v kategorii \"Nejlepší taneční nahrávka\". V roce 2003 vydala album \"Body Language\" a následující rok druhý oficiální výběr největších hitů s názvem \"Ultimate Kylie\". V březnu 2005 ji byla diagnostikována rakovina prsu, která znamenala přerušení všech hudebních a koncertních aktivit.\n\nRoku 2007 se vrátila vydáním desátého jubilejního alba \"X\". 5. července 2010 pak uvolnila dosud poslední desku \"Aphrodite\", která byla uvedena singlem \"All the Lovers\".\n\"Více informací naleznete v článku Videonahrávky Kylie Minogue (viz níže).\"\n\n"}
{"id": "620045", "url": "https://cs.wikipedia.org/wiki?curid=620045", "title": "Giv'at Lacham", "text": "Giv'at Lacham\n\nGiv'at Lacham (: גבעת לחם) je vrch o nadmořské výšce 97 metrů v severním Izraeli, v Dolní Galileji.\n\nLeží cca 5 kilometrů jihozápadně od centra města Tiberias. Má podobu nevelkého pahorku, který vystupuje ze severovýchodních svahů údolí Bik'at Javne'el. Dál k severovýchodu terén stoupá směrem k vrchu Tel Ma'on, z kterého podél východního okraje Giv'at Lacham stéká vádí Nachal Zor'im. To pak jižně od pahorku ústí do vádí Nachal Javne'el. Je zmiňován jako strategické místo během bitev mezi Saladinem a křižáky ve 12. století a rovněž během Napoleonova egyptského tažení na přelomu 18. a 19. století.\n\n"}
{"id": "620053", "url": "https://cs.wikipedia.org/wiki?curid=620053", "title": "Národní park Schiermonnikoog", "text": "Národní park Schiermonnikoog\n\nNárodní park Schiermonnikoog (niz. \"Nationaal Park Schiermonnikoog\") je chráněné území v Nizozemsku. Leží na stejnojmenném ostrově na severu země v provincii Frísko. Zaujímá většinu ostrova s výjimkou obce Schiermonnikoog a jejího těsného okolí. Rozloha je 72 km². Vyhlášen byl v roce 1989. Sídlo správy parku, informační středisko i další infrastruktura pro turisty se nachází v obci Schiermonnikoog, jediném sídle na ostrově. Dostat se na ostrov je možno lodí z města Lauwersoog nebo za odlivu lze přejít z pevniny po bahnitém mořském dně.\n\nOstrov patří do Západofríských ostrovů, které tvoří s Východofrískými ostrovy a Severofrískými ostrovy pás nízkých ostrovů kolem pobřeží Nizozemska, Německa a Dánska oddělujících mělké vnitřní wattové moře od otevřeného moře. Na ostrovech se vyskytují písečné duny, slaniska, slané louky, brakické mokřady i pobřeží se širokými plážemi a bahnitými mělčinami. Vlivem silných větrů od moře se ostrov přesouvá jihovýchodním směrem.\n\nFauna zahrnuje asi 550 druhů. Významný je výskyt písko- a slanomilných rostlin, dunových lišejníků a mechů a také vstavačů. Fauna je zastoupena zejména četnými druhy ptáků, některé se objevují během tahu, asi 90 druhů na ostrově hnízdí. V početných koloniích hnízdí zejména rackové a rybáci. Ze savců jsou jedinými původními druhy tuleni, ostatní (králíci, zajíci, ježek západní) byli přivezeni člověkem. Z obojživelníků se vyskytuje ropucha krátkonohá a čolek obecný.\n\nMiloš Anděra: Národní parky Evropy, Slovart Praha, 2008, ISBN 978-80-7391-162-1\n\n oficiální stránky parku\n"}
{"id": "620054", "url": "https://cs.wikipedia.org/wiki?curid=620054", "title": "Jaroslav Stockar", "text": "Jaroslav Stockar\n\nJaroslav Stockar (8. května 1890, Doloplazy u Nezamyslic, Rakousko-Uhersko - 6. února 1977, Praha, Československo) byl českým architektem. Před rokem 1918 používal jména Jaroslav František Stockar von Bernkopf, Jaroslav Stockar-Bernkopf nebo Jaroslav Stockar z Bernkopfů, dále používal variantu svého křestního jména Jaro.\n\nV letech 1908-1913 studoval na Českém vysokém učení technickém. V roce 1913 byl jmenován architektem ve dvorní kanceláři knížete Lichtenštejna ve Vídni. V roce 1915 byl povolán jako inženýr na ministerstvo války, do projekčního oddělení vzduchoplavby a pak jako samostatný referent do oddělení kontroly průmyslových staveb. Roku 1916 byl promován na doktora technických věd. Stal se čestným docentem lesnických pozemních staveb na Vysoké škole zemědělské v Brně a členem zkušební komise pro státní zkoušky z oboru architektury tamtéž. Roku 1919 se usadil v Brně jako civilní autorizovaný inženýr pro architekturu a pozemní stavby. V roce 1935 přesídlil do Prahy a stal se ředitelem technického oddělení Národní banky v Praze.\n\nJeho bratrem byl architekt Rudolf Stockar.\n\nBěhem svého působení v Brně projektoval novostavbu továrny UP Brno a Pensijního ústavu Brno, dále přestavby bankovních paláců Hypoteční banky a Zemědělské banky moravské v Brně, České průmyslové a hospodářské banky, Brněnské banky a dalších staveb. V Praze vypracoval pro Národní banku československou adaptace čp. 937 v Jindřišské ulici a někdejšího Ringhofferova paláce čp. 1511/II v třídě Politických vězňů na Novém Městě pražském. V letech 1937-1940 projektoval spolu s Josefem Šolcem blok sedmi funkcionalistických činžovních domů v Praze 7 - Holešovicích na zakázku Penzijního fondu zaměstnanců Národní banky. Dále je autorem přestavby nemocenské pojišťovny v Opavě, sociálního domu v Ostravě, lázní v Rajeckých Teplicích na Slovensku. Podle jeho projektu vznikl okresní úřad v Přerově a v Uherském Hradišti a veřejná nemocnice v Hranicích na Moravě.\n"}
{"id": "620057", "url": "https://cs.wikipedia.org/wiki?curid=620057", "title": "Severní Asie", "text": "Severní Asie\n\nSeverní Asie je někdy definována jako subregion Asie skládající se pouze z asijské části Ruska. Pojem se moc často nepoužívá. Někdy jsou tak označovány části východní Asie a asijská část Ruska je řazena do východní Evropy. Velkou část Severní Asie pokrývá oblast nazývající se Sibiř.\n\n\"Phillips Illustrated Atlas of the World 1988\" ji definuje jako většinu původního Sovětského svazu, část, která je na východě od Uralu.\n\nV roce 1875 byla populace Severní Asie zhruba 8 milionů. Mezi lety 1801 a 1914 se asi 7 milionů obyvatel přemístilo z evropské části Ruska na Sibiř, 85 % z toho během čtvrtstoletí před první světovou válkou.\n\nDnes se většinou odhaduje, že Rusů a ruských Ukrajinců je východně od Uralu asi 40 milionů. Burjatů je zde 445 175, což z nich dělá největší etnickou minoritu na Sibiři. Také zde žije 443 852 Jakutů (podle ruského sčítání lidu z roku 2002) a asi 400 000 povolžských Němců. Podle sčítání lidu z roku 2002 je zde 500 000 Tatarů a milion Číňanů.\n\nV Severní Asii nejsou žádná pohoří, která by zabránila arktickým větrům proudit přes Sibiř a Turkestán.\n\n"}
{"id": "620058", "url": "https://cs.wikipedia.org/wiki?curid=620058", "title": "Tel Recheš", "text": "Tel Recheš\n\nTel Recheš (: תל רכש) je pahorek a sídelní tel o nadmořské výšce 34 metrů v severním Izraeli, v Dolní Galileji.\n\nLeží cca 2 kilometry jihovýchodně od obce Kfar Kisch. Má podobu nevelkého odlesněného pahorku, který vystupuje na soutoku vádí Nachal Tavor a Nachal Recheš, do kterého ještě od severu ústí vádí Nachal Ejn Chada. Ze tří stran je tak obklopen vodními toky. Jde o místo s dlouhou sídelní tradicí, které využívalo blízkost vodních zdrojů a polohy při obchodní stezce, jež tudy vedla z Dolní Galileje do údolí Jordánu. Nevýhodou bylo, že okolní svahy na opačných stranách přilehlých vádí často tento pahorek převyšují. Přesto jde o jeden z největších sídelních telů v regionu, s plochou 40 dunamů (4 hektary). Byl obýván již v době bronzové a po celý starověk. V biblických dobách se zde připomíná město \"Anacharat\", jež zmiňuje Kniha Jozue 19,19\n\n"}
{"id": "620062", "url": "https://cs.wikipedia.org/wiki?curid=620062", "title": "Ťiou-ťiang", "text": "Ťiou-ťiang\n\nŤiou-ťiang (: znaky , pchin-jin ​; doslova \"„Devět řek“\"​) je čínská městská prefektura ležící na jižním břehu Jang-c’-ťiang na severozápadě provincie Ťiang-si, druhá největší v provincii.\n\nOd nejstarších dob bylo město Ťiou-ťiang významným dopravním uzlem. Za vlády dynastií Sia a Šang bylo hlavním městem několika států. V období jar a podzimů leželo na hranici mezi státy Wu a Čchu. Za dynastie Suej dostalo dnešní název Ťiou-ťiang, předtím bylo známo jako Ťiang-čou a Sün-jang. Za Sungů bylo přejmenováno na Tching-ťiang, za Mingů se vrátilo k dnešnímu jménu.\n\nV polovině 19. století za povstání Tchaj-pchingů bylo pět let jejich baštou. Roku 1862 se stalo otevřeným přístavem, což přispělo k rozvoji obchodu, významné bylo zejména exportem rýže. Společně s Chan-kchou a Fu-čou patřilo mezi tři čínská centra obchodu s čajem. Čaj byl před rokem 1917 byl zpracováván ve dvou podnicích vlastněných ruským kapitálem, po roce 1917 přebraným Brity. Poté co zesílila indická konkurence a co byli roku 1927 Britové vyhnáni, význam čajové průmyslu upadl. Do roku 1949 tak bylo město pouze slabě industrializované. Dnes tvoří základ místního průmyslu výroba automobilů, strojírenství, stavba lodí a výroba textilu.\n\nCelkem v městské prefektuře žije 4 500 000 obyvatel, z toho 650 000 v městských okrscích. Chanů je 99,8 %, zbytek je tvořen zástupci 25 menšinových národů. Přestože pro provincii Ťiang-si je typický dialekt Kan čínštiny, v Ťiou-ťiangu se mluví variantou mandarínštiny.\n\n\n"}
{"id": "620064", "url": "https://cs.wikipedia.org/wiki?curid=620064", "title": "Dům U Modré růže (Rytířská)", "text": "Dům U Modré růže (Rytířská)\n\nDům U Modré růže, nazývaný někdy U Modrého sloupu, je dům čp. 403 na Starém Městě v Praze v Rytířské ulici č. 16. Stojí mezi Wimmerovým palácem a domem U Zlatého jelena naproti budově České spořitelny. Jde o raně gotickou věž.\n\nPrvní zmínka o domu je z roku 1364, kdy se v něm nachází pekárna a majitelem je pekař (?)Mikuláš od Věže. Dům je ale starší, jeho vznik asi souvisí se vznikem Havelského Města v 1. polovině 13. století. Původem je dům nárožní, dnes je nárožním domem vedlejší dům U Zlatého jelena. K věži patřil dům na její jižní straně, dnes oddělený na parcele čp. 385 (Na Můstku 5). K oddělení došlo zřejmě v roce 1415.\n\nKolem roku 1600 byl dům renesančně přestavěn a před rokem 1700 byl upraven raně barokně. Barokní zásahy ale trvaly delší dobu, např. vrcholně barokní fasáda není starší než ze 2. desetiletí 18. století, vikýřové štíty jsou ještě novější. Po roce 1825 byl dům rozšiřován v klasicistním stylu, v roce 1860 byla přistavěna dvě parta v zadním křídle ve dvoře a v roce 1926 bylo toto křídlo navýšeno ještě o dvě patra (kolaudováno v roce 1929).\n\n"}
{"id": "620065", "url": "https://cs.wikipedia.org/wiki?curid=620065", "title": "Tel Adami", "text": "Tel Adami\n\nTel Adami (: תל אדמי) je vrch o nadmořské výšce 166 metrů v severním Izraeli, v Dolní Galileji. Nezaměňovat s nedalekou horou Har Adami.\n\nLeží cca 2 kilometry severně od obce Šarona. Má podobu odlesněné náhorní terasy, která vystupuje nad západní okraj údolí Bik'at Javne'el. Podél jižní strany pahorku do údolí směřuje vádí Nachal Adami. Na severní straně je to vádí Nachal Akav. Lokalita má stopy starého osídlení z době bronzové a z byzantského období včetně možné původní synagogy. O několik set metrů východním směrem pak leží lokalita \"Chirbet Damin\" (חרבת דמין), která na ploše cca 80 dunamů (8 hektarů) uchovává pozůstatky osídlení z dob křižáckých států nazývaného Damija a středověké drúzské vesnice.\n\n"}
{"id": "620069", "url": "https://cs.wikipedia.org/wiki?curid=620069", "title": "Nachal Akav", "text": "Nachal Akav\n\nNachal Akav (: נחל עקב) je vádí v Dolní Galileji, v severním Izraeli.\n\nZačíná v nadmořské výšce přes 200 metrů, jižně od obce Giv'at Avni. Vádí pak směřuje k jihovýchodu rychle se zahlubujícím, odlesněným korytem, jehož okolí je zemědělsky využíváno. Ze severu míjí pahorek Tel Adami a vstupuje do údolí Bik'at Javne'el, ve kterém ústí zleva do vádí Nachal Adami.\n\n"}
{"id": "620074", "url": "https://cs.wikipedia.org/wiki?curid=620074", "title": "Har Bereniki", "text": "Har Bereniki\n\nHar Bereniki (: הר ברניקי) je vrch o nadmořské výšce - 20 metrů v severním Izraeli, v Dolní Galileji.\n\nLeží cca 1 kilometr jižně od centra města Tiberias. Má podobu pahorku, který vystupuje cca 200 metrů nad západní břehy Galilejského jezera. Vrcholová partie je zabrána pozůstatky kostela svaté Veroniky (Berenika) z byzantského období. Lokalita je turisticky využívána. Nabízí se odtud výhled na celé Galilejské jezero. Po jižní straně kopce probíhá vádí Nachal Bereniki. Západním směrem terén dále stoupá k náhorní terase Har Menor. Svahy pokrývá lesoparkový komplex Ja'ar Švejcarija (\"Švýcarský les\").\n\n"}
{"id": "620076", "url": "https://cs.wikipedia.org/wiki?curid=620076", "title": "Hadovka (usedlost)", "text": "Hadovka (usedlost)\n\nHadovka (\"Serpontka\") je usedlost v Praze-Dejvicích na Hanspaulce při Evropské ulici. Na jejím někdejším pozemku se nachází i barokní kaple Nesvětější Trojice z přelomu 17. a 18. století, přestavěná roku 1853. V interiéru byla vyzdobena malbami Josefa Navrátila. Usedlost, resp. letohrádek Hadovka se nalézá na adrese Evropská 10/64. Jméno usedlosti nese i tramvajová zastávka na Evropské ulici a kancelářský komplex Office Park Hadovka na protilehlé straně Evropské ulice i park Hadovka v údolí bývalého Dejvického potoka.\n\nV první polovině 16. století bylo na území dnešní Hadovky sedm malých vinic, které byly postupně spojeny do větších celků. Viniční lis je uváděn na jedné z těchto vinic již v roce 1602. Před rokem 1659 postavil další lis Jan Jakub Paravicini na pozemku Burkovské vinice. Burkovská vinice byla součástí Paušrajbky - ta získala své jméno zkreslením názvu povolání svého majitele - stavebního písaře - německy Bauschreibera.\n\nZa třicetileté války byly vinice i s lisem zpustošeny. V roce 1661 pozemek získal císařský notář a právník František Ferdinand de Serponte. Usedlost se začalo říkat \"Serpentka\". Pozdější název vznikl nesprávným počeštěním jména vlastníka (serpens = had). Ferdinand Serponte vinici zvelebil, ale zadlužil se, a proto byla po jeho smrti roku 1705 vydražena. Majetek v dražbě získal František Doudlebský ze Sterneggu. V roce 1743 získal Hadovku Antonín Messler, farář u sv. Václava na Malé straně, který spojil obě vinice a usedlost i pozemek rozšířil. Pravděpodobně právě Messler nechal postavit také kapli Nejsvětější Trojice. Po smrti Messlera zdědil Hadovku jeho synovec Daniel Beckert, v roce 1784 přešel majetek po jeho smrti na jeho manželku. V té době zde záznamy mluví o zahradě při stavení, malých vinicích, pastvinách a polích.\n\nV roce 1798 koupil nemovitost i s pozemky Vojtěch Vincenc Zarda, pražský profesor lékařství. V kupní smlouvě se mluví o dvou tažných volech, pěti kravách, hospodářském náčiní, a zásobách sena a slámy. Celková cena byla 6 400 zlatých. Usedlost byla v té době trojkřídlá, se stejně dlouhými bočními křídly. Zahrada kolem budovy byla formálního charakteru, takže v blízkosti budovy nebyla provozována zemědělská činnost. Obvodové zdi byly v té době barokně tvarované. Kolem roku 1800 došlo k přestavbě na letní sídlo - tehdy měla stavba ještě pozdně barokní charakter. Po roce 1842 byla zahrada přebudována na anglický park.\n\nV roce 1850 koupil usedlost Gabriel František Janoušek, majitel továrny na zámečnické výrobky v Praze a začal s přestavbou usedlosti na zámeček v novogotickém stylu podle projektu architekta profesora Josefa Niklase. Při přestavbě byla zbourána část západního křídla a tak získala stavba nepravidelnou podobu. Janoušek prodal Hadovku v roce 1859, po roce 1872 přešla přímo do majetku metropolitní kapituly - koupil ji probošt metropolitní kapituly Adolf Würfel. V objektu byla zřízena domácí kaple a zámeček se stal letním sídlem svatovítských proboštů.\n\nV rámci výstavby Dejvic byla Hadovka odkoupena hlavním městem Prahou, ale v roce 1930 ji od města koupila Zdenka Havránková, která nechala zámeček rekonstruovat - bylo zde zařízeno ústřední topení, rekonstruovány interiéry, byly vystavěny garáže. Ve východním křídle zámečku vznikl velký reprezentativní sál, probíhající celým křídlem. Byl také upraven parter hlavní budovy do nádvoří. Stavební práce zajišťovala firma Václava Nekvasila.\n\nOd roku 1948 byla rezidencí kanadského velvyslanectví v ČR. Před rokem 2013 ji, stejně jako nedaleký hotel Praha, získala skupina PPF a měla v plánu zde zřídit soukromou školu Open Gate. Nová pobočka školy Open Gate zde ale nakonec stát nebude. Důvodem tohoto rozhodnutí je skutečnost, že ani po více než dvou a půl letech se nepodařilo získat všechna potřebná povolení pro zahájení stavby. Nadace The Kellner Family Foundation zřídí v dolní části areálu zbouraného hotelu Praha veřejně přístupnou venkovní galerii se sbírkou osmi soch a zahradních kompozic světově proslulého britského sochaře Tonyho Cragga. Součástí projektu bude i dětské hřiště.\n\n\n\n"}
{"id": "620079", "url": "https://cs.wikipedia.org/wiki?curid=620079", "title": "Zdická skalka u Kublova", "text": "Zdická skalka u Kublova\n\nPřírodní památka Zdická skalka u Kublova byla vyhlášena v roce 1952 a nachází se u obce Kublov. Důvodem ochrany je vypreparovaná buližníková skála.\n\n"}
{"id": "620083", "url": "https://cs.wikipedia.org/wiki?curid=620083", "title": "Zahořanský stratotyp", "text": "Zahořanský stratotyp\n\nPřírodní památka Zahořanský stratotyp byla vyhlášena v roce 1977 a nachází se přímo ve městě Králův Dvůr. Chráněné území je ve správě Krajského úřadu Středočeského kraje.\n\nDůvodem ochrany je výchoz záhořanských vrstev českého ordoviku s fosilní faunou.\n\n\n"}
{"id": "620086", "url": "https://cs.wikipedia.org/wiki?curid=620086", "title": "Světové rekordy ve vzpírání", "text": "Světové rekordy ve vzpírání\n\nNa této stránce se nachází aktuální přehled světových rekordů ve vzpírání. Mezinárodní vzpěračská federace (IWF) registruje rekordy v trhu, nadhozu a olympijském dvojboji. Kromě seniorských rekordů jsou také oficiálně registrovány juniorské světové rekordy (do 20 let), mládežnické světové rekordy (do 17 let) a světové rekordy v různých věkových kategoriích masters (nad 35 let).\n\nVšechny platné rekordy byly stanoveny po 1. listopadu 2018, kdy byly dosud naposledy upraveny hmotnostní kategorie. Současně s tím byla úředně stanovena prozatímní „standardní“ hodnota světových rekordů. Pokud na konci roku 2020 zůstanou některé standardy nepřekonány, stane se světovým rekordem do té doby nejlepší výkon, dosažený na soutěži uznávané Mezinárodní vzpěračskou federací.\n\nPro překonání světového rekordu je od roku 2005, kdy bylo zavedeno „kilové pravidlo“, třeba překonat původní hodnotu rekordu o celý jeden kilogram (do té doby stačilo v dílčích disciplínách překonat rekord o 0,5 kg a v olympijském dvojboji bylo třeba rekord překonat o 2,5 kg). Není možné, aby držitelem rekordu byli v jeden okamžik dva různí lidé.\n\nNíže je konečný, zamražený, přehled světových rekordů ve hmotnostních kategoriích, ve kterých se soutěžilo mezi roky 1998–2018 (s výjimkou ženské kategorie do 90 kg, která existovala pouze v letech 2017–2018).\n\n\n"}
{"id": "620087", "url": "https://cs.wikipedia.org/wiki?curid=620087", "title": "Tomas Jonsson", "text": "Tomas Jonsson\n\nTomas Jonsson (* 12. dubna 1960 ve Falunu, Švédsko) je bývalý švédský hokejista a v současnosti hokejový trenér.\n\nZačínal v rodném městě ve druholigovém Falun IF, v roce 1977 přestoupil do MODO Hockey a hrával nejvyšší švédskou ligu. V roce 1979 byl draftován do NHL týmem New York Islanders. V NHL debutoval v sezóně 1981/1982. Hned v prvním ročníku získal s týmem Islanders Stanley Cup a stal se tak teprve třetím evropským hokejistou, který tohoto úspěchu dosáhl. V následující sezóně tým z New Yorku vítězství v NHL zopakoval. \nV New York Islanders působil Tomas Jonsson až do roku 1989, kdy byl vyměněn do Edmonton Oilers. Tam však nezůstal dlouho, ještě téhož roku se vrátil do Švédska a zakotvil v Leksands IF. Tam hrál až do roku 1998, poté kariéru zakončil ve Falunu.\n\nZa Švédsko odehrál 203 mezinárodních utkání. Má šest medailí z mistrovství světa, v roce 1991 byl členem týmů mistrů světa. V roce 1994 se švédským týmem zvítězil na olympijských hrách v Lillehammeru, čímž se spolu se spoluhráči Hakanem Loobem a Matsem Näslundem stal prvními členy Triple Gold Clubu sdružujícího hráče, kteří ve své kariéře získali olympijské zlato, titul mistra světa i Stanley Cup.\n\nPůsobí jako trenér u dánského prvoligového týmu EfB Ishockey a současně jako asistent u dánské reprezentace.\n\n\n\n statistika na hockeydb.com \n statistika na eurohockey.net \n"}
{"id": "620093", "url": "https://cs.wikipedia.org/wiki?curid=620093", "title": "Ja'ar Švejc", "text": "Ja'ar Švejc\n\nLes Švejc (: יער שווייץ, Ja'ar Švejc, též יער שווייצריה, Ja'ar Švejcarija, doslova \"Švýcarský les\") je lesní komplex v Izraeli, v Dolní Galileji.\nRozkládá se na jižním okraji města Tiberias, na východních svazích horského hřbetu Ramat Porija, který sleduje západní břeh Galilejského jezera, respektive jeho části nazývané Har Menor. Areál je turisticky využíván a je vybaven sítí značených cest. Nachází se tu rovněž pahorek Har Bereniki s pozůstatky byzantského kostela a četné vyhlídkové body.\n\nPojmenován je na počest Židů ze Švýcarska, jejichž místní organizace Židovského národního fondu výsadbu lesa ve 20. letech 20. století zahájila. V roce 1934 v tomto regionu došlo k tragédii, kdy při deštích a sesuvech půdy zemřelo 29 lidí. Už tehdy, za britského mandátu, zde proto začaly rekultivační práce, jejichž cílem bylo ochránit prudké svahy před další erozí a splavováním půdy.\n\n"}
{"id": "620101", "url": "https://cs.wikipedia.org/wiki?curid=620101", "title": "Pavel Kouřil", "text": "Pavel Kouřil\n\nPavel Kouřil (* 14. února 1950 Kyjov) je český archeolog a historik, ředitel brněnského Archeologického ústavu AV ČR. Specializuje se především na slovanskou a středověkou archeologii.\n\nV letech 1969–1974 vystudoval kombinaci oborů prehistorie-historie na filozofické fakultě Masarykovy univerzity. Studium ukončil obhajobou diplomové práce \"Hrady ve středním Pojihlaví ve světle archeologických a písemných pramenů\". V roce 1975 začal pracovat v Městském muzeu ve Slavkově. V roce 1978 obhájil rigorózní práci \"Opevněná sídla v Pojihlaví ve světle archeologických a písemných pramenů\" a rok později nastoupil do opavské expozitury Archeologického ústavu ČSAV v Brně. Zde se stal v roce 1990 vedoucím expozitury a podílel se na jejím zachování delimitací k Národnímu památkovému ústavu v Ostravě. Od roku 1993 působil přímo v Brně a od roku 1998 je ředitelem Archeologického ústavu AV ČR v Brně. V roce 1993 získal za práci \"Slovanské osídlení českého Slezska\" vědeckou hodnost CSc. a v roce 2001 se habilitoval na Univerzitě Komenského v Bratislavě a získal titul docent.\n\n\n"}
{"id": "620102", "url": "https://cs.wikipedia.org/wiki?curid=620102", "title": "Relativita (M. C. Escher)", "text": "Relativita (M. C. Escher)\n\nRelativita je slavná litografie (kamenotisk) nizozemského umělce M. C. Eschera, která byla poprvé vytištěna v prosinci 1953.\n\nZobrazuje paradoxní svět, ve kterém neplatí normální zákony gravitace. Vyobrazená architektonická struktura se zdá být centrem idylické komunity, kde se většina obyvatel věnuje svým obvyklým činnostem, například stolovaní či procházce v parku. Struktura má mnoho oken a průchodů, které vedou k venkovním scenériím, připomínajícím parky. Všechny postavy mají totožný oděv a hlavy bez jakýchkoli rysů; takovéto figury můžeme najít i v mnoha jiných Escherových dílech.\n\nVe světě Relativity jsou ve skutečnosti tři zdroje gravitace, každý kolmý na oba zbývající. Jednotliví obyvatelé žijí vždy jen v jednom gravitačním poli, kde pro ně fyzikální zákony normálně platí; šestnáct vyobrazených postav je mezi ně rovnoměrně rozděleno. Zřejmé zmatení z litografie pak pramení ze skutečnosti, že všechny tři zdroje gravitace jsou zobrazeny ve stejném prostoru.\n\nStruktura má několik schodišť, kdy každé z nich může být používáno osobami, náležejícími ke dvěma různým gravitačním polím. Toto vytváří zajímavé jevy, jako například na horním schodišti, kde dva obyvatelé jdou po stejném schodišti ve stejném směru a na stejné straně, ale každý využívá jinou stranu každého schodu – takže jeden jde po schodišti dolů a druhý nahoru, přestože se pohybují ve stejném směru a skoro bok po boku. Na dalších schodištích jsou obyvatelé zobrazeni tak, že se zdá, jako by chodili hlavou dolů, ale vzhledem k jejich zdroji gravitace jdou zcela normálně.\n\nToto dílo je z Escherových prací pravděpodobně nejznámější a bylo využito nejrůznějšími způsoby, přičemž bylo interpretováno jak umělecky, tak i vědecky. Problémy perspektivy a zobrazení trojrozměrných pohledů ve dvojrozměrných obrazech tvoří jádro Escherových prací a Relativita představuje jeden z jeho největších úspěchů v tomto okruhu.\n"}
{"id": "620116", "url": "https://cs.wikipedia.org/wiki?curid=620116", "title": "Relativita", "text": "Relativita\n\nRelativita může nabývat více významů:\n\n\n\n"}
{"id": "620119", "url": "https://cs.wikipedia.org/wiki?curid=620119", "title": "Jacques Lacarrière", "text": "Jacques Lacarrière\n\nJacques Lacarrière (12. září 1906 - 28. července 2005) byl francouzský lední hokejista a později hokejový funkcionář.\n\nReprezentoval Francii na olympiádě v roce 1928 ve Svatém Mořici a v roce 1936 v Garmisch-Partenkirchen. Pětkrát se účastnil turnaje mistrovství světa (v letech 1930 až 1937). Celkem nastoupil k 53 utkáním za Francii, z toho ve 28 jako kapitán. <br>\nKlubový hokej hrával nejprve za Club Sportive d'Hiver de Paris, od roku 1931 za Français Volants Paříž. Třikrát se stal mistrem Francie, pětkrát mistrem Paříže.\n\nPo ukončení aktivní kariéry pracoval na různých postech ve francouzské federaci ledních sportů (fr. \"Fédération française des sports de glace\"). V letech 1947 až 1964 se pravidelně účastnil kongresů Mezinárodní hokejové federace.\n\n"}
{"id": "620130", "url": "https://cs.wikipedia.org/wiki?curid=620130", "title": "Krispy Kreme", "text": "Krispy Kreme\n\nKrispy Kreme je řetězec prodejen s koblihami. Jeho mateřská společnost Krispy Kreme Doughnuts, Inc. sídlí ve Winston-Salemu v Severní Karolíně ve Spojených státech amerických.\n\nKrispy Kreme prodává koblihy, mezi nimi i koblihy s polevou, podávané teplé. Krispy Kreme koblihy se prodávají v supermarketech, obchodech s potravinami, cukrárnách, čerpacích stanicích, amerických obchodech Wal-Mart a Target; supermarketech Loblaws a čerpacích stanicích Petro-Canada v Kanadě; supermarketech Woolworths v Austrálii; supermarketech Tesco a čerpacích stanicích Tesco Extra a Moto ve Spojeném království.\n\n"}
{"id": "620133", "url": "https://cs.wikipedia.org/wiki?curid=620133", "title": "Kryštof III. Bavorský", "text": "Kryštof III. Bavorský\n\nKryštof III. Bavorský (26. února 1416 – 5. ledna 1448) – v letech 1440–1448 dánský a švédský a v letech 1442–1448 norský král z dynastie Wittelsbachů.\n\nKryštof se narodil jako poslední, sedmý, avšak jediný do dospělosti přeživší potomek hornofalckého kurfiřta \"Jana Wittelsbacha\" († 1443) a jeho první manželky \"Kateřiny Pomořanské\" († 1426), dcery pomořanského vévody Vartislava VII. z dynastie Greifen, sestry dánského krále Erika VII.\n\nKryštof se narodil pravděpodobně v Neumarktu v Horní Falci, některé prameny však uvádějí i Helsingborg v Dánsku. Vychován byl na dvoře římského krále Zikmunda Lucemburského, neboť jeho otec byl spojencem Zikmundovým v jeho válkách s českými husity.\n\nKryštofova matka byla sestrou Erika Pomořanského, pomořanského vévody, který jako Erik I. panoval od roku 1449 v Pomořansku a před tím byl králem Kalmarské unie v Dánsku (jako Erik VII.), ve Švédsku (jako Erik IX.) a v Norsku (jako Erik III.) Stejně jako Erik i Kryštofova matka byla po přeslici pravnučkou Valdemara IV. Atterdaga († 1375), posledního dánského krále z dynastie Estridsenů (nepočítaje v to královnu Markétu I. Dánskou, jež v Dánsku panovala do roku 1412).\n\nKdyž v Dánsku, Švédsku a Norsku - zemích Kalmarské unie - došlo pro všeobecnou nespokojenost s vládou Erika VII. k jeho sesazení s trůnu, sněm dánského království se obrátil na Kryštofa jako na dalšího pokračovatele dánské královské linie s nabídkou královské koruny a on v roce 1439 přijel do Dánska a stal se jeho guvernérem. V roce 1440 jmenován králem a 9. dubna roku 1440 korunován jako Kryštof III. Po dánské volbě poslal vyslance do Švédska, aby tam navázali vztahy se švédským sněmem; ve Švédsku byl guvernérem Karel Knutsson, který to akceptoval a Kryštof byl 13. září roku 1441 zvolen králem Švédska a den nato v Uppsale korunován. Následujícího roku 1442 byl zvolen i králem Norska. Po překonání odporu posledních stoupenců Erika a potlačení povstání v Jutsku (1441) byl v roce 1443 korunován i králem Norska, přijav současně titul \"nordic archrex\". V tomtéž roce, po smrti otce, převzal vládu v Horní Falci (\"Pfalzgraf von Neumarkt in der Oberpfalz\").\n\nPo převzetí vlády narovnal Kryštof vztahy s Hanzou, potvrdiv její dřívější privilegia, i s církví a s panovníkem Holštýnského vévodství hrabětem Adolfem VIII., jemuž udělil v léno šlesvické vévodství. Vláda krále byla omezená, oslabená nesnadnou spoluprací s mocnými rody všech tří království; v té situaci se král v počátcích svého panování snažil o zachování rovnováhy mezi všemi třemi zeměmi, později však podporoval dominanci Dánska. Napomáhal rovněž rozvoji měst, zvláště Kodaně. Za jeho vlády bylo nově kodifikováno švédské právo (\"\"Kristoffers Landslag\"\").\n\nKe konci jeho vlády se znovu projevily diskrepance s hanzovní ligou a předpokládá se, že Kryštof plánoval spojit se s různými německými knížaty se záměrem zaútočit na Lübeck. Pravděpodobně plánoval i válku proti Rusku.\n\nKryštof nabídl Švédům vrátit ostrov Gotland, kde se usadil Erik Pomořanský, který odtud podnikal pirátské výpravy a nikdy s králem Kryštofem nesouhlasil.\n\nKryštof se opakovaně musel vyrovnávat s komplikovanou vnitrostátní situací; kvůli vzrůstající nespokojenosti ve Švédsku svolal počátkem roku 1448 sněm do Jönköpingu. 5. nebo 6. ledna v Helsingborgu nenadále zemřel, nezůstaviv dědiců. Byl posledním potomkem Valdemara IV. Atterdaga; jeho nástupce Kristián I. položil základy nové Oldenburské dynastie. Rod Wittelsbachů, k němuž Kryštof náležel, se vrátil na trůn Švédska v roce 1654.\n\n12. září roku 1445 se v Kodani oženil s Doroteou Braniborskou, nejmladší ze tří dcer (jediný syn zemřel při narození) braniborského markraběte \"Jana\", zvaného \"Alchymista\", a jeho manželky vévodkyně \"Barbary Anhaltské\"; její nejstarší sestra Barbara (1423-1481) byla provdaná \"vévodkyně milánská\" a Alžběta (1425-1465) byla provdaná \"vévodkyně pomořská\". Z krátkého (dva roky a tři měsíce) manželství se nenarodil žádný potomek.\n\nKryštof zemřel 5. ledna roku 1448 v Helsingborgu a byl pochován v katedrále v Roskilde. Po jeho smrti se jeho vdova z ekonomických důvodů na straně Dánska (byla obava, že v případě sňatku s jiným nápadníkem by Dánsko muselo vrátit její věno) provdala za nového krále, Kryštofova nástupce Kristiána I. z Oldenburské dynastie, jež vládne na dánském trůně dodnes.\n\n\n"}
{"id": "620134", "url": "https://cs.wikipedia.org/wiki?curid=620134", "title": "Ja'ar Cipori", "text": "Ja'ar Cipori\n\nJa'ar Cipori (: , doslova Les Cipori, někdy též plurál , Ja'arot Cipori) je lesní komplex v Izraeli, v Dolní Galileji.\n\nRozkládá se cca 5 kilometrů severozápadně a severně od Nazaretu, v okolí historické lokality Cipori. Pokrývá zvlněnou krajinu, kterou protéká vádí Nachal Cipori. Sestává ze dvou hlavních úseků. První leží západně od Cipori, poblíž vesnic Cipori, Šimšit a ha-Solelim (s podčástí \"Ja'ar ha-Solelim\"). Na severu dosahuje až k okraji údolí Bejt Netofa, na západě k údolí vádí Nachal Jiftach'el. Druhý úsek je situován východněji odtud, mezi vesnicemi Hoša'aja (na pahorku Har Hoša'aja) a městem Mašhad. Na jeho západním okraji se nachází hora Har Jad'aja, na jihovýchodním okraji pahorek Tel Gat Chefer. Na zalesňovacích pracích v tomto regionu se podílí Židovský národní fond, který v povodí Nachal Cipori vysázel 30 000 dunamů (30 kilometrů čtverečních) lesních porostů. Začal už za britského mandátu ve 30. letech 20. století, ale to jen v některých lokalitách mimo dnešní les (například hora Har Bahran u vesnice Kfar ha-Choreš). Většina výsadby zde proběhla až po vzniku státu Izrael, tedy po roce 1948. Zdejší lesy jsou turisticky využívané.\n\n"}
{"id": "620141", "url": "https://cs.wikipedia.org/wiki?curid=620141", "title": "Ja'ar Balfour", "text": "Ja'ar Balfour\n\nJa'ar Balfour (: יער בלפור, doslova Balfourův les) je lesní komplex v Izraeli, v Dolní Galileji.\n\nRozkládá se cca 5 kilometrů jihozápadně od Nazaretu, na svazích pohoří Harej Nacrat (\"Nazaretské hory\") nad Jizre'elským údolím. Na jeho úpatí leží vesnice Ginegar, na severní straně pak les ohraničuje zastavěné území města Migdal ha-Emek.\n\nPojmenován je podle britského ministra zahraničních věcí Arthura Balfoura, který v roce 1917 vydal takzvanou Balfourovu deklaraci. Zalesňovací práce tu začaly již za britského mandátu v roce 1928, kdy členové nově zřízeného kibucu Ginegar začali na dosud holých svazích nad obcí výsadbu prvních stromů. Zpočátku zde takto vysázeli 200 dunamů (20 hektarů). Od roku 1929 se do akce zapojil i Židovský národní fond. Šlo o jednu z prvních plánovitých zalesňovacích akcí v tehdejší Palestině. Během arabského povstání v Palestině v letech 1936–1939 byl les poškozen žhářskými útoky.\n\n"}
{"id": "620149", "url": "https://cs.wikipedia.org/wiki?curid=620149", "title": "Ja'ar Achihud", "text": "Ja'ar Achihud\n\nJa'ar Achihud (: יער אחיהוד, doslova Les bratrství) je lesní komplex v Izraeli, v Galileji.\n\nRozkládá se cca 8 kilometrů východně od Akka, na rozmezí svahů západní Galileji a pobřežní planiny. Na jižní straně jej ohraničuje vesnice Achihud a průmyslová zóna Bar Lev. Na východě sahá až k hoře Har Gamal, na severu jeho okraj vymezuje vesnice Tal El a na západě je to město Džudejda-Makr. Během války za nezávislost v roce 1948 zde probíhaly těžké boje, protože v této oblasti měla základnu arabská dobrovolnická armáda vedená Fauzím al-Kaukdžím. Výsadba lesa začala v roce 1950, kdy zde začali s pracemi noví židovští imigranti, kteří tehdy masově do Izraele přicházeli. Pokrývá plochu cca 9000 dunamů (9 kilometrů čtverečních), přičemž se plánuje rozšíření o dalších cca 5 kilometrů čtverečních. Celkem tu stojí 900 000 stromů. Les je turisticky využíván, nachází se tu 50 kilometrů cest.\n\n"}
{"id": "620156", "url": "https://cs.wikipedia.org/wiki?curid=620156", "title": "Ned Maddrell", "text": "Ned Maddrell\n\nEdward „Ned“ Maddrell (1877 – 27. prosince 1974) byl posledním rodilým mluvčím manštiny – jazyka, kterým se mluvilo na ostrově Man ležícím mezi Velkou Británií a Irskem.\n\nByl prostým rybářem. Po smrti paní Kinvigové (zemřela roku 1962) zůstal Maddrell jediným člověkem, který mohl říci, že mluví manštinou od dětství (podle jednoho zdroje ale Maddrell mluvil anglicky ještě před tím, než se naučil manštinu, kterou se měl naučit teprve od své pratety). V dnešní době, po jeho smrti, se začíná na ostrově jazyk opět vyučovat.\n"}
{"id": "620157", "url": "https://cs.wikipedia.org/wiki?curid=620157", "title": "Nan-čchang", "text": "Nan-čchang\n\nNan-čchang (čínsky znaky klasické 南昌, pinyin Nánchāng) je městská prefektura a hlavní město provincie Ťiang-si Čínské lidové republiky. Leží na severu centrální části provincie. Omezené na západě horami Ťiou-ling, na východě jezerem Pcho-jang je slavné pro svou bohatou historii a kulturu.\n\nDíky své poloze mezi deltou Dlouhé a Perlové řeky (Jang-c’-ťiang a Ču-ťiang) je Nan-čchang důležitým železničním uzlem. Prochází přes něj vysokorychlostní trať Šanghaj – Kchun-ming a železniční trať Peking – Kowloon a začínají zde vysokorychlostní trať Siang-tchang – Pchu-tchien a vysokorychlostní trať Nan-čchang – Ťiou-ťiang.\n\nHlavním letiště pro Nan-čchang je mezinárodní letiště Nan-čchang Čchang-pej, které leží přibližně osmadvacet kilometrů severně od města.\n\nMěsto Nan-čchang má na svém území 11 škol a institutů vysokoškolského typu, mezinárodní vysokou školu (anglicky \"Nanchang International School\") a mnoho středních škol.\n\nVe městě i v okolí města se nachází několik historických i přírodních nádherných památek:\n\n\nNan-čchang udržuje partnerství s městy:\n\n\n"}
{"id": "620158", "url": "https://cs.wikipedia.org/wiki?curid=620158", "title": "Seznam chráněných území v okrese Vsetín", "text": "Seznam chráněných území v okrese Vsetín\n\nToto je seznam chráněných území v okrese Vsetín aktuální k roku 2014, ve kterém jsou uvedena chráněná území v oblasti okresu Vsetín.\n\n"}
{"id": "620161", "url": "https://cs.wikipedia.org/wiki?curid=620161", "title": "George Henry Peters", "text": "George Henry Peters\n\nGeorge Henry Peters (1863 – 18. října 1947 Washington, D. C.) byl americký astronom a fotograf.\n\nPracoval u společnosti U.S. Naval Observatory jako astrofotograf, objevil tři asteroidy a fotografoval sluneční koróny.\n\nObjevené asteroidy: 3\n\n"}
{"id": "620162", "url": "https://cs.wikipedia.org/wiki?curid=620162", "title": "Seznam chráněných území v okrese Zlín", "text": "Seznam chráněných území v okrese Zlín\n\nToto je seznam chráněných území v okrese Zlín aktuální k roku 2014, ve kterém jsou uvedena chráněná území v oblasti okresu Zlín.\n\n"}
{"id": "620164", "url": "https://cs.wikipedia.org/wiki?curid=620164", "title": "Průmyslová zóna Bar Lev", "text": "Průmyslová zóna Bar Lev\n\nPrůmyslová zóna Bar Lev (: אזור תעשיה בר-לב, \"Azor Ta'asija Bar Lev\" nebo פארק תעשיות בר לב, \"Park Ta'asija Bar Lev\", doslova \"Průmyslový park Bar Lev\") je průmyslová zóna v Izraeli, v Galileji.\n\nRozkládá se na vrcholové planině pahorku Giv'at Achihud, cca 10 kilometrů východně od Akka, na rozmezí svahů západní Galileji a pobřežní planiny. Podél její severní strany prochází dálnice číslo 85, na jižní straně terén spadá do údolí vádí Nachal Chilazon, do kterého podél východní strany areálu přitéká vádí Nachal Šagor. Na západ od zóny leží vesnice Achihud a Jas'ur.\n\nByla založena roku 1995. Rozloha zóny činí cca 1150 dunamů (1,15 kilometru čtverečního), z čehož 550 dunamů (0,55 kilometru čtverečního) je určeno pro průmyslové účely. Na její správě se podílejí Oblastní rada Misgav, Oblastní rada Mate Ašer a město Karmi'el. Pojmenována je po izraelském armádním veliteli Chajimu Bar-Levovi.\n\n\n"}
{"id": "620169", "url": "https://cs.wikipedia.org/wiki?curid=620169", "title": "Seznam chráněných území v okrese Teplice", "text": "Seznam chráněných území v okrese Teplice\n\nToto je seznam chráněných území v okrese Teplice aktuální k roku 2010, ve kterém jsou uvedena chráněná území v oblasti okresu Teplice.\n\n"}
{"id": "620170", "url": "https://cs.wikipedia.org/wiki?curid=620170", "title": "Omozečnice", "text": "Omozečnice\n\nOmozečnice (též pia mater, tedy v překladu „něžná matka“) je jemná prokrvená mozková plena, která těsně přiléhá k povrchu mozku. Kopíruje svým tvarem všechny nerovnosti na povrchu mozku. Tato mozková plena se vyskytuje u savců a u některých ptáků. Má důležitou roli ve výživě mozku: právě z omozečnice se rozbíhá řada cév, jež ho vyživují. Omozečnice však obepíná celou centrální nervovou soustavu, tedy i míchu, kde se však chová úplně stejně jako v hlavové oblasti – těsně obepíná a prokrvuje míchu. Mezi pia mater a míšní pavučnicí jsou mezi výstupy kořenů vazivové výběžky omozečnice (tzv. ligamentum denticulatum), které mají pro míchu zpevňovací funkci. V oku, jehož zadní část je v podstatě mozkového původu, omozečnici odpovídá tzv. cévnatka.\n\nOmozečnice je spolu s pavučnicí derivátem neurální lišty.\n"}
{"id": "620173", "url": "https://cs.wikipedia.org/wiki?curid=620173", "title": "Arrondissement Gex", "text": "Arrondissement Gex\n\nArrondissement Gex je francouzský arrondissement ležící v departementu Ain v regionu Rhône-Alpes. Člení se dále na 4 kantony a 29 obcí.\n\nod roku 2015:\n\npřed rokem 2015:\n"}
{"id": "620175", "url": "https://cs.wikipedia.org/wiki?curid=620175", "title": "Wisconsinský test třídění karet", "text": "Wisconsinský test třídění karet\n\nWisconsinský test třídění karet představuje důležitý neuropsychologický nástroj k měření exekutivních funkcí a je používaný při diagnostice schizofrenie a jiných poruch.\n\nExekutivita je flexibilní reaktivita na novou, neznámou situaci. Exekutivní funkce pak umožňují jedinci nezávislé, smysluplné a na vlastní prospěch zaměřené jednání.\n\nMezi schopnosti, které jsou potřeba pro úspěšné zvládnutí testu, patří například organizované hledání, využití zpětné vazby či plánování strategie a regulace impulzivních odpovědí.\n\nTest, který vznikl ve 40. letech minulého století původně měřil schopnosti abstraktního myšlení a schopnost přesouvat kognitivní (poznávací) strategie v reakci na nepředvídané změny v prostředí. Standardizace testu proběhla díky Heatonovi (1993), což vedlo k jeho rozšíření do klinické praxe.\n\nTest sestává z karet, na kterých jsou vyobrazeny různé kombinace barev, tvarů a počtu symbolů. 4 z karet jsou karty klíčové a k nim přísluší 2 odpověďové balíčky po 64 kartách. Testující uvede test tak, že má testovaný z odpověďových karet brát karty a přiřadit je vždy pod klíčovou kartu, kam patří. Nic víc mu není sděleno, jen při každém položení karty se dozví, zda ji položil správně či špatně. Pokud se mu podaří položit řadu 10 karet za sebou správně, dojde náhle ke změně strategie. Test končí poté, co jsou vybrány všechny karty z odpověďových balíčků či naplněno 6 kategorií.\nVýstupem testu je 16 normativních proměnných. Z nich jsou klinicky nejvýznamnější počet naplněných kategorií a perseverativní odpovědi (= odpovědi, kdy klient setrvá u pravidla třídění co není správné a díky tomu jsou odpovědi nahodile správné či nesprávné, je dodržován perseverativní princip - ulpívání na myšlence, tématu či představě).\n\nWisconsinský test je sensitivní k poškození mozku v oblasti frontálních laloků a používá se pro výzkum schizofrenie, deprese a obsedantně kompulzivních poruch. U schizofrenie dochází ke studiu fyziologických korelátů onemocnění, poruch kognitivních funkcí a motivačního deficitu. Test je senzitivní k poškození frontálních laloků, ale měří jen některé jeho funkce a zároveň neměří pouze funkce z této oblasti.\n\nZobrazovací metody ukazují zapojení různých částí mozku. Mezi nejčastější patří fMRI (funkční magnetická rezonance) a PET (pozitronová emisní tomografie).\n\nv roce 1995 zkoumal Barman pomocí PET 40 zdravých mužů a žen a ukázal, že při testu dochází k nejvyšší aktivitě pravého a levého prefrontálního kortexu, parientálních laloků a inferolaterálního kortexu. Neviděl příliš velký rozdíl mezi instruovanými a neinstruovanými osobami, z čehož plyne, že test zatěžuje hlavně pracovní paměť. fMRI výsledky potvrdilo a i SPECT (jednofotoná emisní tomografie) ukázala větší průtok krve v prefrontálním kortexu vlevo.\nNa vzniku perseverativních chyb se podílí hlavně striatum (bazální ganglia), neperseverativní chyby způsobuje evokace vyšších frontálních vln P2.\nPři intradimenzionálním přesunu pozornosti (=v rámci jedné kategorie - červená → modrá) se zvýší aktivita prefrontální kůry. Při extradimenzionálním přesunu pozornosti dochází k zapojení i dalších oblastí subkortikálních struktur.\n\nV psychiatrii je test využíván převážně pro studium nedostatku kognitivních funkcí při schizofrenii. Díky testu vznikla hypotéza, že při schizofrenii dochází k narušení prefrontálně-subkortikálních okruhů, pozorujeme menší aktivitu v dorsolaterálním prefrontálním kortexu než u zdravých jedinců. Narušení volního jednání a motivace u schizofreniků pak podporuje sledování, že je-li test příliš dlouhý, vzdají ho předem a dosáhnou mnohem horších výsledků. Finanční odměna se projeví pozitivně, ale stoupá-li, pak se výkon znovu snižuje (bylo to vysvětleno tím, že odměně přisuzujeme význam, pokud je adekvátní - je-li příliš velká, již nás nemotivuje).\nKromě toho mohou být testy použity i pro studium exekutivní dysfunkce u pacientů s depresí, kteří podávají horší výkon díky problému se zaměřením pozornosti či slabší funkci epizodické paměti. Pomocí testu se také zkoumají fyziologické koreláty kompulzivně-obsesivní poruchy.\n\n"}
{"id": "620180", "url": "https://cs.wikipedia.org/wiki?curid=620180", "title": "Rudolf Rauscher", "text": "Rudolf Rauscher\n\nRudolf Rauscher (14. září 1896 Praha-Michle – 6. listopadu 1941 Brno) byl český právní historik, profesor Právnické fakulty Univerzity Komenského v Bratislavě.\n\nNarodil se do úřednické rodiny. Vystudoval Právnickou fakultu Univerzity Karlovy v Praze, na níž se začal pod vedením profesorů Kadlece, Stiebera a Kaprase intenzivně zajímat o právní historii. Ještě za studií zde získal místo prvního asistenta fakultní seminární knihovny, byl také redaktorem odborného časopisu \"Všehrd\" a publikoval svou první práci, \"Zemské míry na Moravě\". Po promoci v roce 1921 absolvoval studijní cestu po právnických fakultách v Krakově, Varšavě, Poznani a Lvově a roku 1923 se s prací \"Dědické právo podle českého zemského práva\" habilitoval v Praze v oboru dějin státu a práva na území Československa.\n\nRoku 1925 vydal \"Volební kapitulace a korunovační reversy panovníků ve státech střední Evropy\" a na jejím základě mu bylo o rok později nabídnuto místo mimořádného profesora obor dějin práva ve střední Evropě na Právnické fakultě Univerzity Komenského v Bratislavě, které bez váhání přijal. Na bratislavské právnické fakultě poté strávil 13 plodných let, ačkoli se v polovině 30. let neúspěšně snažil vrátit zpět do Prahy. Vedl zde Ústav slovanských práv, roku 1930 byl jmenován řádným profesorem a v letech 1933–1934 byl děkanem fakulty. Stal se také členem Šafárikovej učenej společnosti, pražského Slovanského ústavu, Towarystwa naukoweho ve Lvově, Společnosti pro studium národnostních otázek a dopisujícím členem Královské české společnosti nauk. Byl velmi vědecky činný, kromě učebnic \"Slovenské právní dějiny v rámci dějin práva ve střední Evropě\", \"Dějiny veřejného práva ve střední Evropě\" a \"Přehled dějin soukromého práva ve střední Evropě\" vydal celou řadu odborných monografií, statí a článků. Svým studentům umožňoval publikovat ve sborníku \"Práce\".\n\nKrize konce 30. let a slovenská autonomie však jeho akademickou dráhu v Bratislavě násilně přerušily. Tak jako i jiní Češi, kteří zde působili, byl nucen ze Slovenska odejít. Byl přeložen na Právnickou fakultu Masarykovy univerzity v Brně, kde se počátkem roku 1939 stal profesorem dějin veřejného a soukromého práva ve střední Evropě. Tato etapa však netrvala dlouho, 17. listopadu 1939 byly všechny české vysoké školy okupační mocí uzavřeny a profesor Rauscher tak byl zbaven místa. Hodlal se věnovat vědeckému bádání soukromě, roku 1941 např. publikoval práci \"Nejstarší moravský zákon\", ale po prohlídce jeho bytu gestapem zemřel na infarkt.\n\n\n"}
{"id": "620181", "url": "https://cs.wikipedia.org/wiki?curid=620181", "title": "Arrondissement Nantua", "text": "Arrondissement Nantua\n\nArrondissement Nantua je francouzský arrondissement ležící v departementu Ain v regionu Rhône-Alpes. Člení se dále na 5 kantonů a 64 obcí.\n\nod roku 2015:\n\npřed rokem 2015:\n"}
{"id": "620186", "url": "https://cs.wikipedia.org/wiki?curid=620186", "title": "American Football Conference", "text": "American Football Conference\n\nAmerican Football Conference (AFC, Americká fotbalová konference) je jedna ze dvou konferencí v National Football League (NFL, Národní fotbalová liga). Tato konference v současné době obsahuje stejně jako její protějšek, National Football Conference (NFC, Národní fotbalová konference), 16 týmů. Těchto 32 týmů tvoří NFL.\n\nAFC původně vznikla jako American Football League (AFL, Americká fotbalová liga), která se v roce 1970 sloučila s NFL. Deset týmů původně hrálo AFL, tři týmy (Cleveland Browns, Pittsburgh Steelers a Baltimore Colts) byly přeřazeny z NFL a další tři vyrovnaly počet týmů v konferencích na 16.\nOd roku 2002 se AFC skládá z šestnácti týmů rozdělených do čtyř divizí (East, North, South a West) po čtyřech týmech.\nKaždý tým AFC během sezóny hraje s ostatními soupeři z divize dvakrát (doma a venku). Tři další utkání jsou určena na základě pořadí v divizích z minulé sezóny. Zbylých sedm je rozděleno mezi dvě ostatní divize NFL, toto přiřazení se každý rok mění. Například v roce 2007 každý tým AFC West sehrál jedno utkání proti týmu z AFC South a NFC North. Takto se týmy z jedné divize utkají s adekvátními soupeři, aby pořadí bylo co nejvíce spravedlivé (tzn. vítěz divize se utká s vítězi dalších divizí). NFC funguje podle stejného systému.\n\nNa konci každé fotbalové sezóny postoupí do playoff prvních šest týmů z AFC (čtyři šampióni divizí se seřadí podle bilance a dále postoupí dva týmy s nejlepší bilancí bez rozdílu příslušnosti k divizi, kteří dostanou tzv. „divokou kartu“). Třetí a šestý tým celkově se střetnou v utkání o „divokou kartu“ na hřišti výše postaveného mužstva, stejně tak čtvrtý s pátým. Vítěz tohoto zápasu se utká v Divisional Round (konferenčním semifinále) s první či druhým týmem divize na jeho hřišti. Oba vítězové Divisional Round se v AFC Championship game střetnou o Lamar Hunt Trophy, vítěz jde do Super Bowlu proti vítězi NFC. Po Super Bowlu XLIII je bilance 19 vítězství pro AFC, 21 pro NFC.\nAFC byla vytvořena po sloučení s American Football League (AFL) v roce 1970. Všech 10 bývalých členů AFL se spojilo s Clevelandem Browns, Pittsburgh Steelers a Baltimore Colts. Od té doby přibylo 5 nových týmů a 2 odešly, což dělá dohromady současných 16. V roce 1976 přibyli do soutěže Seattle Seahawks do NFC a Tampa Bay Buccaneers do AFC. Toto uspořádání trvalo jen jednu sezónu, pak si oba týmy konference prohodily. Seahawks se do NFC v roce 2002 zase vrátili. Jacksonville Jaguars se připojují k AFC v roce 1995. Po kontroverzním přesunu Cleveland Browns do Baltimoru je novým tým nazván Baltimore Ravens, Browns se vracejí v roce 1999. Houston Texans jsou doplněni do ligy v roce 2002, připojují se k AFC místo Seahawks a AFC se dělí na čtyři divize (namísto původních tří).\n\nSloučená liga vytváří nové logo pro AFC, které obsahuje prvky starého loga AFL, konkrétně písmeno „A“ a šest hvězd, které ho obklopují. Logo se mezi roky 1970 až 2009 v podstatě nemění. V roce 2010 NFL představuje vylepšené AFC logo, dvě hvězdy jsou odstraněny (čtyři reprezentují divize AFC) a jsou umístěny uvnitř písmena, stejně jako logo NFC.\n"}
{"id": "620197", "url": "https://cs.wikipedia.org/wiki?curid=620197", "title": "Hotel Royale", "text": "Hotel Royale\n\n„Hotel Royale“, v originále „The Royale“, je v pořadí dvanáctá epizoda druhé sezóny seriálu \"\".\n\nRiker, Worf a Dat se transportují k jakési podivné budově na mimozemské planetě. Jakmile do ní vstoupí, zjistí, že se nacházejí v hotelu a kasinu na starý pozemský způsob nazvaném Royale a že jsou v pasti, jelikož z nějakého důvodu již nemohou ven, a to ani s pomocí transportéru.\n\nBěhem prozkoumávání budovy objeví tělesné pozůstatky astronauta NASA Stevena Richeyho, který se zde dožil vysokého věku, a knihu Hotel Royale od Todda Matthewse. Rovněž najdou jeho deník, ve kterém popisuje, jak se jeho loď setkala na své cestě s mimozemšťany a že on byl jediný, kdo přežil. Naneštěstí pro něj mimozemšťané vytvořili napodobeninu hotelu Royale, protože se domnívali, že jeho kniha je instruktáž, jakým způsobem lidé žijí. Nevěděli, že mu tím udělají ze života peklo. Riker, Dat a Worf nakonec zjistí, že v takto vytvořeném prostředí se dokonce odehrává i děj oné knihy.\n\nNicméně všechny dosavadně zjištěné informace jim stále neprozrazují, jak se dostat z budovy pryč. To zjistí, až když si Dat rychle celý román přečte. Mimozemšťané vytvořili vše tak, že žádná z postav odehrávajícího se příběhu nemůže budovu opustit, dokud jí to není příběhem určeno. Riker usoudí, že by měli na sebe vzít roli zahraničních investorů, kteří plánují hotel koupit. Aby to mohli provést, pustí se do hraní hazardních her a s pomocí Data postupně vyhrají potřebný obnos na koupi hotelu, čímž naplní svou příběhovou linii a úspěšně poté budovu opustí.\n\n\n"}
{"id": "620202", "url": "https://cs.wikipedia.org/wiki?curid=620202", "title": "Royale", "text": "Royale\n\nRoyale může být:\n\nV dopravě\n\nOstatní\n\nSouvisející rozcestníky\n\nReference \n"}
{"id": "620203", "url": "https://cs.wikipedia.org/wiki?curid=620203", "title": "Kořenový kanálek", "text": "Kořenový kanálek\n\nKořenový kanálek je prostor uvnitř kořenu zubu. Je součástí přirozeného zubního prostoru, který se skládá z dřeňové dutiny (v korunkové části zubu), hlavních kanálků a většího počtu anatomických větví, které mohou propojovat kanálky vzájemně nebo s povrchem kořenu.\n\nDrobné větve, označované jako \"přídavné\" (též \"aksesorní\") \"kanálky\", se často nacházejí poblíž hrotového (\"apikálního\") konce kořene, ale mohou se vyskytovat kdekoli po celé délce kořene. V každém kořenu může být jeden nebo dva hlavní kanálky. Některé zuby mají variabilnější vnitřní anatomii než jiné. Prostor uvnitř zubu je vyplněn silně prokrvenou zubní dření.\n\nZubní dřeň (\"pulpa\") je tkáň, která produkuje zubovinu (\"dentin\"). Tvorba druhého (stálého) chrupu je dokončena 1-2 roky poté, co zuby vyrostou do úst. Jakmile má zub svůj konečný rozměr a tvar, tato funkce zubní dřeně vymizí. Další rolí dřeně je funkce senzorického orgánu.\n\nJako „kořenový kanálek“ se někdy kolokviálně označuje endodontické ošetření (ošetření zubních kanálků). Náplní endodontické léčby je ošetření kořenových kanálků pro zachování devitálních zubů pro další konzervační případně protetické ošetření. Základem je dokonalé pročištění a anatomické opracování kořenových kanálků s následným hermetickým uzavřením. \n\nUprostřed zubu je dutý prostor, kde se nachází měkká tkáň zubní dřeně (označovaná lidově jako „nerv“). Tento prostor zabírá poměrně velkou část korunky zubu a označuje se jako dřeňová dutina. Tato dutina je propojena s hroty kořenů úzkými kanálky (kořenovými kanálky). Lidské zuby běžně mívají jeden až čtyři kanálky, čím více vzadu je ten který zub, tím jich mívá více. Kořenový kanálek prochází kořenem jako tuha tužkou. Dřeň je vyživována krevními cévami a senzorická nervová vlákna přenášejí podněty do mozku.\n\n"}
{"id": "620204", "url": "https://cs.wikipedia.org/wiki?curid=620204", "title": "Troi", "text": "Troi\n\nTroi může být:\n"}
{"id": "620211", "url": "https://cs.wikipedia.org/wiki?curid=620211", "title": "Weinstein", "text": "Weinstein\n\nWeinstein či Weinsteinová může znamenat:\n\n\n"}
{"id": "620217", "url": "https://cs.wikipedia.org/wiki?curid=620217", "title": "John Cho", "text": "John Cho\n\nJohn Yohan Cho (* 16. červen, 1972, Soul, Jižní Korea) je americký herec a hudebník korejského původu.\n\nNarodil se v Soulu, vyrůstal ale od útlého dětství v Los Angeles. Jeho otec byl představeným křesťanské církve. John sám vystudoval Herbert Hoover High School a University of California a učil angličtinu na Pacific Hills School v Západním Hollywoodu.\n\nPřed kamerou se poprvé objevil v roce 1997, a to konkrétně v seriálu \"Boston Common\". Známým se stal jak v USA, tak i v České republice v roce 1999 díky roli v teenagerovské komedii \"Prci, prci, prcičky\" a objevil se pak i v jejím druhém a třetím pokračování. Největší úspěch a slávu mu však přinesly série komedií s názvem \"Zahulíme, uvidíme\", ve kterých obsadil jednu ze dvou hlavních rolí.\n\nObjevil se také v dalších celovečerních filmech. K těm nejznámějším patří \"Americká krása\", \"Evoluce\", \"Zpátky na zem\". V roce 2009 obsadil roli Hikaru Sulua v sci-fi filmu \"Star Trek\", přičemž tuto postavu si zopakoval v následujících snímcích \"\" (2013) a \"\" (2016).\n\nVidět jsme jej mohli také v několika epizodních rolích seriálů jako \"Chirurgové\", \"Čarodějky\" nebo \"Dr. House\".\n\nV roce 2009 získal BSFC Award spolu s dalšími hlavními představiteli z filmu \"Star Trek\".\n\nZa stejný film byl opět spolu s hlavními představiteli ve stejném roce nominován na WAFCA Award a v roce 2010 na Critics Choice Award, tentokrát však úspěšný nebyl. S Kalem Pennem byl pak v roce 2005 nominován na dvě ceny MTV Movie Award a na cenu Teen Choice Award za film \"Zahulíme, uvidíme\", ani tentokrát však úspěšný nebyl.\n\nJe hlavním zpěvákem skupiny Viva La Union, jejíž píseň \"Chinese Baby\" je možné slyšet ve filmu \"Zahulíme, uvidíme 2\".\n\n\n\n\n"}
{"id": "620218", "url": "https://cs.wikipedia.org/wiki?curid=620218", "title": "Znak města Opavy", "text": "Znak města Opavy\n\nZnak města Opavy je heraldický znak, který používá statutární město Opava.\n\nNejstarší dochovaný otisk opavské městské pečeti je datován k roku 1311. Na pečeti je vyobrazen gotický štít, na něm je kůl se třemi krokvemi nad sebou. Jelikož se jedná o otisk v pečetícím vosku, barvy městského znaku jsou nejasné. V dodatečně kolorované galerii městských znaků na Helwigově mapě Slezska z roku 1561 je Opava zastoupena červeným štítem s černým kůlem a stříbrnými krokvemi.\n\nZe dne 24. listopadu 1579 pochází privilegium císaře Rudolfa II., kterým Opavanům polepšoval městský znak. Ten vypadal následovně: polcený štít, v pravém poli polovina stříbrné orlice na červeném poli, levé stříbrné pole je dále polceno s třemi obrácenými červenými krokvemi na pravé polovině. Znak začal být používán ihned po vydání privilegia, avšak nadále se používal i dřívější znak. Privilegium samé se brzy ztratilo a polepšený znak začal být různě pozměňován, kdy byla například změněna orientace krokví.\n\nV polovině 19. století se Opava stala hlavním městem obnoveného Rakouského Slezska a v městském znaku dochází k další významné změně, kdy je polovina stříbrné orlice na červeném poli nahrazena polovinou černé korunované orlice s perizoniem na prsou na zlatém poli, tedy polovinou slezské orlice.\n\nNicméně dne 16. listopadu 1895 vyhláškou purkmistrovského úřadu došlo k jasnému vymezení městského znaku na základě Rudolfova privilegia, jehož opis si byl pro tyto účely vyžádán Opavou z Prahy. Tento znak byl nedávno potvrzen městskými vyhláškami z let 1991 a 2002.\n"}
{"id": "620219", "url": "https://cs.wikipedia.org/wiki?curid=620219", "title": "Búz", "text": "Búz\n\nBúz ( ) je mongolský pokrm skládající se z těsta plněného mletým skopovým nebo hovězím masem. Maso je většinou ochuceno cibulí nebo česnekem a osolené.\n\nMasová kulička je umístěna uvnitř těsta, ve kterém nahoře zůstává malý otvor. Búz se vaří ve vodní páře kolem 20 minut.\n"}
{"id": "620222", "url": "https://cs.wikipedia.org/wiki?curid=620222", "title": "Arrondissement Bourg-en-Bresse", "text": "Arrondissement Bourg-en-Bresse\n\nArrondissement Bourg-en-Bresse je francouzský arrondissement ležící v departementu Ain v regionu Rhône-Alpes. Člení se dále na 17 kantonů a 219 obcí.\n\nod roku 2015:\n\npřed rokem 2015:\n\n"}
{"id": "620226", "url": "https://cs.wikipedia.org/wiki?curid=620226", "title": "Arrondissement Belley", "text": "Arrondissement Belley\n\nArrondissement Belley je francouzský arrondissement ležící v departementu Ain v regionu Rhône-Alpes. Člení se dále na 5 kantonů a 107 obcí.\n\nod roku 2015:\n\n\npřed rokem 2015:\n"}
{"id": "620235", "url": "https://cs.wikipedia.org/wiki?curid=620235", "title": "Greifenové", "text": "Greifenové\n\nDynastie Greifen je dynastie vévodů panujících v Západním Pomořansku od 12. do 17. století. Název rodu vznikl v 15. století a pochází od Gryfa, bájného zvířete, jehož užívali členové rodiny jako svého erbu od roku 1214.\n\nGeneze rodu Greifen není stále známá. Zcela určitě byli slovanského původu, o jejich kořenech však existuje řada hypotéz. Některé poukazují na to, že Greifenové byli spřízněni s Piastovci, jiné, že měli společného předka se Soběslavci nebo byli potomky pomořanského knížete \"Świętobora\" . Jan Długosz tvrdil, že pocházeli z malopolského rodu \"Świebodziců\". Rodová tradice se odvolávala na legendárního místního \"Gryphusa\" nebo \"Baltusa\" jako prvního představitele rodu.\n\nZa historického prapředka dynastie se považuje \"Vartislav (Warcisław) I.\", který byl rodovým knížetem svázaným s hrady na řece Parsętě - Białogardem a Budzistowem. To jeho v letech 1120-1123 Boleslav III. Křivoústý učinil svým vazalem a jako léno mu nadal celé Západní Pomořansko. Po smrti Vartislava I. zřejmě v roce 1135 po něm trůn převzal jeho bratr Racibor I. Současný pomořanský vládce z dynastie Greifen – Boguslav I. započal sbližování dynastie s velkopolskými Piastovci, když se oženil s dcerou Měška III. Starého Anastázií. Musel čelit i nájezdům Dánů, kteří v další generaci učinili Greifeny svými leníky.\n\nPo porážce Dánů v bitvě s Němci u Bornhöved v roce 1227 ztratili Dánové nadvládu v Baltu a Greifenové byli podle vůle císaře Fridricha II. Štaufského nuceni uznat závislost na braniborských markrabatech. V té době panoval velmi energický Barnim I., jemuž se podařilo odejmout část Braniborska a znovu sjednotit celé západní Pomořansko. Nemohl však po své smrti v roce 1295 zabránit jeho rozpadnutí na dva státní útvary: knížectví wołogoské a knížectví štětínské. Další dělení a množství mužských členů rodů v 14. století způsobily že wologiské knížectví bylo děleno ještě několikrát. V roce 1331 štětínský kníže Barnim III. Veliký, chtěje se oddělit vlivu Braniborska, dal se pod ochranu papeže. Vologoská knížata zase, aby pozvedli svou mezinárodní prestiž, začali hledat spojenectví u nově vzniklého Polského království Vladislava I. Lokýtka.\n\nBlízké kontakty s polskými králi z dynastie Piastovců měly za následek šanci na získání polského trůnu po smrti Kazimíra III. Velikého. Jeho designovaný nástupce Kazimír IV. zvaný \"Knížátko\", jím byl jako vnuk polského monarchy adoptován a držel mnoho nadání, jež mu umožňovala konkurovat Anjouovcům a otevíraly mu reálné šance na získání uherské koruny po Ludvíku I. Velikém. Pozdější vývoj a dynastická politika tyto plány zhatily.\n\nKrálovskou korunu získal jiný Greifen, Erik VII. Pomořanský, který v roce 1397 usedl na třech trůnech, spojených v Kalmarské unii - na trůn Dánska, Norska a Švédska jako dědic a potomek po přeslici dánské dynastie Estridssenů (byl pravnukem posledního dánského krále z této dynastie, Valdemara Atterdaga, vnukem jeho starší dcery Ingeborg). Erikova vláda ve Skandinávii skončila neúspěšně, když byl v letech 1439 - 1442 sesazen s trůnů všech tří království.\n\nV tomtéž století Greifenové participovali ve velké válce s Řádem německých rytířů. Jak linie wołogoská, tak linie štětínská lavírovaly mezi křižáky a polským králem Vladislavem II. Jagellonským, podporujíce politicky tu jednu, tu druhou stranu. V době Třináctileté války tyto diplomatické kličky přinesly knížeti Erikovi II. územní zisky ve Východním Pomořansku, v zemích Lauenburg a Bütow (Lęborsko-Bytowsko).\n\nKe konci 15. století visela nad dynastií hrozba vymření. V roce 1478 zemřel bez potomků rujanský a wologoský kníže Vartislav X. Ještě předtím, v roce 1464, vyhasla knížetem Ottou III. štětínská větev. Jediným představitelem dynastie v mužské linii tak zůstal syn Erika II. kníže Boguslav X. Díky vztahům s polským královstvím a později se Svatou říší římskou se mu podařilo zabránit připojení Západního Pomořanska k Braniborsku. Provedl základní reformu majetkovou, administrativní i vojenskou a posílil pomořanský stát, vytvořiv z něj jeden státní organismus. Dočkal se rovněž řady dětí, které zajistily trvání dynastie.\n\nNástupci Boguslava X., Barnim IX. Pobožný a Jiří I. Pomořanský podporovali hospodářský rozvoj vévodství. Po roku 1525 přes vyhlášení Wormského ediktu začali rovněž tolerovat luteránství. v roce 1534 se na sněmu v Trzebiatowu rozhodli přijmout luteránství jako závazní náboženstvív Západním Pomořansku. Reformace měla následně vliv na dynastickou politiku i na zahraniční vztahy vévodství. Greifenové se zapojili do Šmalkaldské ligy a ženili se s členkami rodů Wettinů, Welfů a Hohenzollernů. Přestože vévodství leželo na okraji, významně se rozvíjelo jak hospodářsky, tak kulturně. Nevyhnuly se mu však hrůzy třicetileté války v první polovině 17. století.\n\nKe konci 16. století začal rod vyhasínat. Vévoda Boguslav XIII. sice ještě měl syny, ale žádný z nich se již potomků nedočkal. Poslední mužský představitel Greifenů - Boguslav XIV - musel ještě krátce před smrtí čelit okupaci Západního Pomořanska císařskými vojsky Albrechta z Valdštejna a později, nemaje šanci na úspěšný odpor, uznat protektorát Švédska.\n\nBogislav XIV. zemřel v roce 1637, aniž reálně vládl ve svém panství. To podle dynastické smlouvy z Grimnitz z roku 1529 mělo připadnout Hohenzollernům. Bylo však rozděleno na dvě okupační pásma - švédské a braniborské.\n\nPoslední představitelka dynastie, dcera Boguslava XIII. Anna Pomořanská (Anna de Croy), zemřela v roce 1660.\n\n\n"}
{"id": "620236", "url": "https://cs.wikipedia.org/wiki?curid=620236", "title": "Squid", "text": "Squid\n\nSquid může označovat:\n\n"}
{"id": "620241", "url": "https://cs.wikipedia.org/wiki?curid=620241", "title": "Průmyslová zóna Karmi'el-východ", "text": "Průmyslová zóna Karmi'el-východ\n\nPrůmyslová zóna Karmi'el-východ (: אזור תעשייה כרמיאל מזרחי, \"Azor Ta'asija Karmi'el Mizrachi\") je průmyslová zóna v Izraeli, v Galileji.\n\nRozkládá se v údolí Bejt ha-Kerem, na severovýchodním okraji města Karmi'el. Podél její severní strany prochází dálnice číslo 85, na jižní straně vede vádí Nachal Šezor a dál k jihu se zvedají svahy masivu Har Kamon. Na sever od zóny leží město Nachf.\n\nRozloha zóny činí cca 2000 dunamů (2 kilometry čtvereční). Působí tu cca 100 firem a existuje tu okolo 8000 pracovních míst.\n\n\n"}
{"id": "620248", "url": "https://cs.wikipedia.org/wiki?curid=620248", "title": "Peters (příjmení)", "text": "Peters (příjmení)\n\nPříjmení Peters nosí více osobností:\n\n\n"}
{"id": "620249", "url": "https://cs.wikipedia.org/wiki?curid=620249", "title": "U Staré Vápenice", "text": "U Staré Vápenice\n\nU Staré Vápenice je přírodní památka ev. č. 1441 na území obce Mokrá-Horákov v okrese Brno-venkov (správa AOPK Brno). Nachází se na Ochozské plošině (součást Drahanské vrchoviny) v nivě a na východním svahu jižní částí údolí Říčky.\n\nDůvodem ochrany je geomorfologicky cenné území (vápencové útesové bradlo nad údolím potoka) s původními geobiocenózami lesních porostů buko-dubového stupně a suťových lesů se vzácnou květenou. \n\nPodloží tvoří devonské líšeňské souvrství s hádsko-říčskými a křtinskými vápenci s přechodem do bazálních klastik. V nivě Říčky jsou uloženy kvartérní fluviální sedimenty. Půdy reprezentuje rendzina typická a luvizem typická, kolem vodního toku glej typický.\n\nZ dřevin jsou dominantně zastoupeny buk lesní, dub zimní, habr obecný a jako příměs borovice lesní či bříza bělokorá, významný je výskyt mohutných jedinců jeřábu břeku. Na sutích roste lípa velkolistá a javor klen, v nivě olše lepkavá, mezi keři dřín jarní, klokoč zpeřený, mahalebka obecná. Vzácnější rostlinstvo zastupuje lilie zlatohlávek, lýkovec jedovatý, medovník velkokvětý, prvosenka jarní, okrotice bílá, oměj vlčí, vemeník dvoulistý a další.\n\nZ bezobratlých je tu píďalka netýkavková, šerokřídlec javorový, hřbetozubec tmavoúhlý, blýskavka lemovaná, ptáky zastupuje lejsek bělokrký či strakapoud velký.\n\n"}
{"id": "620250", "url": "https://cs.wikipedia.org/wiki?curid=620250", "title": "Arrondissement Charolles", "text": "Arrondissement Charolles\n\nArrondissement Charolles je francouzský arrondissement ležící v departementu Saône-et-Loire v regionu Burgundsko. Člení se dále na 13 kantonů a 136 obcí.\n\n"}
{"id": "620253", "url": "https://cs.wikipedia.org/wiki?curid=620253", "title": "Průmyslová zóna Misgav", "text": "Průmyslová zóna Misgav\n\nPrůmyslová zóna Misgav (: אזור תעשייה משגב, \"Azor Ta'asija Misgav\", též פארק תעשיות משגב, \"Park Ta'asijut Misgav\", doslova Průmyslový park Misgav nebo Průmyslová zóna Tardion, אזור תעשייה תרדיון, \"Azor Ta'asija Tardion\") je průmyslová zóna v severním Izraeli, v Dolní Galileji.\n\nRozkládá se na západním okraji města Sachnin, na plošině na vrcholu pahorku Giv'at Sachnit, který tvoří západní hranici údolí Bik'at Sachnin. Podél její jižní strany prochází lokální silnice 805, která se tu kříží s lokální silnicí 784. Severně od zóny se rozkládá vesnice Juvalim, na jihozápadní straně je to vesnice Rakefet.\n\nNa jejím vzniku se podílela Oblastní rada Misgav. Rozloha zóny činí 885 dunamů (85 hektarů). Existuje tu okolo 2600 pracovních míst.\n\n\n"}
{"id": "620256", "url": "https://cs.wikipedia.org/wiki?curid=620256", "title": "Slater", "text": "Slater\n\nPříjmení Slater [\"slejtr\"] nosí více různých osobností:\n\n"}
{"id": "620257", "url": "https://cs.wikipedia.org/wiki?curid=620257", "title": "Na lesní horce", "text": "Na lesní horce\n\nNa lesní horce je přírodní památka u obce Čebín v okrese Brno-venkov. Jedná se o relativně malé území s výměrou 0,71 ha. Jako předmět ochrany je stanoven výskyt teplomilných rostlin, zejména koniklece velkokvětého.\n"}
{"id": "620261", "url": "https://cs.wikipedia.org/wiki?curid=620261", "title": "Jablko (rozcestník)", "text": "Jablko (rozcestník)\n\nJablko může být:\n\n\n"}
{"id": "620264", "url": "https://cs.wikipedia.org/wiki?curid=620264", "title": "Travný (přírodní rezervace)", "text": "Travný (přírodní rezervace)\n\nPřírodní rezervace Travný je vyhlášena na západním úbočí hory Travný v Moravskoslezských Beskydech. Účelem rezervace je hlavně ochrana fragmentů přirozených lesních porostů s výskytem vzácných rostlin a živočichů. Chráněné území se nachází na ploše s převýšením až 673 m, od čehož se odvíjí pestrost složení přítomné vegetace. Drtivou většinu rezervace zabírají lesní porosty 5.–7. lesního vegetačního stupně. V bylinném patru se vyskytují karpatské endemity jako kyčelnice žláznatá.\n\nV rezervaci se pravidelně objevují velké šelmy jako medvěd hnědý a rys ostrovid, nepravidelně i vlk obecný. Z pravidelně hnízdících ptáků lze jmenovat datla černého či jeřábka lesního. Příležitostný je výskyt tetřeva hlušce, o jehož návrat do rezervace ochranáři usilují. Z obojživelníků se zde vyskytuje mj. mlok skvrnitý, z plazů užovka obojková, z měkkýšů modranka karpatská nebo řasnatka lesní.\n\nKvůli prudkým svahům Travného a tím i špatné přístupnosti rezervace bylo území dlouhá staletí netknuto působením člověka. Až od 60. let 20. století zde byly prováděny těžařské zásahy, které měly v některých případech takřka devastující charakter. I z tohoto důvodu bylo vyhlášení ochrany nad územím dlouho odkládáno. Přírodní rezervace zde byla vyhlášena až v roce 2000, i když se o ní uvažovalo již od šedesátých let. Území leží relativně stranou turistického ruchu, pouze její severovýchodní okraj míjí modře značená turistická stezka.\n\nPřírodní rezervace Travný se nachází v Lysohorské hornatině v centrální části Moravskolezských Beskyd. Leží v okrese Frýdek-Místek na katastrálním území Morávka a Krásná pod Lysou Horou, které přísluší k obci Krásná. Kolem rezervace není vyhlášeno ochranné pásmo, takže dle § 37 Zákona o ochraně přírody a krajiny (č. 114/1992 Sb.) je za ochranné pásmo považováno území do 50 m od lokality. Chráněné území začíná na západě u potoka Mohelnice, a táhne se až k vrcholu hory Travný (1 203 m n. m.), která patří k nejvyšším beskydským tisícovkám. Na severní straně rezervace protéká Medvědí potok.\n\nRezervace zabírá významnou část západního svahu Travného od vrcholu až do údolí, takže zde dochází na poměrně malém území k vysokému převýšení, které dosahuje až 673 m, což je jedno z největších převýšení v rámci českých maloplošných chráněných území. Na druhé straně Travného, na jeho východních svazích, se nachází další přírodní rezervace – Travný potok.\n\nCelková výměra rezervace je 154,8515 ha, přičemž přes 153,30 ha zabírají lesní pozemky.\n\nÚzemí, kde se dnes nachází přírodní rezervace Travný, stálo dlouhou dobu stranou lidského zájmu. Teprve s valašskou kolonizací v 15.–17. století se začaly místy kácet lesy za účelem salašnictví. Kácení se však omezovalo jen na vrcholy a hřebeny hor, takže pralesní porosty v těžko přístupných svazích Travného zůstávaly nadále netknuty a těžilo se zde pouze výjimečně. Ani všeobecně zvýšená poptávka po dřevu v 19. století se oblasti příliš nedotkla. K většímu těžařskému zásahu však došlo v roce 1963, kdy se na základě nového lesohospodářskému plánu započalo s kácením tzv. „přestárlých porostů“.\n\nV reakci na to se vyskytl první pokus o vytvoření rezervace na svazích Travného. Tehdejší návrh doktorů Petra a Josefa Nohelových však nenašel u úřadů odezvu a až v roce 1974 se začalo o rezervaci uvažovat znovu. Schvalovací orgány se však léta nemohly shodnout na výměře ani na tom, jakého typu by chráněné území mělo být. K nerozhodnosti schvalovacích orgánů přispělo i to, že následkem imisí a hlubokých teplotních zvratů na přelomu let 1978–79 došlo k poničení části porostu rezervace. V roce 1980 zde proto byla vybudována síť cest, které sloužily k těžařským účelům. Podle Jiřího Kupky však tehdy došlo k podcenění regeneračních schopností lesa, zejména buku a jedle. V roce 1983 tedy úřady vydaly prohlášení, že ustupují od záměru vyhlášení ochrany nad územím, protože „lze předpokládat další vliv exhalátů a narušování biocenosy.“\n\nDalší negativní vliv na rezervaci měly nahodilé těžby v následujících letech, znečištěné ovzduší i zvýšený turismus a přemnožená zvěř. K vyhlášení ochrany nad územím došlo až v roce 2000, kdy bylo území prohlášeno za přírodní rezervaci.\n\nGeologické podloží oblasti je tvořeno flyšovými komplexy godulského souvrství, přičemž nad jílovci převažují pískovce. Sedimentace flyšových usazenin započala koncem jury a skončila v paleogénu. Toto flyšové pásmo se skládá z tektonických vrstev, které jsou výsledkem mnohonásobných orogenetických pohybů alpinských fází sávské a staroštýrské. Z geomorfologického hlediska je území výrazně členité. Koryta horských bystřin jsou hluboce zaříznutá do masivu hory a zřetelně tak ovlivňují ráz rezervace. Horninové podloží odpovídá slezskému příkrovu, místy jsou patrná kamenná moře. Díky příkrým svahům rezervace je horninové podloží náchylné ke všem druhům eroze, která se projevuje především přítomností balvanů. Půdní pokryv rezervace je tvořen mělkými lesními půdami i podzoly, v nižších polohách se nachází povodňové hlíny a vlivem Mohelnice i štěrky.\n\nNásledkem vysokého převýšení je skladba vegetace značně pestrá, drtivou většinu území zabírají lesní porosty. V rezervaci je 5.–7. lesní vegetační stupeň, tzn. jedlo-bukové, smrko-bukové a bukovo-smrkové porosty. Většina vegetace je původní, v menší míře se zde objevují i nepůvodní druhy, především smrkové dřeviny. Převažující dřevinou je buk lesní (\"Fagus sylvatica\"), poměrně častým je smrk ztepilý (\"Picea abies\"), občasnými jsou jedle bělokorá (\"Abies alba\") a javor klen (\"Acer pseudoplatanus\") a spíše výjimečným je jilm drsný (\"Ulmus glabra\"). Ve vyšších polohách se objevují i uměle vysazené dřeviny jako smrk pichlavý (\"Picea pungens\"), borovice kleč (\"Pinus mugo\") a olše zelená (\"Alnus alnobetula\"). Naopak v nižších polohách u potoka Mohelnice lze výjimečně narazit i na druhy jako dub zimní (\"Quercus robur\"), jasan ztepilý (\"Fraxinus excelsior\"), jeřáb ptačí (\"Sorbus aucuparia\"), jilm drsný (\"Ulmus glabra\"), olše šedá (\"A. incana\"), olše lepkavá (\"A. glutinosa\"), třešeň ptačí (\"Prunus avium\") a javor mléč (\"Acer platanoides\"). Podle nálezů saproxylických brouků, jež jsou řazeny k reliktům kontinuálních lesů, je pravděpodobné, že rezervace patří k lokalitám s dlouhou kontinuitou lesa.\n\nBylinné patro je relativně řídké, mj. zde roste bika hajní (\"Luzula luzuloides\"), bika žlutavá (\"L. luzulina\"), brusnice borůvka (\"Vaccinium myrtillus\"), kokořík mnohokvětý (\"Polygonatum multiflorum\"), kyčelnice cibulkonosná (\"Dentaria bulbifera\"), metlička křivolaká (\"Avenella flexuosa\"), mléčka zední (\"Mycelis muralis\"), jestřábník zední (\"Hieracium murorum\"), plicník tmavý (\"Pulmonaria obscura\"), pstroček dvoulistý (\"Maianthemum bifolium\"), rozrazil lékařský (\"Veronica officinalis\"), šalvěj lepkavá (\"Salvia glutinosa\"), šťavel kyselý (\"Oxalis acetosella\"), třtina rákosovitá (\"Calamagrostis arundinacea\"), violka lesní (\"Viola reichenbachiana\"), věsenka nachová (\"Prenanthes purpurea\") a vraní oko čtyřlisté (\"Paris quadrifolia\"). V některých částech rezervace lze nalézt i sněženku podsněžník (\"Galanthus nivalis\"). Ve vyšších polohách se začínají objevovat druhy typické pro horské oblasti jako jsou bika lesní (\"L. sylvatica\"), plavuň pučivá (\"Lycopodium annotinum\"), podbělice alpská (\"Homogyne alpina\"), sedmikvítek evropský (\"Trientalis europaea\"), třtina chloupkatá (\"Calamagrostis villosa\") a hořec tolitovitý (\"Gentiana asclepiadea\").\n\nV rezervaci roste i karpatský endemit kyčelnice žláznatá (\"Dentaria glandulosa\").\n\nRezervace je bohatá na výskyt velkých šelem. Největší šelmou rezervace s pravidelným výskytem je medvěd hnědý (\"Ursus arctos\"). Pravidelně se zde vyskytuje i rys ostrovid (\"Lynx lynx\"), nepravidelně vlk obecný (\"Canis lupus\"). Tyto tři šelmy se na území České republiky společně vyskytují pouze v Beskydech. Z drobnějších savců se v rezervaci objevují např. rejsek obecný (\"Sorex araneus\"), myšice lesní (\"Apodemus flavicollis\"), norník rudý (\"Clethrionomys glareolus\"), veverka obecná (\"Sciurus vulgaris\"), plch velký (\"Glis glis\") a plšík lískový (\"Muscardinus avellanarius\"). Pravidelný je výskyt jelena evropského (\"Cervus elaphus\"), srnce obecného (\"Capreolus capreolus\") a prasete divokého (\"Sus scrofa\").\n\nI když je rezervace Travný spolu s Travným potokem ornitologicky nejcennější partií jádrového území masivu Travného v rámci ptačí oblasti Beskydy, je zdejší populace chráněných druhů ptactva nestabilní. Je to způsobeno hlavně absencí souvislejšího lesa pralesovitého charakteru. Největší homogenní část lesa představují bučiny, avšak vzhledem ke svému mládí nepředstavují pro většinu chráněných ptáků ideální biotop. Velmi citlivý na biotop je zejména tetřev hlušec (\"Tetrao urogallus\"), který se v rezervaci vyskytuje jen příležitostně. Ze vzácnějších druhů zde nepravidelně hnízdí datlík tříprstý (\"Picoides tridactylus\"), strakapoud bělohřbetý (\"Dendrocopos leucotos\"), lejsek malý (\"Ficedula parva\"), puštík bělavý (\"Strix uralensis\"). Naopak datel černý (\"Dryocopus martius\") a jeřábek lesní (\"Bonasa bonasia\") zde hnízdí pravidelně.\n\nCo se týče entomofauny, podrobné a aktuální informace dosud chybí. Známe jsou pouze výsledky bratří Nohelových, kteří v 60. letech v rezervaci nalezli druhy jako \"Cymindis cingulata\", \"Atomaria sahlbergi\", \"Adexius scrobipennis\", \"Anotylus clypeonitens\", \"Rabocerus gabrieli\" a \"Neuraphes bescidicus\". Dále zde byly zjištěny nálezy \"Corticaria spp.\", \"Atomaria bescidica\", \"Rhopalopus ungaricus\", \"Ceruchus chrysomelinus\", \"Parammoecius corvinus\", \"Phloeostichus denticollis\", \"Ostoma grossa\" a \"Ampedus auripes\". Nálezy bratří Nohelových ukazují, že se v rezervaci v minulosti nacházely velmi vzácné druhy brouků. Je však pravděpodobné, že populaci zmíněných druhů negativně poznamenaly těžařské zásahy v následujících desetiletích. Ze zjištěných vzácných druhů z aktuálního období lze jmenovat alespoň zdobence skvrnitého (\"Trichius fasciatus\") či kriticky ohroženého roháčka jedlového (\"Ceruchus chrysomelinus\").\n\nV roce 2007 byl v rezervaci pro veden malakozoologický průzkum, jehož cílem bylo zjistit stav, resp. druhové rozložení měkkýšů. Celkem zde bylo zjištěno 35 druhů měkkýšů, z toho 33 druhů suchozemských plžů a 2 plži vodní. K nejčastějším zástupcům patří modranka karpatská (\"Bielzia coerulans\"), řasnatka lesní (\"Macrogastra plicatula\"), vrásenka okrouhlá (\"Discus rotundatus\"), slimák popelavý (\"Limax cinereoniger\"), kuželík drobný (\"Euconulus fulcus\") a blyštivka rýhovaná (\"Perpolita hammonis\"). Naopak ke vzácnějším zástupcům patří např. závornatka drsná (\"Clausilia dubia\"), vřetenovka rovnoústá (\"Cochlodina orthostoma\"), ostroústka bezzubá (\"Columella edentula\"), skalnice lepá (\"Faustina faustina\"), plovatka malá (\"Galba truncatula\") a vrkoč malinký (\"Vertigo pygmaea\"). Průzkum ukázal, že druhová rozmanitost měkkýšů v rezervaci roste s pralesovitostí lesa. Větší výskyt měkkýšů byl zaznamenán v nižších polohách, s přibývající nadmořskou výškou početnost měkkýšů ubývá.\n\nRezervace je bohatá na výskyt plazů a obojživelníků. Na vlhčích místech žije mlok skvrnitý (\"Salamandra salamandra\"), skokan hnědý (\"Rana temporaria\"), kuňka žlutobřichá (\"Bombina variegata\") a ropucha obecná (\"Bufo bufo\"), z plazů se zde vyskytuje mj. zmije obecná (\"Vipera berus\"), užovka obojková (\"Natrix natrix\"), slepýš křehký (\"Anguis fragilis\") a ještěrka živorodá (\"Zootoca vivipara\").\nU rezervace dochází k několikanásobnému překryvu s dalšími chráněnými území, konkrétně s chráněnou krajinnou oblastí Beskydy, stejnojmennou ptačí oblastí i evropsky významnou lokalitou. Od roku 2000 jsou v rezervaci prováděny ochranářské zásahy. Jedná se především o podsadbu dřevin na prosvětlených místech (dubem, jedlí a klenem), realizovány byly občasné probírky i disturbance. Dlouhodobým cílem ochranářů je zvýšit výskyt původní jedle na místo invazivního smrku a především trvalý návrat tetřeva hlušce. Lesnické práce ve výškách nad 900 m n. m. se proto provádí výhradně v dobách, kdy by nedocházelo k vyrušování potenciálně přítomných tetřevů (tzn. mimo období toku, zimování, hnízdění a vyvádění mláďat).\n\nNegativní vliv na pobyt živočichů v rezervaci může mít turistika, stejně jako cykloturistika, která se v lokalitě v poslední době rozmáhá i přes to, že tudy nevede žádná značená cyklotrasa a cyklisté využívají turistických tras. Což není zakázáno. Dalším, zatím nevyhodnoceným, nebezpečím by mohla být lovecká chata Barnoška, která leží v klíčové části rezervace na samotné hranici jedlobukového pralesa. Tuto chatu pravidelně navštěvují skauti i o větším počtu a svou aktivitou mohou negativně působit na některé chráněné druhy zvěře, převážně v době hnízdění či páření.\n\nRezervace se nachází v relativně klidném území mimo lyžařské areály, ani na vrcholu Travného se nenachází turistická chata. Turistické trasy se přímo v rezervaci nenachází, pouze severovýchodní okraj rezervace míjí modře značená turistická trasa vedoucí z Pražma na vrchol Travného. I když se v rezervaci nenachází cyklotrasy, vzhledem k množství lesních cest v rezervaci se v posledních letech zvyšuje počet cyklistů, kteří do rezervace jezdí, využívají totiž zimní lyžařské značení Beskydské magistrály.\n\n"}
{"id": "620266", "url": "https://cs.wikipedia.org/wiki?curid=620266", "title": "Wormský edikt", "text": "Wormský edikt\n\nWormský edikt (německy Das Wormser Edikt) je dokument podepsaný a vyhlášený císařem Karlem V. po jednánách na říšském sněmu v katedrále ve falckém městě Wormsu 26. května roku 1521. \n\nEdikt byl namířen proti Martinu Lutherovi a jeho stoupencům. Na základě ediktu byly spáleny Lutherovy knihy i knihy jeho stoupenců a v celé Římské říši byl zakázán tisk knih, které nebyly cenzurovány biskupem. Luther a jeho stoupenci byli odsouzeni k vyhnanství.\n\nMartin Luther byl v roce 1521 na Říšském sněmu ve Wormsu naposledy vyslýchán. Protože na dvou jednáních, 17. a 18. dubna nic ze svého učení neodvolal, byla nad ním ediktem z 8. května vynesena říšská klatba. Poté, co říšský sněm 25. května skončil, byl text ediktu 26. května ještě neodcestovavšími účastníky akceptován a nato dán ve známost. Ještě předtím byl Luther papežskou klatbou \"Decet Romanum Pontificem\" exkomunikován. Papežská klatba v té době automaticky znamenala i klatbu říšskou, takže přísně vzato byl Wormský edikt nadbytečný.\n\nWormský edikt zakazoval čtení a šíření Lutherových spisů a nařizoval jejich spálení. Bylo přísně zakázáno poskytnouti Lutherovi přístřeší a měl být každým, kdož by ho zadržel, odeslán do Říma. Luther měl nicméně mocného ochránce, saského kurfiřta Fridricha III. Moudrého, který nechal Luthera bezprostředně unést do azylu na hrad Wartburg; zde reformátor pobýval v letech 1521–1522 a překládal zde Nový zákon.\n\nV roce 1524 vznikl v Řezně spolek jižních katolických států s účastí císařova bratra Ferdinanda I. Habsburského, bavorských vévodů a jihoněmeckých biskupů. Hlavním cílem spolku byla realizace wormského ediktu, tj. eliminace hereze ze států Svaté říše římské. \n\n\n"}
{"id": "620268", "url": "https://cs.wikipedia.org/wiki?curid=620268", "title": "Videonahrávky Kylie Minogue", "text": "Videonahrávky Kylie Minogue\n\n<onlyinclude>Toto je úplný seznam oficiálních vydání videonahrávek australské zpěvačky Kylie Minogue, která k roku 2011 vydala padesát sedm videoklipů a osmnáct VHS nebo DVD u hudebních vydavatelství PWL, Deconstruction Records a Parlophone.\n\n\n\n"}
{"id": "620270", "url": "https://cs.wikipedia.org/wiki?curid=620270", "title": "National Football Conference", "text": "National Football Conference\n\nNational Football Conference (NFC, Národní fotbalová konference) je jedna ze dvou konferencí v National Football League (NFL, Národní fotbalová liga). Tato konference v současné době obsahuje stejně jako její protějšek, American Football Conference (AFC, Národní fotbalová konference), 16 týmů. Těchto 32 týmů tvoří NFL.\nOd roku 2002 se NFC skládá z šestnácti týmů rozdělených do čtyř divizí (East, North, South a West) po čtyřech týmech.\nKaždý tým NFC během sezóny hraje s ostatními soupeři z divize dvakrát (doma a venku). Tři další utkání jsou určena na základě pořadí v divizích z minulé sezóny. Zbylých sedm je rozděleno mezi dvě ostatní divize NFL, toto přiřazení se každý rok mění. Například v roce 2007 každý tým NFC West sehrál jedno utkání proti týmu z AFC North a NFC South. Takto se týmy z jedné divize utkají s adekvátními soupeři, aby pořadí bylo co nejvíce spravedlivé (tzn. vítěz divize se utká s vítězi dalších divizí). AFC funguje podle stejného systému.\n\nNa konci každé fotbalové sezóny postoupí do playoff prvních šest týmů z NFC (čtyři šampióni divizí se seřadí podle bilance a dále postoupí dva týmy s nejlepší bilancí bez rozdílu příslušnosti k divizi, kteří dostanou tzv. „divokou kartu“). Třetí a šestý tým celkově se střetnou v utkání o „divokou kartu“ na hřišti výše postaveného mužstva, stejně tak čtvrtý s pátým. Vítěz tohoto zápasu se utká v Divisional Round (konferenčním semifinále) s první či druhým týmem divize na jeho hřišti. Oba vítězové Divisional Round se v NFC Championship game střetnou o George Halas Trophy, vítěz jde do Super Bowlu proti vítězi AFC. Po Super Bowlu XLIII je bilance 19 vítězství pro AFC, 21 pro NFC.\n\nNFC byla vytvořena po sloučení NFL s AFL v roce 1970. Z šestnácti původních NFL týmů odešli do AFC Cleveland Browns, Pittsburgh Steelers a Baltimore Colts, zbývajících 13 utvořilo NFC.\n\nNicméně majitelé týmů nesouhlasili s rozdělením týmů v NFC. Bylo přijato pět variant rozdělení a tu, která bude použita, vybrala při losování 16. ledna 1960 sekretářka komisaře NFL Peta Rozelleho ze skleněné mísy.\n\nOd sloučení se k NFC připojily tři týmy, čímž bylo dosaženo současného počtu 16. V roce 1976 přibyli do soutěže Seattle Seahawks do NFC a Tampa Bay Buccaneers do AFC. Toto uspořádání trvalo jen jednu sezónu, pak si oba týmy konference prohodily. Seahawks se do NFC v roce 2002 zase vrátili. Mezitím v roce 1995 doplňují NFC Carolina Panthers.\n\nPůvodní NFC logo, používané mezi roky 1970–2009, se skládalo z modrého „N“ a tří bílých hvězd uvnitř písmena. Tři hvězdy reprezentovaly tři divize, ve kterých se hrálo mezi roky 1970-2001 (Eastern, Western a Central). V roce 2010 představuje NFL nové logo, podobné tomu starému, jen místo tří hvězd má čtyři.\n"}
{"id": "620271", "url": "https://cs.wikipedia.org/wiki?curid=620271", "title": "Peterson (příjmení)", "text": "Peterson (příjmení)\n\nPříjmení Peterson nebo Petterson nosí více různých osobností:\n\n\n\n"}
{"id": "620278", "url": "https://cs.wikipedia.org/wiki?curid=620278", "title": "Pavel Bělina", "text": "Pavel Bělina\n\nPavel Bělina (* 3. září 1948 Trutnov) je český historik. Specializuje se především na dějiny českých zemí a habsburské monarchie v 16.–19. století.\n\nV letech 1967–1972 vystudoval obor archivnictví a dějepis na Filozofické fakultě Univerzity Karlovy v Praze. Studia ukončil obhajobou diplomové a rigorózní práce \"Hradec Králové v době předhusitské\" a ziskem titulu PhDr. Poté krátce pracoval jako archivář ve Vojenském historickém ústavu a od roku 1974 byl zaměstnán v Ústavu československých a světových dějin ČSAV Praha. V letech 1991–1997 působil jako odborný asistent na Fakultě sociálních věd Univerzity Karlovy. V letech 1994–2002 byl zaměstnán v Historickém ústavu Armády ČR. Mezi léty 2002–2006 byl osobou samostatně výdělečně činnou. Od roku 2006 pracuje jako vedoucí redaktor v nakladatelství Paseka a od roku 2007 působí jako odborný asistent na FF UK.\n\n\n"}
{"id": "620282", "url": "https://cs.wikipedia.org/wiki?curid=620282", "title": "Čeněk z Lipé", "text": "Čeněk z Lipé\n\nČeněk z Lipé (1300 – 1363) byl český šlechtic a moravský zemský hejtman, který pocházel z rodu pánů z Lipé. \n\nJeho otcem byl český šlechtic Jindřich z Lipé. První písemná zmínka o Čeňkovi pochází z roku 1316 v souvislosti s jednáním o propuštění jeho otce z týřovského vězení. Jeho jméno se uvádí v písemných pramenech velmi často, protože Čeněk se zabýval častými směnami majetků, a to nejen s rodinnými příslušníky, ale i s ostatními šlechtici. Tato situace souvisela i s rozdrobením majetku této větve pánů z Lipé, která v roce 1319 přesídlila ze Žitavska na Moravu, kde získala od krále na různých místech statky jako náhradu za původní majetek v Žitavě. Čeněk se patrně pokoušel zboží, které zdědil se svými sourozenci po otci, jednak spravedlivě rozdělit a jednak vytvořit ucelené panství. Vlastnil mimo jiné tyto statky: Čejkovice, Moravský Krumlov, Holštejn, Pirkštejn, Kolštejn a mnoho dalších\n\nČeněk z Lipé měl několik sourozenců: Jindřicha, Jana, Pertolda, Kateřinu, Kláru a Markétu. Všichni se pohybovali ve vysoké politice a dosáhli významných funkcí. I Čeněk roku 1339 dosáhl významného postavení, když se stal moravským zemským hejtmanem. Nicméně byl to zřejmě právě Čeněk, který přišel o velkou část majetku, což způsobilo pokles rodové prestiže. Zemřel roku 1363. Jeho jediný syn Jindřich zemřel v tomtéž roce.\n\nNutno připomenout, že Čeňků z Lipé bylo v historii několik. \"Chenko de Lipa\" (dnes překládaný jako Čeněk z Lípy) je citován v listině dokazující existenci města (dnes Česká Lípa) či hradu Lipý již v roce 1277.\n\n"}
{"id": "620285", "url": "https://cs.wikipedia.org/wiki?curid=620285", "title": "U Hájů", "text": "U Hájů\n\nU Hájů je přírodní památka v mělkém zalesněném údolí s několika přilehlými loukami, které se rozkládá v pražské čtvrti Stodůlky mezi bývalou usedlostí Háje a náspem Buštěhradské železniční trati tzv. Pražským Semmeringem. V její bezprostřední blízkosti severovýchodním směrem se nalézají přírodní památky Kalvárie v Motole a Motolský ordovik. Nejcennější částí přírodní památky je louka v severovýchodní části území, na jejímž svahu je několik pramenišť s vodou obohacenou vápníkem. Kvalita vody přitom hraje v přírodní památce U Hájů zásadní roli, protože předmětem ochrany jsou mokřadní luční společenstva na výstupech vápnitých pramenů, výskyt chráněných a ohrožených druhů, biková doubrava na přilehlých pískovcích. Podle kategorizace IUCN se jedná o řízenou rezervaci (IV). \n\nZ hlediska flóry se zde nacházejí kromě běžných druhů mokřadních a lučních společenstev i vzácnější druhy jako jsou například prstnatec májový (\"Dactylorhiza majalis\"), ledenec přímořský (\"Tetragonolobus maritimus\"), hadilka obecná (\"Ophioglossum vulgatum\") nebo suchopýr širolistý (\"Eriophorum latifolium\"). V okolí pramenů s vápenitou vodou jsou vyvinuta společenstva s vzácnějšími druhy ostřic, ostřice Davallova (\"Carex Davalliana\") či ostřice trsnatá (\"Carex caespitosa\"), ostřice oddálená (\"Carex distans\"). Lesní porost je zde proměnlivý. Podél Větveného potoka vlévajícího se do retenční nádrže-Brouček je porost olše lepkavé (\"Alnus glutinosa\"), ostřice třeslicovité (\"Carex brizoides\"), ostružiníku maliníku (\"Rubus idaeus\"), jeřábu ptačího (\"Sorbus aucuparia\"). Další představitelé flóry přírodní památky jsou jedle bělokorá (\"Abies alba\"), dub zimní (\"Quercus petraea\"). Vegetace litorální části retenční nádrže je málo vyvinuta, je tvořena například kyprejem vrbicí (\"Lythrum salicaria\"), sítinou rozkladitou (\"Juncus effusus\") a skřípinou lesní (\"Scirpus sylvaticus\").\nZ hlediska fauny je tato lokalita významná i kvůli výskytu ohrožených druhů obojživelníků jako je kuňka obecná (Bombina bombina), ropucha zelená (\"Bufo viridis\") a skokan hnědý (\"Rana temporaria\"), z plazů je zde slepýš křehký (\"Anguis fragilis\"). Vyskytují se zde i mokřadní fytofágní druhy brouků jako např. z mandelinkovitých \"Plateumaris rustica\", \"Galerucella pusilla\" a z nosatcovitých \"Apion modestum\". Na území je velké množství lesního a zpěvného ptactva například strakapoud velký (\"Dendrocopos major\"), sojka obecná (\"Garrulus glandarius\") a další. Retenční nádrži Brouček je útočištěm pro kapra obecného (\"Cyprinus carpio var. koi\") a želvy nádherné (\"Trachemys scripta\")\".\"\n\nÚzemí je tvořeno mělkým údolím, zaříznutým do středoordovických hornin., tj. zhruba 470 miliónů let staré usazeniny dna hluboké pánve chladného, ordovického moře. Na téměř celém území jsou zastoupeny břidlicemi s menší vložkou křemenců místy vystupující ve střední a nejhlubší části údolí.\n\nHorotvorné pochody na přelomu devonu a karbonu před 370 – 320 milióny lety vyzvedly celou oblast nad hladinu moře a zvrásnily jeho usazeniny.\n\nOblast byla znovu zaplavena mělkým mořem až v období křídy zhruba před 96 – 87 milióny lety. Křídové moře zde zanechalo pískovce a jílovce uložené horizontálně na starších, zvrásněných horninách ordoviku. Uvnitř jílových poloh se nachází množství úlomků křídových rostlin i menší slojky uhlí, které zde byly po roce 1830 krátce těženy drobnými lomy a štolami. Pozůstatky křídového moře tvoří jihovýchodní část území, které je lemováno svrchnokřídovými usazeninami perucko-korycanského souvrství, v severozápadní části jsou svahy údolí tvořeny břidlicemi dobrotivského souvrství s výchozem skaleckých křemenců a v jihozápadní části území jsou v podloží libeňské břidlice. Svahy údolí jsou překryty sutí a svahovinami, dno údolí je pak vyplněno čtvrtohorními sedimenty potoka.\n\nPřírodní památka U Hájů nikdy nebyla intenzivněji hospodářsky využívána. Po většinu doby se v území prováděla intenzivní pastva na úkor lesním společenstvům. Po skončení pastvy v 60.–70. letech minulého století byla část území nevhodně zalesněna smrkem (\"Pinus sp.\") a modřínem (\"Larix sp.\").\n\nPravděpodobně v té době zde byly vysazeny i některé části olšových (\"Alnus\") porostů podél Větveného potoka.\n\nLokalita U Hájů zaujímá prostor ve starosídelní oblasti, kde se první zemědělská činnost začala objevovat před cca 7–5 tis. lety. Nejintenzivnější hospodářské využívání lokality, které bylo rozhodující pro současný vhled a strukturu území, lze datovat do 18.-19. století.\n\nV té době byla pravděpodobně většina území intenzivně využívána k pastvě hospodářských zvířat z nedaleké zemědělské usedlosti Háje. Pro lepší využití byla většina lesních porostů smýcena, či spasena zvířaty. V té době byl les nejspíše zachován pouze ve formě drobných skupin stromů podél vodoteče a na vyvýšených místech. Po útlumu drobného hospodářství v 60. až 70. letech minulého století došlo vlivem absence pastvy ke spontánnímu zarůstání nezalesněných míst a pronikání náletů do umělých lesních kultur.\n\nPůvodní rybníček byl na konci 70. let přestavěn na retenční nádrž, která měla zachytávat dešťovou vodu z areálu Mototechny, postaveného nad rybníčkem. Voda však obsahovala velké množství splavenin, a tak docházelo k rychlému zanášení, proto bylo v roce 2007 přistoupeno k odbahnění a celkové opravě příslušenství. Zajímavostí je instalace prvního dřevěného požeráku v Praze.\n\nV západní části území, na místě, kde zřejmě býval pískovcový lom, samovolně vznikla drobná tůň.\n\nV území je několik menších lomů, které byly pravděpodobně založeny a využívány přilehlou zemědělskou usedlostí. Většina z nich podlehla sukcesním změnám a v současné době jsou nezřetelné.\n\nDlouhodobým cílem péče musí být nadále zachování hlavních předmětů ochrany ve smyslu ochrany a rozvoje jejich funkčnosti, biodiverzity a významu.\n\nPravidelnými managementovými zásahy je nutné nahradit původní extenzivní hospodaření a stabilizovat tak nelesní biotopy (především svahová prameniště) a dále rozvíjet jejich biologický potenciál (např. ponechání solitérních jedinců dřevin atd.).\n\nNutná přeměna nevhodných lesních porostů na přírodě blízké. Tento dlouhodobý a nároční cíl by měl být realizován odstraňováním stanovištně i geograficky nepůvodních dřevin, prosvětlováním porostů, uvolňováním významných porostních jedinců a ponecháváním jedinců dožívajících.\n\nVhodná podpora rozvoje litorální vegetace a rozšiřování vhodných stanovišť pro páření a výskyt obojživelníků.\n\nSoučinností všech navrhovaných činností by mělo dojít k zachování významných přírodních hodnot a také kulturního a rekreačního využití lokality.\n\nPůvodně rybníček byl koncem 70. let přestavěn na retenční nádrž za účelem zachytávání dešťové vody z rozsáhlého areálu Mototechny, jenž se v té době nad rybníčkem nacházel. Hlavním problémem odtékající dešťové vody byly nánosy splavenin, které zanášely nádrž. K vyřešení problémů s nánosy byla v březnu 2007 v rámci projektu Obnova a revitalizace pražských nádrží celá retenční nádrž odbahněna a byly provedeny navazující opravy všech objektů. Z nádrže bylo vyvezeno více než 200 m bahna. Byla opravena kamenná dlažba na návodním líci hráze a nevzhledné betonové části bezpečnostního přelivu nahradily kamenné. Součástí oprav byla i výměna poškozeného betonového požeráku za dřevěný.\n\nDíky vyčištění nádrže a oprav objektů došlo ke zvýšení bezpečnosti tohoto vodního díla a předpokládá se i zlepšení kvality vody v retenční nádrži, a tím i ve Větveném potoce. Stavbu prováděla organizace Lesy hl. m. Prahy za cenu cca 1,45 mil. Kč.\n\nV rámci běžné údržby se prořezávají břehové porosty, seče se tráva podél břehů a odklízí se černé skládky. Součástí je též pravidelná kontrola vodohospodářských objektů.\n"}
{"id": "620286", "url": "https://cs.wikipedia.org/wiki?curid=620286", "title": "Radim Ostrčil", "text": "Radim Ostrčil\n\nRadim Ostrčil (* 15. ledna 1989, Vsetín) je český hokejový obránce. Momentálně hájí barvy Valašského Meziříčí. V minulosti působil ve Vsetíně, Olomouci a Havlíčkově Brodě.\n\n"}
{"id": "620296", "url": "https://cs.wikipedia.org/wiki?curid=620296", "title": "V olších (přírodní památka, okres Benešov)", "text": "V olších (přírodní památka, okres Benešov)\n\nPřírodní památka V olších byla vyhlášena v roce 1972 a nachází se u vesničky Záhoří u Miličína. Důvodem ochrany je bohatá lokalita bledule jarní.\n\n"}
{"id": "620298", "url": "https://cs.wikipedia.org/wiki?curid=620298", "title": "Částrovické rybníky", "text": "Částrovické rybníky\n\nPřírodní památka Částrovické rybníky byla vyhlášena v roce 2001 a nachází se u obce Vracovice. Důvodem ochrany je ochrana mokřadů s výskytem početných populací zvláště chráněného druhu rostlin a živočichů.\n\nJde o soustavu tří menších rybníků a mokřadích luk v mělkém údolí na Částrovickém potoce. Mezi četné ohrožené a chráněné druhy v oblasti patří například prstnatec májový (\"Dactylorhiza majalis\"), vachta trojlistá (\"Menyanthes trifoliata\"), violka bahenní (\"Viola palustris\"), suchopýr úzkolistý (\"Eriophorum angustifolium\") a další. Z bezobratlých živočichů v místě žije rak bahenní (\"Astacus leptodactylus\"), pozorován zde byl i páskovec kroužkovaný (\"Cordulegaster boltonii\"). Z obojživelníků je významný výskyt čolka obecného (\"Triturus vulgaris\"), skokana hnědého (\"Rana temporaria\") a zeleného (\"Pelophylax esculentus\"). Z ptáků u rybníků hnízdí bramborníček hnědý (\"Saxicola rubetra\") a rákosník obecný (\"Acrocephalus scirpaceus\"), šoupálek dlouhoprstý (\"Certhia familiaris\"), potápka malá (\"Tachybaptus ruficollis\") či polák chocholačka (\"Aythya fuligula\").\n\n"}
{"id": "620302", "url": "https://cs.wikipedia.org/wiki?curid=620302", "title": "AFC South", "text": "AFC South\n\nAFC South je divize American Football Conference (AFC, Americké fotbalové konference) National Football League (NFL, Národní fotbalové ligy). Byla vytvořena před sezónou 2002 v důsledku přijetí nových týmů, a aby lépe rozdělila 32 týmů NFL. Od svého vzniku má stále stejné čtyři členy: Houston Texans, Indianapolis Colts, Jacksonville Jaguars a Tennessee Titans.\nPřed rokem 2002 Texans neexistovali, Colts spadali pod AFC East, Titans a Jaguars byli členy AFC Central. Indianapolis, Tennessee a Jacksonville získali několik divizních titulů a divokých karet ve svých předchozích divizích. \n\nKdyž NFL schvalovala plán na rok 2002, nově vytvořená AFC South byla složena ze dvou týmů bývalé AFC Central, jednoho AFC East a nového týmu. V inaugurační sezóně to byli Tennessee Titans, kteří se probojovali do AFC Championship, ale v dalších pěti letech vítězí Indianapolis Colts, včetně Super Bowlu XLI. V roce 2007 se AFC South stává divizí s nejlepší bilancí všech dob: 42 vítězství – 22 porážek, předtím to byla AFC Central z roku 1975. V roce 2008 vítězí Titans a ukončují pětiletou nadvládu Colts, nicméně o rok později si Indianapolis bere titul zpět a v roce 2010 ho obhajuje.\n\n V roce 1970 jako Baltimore Colts.\n"}
{"id": "620305", "url": "https://cs.wikipedia.org/wiki?curid=620305", "title": "Jan Kazimír Celesta z Celestinu", "text": "Jan Kazimír Celesta z Celestinu\n\nJan Kazimír Celesta z Celestinu († po 1723) byl slezský šlechtic pocházející z rodu Celestů z Celestinu. Po mnoho let byl přísedícím zemského soudu Těšínského knížectví.\n\nByl synem Kašpara Celesty z Celestinu a jeho ženy Zuzany Jugovičové z Dziergovic. Dne 16. února 1683 si vzal za manželku Annu Eleonoru Eslingerovou z Lohe. S ní měl syny Karla Václava a Jana Rudolfa. V roce 1687 odkoupil panství Jilovnice (Iłownica) a roku 1704 Kyselov (Kisielów).\n"}
{"id": "620307", "url": "https://cs.wikipedia.org/wiki?curid=620307", "title": "Mistrovství Evropy ve vzpírání", "text": "Mistrovství Evropy ve vzpírání\n\nMistrovství Evropy ve vzpírání je nejvýznamnější pravidelně pořádaná seniorská soutěž ve vzpírání na evropském kontinentě. První mistrovství Evropy se konalo v roce 1896 v nizozemském Rotterdamu a soutěžili na něm pouze muži. První mistrovství Evropy žen se konalo v roce 1988 v San Marinu. Mistrovství pořádá Evropská vzpěračská federace (EWF).\n\nOd roku 1998 se pořádají společná mistrovství Evropy mužů a žen.\n\nNa českém území se celkem třikrát konalo mistrovství Evropy mužů a jednou mistrovství Evropy žen.\n\n"}
{"id": "620308", "url": "https://cs.wikipedia.org/wiki?curid=620308", "title": "Automobilka Gatter", "text": "Automobilka Gatter\n\nAutomobilka Gatter-Zákupy (německy Autowerk Gatter-Reichstadt) byla malá výrobna automobilů v Zákupech, v níž její vlastník Willibald Gatter v letech 1930 – 1934 vyráběl malé lidové automobily značky \"Gatter\". V roce 1937 automobilka zanikla.\n\nOd května 1929 zpracovával konstruktér Ing. Willibald Gatter ve svých rodných Kuřívodech plány na výrobu malého automobilu, \"malého Gattera\". Když je dokončil, rozhodl si je i sám vyrábět.\nV listopadu 1929 požádal městskou radu v Zákupech o odkoupení pozemku a stavební parcely č. 1882 a měsíc poté získal u okresního úřadu v České Lípě koncesi na zřízení firmy \"Willi Gatter – výroba automobilů Zákupy\". Až rok poté, 30. září 1930 mu úřad vydal patřičný živnostenský list. Během roku 1930 si postavil z poskytnutého úvěru v Zákupech při silnici a železniční trati do České Lípy dílnu o rozměrech 15 x 20 metrů, kterou vybavil jednoduchým strojním zařízením. Adresa dílny byla: Budova N.C. 126 v Zákupech-Předměstí. Gatter měl v plánu později z kusové výroby přejít na velkosériovou, dílna měla být jen základ větší automobilky.\nV dílně – automobilce, pracovalo od října 1930 šest mužů – zámečníků, z nichž byli dva Gatterovi bratři, Rudolf a Artur. Nevyráběli motory, ty a některé další komponenty získávali od různých dodavatelů. Pokud se zabývali opravami, pak jen u vozů jejich výroby. Měl v úmyslu vyrobit i 40 automobilových drezin, různé druhy užitkových aut, nic z toho však nerealizoval. \n\nSoustředil se na výrobu odborníky dobře přijatelného prototypu, který zkonstruoval již roku 1928. Byl to čtyřsedadlový sportovní kabriolet s čtyřválcovým motorem chlazeným vodou. Pro usazení motorů a celé konstrukce využil svou koncepci, se kterou získal celou řadu patentů. Podvozek byl svou konstrukcí (Gatter ji popsal jako dvojité T) podobný vozům Tatra z roku 1923. \nVýrobu Gatter zahájil ve své dílně již roku 1930. Vůz byl zprvu velice lehký, jen 200 kg, až pozdější verze dosáhla hmotnost 340 kg, i tak to bylo daleko méně, než konkurenční auta stejné třídy. Kostra byla jak z plechu, tak ze dřeva, střecha stahovací z textilu. Motory použil různé, dovážel anglické Villiersy, pak si nechal vyrobit motor vlastní konstrukce. Spotřeba dosahovala 6 litrů na 100 km. Automobil ovšem neposkytoval zákazníkům takové pohodlí a úložné prostory, jako jeho konkurenti.\n\nProdejní cena se lišila podle varianty, byla v rozsahu 12 800 až 15 800 Kč, tedy o mnoho menší, než tehdejší konkurence.\nNení spolehlivě dokázáno, kolik dílna dokázala vyrobit automobilů, z údajů různých časopisů té doby šlo zřejmě do 30 až 50 automobilů (podle jiných údajů všech druhů automobilů až 500 ks), z nichž se zachoval jen jeden. Ostatní vozidla byla začátkem II. světové války rozebrána pro válečný průmysl.\n\nSe svým automobilem Ing Gatter absolvoval řadu motoristických závodů, sledovaných tiskem. Řada závodů byla mezinárodních a zajistily Gatterovi uznání za výkon jeho aut. Získal zlatou medaili na Velké horské ceně Německa, na Hvězdicové jízdě Tatra, na Českých horských závodech, na Cílové jízdě Schwarzealdu i na Jízdě Krkonošemi a Jizerskými horami.\n\nV roce 1931 měl své obchodní zastoupení v Chomutově, České Lípě, Jablonci i Praze.\n\nV roce 1931 Gatterovi malá dílna přestala dostačovat a v lednu 1932 získal od města Zákupy (tehdy Reichstadt) sousední stavební parcelu č. 1881, na níž postavil velkou výrobnu pro 25 zaměstnanců. Původní budovu použil jako halu pro údržbu. Začal svá auto vylepšovat, od roku 1932 je vybavoval vlastními motory, odlévanými firmou Julius Winkler ve Varnsdorfu. Od roku 1933 měla auta dveře na obou stranách, některá byla i čtyřdveřová a opatřená více rychlostními stupni. V roce 1933 dosahovaly Gatterovy automobily rychlost 75 km/hod při výkonu 10 HP.\n\nSvětová hospodářská krize způsobila váznoucí odbyt vozů a Gatter se postupně zadlužoval. Dlužil městu Zákupy, firmě Held ze Zákup a mnoha různým dodavatelům, celková hodnota dluhů dosáhla 180 000 Kč. V letech 1934 – 1936 musel čelit soudním rozhodnutím vč.návrhu na exekuci majetku a v těchto letech již nevyrobil jediné auto. Nakonec byl kompletní majetek firmy vydražen v roce 1937 za 114 000 Kč a firma tak zanikla. Pozemky a dílnu odkoupil Walter Held, syn zákupského starosty a továrníka a použil je jako sklad. Willibald Gatter se odstěhoval do Německa.\n\nZ produkce automobilky se zachovalo jen jediné auto, s nímž jeho majitel Jiří Beran z Českého Dubu navštěvuje výstavy veteránů. Na přelomu srpna a září 2013 auto mohli zhlédnout návštěvníci výstavy v Liberci.V září 2015 pak na nádvoří zámku v Zákupech.\n\n"}
{"id": "620309", "url": "https://cs.wikipedia.org/wiki?curid=620309", "title": "Májová pobožnost", "text": "Májová pobožnost\n\nMájová pobožnost je oblíbená lidová mariánská pobožnost, která má své místo v římskokatolické církvi.\n\nUž ve středověku je možné zaznamenat zvláštní mariánské pobožnosti spojené s měsícem květnem. Šiřitelé křesťanství se snažili tímto způsobem převážit vliv pohanských májových slavností římského a germánského původu. Pravý rozmach ve vývoji májových pobožností započal teprve v 17. století až se na konci 19. století ustálil do dnešní podoby každodenního slavení po celý měsíc květen.\n\nPobožnosti se konají denně obvykle navečer před ozdobeným oltářem nebo sochou Panny Marie. Neexistuje žádný závazný liturgický předpis o její formě. Květen se často z velké části překrývá s velikonoční dobou liturgického roku, proto Kongregace pro bohoslužbu a svátosti doporučuje, aby se tímto druhem pobožnosti více osvětlovala účast Panny Marie na velikonočních a letničních událostech.\n\nPobožnost může vést duchovní i laik v kostele, ale i mimo něj třeba u Božích muk v polích. Jedná se obvykle o sled mariánských písní, modliteb, litanií, případně naučné náboženské četby.\n\nMěsíc květen je zakončen liturgickým svátkem Navštívení Panny Marie, což může májovým pobožnostem dodat slavnostní závěr.\n"}
{"id": "620311", "url": "https://cs.wikipedia.org/wiki?curid=620311", "title": "Heydrich (rozcestník)", "text": "Heydrich (rozcestník)\n\nNěmecké příjmení Heydrich nosí více osobností:\n\n\nPodobné příjmení:\n\n"}
{"id": "620313", "url": "https://cs.wikipedia.org/wiki?curid=620313", "title": "Finanční gramotnost", "text": "Finanční gramotnost\n\nFinanční gramotnost je soubor znalostí a dovedností, které člověku umožňují porozumět financím a správně s nimi zacházet v různých životních situacích. Tento soubor ovšem není pevně definován a konkrétní definice finanční gramotnosti se ve světě různí.\nFinanční gramotnost nemá žádnou konkrétně stanovenou metu, podle které by bylo možné říct, že člověk je nebo není finančně gramotný. Nějakým způsobem je totiž finančně gramotný každý, ovšem podstatná je \"míra\" skutečné (nikoli jen subjektivně vnímané) finanční gramotnosti člověka.\n\nV 21. století je takřka každé rozhodnutí ovlivněno nebo spojeno s jeho finanční situací a financemi. Pokud se člověk má dobře orientovat v tomto světě, musí obsáhnout široký záběr znalostí a dovedností přímo i nepřímo navázaných na finance.\nInformace, které jsou pro rozhodování o financích podstatné, se přitom velice rychle mění. Díky prudkému rozvoji informačních technologií, které umožňují nové typy finančních procesů a transakcí, se děti pohybují v jiném světě finančních operací, než se v jejich věku pohybovali rodiče. Významnou úlohu při rozšiřování finanční gramotnosti proto hraje škola a formální vzdělávací proces. Od září 2013 je na základních školách výuka finanční gramotnosti povinná.\n\nKoncept finanční gramotnosti se prosadil jako samostatné téma meziresortní politiky v době poslední světové ekonomické krize. V roce 2008 byla v rámci OECD vytvořena mezinárodní skupina pro finanční vzdělávání (International Network on Financial Education – INFE), jejímž cílem je zejména zvýšení celosvětového povědomí o významu a důležitosti finančního vzdělávání a podpora členských států ve vytváření jejich národních strategií finančního vzdělávání. V témže roce byl zprovozněn také mezinárodní webový rozcestník (International Gateway on Financial Education – IGFE), který má sloužit jako jeden ze základních zdrojů informací z oblasti finančního vzdělávání, jejich zprostředkování a k podpoře aktivit INFE. V roce 2008 byla ustanovena Expertní skupina pro finanční vzdělávání jako poradní a konzultační orgán Evropské komise v této oblasti.\n\nČeskou strategii finančního vzdělávání (tj. vzdělávání k větší finanční gramotnosti) koordinuje Ministerstvo financí ČR, finanční vzdělávání je považováno za jeden ze tří pilířů ochrany spotřebitele na finančním trhu. V srpnu 2006 zahájila činnost Pracovní skupina pro finanční vzdělávání, v roce 2007 MŠMT ve spolupráci s Ministerstvem financí vydalo Standardy finanční gramotnosti (jako součást materiálu Systému budování finanční gramotnosti na základních a středních školách) a postupně je zařazuje do příslušných rámcových vzdělávacích programů ve středním vzdělávání. Od roku 2008 propaguje finanční gramotnost, jako základní prevenci proti předlužení a sociálnímu vyloučení a současně jako základní kompetenci občana pro získání a udržení pozice na trhu práce NNO FINANČNÍ GRAMOTNOST, o. p. s. Od roku 2008 byla systematicky ze strany MŠMT a částečně též ČNB zahájena podpora pedagogických pracovníků v podobě vydání metodických publikací, poskytování akreditovaného vzdělávání a zařazení oblasti finanční gramotnosti do obsahu příslušných vysokoškolských studijních programů. V roce 2009 získala zákonné kompetence pro ochranu spotřebitele na finančním trhu ČNB, která tímto zahájila také aktivity k podpoře finanční gramotnosti spotřebitelů. V květnu 2010 byla přijata Národní strategie finančního vzdělávání. Od roku 2011 dohlíží na etiku a úroveň vzdělávání finanční gramotnosti Asociace finanční a občanské gramotnosti, z. s.. V současné době se věnuje i Ministerstvo průmyslu a obchodu ČR finanční gramotnosti, jako účinnému nástroji na ochranu spotřebitelů.\n\nOd roku 2009 probíhá v Česku standardní školní soutěž pro žáky základních a středních škol na vzdělávání a měření finanční gramotnosti, kterou vyhlašuje Ministerstvo školství, mládeže a tělovýchovy ČR ve věstníku v nejvyšší kategorii soutěží typu \"A\" pod názvem Finanční gramotnost, kterou organizuje FINANČNÍ GRAMOTNOST, o.p.s.. Měření úrovně finanční gramotnosti formou této soutěže je standardizované a probíhá čtyřkolově (školní, okresní, krajská a celorepubliková kola) ve třech věkových kategoriích (I. stupeň ZŠ, II. stupeň ZŠ a SŠ). V dosavadních 8 ročnících soutěžilo (tj. měřilo úroveň znalostí žáků dle Standardů finanční gramotnosti) celkem 371.689 žáků. Osmý ročník soutěže zaštítil osobně prezident České republiky Miloš Zeman, kardinál a Pražský arcibiskup Dominik Duka, guvernér České národní banky Jiří Rusnok, který současně bude zahajovat finálová kola dne 25. dubna 2017 v klášteře Emauzy v Praze. Soutěž podporuje Hasičská vzájemná pojišťovna, Nadace ČEZ, Ministerstvo školství, mládeže a tělovýchovy, 8 krajských hejtmanů, primátorka Prahy Adriana Krnáčová, Pražská energetika a další.\n\nV roce 2012 se zúčastnilo 297 škol v Česku prvního srovnávacího mezinárodního výzkumu velkého rozsahu, který testoval finanční gramotnost mladých lidí v 18 zemích OECD. Výsledky tohoto longitudiárního výzkumu PISA budou vzhledem ke svému rozsahu, vědeckému zázemí a kulturnímu přesahu také vodítkem pro další testování finanční gramotnosti dospělých v Česku. V českém prostředí totiž dosud neexistují standardizovaná měření finanční gramotnosti. Různé subjekty vytvářejí ad hoc testy, které jsou spíše marketingovým lákadlem než diagnostickým nástrojem pro posouzení finanční gramotnosti obyvatel.\n\nStruktura finanční gramotnosti podle OECD obsahuje tři základní roviny:\n\nVšechny tyto \"kognitivní složky\" finanční gramotnosti se dají naučit ve škole. Ovšem finančně gramotné (tj. rozumné, zodpovědné) rozhodování ovlivňují také \"nekognitivními faktory\", které formální vzdělávací proces už příliš ovlivnit nedokáže.\n\nKognitivní faktory jsou rozděleny do tří oblastí podle výše popsané složitosti pochopení: fakta (obsah) – práce s fakty (procesy) – situační posouzení (kontext).\n\n\nR.T. Kiyosaki, americký podnikatel, investor a spisovatel, se proslavil na počátku nového tisíciletí především díky své knize Bohatý táta, chudý táta. Podle Kiyosakiho by cílem měla být \"finanční nezávislost\", kterou definuje jako stav, kdy celkový \"pasivní příjem\" člověka překročí jeho celkové \"náklady\". V tu chvíli může odejít ze zaměstnání, aniž by to ovlivnilo jeho životní standard. Ačkoli je přístup autora v některých směrech inspirativní, je takové pojetí pouze výsečí celkového obsahu pojmu finanční gramotnost. Především zcela pomíjí až vědomě banalizuje jeho etické aspekty („nechejte druhé, ať na vás pracují“).\n\n\n"}
{"id": "620320", "url": "https://cs.wikipedia.org/wiki?curid=620320", "title": "Celestové z Celestinu", "text": "Celestové z Celestinu\n\nCelestové z Celestinu jsou šlechtický rod pocházející z Toskánska, který se ve 14. století usídlil ve Svaté říši římské a od 17. století byl přítomen na Těšínsku.\n\nMezi jeho známé členy patřil:\n\n\n\n\nRodovým erbem je modrý štít se stříbrným břevnem. Na břevnu jsou umístěny tři modré šesticípé hvězdy vedle sebe.\n"}
{"id": "620328", "url": "https://cs.wikipedia.org/wiki?curid=620328", "title": "Přestavba Paříže během druhého císařství", "text": "Přestavba Paříže během druhého císařství\n\nPřestavba Paříže během druhého císařství byla komplexní modernizace města Paříže v letech 1852–1870, kterou nařídil císař Napoleon III. a pověřil dohledem nad jejím průběhem prefekta barona Haussmanna, podle kterého se označuje také Haussmannova přestavba Paříže. Projekt se týkal všech oblastí urbanismu jak v centru Paříže, tak i v jeho okrajových obvodech: rozšiřování ulic a bulvárů, úpravy fasád, budování městské zeleně, kanalizace a zásobování vodou, veřejných zařízení a památek. Koncepce byla ve své době některými současníky silně kritizována, ovšem během stavebních změn v Paříži po druhé světové válce byla naopak vyzdvihována oproti výstavbě 20. století. Dodnes určuje každodenní používání města jeho obyvateli, neboť zásadně přeměnila středověkou Paříž s úzkými uličkami na město s rozsáhlými bulváry a parky. Tento koncept pak převzala i některá jiná evropská města, i když ne v tak rozsáhlé míře.\n\nV polovině 19. století již centrum Paříže nemělo výhradně středověký ráz. Paříž prošla během novověku stavebním vývojem, především kvůli populačnímu růstu v 18. a na počátku 19. století. Přesto bylo zaplněno úzkými uličkami a domy převážně pro chudé obyvatelstvo. Bohatší vrstvy opouštěly centrum města a obývaly okrajové čtvrti na severním a západním předměstí. Postupné zchudnutí centra města a koncentrace obyvatel vedly v 19. století k myšlence na urbanistické změny.\n\nTyto myšlenky nebyly ovšem nové. Od počátku 18. století probíhaly postupné přestavby v centru Paříže. Vznikla nábřeží řeky Seiny a odstranění domů na mostech v 80. letech 18. století kvůli dopravní a sanitární kontrole prostoru. Během Francouzské revoluce byl v roce 1794 navržen plán na proražení široké ulice Paříží od Place de la Nation až k Louvru. Napoleon I. nechal na znárodněných církevních pozemcích vybudovat monumentální ulici podél Tuilerijských zahrad - Rue de Rivoli. Její prodloužení až k Hôtel de ville bylo zahájeno za Druhé republiky a dokončeno na počátku Druhého císařství.\n\nBěhem 30. let 19. století prefekt Rambuteau upozornil na problémy s dopravou a hygienou, které vznikaly v přeplněných starých čtvrtích. Kromě toho lidová povstání v Paříži silně narušovala režim, který se sám zrodil během Červencové revoluce 1830. Rambuteau měl proto rovněž představu, že zbořením úzkých ulic omezí možnosti nekontrolovatelného povstání. Ovšem tehdejší zákony o vyvlastnění byly příliš přísné, což rozsáhlejší přestavbu znemožňovalo. Až na začátku Druhého císařství byly zavedeny nové předpisy o vyvlastnění za účelem veřejného prospěchu, což vytvořilo základ pro politiku nového prefekta jmenovaného císařem.\n\nV roce 1848 se prezidentem republiky stal synovec Napoleona I. Ludvík Napoleon Bonaparte, který se stal císařem Napoleonem III. 2. prosince 1852 po převratu v předchozím roce. Napoleon III. se rozhodl modernizovat Paříž, neboť sám viděl v Londýně změny, které přinesla průmyslová revoluce a přejal myšlenky, se kterými přišel již prefekt Rambuteau. K realizaci těchto cílů získal císař moc, schopnou potlačit veškerý odpor, který chyběl jeho předchůdcům. Napoleon III. v červnu 1853 jmenoval prefektem barona Haussmanna a pověřil jej vedením této rozsáhlé operace. Císař podporoval prefekta proti jeho protivníkům až do jeho odchodu v roce 1870.\n\nGeorges-Eugène Haussmann si vybral několik spolupracovníků. Victor de Persigny ministr vnitra, který Haussmanna představil Napoleonovi, se staral o financování projektu. Architekti Jean-Charles Alphand a Jean-Pierre Barillet-Deschamps realizovali veřejné parky a zahrady. K dalším architektům patřili Victor Baltard (Halles de Paris), Théodore Ballu (kostel Nejsvětější Trojice) nebo Gabriel-Jean-Antoine Davioud (divadla na Place du Châtelet).\n\nHlavním zdrojem financí byly banky, které poskytovaly půjčky, a soukromníci, kterým byly projekty zadávány. Nejprve stát vyvlastnil pozemky dotčených renovací a poté byly zbořeny staré budovy a postaveny ze soukromých zdrojů nové s veškerým vybavením (voda, plyn, kanalizace). Haussmann na tyto práce uvolňoval ročně 50-80 miliónů franků. Od roku 1858 existoval fond \"Caisse des travaux de Paris\", který přestavbu financoval. Stát získával peníze prodejem stavebních parcel stavebníkům, kteří se zavázali vystavět nové budovy podle předem stanovených plánů. Tento systém umožňoval získat každý rok na stavební práce částku dvakrát tak vysokou jako byl městský rozpočet. Nicméně do roku 1870 narostl dluh u \"Caisse des travaux de Paris\" na 1,5 miliardy franků, což práce zdiskreditovalo.\n\nHaussmann vytvořil legislativní a regulační podmínky, které měly usnadnit práci a zajistit jednotnost nových ulic. Vyhláška ze dne 26. března 1852 o ulicích v Paříži tvořila hlavní právní nástroj:\n\nNařízení z roku 1859 umožnilo stavět domy do výše až 20 metrů a 20 metrů do šířky. Střechy musely mít vždy sklon 45 stupňů. Vzhled fasád budov podél nových ulic byl rovněž regulován. Řadové domy musely mít stejně vysoká patra a stejné hlavní linie průčelí. Na nových bulvárech byl jako stavební materiál povolen pouze kámen. V letech 1852-1870 bylo strženo na 20 000 domů a více než 40 000 jich bylo vystavěno. Některé stavební projekty pokračovaly i během Třetí republiky.\n\nHaussmann nechal prorazit městem bulváry široké 20 i 30 metrů. Síť těchto silnic dodnes tvoří dopravní páteř města. V letech 1854-1858 vzniklo v centru Paříže rozsáhlé křížení dopravních tepen. Ve směru sever-jih vznikly bulváry Sébastopol a Saint-Michel, které nahradily mnoho malých uliček a průchodů. Na Place du Châtelet se kříží s Rue de Rivoli, která dále pokračuje na východ jako Rue Saint-Antoine. Velkou přestavbou prošel ostrov Cité, kde vznikly nové bulváry. Přestavěny byly i jeho mosty. Na levém břehu vznikl nový Boulevard Saint-Germain.\n\nHaussmann stavbou bulvárů navázal na dílo Ludvíka XIV. Některé spojovaly Ludvíkovy Velké bulváry s těmi, které vznikly na místě bývalých městských hradeb \"Fermiers généraux\".\n\nBěhem 2. poloviny 19. století vznikla v Paříži významná železniční nádraží, která však nebyla vzájemně propojena. Od jejich spojení železnicí bylo odstoupeno ve prospěch velkých bulvárů. Tuto funkci má např. Boulevard de Magenta spojující nádraží Gare de l'Est a Gare du Nord.\n\nNapoleon III. a Haussmann zanechali v Paříži i několik pozoruhodných staveb. Charles Garnier realizoval Palais de l'Opéra a Gabriel Davioud dvě symetricky postavená divadla (Théâtre du Châtelet, Théâtre de la Ville) na Place du Châtelet. Hôtel-Dieu a kasárny na ostrově Cité (dnešní sídlo Policejní prefektury) nahradily středověkou výstavbu na ostrově. Každý z dvaceti nových městských obvodů získal vlastní budovu radnice. Z církevních staveb vznikly kostely svatého Evžena a svaté Cecilie, kostel Nejsvětější Trojice, kostel sv. Ambrože nebo sv. Augustina.\n\nS přestavbou souviselo i zlepšení dodávek pitné vody a lepší nakládání s odpady. Většina pitné vody v polovině 19. století pocházela z řeky Ourcq. Parní pumpy čerpaly i vodu ze Seiny, která však byla velmi nekvalitní. Haussmann pověřil inženýra Eugèna Belgranda realizací nového vodovodního systému pro hlavní město. V letech 1865-1900 tak bylo vystavěno na 600 km akvaduktů. První přiváděl vodu z oblasti poblíž Château-Thierry. Tyto akvadukty přiváděly vodu do nádrží nacházejících se uvnitř města. Největší zásobárna ležela na jihu poblíž parku Montsouris.\n\nVedle toho byla vybudována i druhá vodovodní síť užitkové vody, která získává i nadále vodu z řeky Seiny a Ourcq, která se používá k čištění ulic a zalévání zelených ploch.\n\nModernizací a rozšířením prošly i pařížské stoky pro svod odpadních vod. Zákon z roku 1852 nařizoval napojení budov na kanalizační síť, pokud byla v ulici zřízena. V letech 1854-1870 bylo vybudováno přes 340 km kanalizace. Odpadní voda je odváděna do čistírny u města Achères. Tyto sítě slouží Paříži dodnes.\n\nNapoleon III. rovněž zavedl v Paříži rozvod plynu. V roce 1855 svěřil koncesi jedné společnosti a zároveň si udržel kontrolu cen.\n\nZelené plochy byly v Paříži vzácné a většinou byly v soukromém majetku. Napoleon III. po vzoru Londýna nechal vybudovat velké parky i v Paříži. Jejich tvorbou byl pověřen inženýr Jean-Charles Alphand. Tak vznikly Boulogneský a Vincenneský lesík na západním a východním okraji města. Blíže centru se nacházejí parky Buttes-Chaumont a Montsouris. Parc Monceau vznikl z bývalého pozemku rodu Orléans. V každé čtvrti vznikly malé squares a podél mnoha ulic byla vysázena stromořadí.\nUmělci a architekti (např. Charles Garnier) kritizovali monotónnost monumentální architektury, která obklopovala bulváry. Politici a spisovatelé zpochybňovali význam prací, poukazovali na korupci (Émile Zola) a někteří obviňovali prefekta Haussmanna z osobního obohacení. Množící se kritika nakonec vedla k odvolání prefekta krátce před pádem Druhého císařství.\n\nNapoleonovi současníci vinili císaře, že za jeho pohnutkami o sociální a hygienické podmínky obyvatel se skrývají autoritářské představy. Na nových širokých ulicích nebylo možné stavět snadno barikády, naopak usnadňovaly rychlý přesun vojska i těžkých zbraní v případě nepokojů. Obrovský rozsah prací ukazuje, že návrhy Napoleona by neměly být omezeny na strategické hledisko. Nové bulváry, které tvoří nejvýraznější formu přestavby, představovaly též vybudování podzemních inženýrských sítí, instalaci městského mobiliáře, urovnání povrchu města a efektivní harmonizaci architektury podél nových ulic. Haussmann byl jako prefekt zodpovědný za správu města co se týče hygieny, osvětlení a čištění ulic, takže přestavba probíhala v rámci jeho kompetencí.\n\nOd konce 60. let nastaly problémy s financováním. Připojení okolních obcí v roce 1860 k Paříži se pro plány renovace ukázalo jako drahé. Stavební práce v těchto předměstských čtvrtích byly mnohem rozsáhlejší než v centru města, které se vyvíjelo historicky jinak. Stanovené rozpočty proto nedostačovaly. Na druhou stranu uvolnění režimu ztížilo vyvlastňování, státní rada a kasační soud více bránily práva majitelů. Pařížané byli po dlouhých letech rovněž unaveni stavebními pracemi, které ochromily město téměř na dvacet let. Síť bulvárů v nových čtvrtích se ukázala ne tak využitelná jako bulváry v centru. Sílící kritika nekontrolovatelného zadlužování vedla k tomu, že baron Haussmann na začátku roku 1870 podal demisi. O několik měsíců později padl i Napoleon III. a s ním i Druhé císařství. Během Třetí republiky byla většina prací ukončena. Definitivní ukončení „čisté“ haussmannovské přestavby lze datovat do období 1882-1884, kdy předpisy uvolnily přísná pravidla pro vzhled nových budov.\n\nPřestavba měla vliv i na sociální složení Paříže. Renovací centra se zvýšily nájmy, což donutilo chudší obyvatelstvo přesídlit do okrajových čtvrtí. Ovšem i tyto vzdálenější obvody měly odlišný vývoj. Vytvořilo se rozdělení města na bohatší západní část (16. a 17. obvod), které rovněž prošly renovací a chudší východní část (19. a 20. obvod), kde obnova neproběhla. Tyto čtvrti byly typické průmyslovou činností.\n\nHaussmannova přestavba se neomezila jen na vytyčení ulic a projekty městských zařízení, ale ovlivnila i vzhled soukromých budov. Průčelí do ulice bylo navrženo jako architektonicky homogenní. Jednotlivé budovy nebyly samostatné, ale musely společně vytvářet celkový vzhled nových ulic.\n\nStanovená pravidla a povinnosti pro stavitele umožnily vytvořit jednotnou pařížskou zástavbu s charakteristickými fasádami:\nFasáda je tvořena horizontálními řadami prvků, které často pokračují z jedné budovy na druhou, balkony, římsy a fasády jsou dokonale sladěny, aniž by je narušovaly arkýře nebo jiné výčnělky. Model vycházel z Rue de Rivoli a vztahoval se na všechny nové ulice v Paříži, některé čtvrtě jsou až uniformní. Na fasádách byly používány velké kamenné bloky zarovnávané bez spár.\n\nFrancouzská vládní organizace Commission des Monuments historiques (Úřad historických památek) zahájila misi Mission héliographique. Úkolem organizace byla fotografická dokumentace architektonických památek ve Francii, především významné historické a kulturní pamětihodnosti podléhající ochraně a zahrnuté do Monument historique. Členové skupiny se skládali z fotografů: Gustave Le Gray, Auguste Mestral, Édouard Baldus, Hippolyte Bayard a Henri Le Secq. Fotografové měli zdokumentovat historické budovy, mosty a památky, z nichž mnohé byly zbourány, aby uvolnily cestu pro velké pařížské bulváry\n\nHaussmannova přestavba zlepšila kvalitu života v hlavním městě, především v oblasti hygieny a dopravy. Nové budovy byly postaveny lépe a byly více funkční než ty původní. Urbanistická změna Paříže byla během Druhého císařství tak výrazná, že každá další větší stavební operace v hlavním městě se s ní musí vypořádat. Po druhé světové válce bylo zapotřebí vystavět a modernizovat mnohé obytné čtvrtě. S příchodem Páté republiky byla otevřena nová éra pařížského urbanismu, který se více přikláněl k myšlenkám Le Corbusiera o omezení povrchové dopravy na ulicích ve prospěch chodců. Nejvýznamnější ukázkou je obchodní čtvrť La Défense. Tento model byl však v 70. letech pozvolna opuštěn a nastalo znovuobjevení Haussmannova dědictví. Ulice mají tvořit multifunkční prostor s omezeným provozem a jednotlivé stavby by měly být ve větší architektonické harmonii.\n\nV některých předměstích, např. Issy-les-Moulineaux nebo Puteaux vznikly čtvrtě, které vycházejí z myšlenek barona Haussmanna.\n\n"}
{"id": "620330", "url": "https://cs.wikipedia.org/wiki?curid=620330", "title": "Pavel Mang", "text": "Pavel Mang\n\nPavel Mang (* 7. června 1978, Praha) je bývalý český dětský herec.\n\nOd dětství se věnoval sportovní gymnastice, což ho spolu s fyziognomií předurčilo pro výběr filmařů na hlavní dětskou roli v seriálu \"Cirkus Humberto\", který se natáčel dva roky (1986-1988). Účast na tak velkém projektu pochopitelně z Manga učinila hvězdu s velkou popularitou. Po skončení natáčení \"Cirkusu Humberto\" dostával pak další filmové či televizní role, mj. v Rážově filmu \"Třetí táta\" (1988), po boku Josefa Kemra se objevil i na prknech Národního divadla. Stejně jako řada jiných dětských hvězd, tak i Pavel Mang navzdory herecké praxi neuspěl u přijímacích zkoušek na konzervatoř, kam nebyl přijat pro nedostatek talentu. Ve stejné době o něj přestal být zájem jako o herce, protože z roztomilého dítěte se stal mladý muž. Pavel Mang nakonec vystudoval obchodní akademii a dnes se živí prodejem elektroniky v centru Prahy.\n\n\n"}
{"id": "620331", "url": "https://cs.wikipedia.org/wiki?curid=620331", "title": "Božkovské jezírko", "text": "Božkovské jezírko\n\nBožkovské jezírko je jezírko plněné dešťovou vodou vzniklé na nepropustném podkladu s vyvinutým mokřadním biotopem. Nachází se mezi Božkovem a Mirošovicemi v okrese Praha-východ ve Středočeském kraji v Česku. Má rozlohu 0,554 ha. Je 110 m dlouhé a 60 m široké. Leží v nadmořské výšce 410 m.\n\nOkolí jezírka je porostlé lesem, který spolu s vodní plochou tvoří přírodní památku, která byla vyhlášena roku 1988 a její rozloha je 1,29 ha.\n\nJezírko nemá povrchový přítok ani odtok. Náleží k povodí Sázavy.\n\nChráněné území je veřejnosti přístupné pouze po obvodu z cyklostezky 0020, která vede po západním okraji rezervace.\n\nZ obojživelníku jsou zastoupeni čolek obecný, ropucha obecná, skokan hnědý a z rostlin kosatec žlutý, bublinatka obecná,\n\n"}
{"id": "620336", "url": "https://cs.wikipedia.org/wiki?curid=620336", "title": "Eugène Durieu", "text": "Eugène Durieu\n\nJean Louis Marie Eugène Durieu [\"eužén dyrijö\"] (1800 Nîmes, Francie - 1874 Paříž) byl francouzský fotograf. Byl známý především svými průkopnickými fotografiemi aktů mužů a žen. Řadu jeho modelek také maloval Eugène Delacroix, se kterým byli přátelé.\n\nEugène Durieu pracoval jako právník. Jeho poslední činností byl post generálního inspektora pro vzdělávání a kulturu ve francouzské vládě. V roce 1849 předčasně z funkce odešel a věnoval se fotografii. Dne 15. listopadu 1854 v Paříži založili pánové Olympe Aguado, Hippolyte Bayard, Alexandre Edmond Becquerel, Eugène Durieu, Edmond Fierlants, Jean-Baptiste Louis Gros, Gustave Le Gray, Henri Victor Regnault francouzské fotografické sdružení a jednu z nejstarších fotografických společností na světě Société française de photographie (Francouzská fotografická společnost).\n\nOkolo roku 1853 spolupracoval s Eugènem Delacroix na sérii fotografií s tématem mužského a ženského aktu. Delacroix měl na starost organizaci a kompozici, Durieu technickou realizaci.\n\n"}
{"id": "620343", "url": "https://cs.wikipedia.org/wiki?curid=620343", "title": "Yves Klein", "text": "Yves Klein\n\nYves Klein (28. dubna 1928 Nice, Francie – 6. června 1962 Paříž, Francie) byl francouzský výtvarník, jehož dílo se stalo podnětem pro konceptuální umění a umění používající jako svůj výrazový prostředek happening. Známý se stal především svými monochromními obrazy, na nichž aplikoval temně zářivou ultramarínovou barvu. Byl vizionář; podle jeho představy mělo umění v lidstvu probudit senzualitu, která nastolí na Zemi nový, spravedlivý řád. Měl vliv na umění 2. poloviny 20. století.\n\nNarodil se v umělecky založené rodině. Jeho otec byl krajinářem postimpresionistického ražení, matka naopak patřila do pařížské skupiny výtvarníků pod vlivem informelu. V letech 1944–1946 navštěvoval Klein postupně École Nationale de la Marine Marchande a École Nationale des Langues Orientales v Nice. V roce 1947 se na kurzech juda na policejní akademii v Nice seznámil s Armandem Fernandezem (jako výtvarník byl známý jako Arman) a Claude Pascalem (pozdější hudební skladatel), s nimiž ho pojilo celoživotní přátelství. V té době složil svou \"Monotónní symfonii\", skládající se z jediného tónu, a začal experimentovat s monochromními obtisky. Roku 1948 navštívil Itálii a vstoupil do rosekruciánské společnosti. Vojenskou službu absolvoval roku 1949 v Německu. Ještě téhož roku odjeli spolu s Pascalem do Anglie. Klein zde v Londýně pracoval v dílně rámaře a zlatníka Roberta Savage. Tato praxe mu přišla vhod při pozdější práci s lístkovým zlatem. V letech 1950–1952 navštívil postupně Irsko, Itálii a Španělsko. Následoval dvouletý pobyt v Japonsku. Klein zde navštěvoval proslavenou judistickou školu Kôdôkan v Tokiu, kde se mu podařilo získat 4. dan. Po návratu do Evropy roku 1954 se Klein stal na rok instruktorem španělské národní federace juda. Ve výuce juda pokračoval i po návratu do Paříže v roce 1955.\n\nTaké rok 1959 byl pro Kleina rokem prezentace jeho díla. Kromě Paříže vystavoval i v Antverpách a prestižní galerii Lea Castelliho v New Yorku. V březnu 1960 provedl první veřejnou prezentaci antropometrií. Za doprovodu jeho \"Monotónní symfonie\", prováděné naživo komorním orchestrem, předváděl publiku vznik antropometrií s autentickými modelkami. V témže roce začal při tvorbě obrazů používat přírodní prvky: déšť, vítr, otisky rostlin. Stal se také jedním ze zakladatelů významné skupiny s názvem \"Nouveaux Réalistes\" (Noví realisté). Mezi devíti signatáři manifestu byli mj. Arman, Jean Tinguely a zejména vlivný umělecký kritik Pierre Restany, který Kleina podporoval. V lednu 1961 mu Museum Hans Lange v německém Krefeldu uspořádalo velkou retrospektivu, následovala další výstava u Castelliho. Připravil antropometrie pro experimentální dokumentární film \"Mondo Cane\" (Pes světa). K tvorbě obrazů začal používat oheň.\n\nV lednu 1962 si vzal svou dlouholetou přítelkyni Rotraut Uecker, s níž se poznal roku 1957 v Armanově ateliéru v Nice. Jejich syn Yves se narodil dva měsíce po malířově smrti. Začátkem roku ještě stačil vytvořit sádrové odlitky nahých těl svých tří nejbližších přátel Pascala, Armanda a Martiala Raysse. V květnu se zúčastnil uvedení filmu \"Mondo Cane\" na Filmovém festivalu v Cannes, během promítání ale utrpěl infarkt. Následovaly dva další, ten z 6. června se mu stal osudný.\n\n Klein byl francouzský malíř a konceptuální umělec, jeden z nejdůležitějších představitelů monochromní malby a zakladatel nového realismu, který poskytl významné impulzy současnému umění. Jeho dílo se omezuje pouze na osm let produktivní práce, kterou ukončila náhlá smrt.\n\nOd roku 1947 maloval monochromní obrazy, rokem 1957 počínaje většinou v zářivé ultramarínové barvě (International Klein Blue - IKB), kterou vyjadřoval mystický univerzalismus. Roku 1957 začal barvit houby připevněné na plátno (Modrý reliéf, 1958). Dalším krokem byly antropometrie, akce, při nichž na bílé plátno obtiskoval barevně pomalovaná, nahá ženská těla. Výrazem ustavičného hledání spirituality byly experimenty s různými materiály a technikami. Tak vznikly roku 1957 takzvané ohnivé obrazy a od roku 1960 kosmologie, obrazy s otisky rostlin a stopami působení atmosférických jevů, např. větru a deště. Klein také maloval za pomocí ohně obrazy, které vzplály, uhasly a ponořily se do mlčení. Kromě modré používal v posledních letech i zlatou nebo červenou monochromii. Fascinovala ho Prázdnota: Z roku 1960 pochází slavná fotomontáž Harryho Shunka, na které se Klein vrhá z 1. patra domu na ulici do prostoru. Za Kleinova života nebylo jeho dílo přijímáno jednoznačně. Někteří ho bez výhrad ctili, jiní ho považovali za šarlatána. Postupně se ukázalo, že jeho dílo představuje trvalou hodnotu v rámci umění 2. poloviny 20. století.\n\n\n\n"}
{"id": "620348", "url": "https://cs.wikipedia.org/wiki?curid=620348", "title": "Kanálek", "text": "Kanálek\n\nKanálek je obecně malý kanál, může se jednat o:\n\n"}
{"id": "620357", "url": "https://cs.wikipedia.org/wiki?curid=620357", "title": "Oxid rutheničitý", "text": "Oxid rutheničitý\n\nOxid rutheničitý (RuO) je sloučeninou kyslíku s rutheniem, které v něm má oxidační číslo IV. Je amfoterní. Je to nejběžnější oxid ruthenia, jde o černomodrou pevnou látku, která krystaluje ve struktuře rutilu. Využívá se jako katalyzátor při elektrolytické výrobě chloru, oxidů chloru a kyslíku.\n\nBěžně se připravuje oxidací chloridu ruthenitého. Téměř stechiometrické monokrystaly RuO lze připravit chemickým transportem v plynné fázi s kyslíkem jako transportním plynem:RuO + O ⇌ RuOTenké filmy oxidu rutheničitého je možno připravit pomocí CVD z těkavých prekurzorů.\n\nLze jej připravit i přímou oxidací kovového ruthenia kyslíkem za teploty 1000 °C.\n\nOxid rutheničitý se využívá jako katalyzátor, např. při výrobě chloru z chlorovodíku, při Fischerově-Tropschově syntéze nebo v Haberově-Boschově procesu.\n\nRuO se využívá jako povrchová úprava titanových anod pro elektrolytickou výrobu chlóru a pro výrobu rezistorů nebo integrovaných obvodů. Tyto rezistory lze také využít jako citlivé senzory pro teploty v rozsahu 0.02 - 4 K. Díky velké schopnosti přenosu náboje se využívají v superkondenzátorech. Ve vodném roztoku vykazuje vysokou kapacitu pro ukládání elektrického náboje.\n"}
{"id": "620367", "url": "https://cs.wikipedia.org/wiki?curid=620367", "title": "Constantine", "text": "Constantine\n\nSlovo Constantine má více významů: \n\n\n"}
{"id": "620368", "url": "https://cs.wikipedia.org/wiki?curid=620368", "title": "John Joubert", "text": "John Joubert\n\nJohn Joseph Joubert (2. července 1963 – 17. července 1996) byl americký sériový vrah, odsouzen za vraždu tří chlapců a popraven v Nebrasce. \n\nJoubertovi rodiče se rozvedli, když mu bylo šest let, a z rozhodnutí soudu musel žít s matkou v Lawrence ve státě Massachusetts. Nesměl navštěvovat svého otce a začal nenávidět matku. V roce 1974 se matka a John přestěhovali do Portlandu v Maine.\n\nVe 13 letech začal na školním hřišti napadat děti, především chlapce. Jednou bodl svou spolužačku propisovačkou do hrudi a její křik ho, jak sám později řekl, vzrušoval. Dokonce napadl pětadvacetiletou učitelku. Postupem času si na své útoky bral i nůž.\n\nJoubert byl odveden k psychologovi. Ten vše uzavřel s tím, že Joubert je uzavřené dítě, bez sebemenšího zájmu o navazování kontaktů a má sexuální sny spojené s utrpením druhých, a že pro společnost není nebezpečný.\n\nDne 22. srpna 1982 šel 11letý Richard \"Ricky\" Stetson běhat. Když se do noci nevrátil, jeho rodiče zavolali policii. Další den viděl místní řidič tělo chlapce na silnici I-295. Útočník ho svlékl a pobodal, přičemž chlapec vykrvácel. Několikrát byl pokousán. Z vraždy byl obviněn místní člověk, ale otisky jeho zubů neodpovídaly těm na těle, takže byl po roce propuštěn. Případ byl odložen.\n\nJoubert, který chlapce zabil, se mezitím přestěhoval do Nebrasky od nenáviděné matky.\n\nDne 18. září 1983 zmizel v Bellevue novinový poslíček Danny Joe Eberle. Jeho bratr ho viděl, jak ho pronásleduje dodávka řízená bělochem. Joubert později popisoval, jak vytáhl nůž, zakryl chlapcova ústa rukou a začal ho bodat. \n\nPo třech dnech hledání, bylo objeveno Dannyho tělo asi čtyři míle (6 km) od jeho kola. Byl svlečen do spodního prádla, nohy a ruce byly svázané a ústa měl zalepená chirurgickou náplastí. Joubert ho bodl devětkrát. Bylo obviněno několik místních pedofilů, ale všichni byli propuštěni pro nedostatek důkazů.\n\nDne 2. prosince 1983 zmizel 12letý Christopher Walden z Papillionu, asi tři míle (5 km) od místa, kde bylo nalezeno tělo Dannyho Eberleho. Svědkové potvrdili, že ho pronásledoval běloch. Joubert později řekl, že přišel ke chlapci, ukázal mu nůž a nařídil mu nastoupit do auta. Přijeli k železniční trati, kde Joubert chlapci poručil vysvléknout se. Poté si však odmítl lehnout. Po krátkém boji ho Joubert přemohl a řízl ho do krku tak hluboko, že mu téměř dekapitoval hlavu. Waldenovo tělo bylo nalezeno o dva dny později pět mil (8 km) od města. Mezi ním a tělem Eberleho byly značné rozdíly. Walden nebyl svázán a byl lépe ukryt.\n\nDne 11. ledna 1984 viděl jeden ze svědků podezřelé auto a zapsal si jeho poznávací značku. Bylo zjištěno, že vozidlo patří Johnu Joubertovi, radarovému technikovi z Offutt Air Force Base. \n\nPři domovní prohlídce bylo nalezeno lano, stejné, jakým byl svázán Danny Joe Eberle. Lano bylo speciálně vyrobeno pro armádu Spojených států v Jižní Koreji. Joubert k němu měl poměrně snadný přístup.\n\nJoubert zprvu zapíral, ale 12. ledna se k zabití dvou chlapců přiznal. Později i k vraždě Rickyho Stetsona. Podle psychiatrů trpěl Joubert sadistickými sklony a schizoidní poruchou osobnosti. Bylo potvrzeno, že byl příčetný. \n\nSoud v Nebrasce jej nakonec odsoudil k trestu smrti za vraždu Eberleho a Waldena a v Maine byl odsouzen na doživotí (trest smrti se v Maine nepoužívá). V roce 1995 podal Joubert odvolání, které však soud zamítl.\n\nJohn Joubert byl popraven 17. července 1996 na elektrickém křesle. Při působení elektrického proudu se Joubertovi vytvořily čtyři obrovské puchýře na zátylku, temeni a nad ušima, jeho poprava patří k nejodpornějším v dějinách.\n\n"}
{"id": "620376", "url": "https://cs.wikipedia.org/wiki?curid=620376", "title": "101 (číslo)", "text": "101 (číslo)\n\n101, (jedno) sto jedna je přirozené číslo, které následuje po číslu 100 a předchází číslu 102.\n\n\n"}
{"id": "620380", "url": "https://cs.wikipedia.org/wiki?curid=620380", "title": "Guy Lafleur", "text": "Guy Lafleur\n\nGuy Lafleur (* 20. září 1951, Thurso, Québec, Kanada) je bývalý kanadský hokejista, který hrával v NHL a pětkrát získal Stanley Cup. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nJako junior působil v quebeckých mládežnických soutěžích v týmech Quebec Junior Aces a Quebec Remparts. V sezóně 1970/1971 dovedl tým Remparts k vítězství v Memorial Cupu, finálovém turnaji Canadian Hockey League. Lafleur upoutal pozornost nebývalou produktivitou, když vstřelil v 62 utkáních sezóny 130 gólů a zaznamenal 209 kanadských bodů. V roce 1971 byl draftován z prvního místa týmem Montreal Canadiens, který takticky získal právo první volby od California Golden Seals. Tímto tahem Montreal získal jednoho z nejnadějnějších hokejistů. Guy Lafleur začal hned od sezóny 1971/1972 pravidelně nastupovat. Exceloval zejména od sezóny 1974/1975, kdy v šesti po sobě jdoucích sezónách nastřílel přes 50 gólů a vždy (dosti výrazně) překonal stobodovou hranici v počtu kanadských bodů. Pětkrát získal s týmem Stanley Cup. Byl oporou týmu v dobách slavné generace Montrealu, která pod vedením trenéra Scotty Bowmana kralovala lize ve druhé polovině sedmdesátých let. Jeho spoluhráči byli Steve Shutt, Larry Robinson či Ken Dryden. Lafleur patřil mezi velmi oblíbené hráče, anglicky mluvící fanoušci jej přezdívali \"Flower\", francouzští \"le Démon Blond\". \nDne 24. března 1981 utrpěl při autonehodě, když usnul za volantem svého Cadillacu, úraz a vynechal značnou část sezóny. Jeho produktivita v dalších letech klesla a byl zastíněn novými hvězdami jako Mike Bossy či Wayne Gretzky. Také slavná sestava Montrealu se rozpadla a tým vypadával v prvních kolech boje o Stanley Cup. V rozehrané sezóně 1984/1985, nespokojen s tím, kolik dostával prostoru na ledě, se rozhodl ukončit aktivní kariéru. Po třech letech, v roce 1988, byl uveden do hokejové síně slávy.\nV roce 1988 zahrál velmi dobře v exhibičním utkání proti Edmontonu Oilers a manažer New York Rangers Phil Esposito jej přesvědčil k podpisu jednoleté smlouvy. Po téměř čtyřleté pauze se tak vrátil do NHL a byl jedním z posledních hráčů, kteří hrávali bez helmy. V prvním utkání na ledě Montrealu vstřelil proti svému bývalému klubu dva góly. Fanoušci jej vřele velmi přivítali. Své dřívější produktivity již zdaleka nedosahoval, v NHL ale odehrál ještě tři sezóny, definitivně kariéru ukončil v roce 1991 v Quebec Nordiques.\n\nKanadu reprezentoval na Kanadském poháru v letech 1976 a 1981. V roce 1976 s týmem zvítězil.\n\nTýmové\nIndividuální\n\n\n\n"}
{"id": "620396", "url": "https://cs.wikipedia.org/wiki?curid=620396", "title": "Mistrovství světa ve vzpírání", "text": "Mistrovství světa ve vzpírání\n\nMistrovství světa ve vzpírání je nejvýznamnější neolympijská světová soutěž ve vzpírání. První mistrovství světa se uskutečnilo v Londýně již v roce 1891. Na mistrovství světa ve vzpírání dlouho soutěžili pouze muži, ženy se poprvé na mistrovství světa představily až v roce 1987, kdy premiérový podnik hostila Daytona Beach ve Spojených státech amerických. Od roku 1991 se mužská a ženská mistrovství světa pořádají společně. Pořadatelství mistrovství světa zaštiťuje Mezinárodní vzpěračská federace (IWF).\n\nNa českém území se mistrovství světa konalo pouze jednou – v roce 1987 šampionát hostila Ostrava. Pořadatelství mistrovství světa, které se v roce 2006 mělo konat v Praze, Český svaz vzpírání z důvodu nedostatku financí a nenalezení generálního sponzora odřekl. Namísto toho Praha hostila v roce 2007 vzpěračské mistrovství světa juniorů do 20 let.\n\n"}
{"id": "620411", "url": "https://cs.wikipedia.org/wiki?curid=620411", "title": "Kel Marubi", "text": "Kel Marubi\n\nKel Marubi (1870 jako \"Mikel Kodheli\", Kodheli i Kodrimës - 1940) byl albánský fotograf pocházející z rodiny fotografů Marubi – dříve také Marubbi. Ta se skládala z významných albánských fotografů otce Pjetëra (1834-1903) syna Kela a vnuka Gegëho Marubiho (1909-1984). Provozovali fotografické řemeslo během 19. a 20. století po tři generace ve fotografickém studiu v albánském Skadaru, které je považováno za vůbec první v Albánii. Svou prací přispěli významně k vytvoření dokumentace života své doby a albánského kulturního dědictví v jihovýchodní Evropě.\n\nKel Marubi začal v roce 1885 jako patnáctiletý hoch pomáhat v Pjetërsově studiu. V práci nahradil svého bratra Mata, který zastával tuto pozici až do své předčasné smrti. Oba synové zahradníka Pjetëra Marubiho dokončili stáž v Terstu. Po celý život svobodný Pjetër Kela adoptoval a odkázal mu své fotografické studio. Kel Marubi byl patriot a byl aktivní v hnutí za albánské znovuzrození. Spoluzaložil společnost \"Albánský jazyk\" a byl redaktorem novin \"Zëri i Shkodrës\" (Hlas Skadaru).\n\nKel šel v oblasti fotografie z uměleckého hlediska ve stopách svého učitele. Pořizoval obrazy severní albánské společnosti a významně přispěl do sbírky fotografií. Portrétoval obyvatele severní Albánie i albánské státníky, ale i obyčejný horský lid a městské ženy v závoji. Kelovy obrazy zachytily každodenní městský život, podnikatele v jejich firmách, ale také rozvoj obchodu, trhů a žebráků. I v jeho krajinářských snímcích se soustředil na obraz člověka.\n\nDokumentoval všechny významné historické události své doby v Albánii, od příchodu prince Viléma až po svatbu krále Zoga I. Roku 1910 jej pověřil Nikola I. Petrović-Njegoš fotografováním oslav při jeho povýšení na krále.\n\n\n"}
{"id": "620412", "url": "https://cs.wikipedia.org/wiki?curid=620412", "title": "Gegë Marubi", "text": "Gegë Marubi\n\nGegë Marubi (* 1909; † 1984) byl albánský fotograf pocházející z rodiny fotografů Marubi – dříve také Marubbi. Ta se skládala z významných albánských fotografů otce Pjetëra (1834-1903) syna Kela (1870-1940) a vnuka Gegëho. Provozovali fotografické řemeslo během 19. a 20. století po tři generace ve fotografickém studiu v albánském Skadaru, které je považováno za vůbec první v Albánii. Svou prací přispěli významně k vytvoření dokumentace života své doby a albánského kulturního dědictví v jihovýchodní Evropě.\n\nGegë Marubi šel ve stopách svého otce a byl také fotografem. V Lyonu studoval na Vysoké škole bratrů Lumièrových a za svou práci získal několik cen. Na rozdíl od svých dvou předchůdců nasnímal mnoho fotografií krajin bez lidí a experimentoval s celuloidovým filmem. Poté, co komunisté v roce 1944 po druhé světové válce převzali kontrolu, zavřel v roce 1946 svůj obchod a v roce 1952 ukončil svou práci fotografa.\n\nMísto toho investoval mnoho času do archivace a zachování rodinné sbírky, roku 1974 nebo 1978 daroval fotografický archiv 150 000 negativů (skleněných desek) albánskému státu. Jeho jediná dcera Teresa byla inženýrkou, ředitelkou závodu a v roce 1990 starostkou města Skadar.\n\n\n"}
{"id": "620414", "url": "https://cs.wikipedia.org/wiki?curid=620414", "title": "Stdio.h", "text": "Stdio.h\n\nKnihovna stdio.h (z anglického \"standard input output\", což je standardní vstup a výstup) je základní knihovna jazyka C/C++. Tato knihovna se v C vkláda do hlavičky zdrojového kódu direktivnou codice_1. Obdoba této knihovny v C++ je cstdio a vkládá se pomocí codice_2.\n\nProstřednictvím této funkce může program komunikovat s uživatelem.\nPříkaz se zadává ve tvaru codice_3.\n\nMezi uvozovkami je vložen text, který se zobrazí uživateli. Mezi těmito uvozovkami můžou být tzv. \"escape sekvence\" umožňující zalamování řádků, backspace, vertikální a horizontální tabulátory i zvukovou výstrahu. Také je možné zde vložit proměnnou, za kterou se vloží číselná hodnota, jako například výstup předdefinované matematické operace.\n\nFunkce codice_4 je funkce umožňující vkládat data. Tato funkce se zadává ve tvaru codice_5, kde %f udává jaký datový typ byl vložen (v tomto případě typ float, což je reálné číslo) a &x označuje předem definovanou proměnnou, pod kterou se uloží vložené číslo. Díky proměnným lze s těmito daty pracovat (vytvářet rovnice, podmínky a vkládat pohodlněji data do funkcí).\n\n\n"}
{"id": "620415", "url": "https://cs.wikipedia.org/wiki?curid=620415", "title": "Eve of Destruction", "text": "Eve of Destruction\n\nEve of Destruction je protest song, který napsal \"P. F. Sloan\" v roce 1965. Píseň nahrálo několik umělců, nejznámější verze je však od zpěváka Barryho McGuire. Tato nahrávka vznikla mezi 12. a 15. červnem 1965 a vyšla u \"Dunhill Records\". Doprovod tvořili zpěváci: \"P.F. Sloan\" na kytaru, \"Hal Blaine\" (z \"\"Wrecking Crew\"\") na bicí a Larry Knechtel na basu. Vokální doprovod byl namixován a nebyl zamýšlen jako konečná verze, ale kopie nahrávky unikla a začala se hrát. Píseň se stala hitem a již nebyla upravována.\n\nPíseň je varováním před apokalypsou a je považována za protest song. Vyjadřuje frustrace a strachy mladých lidí z období Studené války, Vietnamu, nukleárního zbrojení a boje za občanská práva.\n\nJako hit získala 100. místo v \"Billboard Hot 100\" v roce 1970.\n\nNejznámější verzi nazpíval Barry Mc Guire,který je známý jako zpěvák křesťanských písní. Americká média dodala písni popularitu tím, že ji včetně autora silně kritizovala. Některými rádii v USA byla píseň zakázána a nehrálo ji také \"Radio Scotland\" . Byla na seznamu zakázaných písní v BBC, nesměla se hrát na zábavných akcích .\nGuire jako křesťanský zpěvák po mnoho let odmítal tuto píseň zpívat, v současnosti ji zpívá a její text upravil tak, aby se vztahoval k událostem jako Masakr na Columbine High School.\n\n\n\n"}
{"id": "620416", "url": "https://cs.wikipedia.org/wiki?curid=620416", "title": "Křečovický potok", "text": "Křečovický potok\n\nPřírodní památka Křečovický potok byla vyhlášena v roce 1986 a nachází se u obce Křečovice v okrese Benešov. Chráněné území je v péči Krajského úřadu Středočeského kraje.\n\nDůvodem ochrany je meandrující tok Křečovického potoka s významnou květenou a zvířenou.\n\n"}
{"id": "620420", "url": "https://cs.wikipedia.org/wiki?curid=620420", "title": "Rybník Louňov", "text": "Rybník Louňov\n\nPřírodní památka Rybník Louňov byla vyhlášena v roce 2001 a nachází se u obce Načeradec. Důvodem ochrany je rybniční ekosystém s výskytem početných populací zvláště chráněných druhů rostlin a živočichů.\n\nVětšinu území zaujímá dominantní rákos obecný a silně ohrožená ostřice plstnatoplodá. Na fragmentech původních luk roste ze zajímavějších druhů např. mochna bahenní. Rybník samotný zarůstá rdestem vzplývavým. Na území žije silně ohrožená škeble rybničná, z obojživelníků silně ohrožený skokan zelený a čolek obecný. Z plazů pak ohrožená užovka obojková. Rybník slouží jako hnízdiště pro vodní ptactvo.\n\n"}
{"id": "620424", "url": "https://cs.wikipedia.org/wiki?curid=620424", "title": "Komořany (zámek)", "text": "Komořany (zámek)\n\nZámek Komořany je architektonická památka v pražské čtvrti Komořany. Dříve na jeho místě stávala tvrz, dnes se jedná o dvoukřídlý zámeček s věží (je možné, že křídla byla původně čtyři). \n\nZámek je chráněn jako kulturní památka České republiky. a jeho adresa je Na Šabatce 17/2050.\n\nV roce 1589 Zbraslavský klášter Komořany prodal místosudímu Českého království Václavu Šturmovi z Hyršfeldu, přičemž v kupní smlouvě je zmíněna i zdejší tvrz. Nějakou dobu se pak majitelé střídali. V roce 1638 byly Komořany dědičně postoupeny Zbraslavskému klášteru. Tvrz byla zřejmě ještě před rokem 1742 přestavěna na barokní zámek sloužící jako letní sídlo zbraslavských opatů. \n\n2. července 1742 se Komořanský zámek stal místem jednání mezi obléhateli Prahy, francouzským maršálem Belleislem a bavorským vévodou, a hrabětem Königseggem a knížetem Esterházym, kteří zastupovali Marii Terezii. V roce 1785 byl Zbraslavský klášter zrušen a Komořany připadly náboženskému fondu, který prodal komořanský dvůr, zámek a ovčín o 40 let později knížeti Bedřichu Oettingen-Wallersteinovi. V roce 1866 koupil tento komořanský majetek (poplužní dvůr, ovčín a zámek) rytíř z Albertů. \n\nNa začátku 20. století se majitelem zámku stal Ing. Karel Schulz, zakladatel Modřanských strojíren, který nechal provést jednoduchou přestavbu - zvýšení křídla o jedno patro a používání věže jako vodárny. Po jeho smrti v roce 1932 se zámek dostal do vlastnictví státu. Do roku 1948 byla vlastníkem Spořitelna česká, poté v letech 1948-1957 KSČ. \n\nV současné době jej využívá Český hydrometeorologický ústav.\n\n\n"}
{"id": "620426", "url": "https://cs.wikipedia.org/wiki?curid=620426", "title": "Prutník (přírodní památka)", "text": "Prutník (přírodní památka)\n\nPřírodní památka Prutník byla vyhlášena roku 1972 kvůli ochraně vzácných rostlin, zejména vstavače vojenského, bradáčku vejčitého a hadího jazyka. Bohatá je i etnomofauna, zejména brouci.\n\n"}
{"id": "620427", "url": "https://cs.wikipedia.org/wiki?curid=620427", "title": "Josef Böttinger", "text": "Josef Böttinger\n\nJosef Böttinger (též Boettinger, Plzeň – Praha) byl český fotograf a odborník na reprodukční techniky.\n\nVystudoval chemii a malířství, v roce 1867 založil ateliér v Plzni. Fotografoval portréty, kroje, architekturu i události. Pracoval jako specialista na reprodukční techniky pro nakladatele Karla Ferdinanda Bellmanna. Měl syny Jindřicha (1868–1886) a Huga. Oba se věnovali malířství, Jindřich ale zemřel dva dny před svými osmnáctými narozeninami.\n\n"}
{"id": "620429", "url": "https://cs.wikipedia.org/wiki?curid=620429", "title": "Štefan Banič", "text": "Štefan Banič\n\nŠtefan Banič (23. listopadu 1870 Smolenice, Slovensko – 2. ledna 1941 Smolenice) byl slovenský konstruktér a vynálezce.\n\nNarodil se v Neštichu (od roku 1960 součást Smolenic) a na stejné místě i zemřel. Protože doma jako zedník nenašel práci, odešel v roce 1907 do USA, kde se usídlil v Greenville (stát Pensylvánie).\n\nV roce 1912 byl svědkem leteckého neštěstí. V reakci na toto neštěstí v roce 1913 sestrojil použitelný padák, tvarem připomínající velký deštník s otvorem uprostřed vrchlíku, který se otevíral soustavou několika pružin. Padák měl vyřešen problém tzv. plavání ve vzduchu, neměl šňůry, ale upevňoval se složený pomocí popruhů přímo na tělo letce v oblasti hrudníku. Dne 3. června 1914 před zástupci Patentového úřadu letectva USA seskočil ve Washingtonu ze střechy 15patrové budovy. Potom následovaly další seskoky včetně seskoku z letadla. 25. srpna 1914 vydal Americký patentový úřad ve Washingtonu patent na Baničův padák pod číslem 1 108 484, který potvrzoval jeho autorství \"nového a užitečného vylepšení padáku\". Patentový spis obsahuje přesný popis konstrukce a její výkresovou dokumentaci. Svůj patentovaný vynález nabídl zástupcům letectva a americká armáda ho odkoupila. Americké letectvo ho jmenovalo čestným členem.\n\nV roce 1921 se vrátil zpátky na Slovensko. Do své smrti v roce 1941 pracoval jako zedník. Společně se svým synem Janem a I. Vajsábelem se stal roku 1929 spoluobjevitelem jeskyně Driny nedaleko rodných Smolenic a v roce 1934 zpřístupnili prvních 174 metrů.\n\nU příležitosti sta let od jeho narození mu byl na bratislavském letišti odhalen památník.\n\n\n"}
{"id": "620430", "url": "https://cs.wikipedia.org/wiki?curid=620430", "title": "Endlessly", "text": "Endlessly\n\nEndlessly je druhé studiové hudební album waleské zpěvačky Duffy. Vydání desky (podzim 2010) předcházel singl \"Well, Well, Well\". O rytmickou podobu alba se postarali The Roots. Pod deskou je autorsky a produkčně také podepsán Albert Hammond.\n"}
{"id": "620431", "url": "https://cs.wikipedia.org/wiki?curid=620431", "title": "Skalsko (přírodní památka)", "text": "Skalsko (přírodní památka)\n\nSkalsko je přírodní památka zřízená roku 2008 za účelem ochrany mokřadních společenstev s výskytem zvláště chráněných druhů rostlin a živočichů, které představují typický fragment krajiny Říčanské plošiny. Nachází se severozápadně od vesnice Skalsko v katastrálních územích Pohoří u Prahy a Kostelec u Křížků na rozhraní okresů Praha-západ a Praha-východ.\n\nCílem ochrany je zachování vlhkých luk s výskytem vzácného prstnatce májového (\"Dactylorhiza majalis\"), kosatce sibiřského (\"Iris sibirica\") nebo ostřice Hartmanovy (\"Carex hartmanii\") pomocí vhodných zásahů jako jsou kosení expanzivních travin, ke kterým patří např. rákos obecný (\"Phragmites australis\"), a vyřezávání náletových dřevin.\n\nGeologické podloží chráněného území tvoří předvariské intruzivní horniny Českého masivu. Horniny v okolní krajině vystupují na povrch v podobě roztroušených granodioritových balvanů, které jsou produktem mrazového zvětrávání.\n\nPřírodní památka leží v geomorfologickém celku Benešovská pahorkatina, podcelku Dobříšská pahorkatina a okrsku Jílovská vrchovina, která je charakteristická erozně denudačním povrchem rozčleněným hlubokými údolími přítoků Sázavy.\n\nZ půdních typů se zde vyskytuje pouze kambizem modální.\n\nKromě uvedených druhů na lokalitě roste ze zvláště chráněných druhů rostlin upolín nejvyšší (\"(Trollius altissimus\") a další vzácné rostliny, ke kterým patří žluťucha lesklá (\"Thalictrum lucidum\"), ostřice rusá (\"Carex flava\"), kozlík dvoudomý (\"Valeriana dioica\"), hadí mord nízký (\"Scorzonera humilis\") nebo druhy cévnatých rostlin s ohrožením, zimolez kozí list (\"Lonicera caprifolium\") a další. Zvláště chráněné nebo vzácné druhy živočichů, u kterých byl výskyt prokázán výskyt např. silně ohrožené rosničky zelené (\"Hyla arborea\"), modráska bahenního (\"Phengaris nausithous\"), modráska očkovaného (\"Phengaris teleius\") a dalších ohrožených a chráněných druhů obratlovců i bezobratlých.\n\nPodél severní hranice území vede modře značená turistická trasa z Těptína do Jílového.\n"}
{"id": "620432", "url": "https://cs.wikipedia.org/wiki?curid=620432", "title": "Pavel Albieri", "text": "Pavel Albieri\n\nPavel Albieri, vl. jm. Jan Mucek (1. srpna 1861 Jaroměř – 21. října 1901 Smithville, Texas, USA), byl česko-americký spisovatel, básník, novinář a fotograf. Byl velmi aktivní a podnikavý. V mládí se proslavil řadou populárních, umělecky nepříliš hodnotných povídek, hlavně z vojenského prostředí. V letech 1884–89 vydával v Jaroměři a Hradci Králové regionální časopis \"Ratibor\". Roku 1889 organizoval pobyt českých návštěvníků na Světové výstavě v Paříži, v roce 1895 působil jako korespondent Národopisné výstavy. V letech 1890–95 a po roce 1898 pobýval v USA, kde se zabýval obchodem a redigoval časopisy pro českou menšinu; do Čech zasílal cestopisy a reportáže, ilustrované fotografiemi a mapami. Tragicky zahynul při pádu pod vlak na dovolené v Texasu.\n\nNarodil se 1. srpna 1861 v Jaroměři. Literárně tvořil od konce 70. let, povídky podepisoval pseudonymem Pavel Albieri. Umělecké jméno, vybrané v souladu s dobovou módou, pochází z latinského názvu pro Labe (Albis) s románskou koncovkou -ieri.27. září 1884 začal v Jaroměři vydávat regionální týdeník \"Ratibor\", zamýšlený jako protiváha dvou německých listů z Trutnova. Název připomíná podkrkonošského vladyku, kterého kněžna Libuše podle Rukopisu zelenohorského povolala k rozsouzení sporu mezi Chrudošem a Šťáhlavem. \n\n15. června 1885 se v Praze oženil se spisovatelkou Pavlou Moudrou (oddával je katecheta a básník Vojtěch Pakosta, jedním ze svědků byl František Adolf Šubert – ředitel Národního divadla), která se za ním odstěhovala a pomáhala mu tento časopis vydávat. K 1. říjnu 1886 byl časopis přeložen do Hradce Králové a začal vycházet dvakrát týdně, o rok později se spojil s časopisem \"Podhořan\" z Rychnova nad Kněžnou. K 1. lednu 1889 prodal časopis Františku J. Peřinovi a krátce nato odešel z redakce. Nový majitel se pak v březnu 1889 distancoval od způsobu, kterým Albieri vymáhal své pohledávky za období do konce roku 1888.\n\nV roce 1887 mu zemřel roční syn a jeho manželství s Pavlou Moudrou se rozpadlo.\n\nRoku 1889 odjel do Paříže, kde ve spolupráci s místní Českoslovanskou besedou (Réunion Tchèque-Slave) organizoval pobyt českých návštěvníků na Světové výstavě. Později si tam za tím účelem zřídil vlastní firmu – Český spolek pro ubytování a provádění v Paříži Albieri & Choura.Na počátku roku 1890 odjel poprvé do USA. Pracoval tam jako redaktor českých časopisů \"Svornost\" (Chicago, redaktor: August Geringer), \"Obzor\" (Saint Paul) a \"Chicagské listy\". \n\nPozději se na čtyři roky vrátil do Čech, mimo jiné jako zpravodaj Národopisné výstavy 1895. (Roku 1898, po návratu do USA, vydal v časopise \"Americký obzor\" paměti o svém působení, v nichž se nelichotivě zmiňoval o některých funkcionářích této výstavy. Její někdejší místopředseda, Otakar Hostinský, se proti jeho nařčením jménem celého výboru ostře ohradil.)\n\nRoku 1897 byl zvolen za člena výboru Umělecké besedy.\n\nV roce 1898 odcestoval zpět do Ameriky. V New Yorku vydával \"Sborník americký\", který ale po osmi číslech zanikl. Neúspěchem skončil i pokus vydávat v Clevelandu \"Pestré listy\".\n\n8. září 1898 se oženil s May Jaegerovou z New Yorku. Později se přestěhovali do Chicaga, kde Albieri získal místo reklamního agenta u firmy Josef Triner, výrobce hořkého vína. Bydleli na 799 Ashland Avenue. Zůstával v kontaktu s českou komunitou, s literární prací pro české publikum ale prakticky přestal.\n\nDne 4. října 1901 nastoupil na čtyřtýdenní dovolenou. Hodlal ji využít k poznání Texasu, kde do té doby nebyl, k návštěvě českých přátel i propagaci výrobků Josefa Trinera. V pátek 18. října přijel do města Fayetteville, kde žil český emigrant Václav Pazdral. Dlouze spolu pohovořili, Albieri pak uskutečnil několik obchodních schůzek a krátce se podíval i do nedalekého města New Ulm. Z Fayettevillu odjel 20. října ve 4 hodiny ráno výletním vlakem společnosti MKT s cílem navštívit výstavu ve městě San Antonio. Odtud se měl následujícího dne dopoledne vrátit a pokračovat do Seale (?).Výletní vlak, v němž cestoval, zastavil asi 20 minut po půlnoci ve stanici Smithville. Albieri vystoupil a zeptal se na nástupišti železničáře, kdy se předpokládá odjezd. Po odpovědi, že asi za půl hodiny, odešel do restaurace na večeři. Asi tři minuty před odjezdem si všiml, že se jeho vlak dává do pohybu. Vyběhl z budovy a v poslední chvíli naskočil do rozjíždějího se vozu. Tam si ho všiml brzdař a řekl mu, že vagón, do kterého právě nastoupil, se právě odpojuje a zůstane ve stanici. Posunující díl se v té době pohyboval rychlostí 6 – 8 mil za hodinu (asi 10 – 13 km/h). Albieri vyskočil, ale spadl přitom hlavou přímo pod parní lokomotivu. Zemřel na místě. Tento průběh událostí potvrdil před smírčím soudcem železničář na nástupišti (J. S. Mesla) a další tři svědkové.\n\nZe stanice Smithville byl o nehodě zaslán telegram do nástupní stanice cestujícího (Fayetteville), kde se zprávu dověděl i Václav Pazdral. Ten pak zkontaktoval Josefa Trimera a odjel zařídit potřebné do Smithville. Albieri byl pohřben 25. října na Českém národním hřbitově v Chicagu, v čestné části blízko Klácelova pomníku, za velké účasti amerických Čechů.\n\nVýznamná je Albieriho novinářská činnost. Týdeník \"Ratibor\", který vydával v letech 1884–89, byl ve své době oceňován pro pečlivost vedení, množství zpráv a pestrý výběr původních povídek a básní, historických článků, zábavných a poučných příspěvků. Po odjezdu do USA se stal v tamní české komunitě známý jako redaktor řady časopisů (viz výše). Do českého tisku zaslal řadu cestopisů a reportáží, v nichž čtenářům přibližoval život v Americe, se zvláštním zaměřením na železnici.\n\nKnižně vydal např.:\n\n"}
{"id": "620437", "url": "https://cs.wikipedia.org/wiki?curid=620437", "title": "Marie z Valois (1332)", "text": "Marie z Valois (1332)\n\nMarie z Valois ( \"Marie de Valois\", \"Maria di Valois\", 1309-28. října 1331, Bari/1332) byla kalábrijská vévodkyně, dcera Karla z Valois, zakladatele dynastie Valois a Mahaut ze Châtillonu.\n\nMarie se narodila z třetího manželství Karla z Valois, čtvrtého syna francouzského krále Filipa III. V říjnu roku 1323 bylo potvrzeno její zasnoubení s čerstvě ovdovělým princem Karlem a sňatek proběhl v květnu 1324. Z manželství se narodilo pět dětí včetně budoucí neapolské královny Johany. Vévoda Karel zemřel již roku 1328 a Marie jej zřejmě o tři roky přežila a poté byla pohřbena po jeho boku v neapolském kostele sv. Kláry. Dochovaný náhrobek je dílem sochaře Tina di Camaino.\n\n"}
{"id": "620447", "url": "https://cs.wikipedia.org/wiki?curid=620447", "title": "MEFANET", "text": "MEFANET\n\nMEFANET (zkratka \"MEdical FAculties NETwork\") je vzdělávací síť českých a slovenských lékařských fakult, která usiluje o modernizaci výuky lékařských a zdravotnických oborů.\n\nMEFANET se postupně formoval již od roku 2006 nastolením osobní důvěry a spolupráce mezi pracovníky zodpovědnými za elektronickou podporu vzdělávání několika lékařských fakult. Oficiálně byl ustaven podpisy děkanů všech zúčastněných fakult 20. června 2007.\n\nHlavním cílem projektu je podpořit spolupráci týmů z různých fakult a usnadnit sdílení elektronických výukových materiálů. \nSnahou MEFANET naopak není jakkoli ovlivňovat řízení výuky a výzkumu na jednotlivých fakultách.\n\nHlavním motorem projektu, a vlastně i důvodem jeho vzniku byla a je ochota sdílet navzájem nástroje a výukové materiály mezi zapojenými lékařskými fakultami. \n\nPublikační platforma – společná brána e-learnignových portálů lékařských fakult byla prvním nástrojem spolupráce sdružení MEFANET. \n\nMotivem vzniku fakultních publikačních portálů je potřeba fakult učinit přístup k jejich elektronickým výukovým materiálům přehledný a snadno řiditelný. Pro potřeby spolupráce bylo potřeba standardizovat edukační webové portály fakult tak, aby byla zajištěna prostupnost zveřejňovaných materiálů mezi jednotlivými fakultami. Lékařská fakulta Masarykovy univerzity nabídla ostatním fakultám možnost převzít portálové řešení vytvořené v jejím Institutu biostatistiky a analýz pod vedením Ing. Daniela Schwarze. \n\nSamotné výukové materiály jsou vždy uloženy na portálu příslušné fakulty a mají autorem nastavena přístupová práva. Metadata o těchto výukových materiálech a jejich určení jsou delegována na společnou bránu projektu (portal.mefanet.cz), kde jsou zařazena v příslušné kategorii podle lékařských oborů a formátu výukového materiálu.\n\nSamotný vstup na společnou bránu fakultních portálů není z hlediska okruhu uživatelů nijak omezen. Všechny informace o sdílených příspěvcích na fakultních portálech jsou přístupné komukoli, kdo je přes společnou bránu vyhledá. Každý zájemce tak může získat komplexní přehled o tom, jaká nabídka výukových materiálů je v síti lékařských fakult k dispozici. \n\nI když je snaha materiály sdílet co možná otevřeně, v některých případech to není možné a je třeba přístup k nim vymezit. Pro tento účel se využívá technologie Shibboleth je definováno pět okruhů potenciálních uživatelů: \n\nAutentizace uživatelů využívá technologii Shibboleth zajišťovanou Českou akademickou federací identit eduID.cz, jejímž operátorem je sdružení CESNET. Výhodou je, že uživatel může používat jedny přístupové údaje pro přístup k různým aplikacím, že správci aplikací nemusí spravovat autentizační data uživatelů a autentizace uživatele probíhá vždy v domovské organizaci, takže citlivé autentizační údaje neopouštějí domovskou síť. Federativní infrastruktura poskytuje snadný, standardní a bezpečný způsob výměny informací o uživatelích a toto pověření pak využívá k ověření uživatele společná brána.\n\nWikiSkripta jsou jedním ze společných nástrojů sítě lékařských fakult MEFANET. Podrobnější informace naleznete v samostatném článku WikiSkripta.\n\n"}
{"id": "620458", "url": "https://cs.wikipedia.org/wiki?curid=620458", "title": "Pouliční móda", "text": "Pouliční móda\n\nPouliční móda, též anglicky \"Street fashion\", je výraz, který popisuje módu, která vzešla \"z ulice\", tj. nebyla vytvořena módními návrháři, nýbrž vznikla či byla výrazně ovlivněna lidovou kreativitou. Nejčastěji je spojována se subkulturami mládeže, které se rozvíjí ve velkoměstském prostředí (\"urban\") a vyznačuje se silnou osobní originalitou. V polovině prvního desetiletí 21. století se rozmohl trend fotografování pouliční módy, tj. zachycování stylu anonymních obyčejných lidí a zveřejňování jejich fotografií na blozích (mezi známé patří např. The Sartorialist, Garance Doré, GadeMode či Facehunter).\n\nS pouliční módou jsou nejčastěji spojovány subkultury hippies, skinhead, gothic, punk, hip hop aj.\n\nV dnešní době se street fashion objevuje čím dál častěji a dostává se i do běžného života. Už to není nějaká specifická část společnosti, ale běžný tzv. casual styl, který se hodí jak do pracovního dne, tak i na volnočasové aktivity. Společnost je čím dál více otevřená tomuto druhu módy také proto, že je velice pohodlný a přesto elegantní. Klasickým street stylem je mikina s kapucou, tričko s potiskem a klasické džíny nejlépe s vyšisovanými děrami. To je ten pravý street style, který zkrátka poznáte na první pohled. \n\n\n"}
{"id": "620459", "url": "https://cs.wikipedia.org/wiki?curid=620459", "title": "Analogie (právo)", "text": "Analogie (právo)\n\nAnalogie v právu znamená aplikaci právní normy, která upravuje určitou situaci na situaci skutkově podobnou, která však právem upravena není. V každém případě je však analogická aplikace práva přípustná jen tehdy, jestliže nelze obvyklým právním výkladem dojít k přijatelnému řešení. Analogie bývá proto někdy chápána i jako argument logického výkladu práva \"()\".\n\nRozlišuje se dvojí typ analogie:\n\nPoužití analogie souvisí s problémem tzv. \"mezer v právu\", tedy oblastí společenských vztahů, které právně upraveny nejsou a v souvislosti s nimiž je řešena otázka, zda to znamená, že jsou z dosahu práva úplně vyloučeny, nebo zda je třeba je nějak v daném konkrétním případě vyplnit. Jednou z cest, jak tento problém řešit, je právě analogická aplikace práva. Je však obecně uznáváno, že ne v každém právním odvětví je takové řešení možné: např. v právu soukromém je víceméně předpokládána, zejména pak v občanském soudním řízení, a to z důvodu, aby ze strany soudu nedošlo k odmítnutí spravedlnosti (zákaz '); naproti tomu v právu veřejném je analogie brána jako nevhodný nástroj, protože nedostatky právní úpravy by neměly jít k tíži jedince. Pro trestní právo je analogie, alespoň tedy v České republice, navíc ústavně zcela zakázána (čl. 39 Listiny základních práv a svobod). Takové ústavní řešení trestněprávní analogie je však jen výslovným zakotvením všeobecných právních zásad ' (žádný trestný čin bez zákona) a \"\" (žádný trest bez zákona).\n\n\n"}
{"id": "620468", "url": "https://cs.wikipedia.org/wiki?curid=620468", "title": "Igor Kováč", "text": "Igor Kováč\n\nIgor Kováč (* 12. května 1969, Krompachy, Československo) je bývalý slovenský atlet, sprinter, jehož specializací byly krátké překážkové běhy.\n\nPrvní seniorské zkušenosti začal sbírat v roce 1990, kdy se kvalifikoval na hlavní šampionáty sezóny. Na halovém ME ve skotském Glasgow i na evropském šampionátu ve Splitu však skončil v úvodních rozbězích. Na Mistrovství světa v atletice 1991 v Tokiu skončil v semifinále. V roce 1992 reprezentoval na letních olympijských hrách v Barceloně, kde nepřešel přes první kolo.\n\nDo finále se neprobojoval také na halovém MS 1993 v Torontu, na světovém šampionátu 1993 ve Stuttgartu, na halovém MS 1995 v Barceloně i na MS v atletice 1995 v Göteborgu. Vždy jeho cesta skončila v semifinále. Na letních olympijských hrách 1996 v Atlantě doběhl ve třetím čtvrtfinálovém běhu v čase 13,70 s na 7. místě a do semifinále nepostoupil.\n\nV roce 1997 naopak prošel na halovém MS v Paříži do finále běhu na 60 metrů překážek, kde obsadil časem 7,59 s 5. místo. Největší úspěch své kariéry zaznamenal na MS v atletice 1997 v Athénách, kde vybojoval bronzovou medaili v běhu na 110 metrů překážek. Ve finále trať zaběhl v čase 13,18 s. O 13 setin byl rychlejší jen Brit Colin Jackson a zlato získal Američan Allen Johnson, který jako jediný zaběhl trať pod 13 sekund (12,93 s). V roce 1999 obsadil 8. místo na halovém MS v japonském Maebaši.\n\n\n"}
{"id": "620469", "url": "https://cs.wikipedia.org/wiki?curid=620469", "title": "Seznam chráněných území v okrese Sokolov", "text": "Seznam chráněných území v okrese Sokolov\n\nToto je seznam chráněných území v okrese Sokolov aktuální k roku 2017, ve kterém jsou uvedena chráněná území v oblasti okresu Sokolov.\n\n"}
{"id": "620480", "url": "https://cs.wikipedia.org/wiki?curid=620480", "title": "Jeu de paume", "text": "Jeu de paume\n\nJeu de paume (francouzsky doslova \"hra dlaní\") je původně francouzská středověká míčová hra, předchůdce tenisu. Oproti francouzskému názvu se jeu de paume hraje s pálkou. Její označení vychází z toho, že se hra zpočátku hrála holýma rukama nebo v rukavicích.\n\nJeu de paume byla olympijským sportem pouze na hrách v Londýně v roce 1908.\n\nDnes tuto hru provozuje ve světě asi 10 000 sportovců, z čehož je asi třetina žen. Sport se v různých zemích označuje různě – ve Velké Británii \"Real Tennis\", v USA \"Court Tennis\" a v Austrálii \"Royal Tennis\".\n\nVýraz \"Jeu de Paume\" je ve Francii rovněž přenesený výraz pro míčovnu, kde se hra hrála.\n\n\n"}
{"id": "620486", "url": "https://cs.wikipedia.org/wiki?curid=620486", "title": "Verbatim Corporation", "text": "Verbatim Corporation\n\nVerbatim Corporation je dceřiná společnost firmy Mitsubischi Chemical Corporation. Je známá výrobou a prodejem produktů spotřební elektroniky, především prázdných disků CD, DVD, Blu-ray, flash pamětí pro počítače a tiskárny. Její claim je „technology you can trust“ (\"technologie, které můžete důvěřovat\").\n\nSpolečnost byla založena ve Spojených státech v roce 1969 Reidem Andersonem, nejdříve pod jménem Information Terminals Corporation. Začala produkovat první vinylové desky a magnetické pásky. Navrhla vlastní typ pásky zapouzdřené v polykarbonátové kazetě, který se stal jejím obchodním úspěchem. Do roku 1972 se rozrostla na malou firmu s 30 zaměstnanci. O rok později, ve spolupráci s IBM, navrhli osmipalcovou disketu. S nárůstem poptávky i kapitálu společnosti se Verbatim v roce 1976 zmohla na vybudování své první továrny, kde se jejich diskety (nejdříve s velikostí 8, později 5,25 palců) vyráběly pod názvem Verbatim (latinsky „doslova“), který se postupně stal synonymem i jeho výrobce. Po roce 1984 přišla společnost s výrobou 3,5\" disket a později své porfolio rozšířila i o jiná datová média. V současnosti prodává zejména zapisovatelná CD, DVD a Blu-ray disky, paměťové karty, flash disky, (zejména přenosné, externí) pevné disky, SSD a před několika lety začala vyrábět i počítačové periferie a příslušenství (myši a podložky pod ně, sluchátka, tonery, mini DVC, reproduktory atd.), žárovky na bázi LED a OLED.\n\n"}
{"id": "620497", "url": "https://cs.wikipedia.org/wiki?curid=620497", "title": "Medik", "text": "Medik\n\nMedik v češtině znamená student medicíny, zejména na lékařská fakultě univerzity."}
{"id": "620506", "url": "https://cs.wikipedia.org/wiki?curid=620506", "title": "Moči", "text": "Moči\n\nMoči (餅, rómadži \"mochi\") jsou japonské koláčky z rýžové pasty z lepkavé rýže. Jde o tradiční pokrm při oslavách japonského nového roku, podávají se však celoročně. Moči slouží i jako výchozí surovina pro řadu dalších jídel (např. agemoči, daifuku), velice oblíbené jsou také například moči plněné zmrzlinou. Obřadná příprava koláčků se nazývá \"močicuki\" – spočívá v uvaření lepivé rýže, jejím roztlučení na pastu v tradičních moždířích \"usu\" a následném tvarování. Moči se často vyrábí průmyslově. Zajímavostí je, že se každoročně při konzumaci moči při oslavách nového roku udusí mnoho japonských důchodců.\n"}
{"id": "620507", "url": "https://cs.wikipedia.org/wiki?curid=620507", "title": "Pomocná vodní nádrž Hassel", "text": "Pomocná vodní nádrž Hassel\n\nPomocná vodní nádrž Hassel (německy: Hasselvorsperre nebo Vorsperre Hassel) je přehradou v podpůrném systému hrází přehrady Rappbode. Nachází se v pohoří Harz v blízkosti města Hasselfelde ve spolkové zemi Sasko-Anhaltsko. Přehrada zadržuje vody řeky Hassel. Spolu s ostatními přehradami pod správou Talsperrenbetrieb Sachsen-Anhalt (česky: Sasko-Anhaltská přehradní společnost) zásobuje Sasko-Anhaltsko pitnou vodou.\nHráz byla postavena především z důvodu mechanického a biologického čištění vody, ještě před tím než bude vpuštěna do hlavního zásobníku.\nHráz je vysoká 21 metrů a je postavena především na laminované jílovité břidlici.\n"}
{"id": "620520", "url": "https://cs.wikipedia.org/wiki?curid=620520", "title": "Mando Diao", "text": "Mando Diao\n\nMando Diao je alternativní rocková skupina z Borlänge ve Švédsku, která prorazila albem Hurricane Bar. Skladba God Knows byla uvedena při FIFA 2006. Jejich fanoušci pocházejí hlavně ze Švédska, Německa a Japonska, ačkoli povědomí o nich se už rozšířilo i do západní Evropy, především do Velké Británie.\n\nKořeny Mando Diao sahají do roku 1995, kdy Björn Dixgård a zakládající člen Mando Diao Daniel Haglund hráli v kapele Butler. Sestava skupiny se po čtyři roky neustále měnila, a tak se její současní členové rozhodli začít brát projekt vážněji. Björn Dixgård a Gustaf Norén se zavřeli v letním sídle a strávili 14 měsíců psaním písní. Za svůj původní vzor a zdroj inspirace považují The Beatles. Gustaf údajně vstoupil do kapely poté, co o ní on a Björn celou noc mluvili. Pojmenovali ji Mando Diao, což podle jejích členů nemá žádný přesný význam, ale váže se ke snu Björna Dixgårda, ve kterém k němu přišel muž a zakřičel \"Mando Diao!\".\n\nNově pojmenovaná skupina zprvu živě hrála v klubech v Borlänge v roce 1999. Brzy podepsali smlouvu se švédskou EMI. V roce 2002 vyšlo ve Švédsku jejich první album \"Bring 'Em In\". Obsahuje první demo verze jejich písní, částečně nahraných ještě za spolupráce keyboardisty Daniela Haglunda, který ze skupiny odešel v roce 2003. V tom samém roce bylo album vydáno i v ostatních zemích za pomoci Mute Records, současně s jejich debutovým singlem Sheepdog. V roce 2004 byla skupina nadšeně vítána hudebními časopisy jako jedna z nejnadějnějších nově založených kapel roku. Také vyšlo album \"Hurricane Bar\". Jejich třetí album, Ode to Ochrasy, pak vyšlo v roce 2006. Koncem tohoto roku vydala skupina také DVD s názvem \"Down in the Past\". \"Ode to Ochrasy\" vydala ve Velké Británii společnost Nettwerk 2. dubna 2007, spolu se čtyřmi bonusovými nahrávkami. V říjnu 2007 vydala skupina album \"Never Seen The Light Of Day\". Jejich poslední album, \"Give Me Fire\", vyšlo 13. února 2009. První single z tohoto alba, \"Dance With Somebody\", vyšel 16. ledna 2009. Album získalo první příčku v hitparádách v Německu, Rakousku, Švýcarsku, druhou příčku ve Švédsku a také 39. v Řecku. Björn a Gustaf napsali texty i hudbu a producentem alba se stala skupina a The Salazar Brothers\n\nMando Diao už vystupovali všude po světě, ačkoli nejvíce fanoušků mají v Německu, Japonsku a jejich rodném Švédsku. Kapela doprovázela The Bravery na jejich tour v roce 2005 současně s losangeleskou skupinou The Colour. Na jejich evropské tour v roce 2006 je doprovázeli Razorlight a Johnossi a v Británii Dirty Pretty Things a Larrikin Love.\nNa konci roku 2007 se o Mando Diao často psalo v médiích kvůli incidentu při jejich koncertu 27. ledna 2007. Vystupovali na festivalu Amplified v Norrlands Opera House v Umeå, když se část podlahy hlediště propadla a nejméně 25 posluchačů bylo zraněno. Pět lidí bylo převezeno do nemocnice se zraněními jako zlomené ruce a nohy. Podle vedení Norrlands Opera House byla hala kontrolována, ale nikdy by si nemysleli, že podlaha z pohyblivých částí na betonových podpěrách nad třímetrovou prohlubní by neměla unést 170 lidí, jelikož podle požárníků by ani 800 lidí nemělo dělat problém. Po této nešťastné události Mando Diao zůstali v Umeå pro případ, že by mohli pomoci zraněným fanouškům. Také je osobně v nemocnici navštívili.\n\nZnovu se objevili 29. dubna 2007 na Coachella Valley Music and Arts Festival a 7. června vystoupili na Live Earth v Hamburgu. Od léta 2007 se Mando Diao těší podpoře proslulých švédských jazzových muzikantů, Nilse Jansona a Nilse Berga.\n\nZpěvák Mando Diao Björn Dixgård odehrál na konci roku 2007 sólo tour v Evropě. 3. listopadu 2008 vystoupila skupina v USA v rámci Give Me Fire tour spolu s Capshuns a We Barbarians v legendárním klubu Troubadour v Los Angeles. 2. září 2010 odehráli v Berlíně koncert pro MTV, kde jim hostoval frontman The Kinks Ray Davies a Juliette Lewis.\nKoncert byl vydán na CD a DVD na konci roku 2010.\n"}
{"id": "620522", "url": "https://cs.wikipedia.org/wiki?curid=620522", "title": "Wang Wej", "text": "Wang Wej\n\nWang Wej (, psal také pod pseudonymem Mo-ťie (; 699–759) byl čínský básník, malíř a politik z období dynastie Tchang. Patřil k nejvýznamnějším osobnostem své doby.\n\nPocházel z provincie Šan-si, při úřednických zkouškách v roce 721 získal nejlepší ohodnocení vůbec, což mu zajistilo rychlou úřední kariéru. Když bylo při An Lu-šanově povstání obsazeno hlavní město, předstíral prý hluchotu (podle jiných zdrojů si způsobil kožní onemocnění), aby nemusel spolupracovat se vzbouřenci. Po smrti své manželky se stáhl do ústraní a věnoval se hlavně studiu a poesii. Byl přesvědčeným buddhistou, pseudonym Mo-ťie si vybral podle postavy z buddhistické sútry Vimalakīrti. Z dnešního hlediska je nejvýznamnější součástí jeho díla jeho poesie, Wang Wej je řazen k největším čínským básníkům vůbec. Většinu jeho díla tvoří popisné básně zachycující přírodu a reflektující buddhistickou životní filosofii.\n\nJako malíř patří Wang Wej k zakladatelům čínského krajinářství, ale jeho malířské dílo je známo jen z pozdějších kopií. Věnoval se i nástěnné výzdobě buddhistických chrámů.\nBáseň \"Pavilón mezi bambusy\" je uvedena v překladu Josefa Hiršala:\n\n\"V příšeří houštiny bambusů sedávám sám.\n\"Hraji na loutnu, chvílemi dlouze halekám.\n\"Tu v hloubi háje nikdo z lidí o mně neví.\n\"Jasná luna jen přichází a září na mne tam.\nKromě jednotlivých básní v antologiích (např. \"Zpěvy staré Číny\" Bohumila Mathesia nebo \"Nefritová flétna\" Františka Hrubína vyšly dva výbory z jeho díla:\n\n\n"}
{"id": "620523", "url": "https://cs.wikipedia.org/wiki?curid=620523", "title": "Benvenuto Cellini", "text": "Benvenuto Cellini\n\nBenvenuto Cellini [\"čelíny\"] (3. listopadu 1500 Florencie – 13. února 1571 tamt.) byl italský zlatník, sochař a spisovatel, který se stal známý svými manýristickými kovovými sochami na přechodu renesance a baroka, šperky a mincemi i knihou „Vlastní životopis“.\n\nBenvenuto se narodil jako druhý syn už starším rodičům, kteří na své první dítě čekali 18 let po svatbě. Otec byl hudebník a stavěl hudební nástroje a i Benvenuto měl být hudebníkem, brzy si ale vymohl, že bude zlatníkem. Učil se ve Florencii, v Sieně, v Pise a v Bologni. Už jako mladík byl pro účast ve rvačce vypovězen z Florencie a v 19 letech odešel do Říma. Jeho stříbrné svícny a medaile upoutaly pozornost papeže Klementa VII., který ho přijal jako flétnistu do svého orchestru. Při dobývání Říma francouzským vojskem se Cellini podílel na obraně Andělského hradu, zastřelil jednoho z velitelů a snad i Karla III. Bourbonského, který tažení vedl. To sice vedlo k vyplundrování města vojáky, Cellini se však mohl vrátit do Florencie, kde vytvořil několik zlatých medailí. Pak odešel opět do Říma, kde pracoval pro papežskou mincovnu.\nRoku 1529 byl jeho bratr Cecchino zabit v šarvátce, kterou vyvolal, ale Benvenuto zabil jeho vraha a utekl do Neapole. I když spáchal i další násilnosti, vlivní lidé mu zařídili beztrestnost, takže mohl pracovat pro papeže Pavla III., a to i když zabil svou ženu a jejího milence. Pracoval ve Florencii a pro francouzského krále. Roku 1537 byl zatčen a patrně neprávem obviněn ze zpronevěry, strávil však těžké dva roky ve vězení v Andělském hradě v Římě, kde čekal na popravu. S podporou přátel se mu podařilo uprchnout. Tvořil pak pro francouzského krále Františka I. ve Fontainebleau a v Paříži. Kvůli intrikám na dvoře se po několika letech vrátil do Florencie, kde pracoval jako zlatník a získal si velký obdiv svou statečností při obraně města. Roku 1563 na návrh G. Vasariho byl jmenován členem florentské Akademie výtvarných umění Když roku 1571 zemřel, byl pohřben s velkou slávou v kostele Zvěstování P. Marie.\n\nJak Cellini sám sebe popisuje ve „Vlastním životopise“, byl nesmírně prudký a svárlivý, v životě zabil několik lidí a byl několikrát trestán za homosexuální styky. Dále píše, že měl se svou manželkou pět dětí, z nichž dvě zemřely v dětství.\n\nVelká část Celliniho díla se ztratila nebo byla zničena. Z bronzových soch monumentálního měřítka patří k nejslavnějším Perseus s hlavou Medusy v Logii Lanzi na náměstí ve Florencii a Nymfa ve Fontainebleau u Paříže. Mramorový Ukřižovaný Kristus je nyní v Escorialu (Španělsko). Poprsí Cosima I. Medicejského patří do skupiny portrétů osobností.\n\nNejslavnějším zachovaným zlatnickým dílem je figurální slánka (italsky nazývaná \"saliera\") s řeckými mytologickými figurkami Démétér (bohyně země) a Poseidóna (boha moře), zhotovená pro francouzského krále Františka I. roku 1543 ze zlata na voskovém a olověném jádře. Je vystavena v Uměleckohistorickém muzeu ve Vídni. Roku 2006 byla slánka z vitríny uloupena a později nalezena nedaleko Zwettlu.\n\nDále se z jeho dílny zachovala řada mincí a medailí a řada portrétů .\n\nVelký podíl na Celliniho slávě měl a má „Vlastní životopis“, který psal od roku 1556. Jsou to velmi podrobné a otevřené paměti, kde nijak neskrývá své zločiny, nicméně píše velmi sebejistě o svých úspěších a dobrodružstvích. Napsal také několik pojednání o technikách zlatnictví a sochařství.\n\nCellini byl po staletí téměř zapomenut a byl znovu objeven až v první polovině 19. století. Jeho paměti inspirovaly romány A. Dumase st., operu H. Berlioze, různé muzikály i S. Dalího. Několikrát jej připomíná například Victor Hugo, Herman Melville, Mark Twain nebo Agatha Christie. Celliniho líčení jeho doby se významně odráží i v románu Karla Schulze „Kámen a bolest“.\n\n\n"}
{"id": "620525", "url": "https://cs.wikipedia.org/wiki?curid=620525", "title": "Šachový turnaj v Moravské Ostravě roku 1923", "text": "Šachový turnaj v Moravské Ostravě roku 1923\n\nŠachový turnaj v Moravské Ostravě roku 1923 byl významný šachový turnaj uspořádaný v meziválečném Československu. Šlo o první turnaj, kterého se zúčastnil Emanuel Lasker poté, co v roce 1921 přišel o titul mistra světa v zápase s Capablancou. Partie se hrály od 1. do 18. července 1923 v hotelu Royal ve Vítkovicích. Začátek turnaje dělilo jen o něco více než měsíc od skončení velkého turnaje v Karlových Varech, několik šachistů absolvovalo oba turnaje.\n\nVítězem turnaje se stal exmistr světa Emanuel Lasker, který si tak kromě startovného 10 000 československých korun odnesl i 1. cenu ve výši 4000 československých korun.\n\n\n"}
{"id": "620536", "url": "https://cs.wikipedia.org/wiki?curid=620536", "title": "Sancha Mallorská", "text": "Sancha Mallorská\n\nSancha Mallorská (\"šp. Sancha de Mallorca, it. Sancha d'Aragona\", 1285 - 28. června 1345 Neapol) byla kalábrijská vévodkyně a neapolská královna, manželka Roberta Moudrého.\n\nSancha byla dcera mallorského krále Jakuba a Esclarmondy, dcery hraběte Rogera z Foix. V roce 1304 se stala druhou chotí kalábrijského vévody Roberta, nejstaršího žijícího syna krále Karla II. V roce 1309 převzal Robert po otci korunu neapolských králů. Uměnímilovní královští manželé ovlivnění Sanchinými bratry Jakubem a Filipem byli nákloněni františkánskému řádu a snažili se ovlivnit rozhodnutí papeže týkající se transformace neapolského opatství Santa Chiara.\n\nRobertův syn z předchozího manželství, neapolský následník Karel zemřel již roku 1328 na malárii. Robert tehdy jmenoval pro nedostatek legitimních potomků dědičkou království vnučku Johanu a když v roce 1343 umíral, stanovil Sanchu členkou regentské rady, která měla vládnout do Johaniných pětadvaceti let. Sancha se po poradě se svým zpovědníkem rok po manželově skonu funkce vzdala a uchýlila se do klášterního ústraní. Složila řeholní sliby a přijala jméno Klára. Zemřela jako jeptiška v neapolském klášteře Santa Maria della Croce, kde byla i pohřbena. Později byly její ostatky přeneseny do klášterního kostela Santa Chiara.\n"}
{"id": "620542", "url": "https://cs.wikipedia.org/wiki?curid=620542", "title": "Karel Javůrek", "text": "Karel Javůrek\n\nKarel Javůrek (30. července 1815 Praha – 23. března 1909 Praha) byl český malíř, autor mnoha pláten s výjevy z českých dějin. Studoval u Christiana Rubena na pražské malířské akademii, absolvoval i stáže v Drážďanech, Antverpách a Paříži. Upozornil na sebe dvěma obrazy s husitskou tematikou - \"Loučení Husa s krajany\" (1846) a \"Černá země\" (1852; původně nazýván \"Spáleniště kostnické\"). V následujících desetiletích pak vytvořil stovky maleb zpodobňujících téměř všechna období české historie a také několik církevních obrazů s biblickými motivy. Společně s Jaroslavem Čermákem je považovaný za průkopníka české historické školy. Každoročně vystavoval, jeho díla se dobře prodávala. Jeho umělecký styl ustrnul v mladém věku, nevyvíjel se. Všechny obrazy jsou poplatné sentimentálnímu romantismu 40. let 19. století, ke konci jeho života již velmi zastaralému. Současníci oceňovali jeho lásku k dějinám, vlastenectví a pěknou kompozici obrazů.\n\nByl synem pražského továrníka, výrobce pentlí, otce ale ztratil již v mladém věku. Jako dvacetiletý studoval nejprve rok ve Vídni u Josefa Danhausera, poté se vrátil do Prahy na malířskou akademii. Z finančních důvodů si musel vedle studia přivydělávat kreslením. Jeho učitelem byl nejprve František Tkadlík, kterého později vystřídal nový ředitel Christian Ruben. Ten se stal Javůrkovi největším vzorem, pod jeho vedením maloval na akademii historické obrazy až do roku 1850.\n\nJako student se s Rubenem také zúčastnil revolučních událostí roku 1848; dvě pikantní historky z té doby zaznamenal Rudolf Jaroslav Kronbauer.\n\nRoku 1850 odešel na dva roky do Antverp, kde v té době působili Gustaaf Wappers, Teigmans a Versagern. V roce 1855 pak odjel společně s Jaroslavem Čermákem na roční stáž do dílny Thomase Coutura v Paříži; pobytu v tomto městě využil i ke zdokonalování techniky kopírováním starých mistrů v Louvru a Palais du Luxembourg. Během padesátých let také pravidelně trávil letní měsíce v Drážďanech.\n\nV následujících desetiletích žil v Praze a až do pozdního věku tvořil historické malby, jejichž výběr každoročně prezentoval v Rudolfinu na výstavě Krasoumné jednoty. Na počátku 20. století byl považován za patriarchu české malířské obce a jednoho z nejpopulárnějších umělců. Současníci oceňovali jeho rozsáhlou tvorbu i vlastenectví a lásku k dějinám, neopomíjeli ale na druhou stranu ani to, že jeho styl ustrnul a po dlouhých šedesát let zůstával věrný zastaralému rubenovskému romantickému pojetí.\n\nPohřben byl na Olšanských hřbitovech po obřadu v kostele sv. Ignáce z Loyoly na Karlově náměstí, za účasti mnoha umělců.\n\nKarel Javůrek se dne 23. 5. 1852 oženil v pražském kostele Panny Marie Sněžné s Marií Ungerovou (1818 - 1. 1. 1871). Manželé Javůrkovi měli syna Jaromíra (1859-??) a dceru Zdenku (1861-??).\n\nKarel Javůrek patřil k velmi plodným malířům. Ve svých dílech zachytil téměř všechna období českých dějin. Podobně jako jeho současníci — Jaroslav Čermák, Antonín Lhota a Josef Vojtěch Hellich — se v mládí postavil proti dosavadním tradicím pěstovaným na pražské akademii. Jeho práce se vyznačují láskou k dějinám a pěknou kompozicí. Věhlasu a významu Jaroslava Čermáka ale nedosáhl.\n\nProslavily ho především obrazy \"Loučení Husa s krajany\" (1846) a \"Černá země\" (1852). Na druhém z nich, původně nazvaném \"Spáleniště kostnické\", zachycuje Jana z Chlumu a Václava z Dubé, jak sbírají zemi na místě, kde byl upálen Jan Hus. Inspirací byla báseň J. E. Vocela. Obraz byl oceňovaný v českých vlasteneckých kruzích, ale naopak si výběrem tématu vysloužil kritiku německého listu \"Bohemia\".\n\nK dalším historickým obrazům patří: \"Smrt císaře Albrechta\", \"Zatčení císaře Sigmunda\", \"Zavraždění Svatopluka\", \"Jan Lucemburský\", \"Konec posledního Přemyslovce\", \"Ladislav Pohrobek\", \"Svatý Vojtěch\", \"Vršovci\", \"Bedřich Falcký\" aj. Maloval také oltářní obrazy a portréty.\n\nPo celou svou šedesátiletou uměleckou dráhu zůstával věrný romantickému rubenovskému pojetí, jeho styl se postupem doby nevyvíjel. Námětem mu byly především historické studie, básně a divadelní hry, a zpracovával je v sentimentálním romantickém stylu. Postavy vyzařují spíš šablonovitý herecký patos než reálné životní emoce. Kompozice všech obrazů je podobná, většinou vypadají, jakoby zachycovaly poslední scény dramat na jevišti. Uměleckým cílem je, připomínat dávné události. Lpěním na osvědčeném stylu a neochotou přijímat nové směry se sám Javůrek počátkem 20. století stal symbolem a ilustrací minulých dob. Přesto byl až do konce života jedním z nejpopulárnějších umělců, jeho obrazy snadno nacházely ochotné kupce a byly reprodukovány v časopisech (např. \"Světozor\" nebo \"Zlatá Praha\").\n\n"}
{"id": "620553", "url": "https://cs.wikipedia.org/wiki?curid=620553", "title": "Mary Poppins", "text": "Mary Poppins\n\nMarry Poppins je hlavní fiktivní pohádková postava z řady dětských knih, které napsala britsko-australská spisovatelka Pamela Lyndon Traversová. Jde o vlídnou, přísnou a milující ženu, kouzelnou dětskou chůvu a vychovatelku neznámého původu, která umí létat za pomocí deštníku a kterou také charakterizuje její papoušek, deštník, klobouk i její kouzelná brašna. V knize i ve filmu je označována jako „prakticky perfektní“ ve všem, co dělá.\n\nZejména v anglosaském prostředí jde o poměrně velmi známou a populární pohádkovou postavu.\n\nTato postava byla později přenesena i do některých dalších odvozených děl, například do stejnojmenného muzikálu. Vyskytuje se, mimo jiné, také v animovaném seriálu \"Simpsonovi\" i v dalších dílech.\n\nVe stejnojmenném americkém filmu studia Walta Disneye z roku 1964 její postavu úspěšně ztvárnila britská herečka, zpěvačka a spisovatelka Julie Andrewsová, která za tuto roli posléze obdržela cenu Americké akademie filmového umění a věd Oscar. Mary Poppins v jejím podání je nejen velmi jemná, veselá a nesobecká ale i vážná a soucitná postava.\n\nMuzikálová verze se od knižní i filmové verze liší tím, že její postava je úmyslně ještě tajemnější a přísnější vůči oběma dětem (které zde ale také mnohem více zlobí), trochu odlišný je zde i její osobní vztah k Bertovi.\n\n\n\n"}
{"id": "620558", "url": "https://cs.wikipedia.org/wiki?curid=620558", "title": "Muzeum Witt", "text": "Muzeum Witt\n\nMuzeum Witt Mnichov (MWM) je muzeum s největší sbírkou můr na světě, nacházející se v Mnichově, Tengstrasse 33. Muzeum bylo založeno v roce 1980 Thomasem Wittem. Členové jeho rodiny jsou významní němečtí podnikatelé, jeho děd byl zakladatelem německé zásilkové firmy Witt Weiden. Kolekce obsahuje 10 milionů exemplářů z celého světa a muzeum má i bohatou odbornou knihovnu.\n\n"}
{"id": "620591", "url": "https://cs.wikipedia.org/wiki?curid=620591", "title": "Svatý Virgil", "text": "Svatý Virgil\n\nSv. Virgil (také Virgilius, původním irským jménem Feirgil (asi 700, Irsko – 27. listopadu 784, Salcburk) byl irský světec, biskup salcburský, astronom.\n\nPocházel z rodiny vysoké irské šlechty. V roce 745 se vydal na pouť do Svaté země, zůstal ale na francouzském královském dvoře, poté odešel do salcburské diecéze, kde sloužil do konce života a získal si velkou úctu pro svou vzdělanost a zbožný život.\n\nZa svého života byl velmi kontroverzní osobou – měl sice zásluhy na pokřesťanštění Korutanců (dnes vymřelá slovanská etnická skupina) a vysílal misionáře i do Uher, byl ale svými současníky (zejm. sv. Bonifácem) kritizován jednak za to, že uznával platnost křtu i při užití nechtěně zkomolené formule, a jednak pro svá tvrzení v oblasti vědy (tvrdil mj. že svět je kulatý a protější stranu obývají protinožci), která dle sv. Bonifáce neodpovídala církevní věrouce. Byl proto obviněn z kacířství, v nedochovaném spise se mu však podařilo své názory vyložit a obhájit a papež jej podpořil.\n\nByl kanonizován v roce 1233. Jeho svátek, který připadá na 27. listopadu, se slaví převážně v salcburské diecézi a také v rodném Irsku.\n\n"}
{"id": "620592", "url": "https://cs.wikipedia.org/wiki?curid=620592", "title": "Karantánci", "text": "Karantánci\n\nKarantánci (také korutanští Slované nebo Alpští Slované, , ) je vymřelé slovanské etnikum, v období raného středověku obývající území v oblasti dnešních Korutan.\n\nPo rozpadu Sámovy říše vytvořili tito Slované v oblasti Východních Alp Korutanské knížectví, které se později stalo součástí Svaté říše římské. Šlo o první slovanské etnikum, které díky irským misionářům ze salcburské diecéze přijalo křesťanství. Na počátku 9. století se Karantánci začali usídlovat v okolí Blatenského jezera. Jméno Karantánci bylo užíváno až do 13. století. Patrně šlo o jedny z předků dnešních Slovinců (srov. Kraňsko, starší název pro Slovinsko). \n\nO jejich jazyce a společenském uspořádání je známo velice málo. Jazyk však patřil mezi jazyky jihoslovanské a byl blízký staré slovinštině. Z jejich jazykové oblasti pochází pravděpodobně tzv. frisinské zlomky, nejstarší dochovaný slovanský text psaný latinkou.\n"}
{"id": "620603", "url": "https://cs.wikipedia.org/wiki?curid=620603", "title": "Vlásenický potok (přírodní památka)", "text": "Vlásenický potok (přírodní památka)\n\nVlásenický potok je přírodní památka v okrese Tábor. Nachází se v Táborské pahorkatině, v údolí Vlásenického potoka, 2 km jižně od Dražic.\n\nPředmětem ochrany je zachovalé, hluboce zaříznuté až kaňonovité údolí Vlásenického potoka s lokalitou pérovníku pštrosího. U vtoku potoka do Lužnice se nachází skalní masív místně zvaný \"Jelení skok\". Vegetaci tvoří v severní části území okolo potoka místy olšiny, na které na stráních navazují porosty smrku ztepilého s malými skupinami jedle bělokoré, v jižní strmější části pak víceméně přirozené listnaté porosty lipové habrové doubravy. Na přilehlých svazích, zvláště v jižní části rezervace rostou lilie zlatohlavá, dřípatka horská, vraní oko čtyřlisté, lýkovec jedovatý, měsíčnice vytrvalá, vemeník dvoulistý. Z ptáků se na potoce zdržuje skorec vodní, konipas horský či ledňáček říční, v lesních porostech brhlík lesní, králíček obecný, strakapoud velký atd.\n"}
{"id": "620608", "url": "https://cs.wikipedia.org/wiki?curid=620608", "title": "Jaroslav Hübl", "text": "Jaroslav Hübl\n\nJaroslav Hübl (* 29. prosince 1982, Chomutov) je český hokejový brankář, odchovanec HC Litvínov, působící v české Extraliga ledního hokeje lize v týmu HC Dynamo Pardubice, předtím působil v finské elitní soutěži v klubu Ilves Tampere, kam odešel v rámci výměny ze švýcarského SCL Tigers. Předtím působil v ELH v BK Mladá Boleslav a HC Litvínov.\n\n\nV Před MS 2010 odchytal za Českou reprezentaci 2 zápasy. Poté se už v reprezentaci nepředstavil.\n\n"}
{"id": "620619", "url": "https://cs.wikipedia.org/wiki?curid=620619", "title": "Moulin de la Galette", "text": "Moulin de la Galette\n\nMoulin de la Galette je jediný větrný mlýn v provozuschopném stavu v Paříži. Nachází se na Montmartru v 18. obvodu. Mlýn je možné spatřit z ulice \"Rue Lepic\". Kdysi zde byl slavný kabaret. Dnes se nachází v soukromém vlastnictví a není veřejnosti přístupný. Na pozemku se nachází stejnojmenná restaurace a tzv. Severní milník.\n\nDnešní mlýn Galette se vlastně skládá ze dvou starších mlýnů: \"Blute-fin\" a \"Radet\". Jméno Blute-fin pochází od slovesa \"bluter\" (prosívat). Mlýn je zmíněn poprvé v roce 1622 jako \"moulin du palais\" (palácový mlýn) a častokrát byl přestavěn. V roce 1809 jej získala rodina Debray na výrobu mouky. Nesloužil ale jen k mletí obilí, používal se i k lisování hroznů nebo jako drtič různých materiálů. V roce 1870 majitel Nicolas-Charles Debray připojil k mlýnu tančírnu, kterou v roce 1895 nazval Moulin de la Galette. Galette je označení pro slanou palačinku původem z Bretaně, které se zde servírovaly. Po druhé světové válce sloužil krátce (do roku 1966) jako televizní a rozhlasové studio.\n\nMlýn Radet byl postaven v roce 1717 a v 60. letech 18. století byl kompletně přestavěn. V roce 1834 byl přeměněn na hostinec a později byl připojen k \"Moulin de la Galette\". Sdružení přátel starého Montmartru (Les Amis du Vieux Montmartre) zachránilo stavbu v roce 1915 před demolicí.\n\nMlýn byl 5. července 1958 zapsán mezi historické památky. V roce 1978 byl sice restaurován, ale není v provozu. V říjnu 2001 byly rekonstruovány lopatky mlýna.\n\nStavba se objevila na několika obrazech významných malířů, jako byli Auguste Renoir, Vincent van Gogh, Pablo Picasso, Henri de Toulouse-Lautrec, Kees van Dongen nebo Maurice Utrillo. V roce 1899 pořídil fotografii mlýna fotograf Eugène Atget.\n\n"}
{"id": "620621", "url": "https://cs.wikipedia.org/wiki?curid=620621", "title": "Meselsonův–Stahlův experiment", "text": "Meselsonův–Stahlův experiment\n\nMeselsonův-Stahlův experiment je slavná série experimentů, jež v roce 1958 provedli dva američtí výzkumníci, molekulární biolog Matthew Meselson a genetik Franklin Stahl. Tento pokus představuje významný milník ve výzkumu struktury a funkce DNA, především její replikace. Na základě tohoto pokusu bylo zjištěno, že bakteriální DNA je replikována tzv. semikonzervativně, což znamená, že každá z obou dvoušroubovic DNA vzniklých při replikaci se skládá z jednoho starého vlákna a z jednoho nově dosyntetizovaného (přičemž jako vzor – matrice - sloužilo právě staré vlákno). Práce se jmenovala:\n\nMeselson a Stahl nejprve po 14 generací pěstovali bakterie \"Escherichia coli\" na mediu obsahujícím v přírodě vzácný těžký izotop - dusík N. Tento atom dusíku byl po celou dobu spolu s potravou zabudováván do buněk bakterií. Důležité je, že za pomoci látek obsahujících dusík (konkrétně to byl NHCl jako jediný zdroj dusíku) byl izotop N při vzniku každé nové generaci i replikována DNA, takže drtivá většina DNA za 14 generací obsahovala pouze 15N.\n\nNásledně byly tyto bakterie přeočkovány do media, které obsahovalo N dusík, a byla sledována hustota jejich DNA v průběhu generací. N DNA je totiž výrazně hustší než N DNA, což se dá snadno poznat při ultracentrifugaci na hustotním gradientu (což je metoda vyvinuta Stahlem a Vinogradem). Meselson a Stahl zjistili, že za jednu generaci byla hustota DNA přesným aritmetickým průměrem hustoty DNA obsahující N a DNA obsahující N. To znamená, že polovina atomů dusíku byly izotopy N a polovina byly izotopy N. To naznačovalo, že DNA je replikována semikonzervativně, tzn. jedno vlákno každé dvoušroubovice představovala stará DNA (s N) a polovina byla nově dosyntetizovaná DNA s N dusíkem. V souhlasu s touto představou dopadly i výsledky v třetí generaci: čtvrtinu všech vláken DNA tvořila stará DNA, tři čtvrtiny nová DNA. Z modelu semikonzervativní replikace vyplývá, že v této třetí generaci byla polovina všech vláken zcela tvořených N, druhá polovina obsahovala v jednom vlákně N a ve druhém N.\n\nAby Meselson a Stahl ověřili své představy o semikonzervativní replikaci a vyloučili tzv. disperzivní model replikace (tzn. model, kdy je stará DNA při replikaci rozptýlena do obou dceřiných dvoušroubovic), provedli ještě jeden pokus: když ve druhé generaci teplem denaturovali DNA (oddělili od sebe obě vlákna), v hustotním gradientu zaznamenali dva pásy vláken DNA: v jednom byly (jednovláknové) řetězce s obsahem pouze N, ve druhém pouze s N. Navíc zjistili, že oba pásy obsahovaly stejnou molární hmotnost DNA, a tak bylo zřejmé, že DNA je tvořena dvěma stejně velkými vlákny, které se teplotou oddělily.\n"}
{"id": "620625", "url": "https://cs.wikipedia.org/wiki?curid=620625", "title": "Smrž obecný", "text": "Smrž obecný\n\nSmrž obecný (\"Morchella esculenta\") je jedlá houba z čeledi smržovitých.\n\nPlodnice o výšce až 200 mm bývá kulovitého či mírně protáhlého tvaru. Klobouk o výšce do 100 mm má vejčitý tvar a nažloutlou až nahnědlou barvu. Celý jeho povrch je poset hlubokými jamkami, které jsou od sebe odděleny příčnými a podélnými lištami. Klobouk je dutý a těsně přirostlý k bílému až světle hnědému třeni. Hladký třeň dosahuje šířky až 40 mm, ve spodní části bývá a něco širší. Výtrusy jsou hladké a elipsoidní o rozměrech zhruba 17–24 × 10–15 µm. Výtrusný prach má jemnou krémovou barvu.\n\nSmrž obecný je jarní houba. Roste od dubna do května, někdy už i v březnu. Upřednostňuje okraje lesů a cest, listnaté háje, luhy, louky, zahrady, parky, ale i méně tradiční houbové lokality jako jsou zavážky, sklady dříví či hromady odpadků a popele. Smrž obecný je nejpočetnějším zástupcem rodu smrž v Česku. Roste prakticky v celém mírném pásu severní polokoule a Austrálii.\n\nVšechny smrže jsou velmi ceněné jedlé houby, hodí se k nejrůznějším úpravám v kuchyni. Dutost plodnic nabízí možnost porůznu plněných smržů. Dále jsou smrži vhodní na smaženici, do polévky, hodí se i k přípravě méně tradičních pokrmů jako je např. puding či pomazánka ze smržů.\n\nSmrže se dobře suší, a to nejlépe tak, že se podélně rozkrojí a opláchnou ve vodě, aby byla plodnice zbavena nečistot a drobného hmyzu. Staré plodnice se nedoporučuje sbírat, protože mohou obsahovat jedovaté látky.\n\n"}
{"id": "620626", "url": "https://cs.wikipedia.org/wiki?curid=620626", "title": "John C. Elliott", "text": "John C. Elliott\n\nJohn C. Elliott (30. ledna 1919 – 13. srpna 2001) byl americký politik, který byl roku 1952 jmenován 39. guvernérem Americké Samoy. Po 4 měsících od svého jmenování, které proběhlo 16. července, opustil úřad z osobních důvodů 23. listopadu 1952. Byl nejmladším člověkem, který kdy zastával tuto funkci. Před svým jmenováním byl asistentem tehdejšího guvernéra Americké Samoy Phelpse Phelpse a zároveň tajemníkem Americké Samoy.\n"}
{"id": "620628", "url": "https://cs.wikipedia.org/wiki?curid=620628", "title": "Luna (přírodní památka)", "text": "Luna (přírodní památka)\n\nLuna je přírodní památka v okrese Tábor. Nachází se v Táborské pahorkatině, na stráni nad Kozským potokem, na severovýchodním okraji města Sezimovo Ústí.\n\nPředmětem ochrany je slunná jižně orientovaná stráň se suchomilnými travinnými a květnatými společenstvy i společenstvy skalních štěrbin, herpetofaunou a entomofaunou.\n\nMezi vzácné houby, rostoucí v prostoru přírodní památky Luna patří voskovka citronová nebo palečka zimní. Kromě nich lze na lokalitě najít i množství dalších druhů, především voskovek (voskovka panenská, voskovka luční) nebo šťavnatek (šťavnatka tečkovaná, šťavnatka pomrazka).\n\nV prostoru přírodní památky dominují sušší luční porosty, tvořené především ovsíkem vyvýšeným, smělkem jehlancovitým a bojínkem tuhým. Dále se zde objevuje válečka prapořitá, divizna knotkovitá, hadinec obecný, sléz velkokvětý, starček přímětník, řepík lékařský, pavinec horský, chrastavec rolní i čičorka pestrá.\n\nPěšinu při horním okraji lokality lemují osívka jarní, huseníček rolní, mochna jarní, hvozdík kropenatý a vzácně i hvozdíček prorostlý nebo ohrožený rozrazil rozprostřený. Hojná je třezalka tečkovaná a různé druhy chrp (chrpa luční, chrpa čekánek, chrpa latnatá). Objevují se tu také všechny tři druhy jahodníku (jahodník obecný, jahodník trávnice i jahodník truskavec), několik druhů svízele (svízel nízký, svízel bílý, svízel syřišťový, svízel pomořanský), devaterník velkokvětý i rozchodník šestiřadý. Skalní štěrbiny ve stráni využívá kapradina sleziník severní.\n\nNaopak podél potoka rostou vlhkomilné trávy - zblochan vodní a chrastice rákosovitá, z bylin dále kopřiva dvoudomá a bršlice kozí noha. Doplňují je olše i vrby, jejichž kmeny popíná chmel otáčivý.\n\nChráněné území poskytuje útočiště především pro početný hmyz a jiné bezobratlé. Z hmyzu zde byly nalezeny především některé vzácné druhy motýlů. Typické motýly výslunných luk představují okáč bojínkový, přástevník chrastavcový a vřetenuška obecná. K zástupcům brouků patří mandelinky \"Coptocephala rubicunda\" a \"Sermylassa halensis\", mandelinka trnitá, krytohlav hedvábitý, květomil žlutý, zlatohlávek zlatý i zlatohlávek tmavý, tesařík černošpičký, tesaříci \"Agapanthia intermedia\", \"Stenurella bifasciata \"i \"Pseudovadonia livida \"nebo krasec \"Trachys fragariae\". V nivě Kozského potoka žijí například rákosníček obecný, mandelinka nádherná, mandelinka šťovíková, mandelinka olšová, štítonoš zelený, bázlivec olšový, z vážek pak motýlice lesklá a motýlice obecná.\n\nNejčastějším druhem plazů je zde ještěrka obecná, vzácně i zmije obecná.\n\n"}
{"id": "620629", "url": "https://cs.wikipedia.org/wiki?curid=620629", "title": "Cherie Robertsová", "text": "Cherie Robertsová\n\nCherie Robertsová, rozená jako Kitana Jadeová (nepřechýleně \"Roberts\", \"Jade\"; * 8. prosince 1978 Oakland, Kalifornie) je modelka a fotografka. Na počátku první dekády 21. století spolupracovala s časopisem \"Playboy\". Věnuje se fotografiím aktu a glamour.\n\n\n\n\n"}
{"id": "620630", "url": "https://cs.wikipedia.org/wiki?curid=620630", "title": "Robert Antonín", "text": "Robert Antonín\n\nRobert Antonín (* 1977 Svitavy) je český historik zabývající se dějinami vrcholného středověku ve střední Evropě, speciálně pak česko-polskými vztahy.\n\nV letech 1996–2002 vystudoval obor historie-filozofie na Filozofické fakultě Masarykovy univerzity v Brně. V letech 2002 až 2008 absolvoval doktorské studium na Historickém ústavu FF MU. Mezi lety 2005 a 2011 zde pracoval jako výzkumný pracovník Výzkumného střediska pro dějiny střední Evropy. V roce 2008 se stal odborným asistentem na Ústavu historických věd Filozoficko-přírodovědecké fakulty Slezské univerzity v Opavě, kde působil do r. 2013. Od roku 2013 pak pracuje na katedře historie Filozofické fakulty Ostravské univerzity kde nyní působí jako děkan.\n\nJe výkonným redaktorem časopisu \"Acta historica Universitatis Silesianae Opaviensis\". Od roku 2009 je výkonným redaktorem Časopisu Slezského zemského muzea, řada B. Je autorem (a spoluautorem) několika knih a většího množství článků zabývajících se především dějinami za vlády posledních Přemyslovců. Svou knihou \"Zahraniční politika krále Václava II. v letech 1283–1300\" zásadním způsobem obohatil české historické bádání.\n\n\n"}
{"id": "620632", "url": "https://cs.wikipedia.org/wiki?curid=620632", "title": "HTTP response splitting", "text": "HTTP response splitting\n\nHTTP response splitting je v informatice druh zranitelnosti webové aplikace spočívající v nesprávné kontrole vstupů od uživatele. Cílem útočníka je předat webové aplikaci takové vstupy, aby došlo k rozdělení původní odpovědi serveru na více odpovědí, které může následně využít k vykonání dalších útoků (např. Cross-User Defacement, Cache poisoning, Cross-site scripting či Page Hijacking).\n\nZranitelnost spočívá v tom, že útočník vkládá do webové aplikace společně se vstupem také neočekávaný řetězec. Předpokládejme, že cílová aplikace nefiltruje ze vstupů znaky CR a LF. Pomocí těchto znaků útočník manipulovat s odpovědí a dává mu tak fakticky nástroj k ovlivnění zbytku nejen hlavičky a těla zprávy, ale také k vytvoření dalších odpovědí zcela pod jeho kontrolou. Je však důležité dodržet strukturu http odpovědi. Tedy dodržet prázdné řádky (znaky CR a LF zakódované jako codice_1), kterými je oddělena hlavička od těla. A dále také mezery zakódované jako codice_2. Požadavky na aplikaci k úspěšnému provedení útoku jsou dva:\n\n\nV tomto příkladu programátor aplikace chce přesměrovat uživatele na stránku podle hodnoty vstupní proměnné strana. Ta může být nastavena například pomocí kliknutí na odkaz, čímž se zavolá codice_3.\n\nPři tomto volání dojde k vygenerování dvou odpovědí. První je odpověď se stavovým kódem 302 Moved Temporarily a \ndruhá již má obsah stránky codice_4 a stavový kód 200 OK.\n\nPředpokladem je, že aplikace přebírá jeden vstupní parametr a přesměrovává požadavek na jiný zdroj.\n\n\nNedochází tedy k žádné změně oproti validnímu požadavku a s nejvyšší pravděpodobností nejsou v aplikaci mechanismy k filtrování vstupů. Pokud cílová aplikace běží na operačních systémech na bázi Unixu, tak je nutné nahradit znaky codice_1 za znak codice_7.\n\nAby byla webová aplikace zabezpečena před útoky postavenými na HTTP Response Splitting je nutné ze všech uživatelských vstupů filtrovat znaky CR, LF a to v různých formách kódování před tím, než jsou použity při jakémkoliv generování hlaviček.\n\n\n"}
{"id": "620633", "url": "https://cs.wikipedia.org/wiki?curid=620633", "title": "Louise Erdrich", "text": "Louise Erdrich\n\nKaren Louise Erdrichová, známá jako Louise Erdrichová, (* 7. června, 1954) je autorka románů, poezie a dětské literatury, indiánského původu. Jde o registrovanou členku kmene Turtle Mountain Chipewů v Severní Dakotě. Erdrichová je obecně uznávána jako významná autorka druhé vlny tzv. indiánské renesance. Její román \"The Plague of Doves\" byl v dubnu 2009 nominován na Pulitzerovu cenu v sekci beletrie. Erdrichová je rovněž majitelkou malého nezávislého knihkupectví Birchbark Books.\n\nLouise Erdrichová se narodila jako první ze sedmi dětí Ralpha a Rity Erdrichových v Little Falls v Minnesotě. Její otec byl německo-amerického původu, zatímco její matka byla původu francouzského a anishinaabského. Erdrichová vyrůstala ve Wahpetonu v Severní Dakotě, kde její rodiče pracovali jako učitelé na škole, zřízené Úřadem pro indiánské záležitosti.\nV letech 1972-76 navštěvovala univerzitu Dartmouth, kde získala bakalářský titul a potkala svého budoucího manžela, antropologa a spisovatele Michaela Dorrise, který v té době na univerzitě pracoval jako šéf katedry indiánských studií. Erdrichová později vystřídala několik pracovních míst, včetně pozice plavčice, číšnice, učitelky poezie ve věznicích, nebo signalistky na stavbách. Pracovala také jako redaktorka \"The Circle\", novin sponzorovaných bostonskou indiánskou komunitou. V roce 1979 získala Erdrichová magisterský titul z tvůrčího psaní na univerzitě Johnse Hopkinse.\n\nMezi roky 1978-82 publikovala Erdrichová řadu básní a povídek a právě v tomto období začala spolupracovat s Dorrisem – kvůli Dorrisově pobytu na Novém Zélandu probíhala spolupráce nejprve ve formě dopisování. Jejich vztah se vyvíjel a v roce 1981 se Erdrichová za Dorrise provdala. Během tohoto období také postupně nasbírala materiály, jež byly nakonec publikovány v podobě sbírky poezie \"Jacklight\".\n\nV roce 1982 získala její povídka \"The World’s Greatest Fisherman\" Cenu Nelsona Algrena v žánru povídek a odměnu 5,000 dolarů. Tento úspěch ji i Dorrise přesvědčil, aby i nadále psali společně a napsali román.\n\nV roce 1982 Erdrichová vydala román \"Čarování s láskou\". Kniha vypráví příběhy několika rodin, žijících vedle sebe v ojibwské rezervaci v Severní Dakotě. Jejich příběhy se skládají z oddělených, avšak propojených skupin krátkých vyprávění: každé je vyprávěno z pohledu jiné postavy, a děj jednotlivých vyprávění se odehrává během jednotlivých dekád, od 30. let 20. století až do současností.\n\nInovativní vyprávěcí postup, využitý v tomto románu, má mnoho společného s autorskými postupy Williama Faulknera, avšak nevychází z tradic beletrie psané indiánskými autory. Autorce ovšem umožnil vykreslit obraz komunity způsobem, jenž přesně odpovídal životu v rezervaci. Román okamžitě získal chválu od spisovatelů/kritiků N. Scotta Momadaye či Geralda Vizenora a v roce 1984 byl oceněn cenou National Book Critics Circle Award. Od té doby román nevyšel z tisku.\n\nPo čarování s láskou pokračovala Erdrichová románem The Beet Queen, v níž opět vypráví příběh řada postav. Kniha však překvapila kritickou veřejnost skutečností, že autorka v ní dále rozšiřuje fiktivní svět rezervace z \"Čarování s láskou\" o přilehlé město Argus. Indiánské postavy jsou zde hodně v pozadí a kniha sleduje především německo-americkou komunitu. Děj románu se odehrává především v období před druhou světovou válkou.\n\n\"The Beet Queen\" se stala předmětem kritiky ze strany indiánské spisovatelky Leslie Marmon Silko, jež ji nařkla ze přílišného věnování se postmoderním vyprávěcím postupům spíše než problémům amerických indiánů.\n\nJejí spolupráce s Dorrisem pokračovala jak v osmdesátých, tak devadesátých letech, a jejich knihy se všechny odehrávají v témže fiktivním světě.\n\nRomán \"Tracks\" se navrací zpět na začátek 20. století k ustavení rezervace a poprvé uvádí na scénu postavu trickstera, Nanapushe. Postavě trickstera z jejích románů byla věnována již řada studií. Jakožto román, nejvíce zakořeněný v ojibwské kultuře, poukazuje \"Tracks\" na prvotní střet mezi tradičními ojibwskými rituály a zvyky a římsko-katolickou církví.\n\nRomán \"The Bingo Palace\" aktualizuje, ale nerozřešuje, různé vztahy, známé z \"Čarování s láskou\". Kniha se odehrává v 80. letech a ukazuje kladné a záporné dopady nově postaveného kasina a továrny v rezervaci. Román \"Tales of Burning Love\" pak dokončuje příběh Sestry Leopoldy, postavy, která se objevuje ve všech předchozích knihách, a zároveň přivádí na půdu rezervace nové bělošské postavy.\n\nSpolečně s Dorrise napsala Erdrichová také \"The Crown of Columbus\", jediný román, pod kterým jsou oba autoři podepsaní, a \"Yellow Raft in Blue Water\", pod kterým je podepsán pouze Dorris. Obě knihy se odehrávají mimo indiánskou rezervaci v Argusu.\n\nSpisovatelský pár spolu zplodil tři děti a další tři adoptoval Dorris ještě za svobodna. Po sňatku je Erdrichová přijala za své a s Dorrisem poté zplodila tři dcery. Několik jejich dětí mělo později zdravotní potíže.\n\nV roce 1989 Dorris publikoval \"The Broken Cord\", knihu o fetálním alkoholovém syndromu, jímž trpěl Reynold Abel, jeden z jeho adoptovaných synů. Dorris zjistil, že tento syndrom byl mezi indiány rozšířen a do té doby nediagnostikován – důvodem syndromu byl častý alkoholismus indiánských matek. Reynolda Abela v roce 1991 porazilo auto a ve věku 23 let zemřel.\n\nV roce 1995 obžaloval Jeffrey Sava, další ze synů, oba rodiče z týrání a oba rodiče se jej následně neúspěšně pokusili usvědčit z vydírání. Krátce poté se oba spisovatelé rozešli a zahájili rozvodové řízení. Erdrichová mj. tvrdila, že Dorris již od druhého roku manželství trpěl depresemi.\n\nV roce 1997, 11. dubna, spáchal Michael Dorris sebevraždu.\n\n\"The Antelope Wife\", první román Erdrichové po rozvodu, se jako první z jejich děl odehrává mimo předchozí svět rezervace. Erdrichová se postupně vrátila ke světu rezervace a přilehlých měst a od roku 1998 napsala pět románů, odehrávajících se v tomto fiktivním světě. Jsou mezi nimi například \"The Master Butchers Singing Club\", strašidelný příběh, jenž opět čerpá z německo-amerického a indiánského původu Erdrichové, a román \"The Last Report on the Miracles at Little No Horse\". Obě díla jsou zeměpisně a skrz jednotlivé postavy propojeny s dřívějším románem \"The Beet Queen\".\n\nSpolečně s několika autorčinými díly jsou i tyto dvě knihy srovnávány s Faulknerovými romány, odehrávajícími se v regionu Yoknapatawpha. Po sobě jdoucí romány vytvořily několikerá vyprávění, odehrávající se v tom samém fiktivním prostoru a utvořily mozaiku místní historie s aktuálními tématy a moderním vědomím.\n\nV \"The Plague of Doves\" Erdrichová pokračovala v multi-etnickém vyprávění, v němž proplétá vrstevnaté vztahy obyvatel farem, měst, a rezervací, jejich sdílených osudů, tajemství, vztahů a antipatií, a složitého objevování propletené minulosti ze strany mladších generací.\n\nPoslední román Erdrichové, \"Shadow Tag\", z roku 2010, je hrůzyplným příběhem upadajícího manželství dvou indiánů z odlišných kmenů. Jejich umělecký a rodinný život chátrá až do podoby nudy, podvádění a násilí, přičemž všechny tyto stavy jsou připisovány panovačným, potenciálně sociopatickým manýrům dominantního, násilnického manžela. Manželé však i přesto nemohou žít jeden bez druhého.\n\n\nJde o registrovanou členku indiánského kmene Anashinaabe (také nazýván Ojibwa, nebo Chipewa). Má ale rovněž americké, německé i francouzské předky.\n\nHeidi Erdrichová, jedna z jejích sester, publikuje pod jménem Heid E. Erdrichová a píše poezii. Další ze sester, Lise Erdrichová, píše dětské knihy a je autorkou sbírky beletrie a esejí. Posledních několik let pořádají všechny tři sestry každoroční workshop v Severní Dakotě v rezervaci Turtle Mountain.\n\nJejím bratrancem je Ronald W. Erdrich, oceňovaný fotograf. Žije a pracuje v Abilene v Texasu. V roce 2004 byl asociací Texas Associated Press Managing Editors jmenován fotografem roku.\n\n\nAmerican Horse\n\n\n\n\n\n\n\n\n"}
{"id": "620634", "url": "https://cs.wikipedia.org/wiki?curid=620634", "title": "Darse du fond de Rouvray", "text": "Darse du fond de Rouvray\n\nDarse du fond de Rouvray je malý vodní kanál v Paříži. Začíná jižně od kruhového křížení kanálů Ourcq, Saint-Denis a Villette v 19. obvodu a končí asi o 250 m dále v ulici \"Rue Adolphe-Mille\". Je ohraničen na západě nábřežím \"Quai de Metz\" a \"Quai de la Garonne\" a na východě bývalými dílnami Správy městských kanálů na okraji Parc de la Villette. Na jeho začátku se nachází otočný most. Kanál prošel na počátku 21. století rozsáhlou obnovou.\n"}
{"id": "620640", "url": "https://cs.wikipedia.org/wiki?curid=620640", "title": "John Hume", "text": "John Hume\n\nJohn Hume (* 18. ledna 1937) je irský politik z města Londonderry v Severním Irsku. Byl jedním ze zakládajících členů Social Democratic and Labour Party a v roce 1998 spolu s Davidem Trimblem získal Nobelovu cenu za mír.\n\nOd roku 1979 do roku 2001 byl jako druhý v pořadí předseda strany SDLP. V minulosti byl také poslancem Evropského parlamentu a Parlamentu Spojeného království a členem Shromáždění Severního Irska.\n\nJe považován za jednu z nejvýznamnějších postav nedávného vývoje politiky Severního Irska. V roce 2010 byl ve veřejné anketě Největší Irové zvolen nejvýznamnější postavou irských dějin.\n\nNarodil se v Derry a studoval na St Columb's College a poté na St Patrick's College pod National University of Ireland, kde chtěl vystudovat na kněze. Mezi jeho učiteli byl i budoucí kardinál Tomás Ó Fiaich.\n\nNedokončil kněžské vzdělání, ale získal titul MA (Master of Arts) a pak se vrátil do svého rodného města a stal se učitelem. Na konci šedesátých let se stal jedním z hlavních představitelů hnutí za občanská práva.\n\nNa začátku šedesátých let byl aktivním členem Národní strany, ale opustil ji v roce 1964. V roce 1969 se stal poslancem v Parlamentu Severního Irska za stranu Independent Nationalist. V roce 1973 byl zvolen do Shromáždění Severního Irska a v roce 1994 byl ministrem obchodu v přechodné vládě.\n\nByl zakládajícím členem Social Democratic and Labour Party (SDLP) a od roku 1979 jejím předsedou. Byl také jedním ze tří poslanců Evropského parlamentu za Severní Irsko a učil na Boston College.\n\nHume je považován za významnou figuru stojící za nedávným politickým vývojem v Severním Irsku, např. Angloirskou dohodou nebo Belfastskou dohodou. V roce 1998 získal Nobelovu cenu za mír spolu s Davidem Trimblem, který byl tehdy v čele Ulster Unionist Party.\n\nV roce 2001 odešel z vedení strany SDLP. 4. února 2004 prohlásil, že definitivně odchází z politiky.\n\n\n"}
{"id": "620641", "url": "https://cs.wikipedia.org/wiki?curid=620641", "title": "Justiční areál Brno", "text": "Justiční areál Brno\n\nJustiční areál Brno (JAB) je seskupení dvou budov jižně od centra Brna u řeky Svratky, mezi ulicemi Heršpická a Renneská (katastrální území Štýřice, Polní ulice č. o. 39 a 41), v němž sídlí všechny základní brněnské justiční instituce. Větší prosklená slouží soudům, v menší se žulovým obložením se nachází státní zastupitelství. Někdy je také označován jako \"justiční palác\", ačkoli klasický brněnský justiční palác se nachází na Rooseveltově ulici a je v něm umístěn Krajský soud v Brně.\n\nStavba justičního areálu začala oficiálně dne 20. června 2006 slavnostním poklepáním základního kamene, reálně stavět se však začalo až v roce 2007. Celá stavba pak byla dokončena v roce 2009. Investorem byl Krajský soud v Brně, projektantem zlínská společnost CENTROPROJEKT a.s., generálním dodavatelem IMOS Brno, a.s., a stavbu realizovala brněnská společnost BRESTT, s.r.o. Na stavbě se podílel především architekt Milan Kužela, který již realizoval objekt soudu ve Zlíně.\n\nAreál s celkovou zastavěnou plochou 5 782 m tvoří větší soudní budova a menší budova státních zastupitelství, mezi nimiž je prostor s vlajkami (českou a evropskou) a úředními deskami. Komplex se nachází na nábřeží řeky Svratky, od které je oddělen pásem zeleně s parkovou úpravou. U hlavní soudní budovy jde o železobetonovou skeletovou konstrukci, která má výrazně členěnou prosklenou reflexní fasádu v modrém provedení, přičemž vzhledem k povaze určení budovy jsou některé výplně neprůstřelné. Zastřešena je plochou střechou a má šest nadzemních a dvě podzemní podlaží, v těch jsou parkoviště, pomocné provozy, sklady a archívy. V centrální nadzemní části je jako hlavní komunikační prostor velké prosklené atrium, po jehož obvodu se nacházejí podatelny, část jednacích síní, správa soudu, kanceláře soudců a administrativního personálu a jídelna. Uvnitř atria jsou vystavěny dvě větší „věže“ s výtahy; ve věžích se nachází většina jednacích síní – v modré věži jednací síně Městského soudu v Brně, v červené Okresního soudu Brno-venkov.\n\nSymbolem celého areálu je barokní socha archanděla Michaela z roku 1728 s vahami a plamenným mečem, která zdobí atrium soudní budovy. Původně byla umístěna na brněnském kostele svatého Michala a pro zvýraznění justičního areálu ji zapůjčila římskokatolická církev.\n\nStavba Justičního areálu Brno získala hlavní cenu 14. ročníku soutěže CAD Projekt, provoz začal 20. července 2009, kdy se sem přestěhovalo exekuční oddělení městského soudu, do konce roku pak všechny zbývající instituce. V roce 2013 se areál dokončoval stavbou budovy Úřadu práce v Brně.\n\nV Justičním areálu Brno sídlí tyto brněnské justiční instituce:\n\nCelá stavba vzbudila vzhledem ke své realizaci a především ke své celkové ceně mnohé negativní reakce. Podle Krajského soudu v Brně jako investora stavby náklady na stavební práce měly ke konci činit 1,87 miliardy Kč a za vybavení především nábytkem stát utratil více než 67 milionů Kč. Přitom původní odhady měly být podle Nejvyššího kontrolního úřadu, který ve věci provedl od září 2007 do dubna 2008 kontrolu, jen 805 milionů Kč, ačkoli už v roce 2006 bylo zřejmě počítáno s investičními náklady ve výši zhruba 1,5 miliardy Kč. Takové rozpory vzbudily mnoho negativních ohlasů nejen v médiích. Česká komora architektů to zhodnotila jako klasický případ v současné době velmi nekvalitně zadávaných veřejných zakázek.\n\nPodle NKÚ celkovou nehospodárnost investiční akce způsobily chyby a nedostatky krajského soudu při řízení projektu, stejně jako nekoncepční a nedůsledná kontrolní činnost Ministerstva spravedlnosti. Naopak podle Krajského soudu v Brně uváděná částka 805 milionů Kč nikdy nebyla dohodnuta, smlouva o dílo byla uzavřena s cenou 1,419 miliardy Kč a nejkratší dobou plnění, přičemž soud zdůraznil, že cena za jeden m ani zdaleka nedosahuje ceny u Justičního areálu Na Míčánkách, nebo u kampusu Masarykovy university či Zemského archivu v Brně, a že nový areál splňuje nároky, které jsou na justici ve třetím tisíciletí kladeny.\n\nVěcí se zabývala i vláda, která musela nečekaně řešit financování v průběhu stavby vzniklé vícepráce. Ve věci byl dále činný Úřad pro ochranu hospodářské soutěže, který zrušil výběrové řízení na nábytek a krajskému soudu navíc uložil pokutu za porušení zákona o veřejných zakázkách. Policie se nakonec rozhodla kvůli stavbě Justičního areálu Brno nikoho neobvinit. Krajský soud v Brně ale dostal jako investor stavby od brněnského finančního úřadu pokutu 1,935 miliardy Kč. Proti ní se odvolal k finančnímu ředitelství.\n\n\n"}
{"id": "620645", "url": "https://cs.wikipedia.org/wiki?curid=620645", "title": "Hedečská vrchovina", "text": "Hedečská vrchovina\n\nHedečská vrchovina je geomorfologický podokrsek Hanušovické vrchoviny. Nachází se v její severozápadní části v okrese Ústí nad Orlicí. Nejvyšším vrcholem hřbetu je Val (788 m).\n\nHedečská vrchovina náleží do geomorfologického celku Hanušovická vrchovina, podcelku Branenská vrchovina a okrsku Červenopotoční kotlina. V severozápadním zakončení se nachází její samostatná část Roudenský hřbet. Jedná se nevelkou vrchovinu v západním zakončení Červenopotoční kotliny. Na západě spadají její svahy do Lichkovské brázdy, která je součástí Kladské kotliny. Na jihozápadě jí od Písařovské vrchoviny odděluje sedlo mezi vrchy Val a Liškovec, na jihu a jihovýchodě od Jeřábské hornatiny tok Tiché Orlice a Zlatého potoka, na severu vyjma prostoru Roudenského hřbetu spadají její svahy do Malomoravské kotliny, kterou protéká řeka Morava. Roudenský hřbet na severu hraničí s pohořím Králického Sněžníku v sedle mezi Špičkou a Jelením vrchem.\n\nHlavní část vrchoviny tvoří uskupení vrcholů Val (788 m), Mariánský kopec (769 m), Vyhlídka (738 m), Veselka (718 m) a Výšina (666 m). V Roudenském hřbetu, který se nachází severozápadně a od hlavního masivu vrchoviny je oddělen Lipkovským potokem, se nachází jediný vrchol Špička (též Na Vyhlídce) (753 m).\n\nHedečskou vrchovinou prochází hlavní evropské rozvodí mezi Severním a Černým mořem přibližně v linii Val - Vyhlídka - Veselka. Východní svahy odvodňují pravé přítoky řeky Moravy, která sama protéká pod severovýchodním svahem. Západní část a celý Roudenský hřbet spadá do povodí Tiché Orlice, která pramení a protéká pod jižním svahem Valu.\n\nProstor Hedečské vrchoviny je pokryt převážně poli a loukami. Souvislejší lesní pás se nachází pouze ve vrcholové partii Roudenského hřbetu. Díky absenci lesa je z vrcholů dobrý kruhový rozhled na nejvyšší vrcholy Hanušovické vrchoviny, Králický Sněžník, Orlické hory a na polské území v Kladském výběžku.\n\nJedinou meziregionální silnicí procházející prostorem Hedečské vrchoviny je silnice II/312 Králíky - Hanušovice. Dále se zde nacházejí jen komunikace místního charakteru. Přes vrch Val prochází žlutě značená turistická trasa 7275 z Králík do hloubi Hanušovické vrchoviny, osou Roudenského hřbetu je pak vedena červeně značená turistická trasa 0415 též z Králík na Králický Sněžník. Sedlem mezi hlavní částí vrchoviny a Roudenským hřbetem je vedena železniční trať Dolní Lipka - Hanušovice.\n\nDo prostoru Hedečské vrchoviny zasahuje zástavba města Králíky a obcí Prostřední Lipka a Dolní Hedeč. Na nejvyšším bodě - Valu - stojí rozhledna, na Mariánském kopci redemptoristický klášter a poutní místo. Přes vrchovinu je vedena linie československého opevnění budovaného proti nacistickému Německu před druhou světovou válkou. Její součástí je muzejně zpřístupněná dělostřelecká tvrz Hůrka, jejíž podzemní systém se nachází v masívu vrchu Výšina, a rovněž muzejně zpřístupněná dělostřelecká pozorovatelna K-S 12b Utržený na vrcholu Veselky.\n"}
{"id": "620646", "url": "https://cs.wikipedia.org/wiki?curid=620646", "title": "Státní okresní archiv Česká Lípa", "text": "Státní okresní archiv Česká Lípa\n\nStátní okresní archiv Česká Lípa (SOkA Česká Lípa) je státní institucí, založenou roku 1951, která od roku 1998 sídlí v nové moderní budově na kraji České Lípy. Od roku 2002 je SOkA Česká Lípa vnitřní organizační složka Státního oblastního archivu v Litoměřicích.\n\nOkresní archiv byl formálně zřízen v roce 1951, první pracovníci do něj nastoupili až o dva roky později. Potřebnou úroveň práce s archivy mu zajistila jeho první ředitelka, kterou se stala v roce 1955 Marie Vojtíšková. Základem nového archivu se staly archiválie města Česká Lípa z předválečného archivu města. Nová instituce dostala do užívání přízemí budovy v Žižkově ulici 321 (200 metrů nad hlavním náměstím) a také v letohrádku Červený dům vedle vodního hradu Lipý. První roky se Marie Vojtíšková zabývala tříděním a zachraňováním mnohdy plesnivých dokumentů. V padesátých letech vznikly další okresní archivy v Doksech a Novém Boru. K reformě archivnictví došlo v roce 1960, kdy byl českolipský archiv určen jako Okresní archiv Česká Lípa s pobočkami v Bělé pod Bezdězem, Novém Boru, Kamenickém Šenově a Jablonném v Podještědí.\n\nV roce 1960 okresní archiv obdržel nově přidělené prostory v budově augustiniánského kláštera společně v českolipským vlastivědným muzeem. Stalo se tak zásluhou společného úsilí manželů Vojtíškových (Marie ředitelka archivu, manžel Břetislav Vojtíšek byl ředitelem muzea, oba členové památkové komise ONV Česká Lípa). Archiv měl přidělená jižní a západní křídla areálu. V roce 1964 byly prostory v Červeném domě využívány jen jako preparátorská dílna. Došlo ke zrušení dalších depozit a poboček, z nichž byly materiály určené k archivaci svezeny do nových prostor. Záhy se ukázalo, že pro obě instituce jsou skladovací prostory nedostačující, a proto dostaly společně k užívání renesanční zámek ve Stvolínkách jako společný depozitář, ovšem 14 km vzdálený od centra České Lípy. Zámeček byl nevytápěný a listinný archiv archivu i muzea trpěl mj. i plísněmi. Okresní národní výbor však nové, lepší prostory nedokázal poskytnout.\nV roce 1972 byl do archivu přijat odborný archivář Miloslav Sovadina, který po odchodu Marie Vojtíškové vedl archiv jako zastupující ředitel v letech 1985–1989.\n\nPo roce 1990 došlo k řadě společenských a následně administrativních změn. K 1. srpnu 1991 byl klášterní areál vrácen církvi, vlastníkem se stala Česká provincie Řádu sv. Augustina. Ta půl roku poté smlouvou část prostor pronajala Vlastivědnému muzeu a také umožnila další pronájem okresnímu archivu. V roce 1992 byl zámek ve Stvolínkách vrácen obci a byla s ní uzavřena nájemní smlouva. Velmi neuspokojivou situaci z hlediska archivnictví řešila vláda České republiky a dala příkaz i ohledně řešení archivu v České Lípě. Až dva roky poté Okresní úřad a Městský úřad vybraly pozemek na okraji čtvrti Střelnice, zadaly vypracování projektu, vypsaly výběrové řízení na dodavatele a z vlastních prostředků nechaly stavební firmě Gedos nový objekt postavit. Státní dotace byla přiřknuta v roce 1995. Náklady na stavbu dosáhly přes 24 milionů Kč. V roce 1998 se začaly archivní materiály do nové budovy stěhovat. Slavnostní otevření Státního okresního archivu v České Lípě bylo provedeno v březnu 1999.\n\nV roce 1976 skupina historiků vytvořila při Státním okresním archivu v České Lípě Heraldickou komisi. Zejména po roce 1990 pomáhala městům a obcím hlavně metodicky při jejich snaze mít odpovídající městské symboly, tedy znak a prapor města. Některým obcím návrhy zpracovala. Návrhy po projednání radou a zastupitelstem města posoudil Podvýbor poslanecké sněmovny pro heraldiku a vexilologii a udělení symbolů pak provádí předseda Poslanecké sněmovny.\nRoku 1973 byla založena Edice inventářů Okresního archivu Česká Lípa. V ní byly vydány \"Pozůstalost Amanda Paudlera\" (napsal Jaroslav Panáček roku 1973) a \"Pozůstalost Jana Dukáta\" (od Marie Vojtíškové v roce 1976). Od roku 1975 vydával archiv literárně-vědní sborník \"Českolipsko literární\", do roku 1997 bylo vydáno 13 svazků. Od roku 1990 se zdejší archiváři zapojili do redakční rady obnoveného vlastivědného sborníku Bezděz a po přestěhování do nové budovy se tato stala místem jeho redakce. Okresní archiv je jedním ze tří vydavatelů. Dalšími vydavateli sborníku jsou městské muzeum a Vlastivědný spolek Českolipska, i v něm jsou někteří z archivářů aktivními členy. Ve sborníku jsou uveřejňovány články týkající se mj. i činnosti archivu. Archiv vydával brožury k jednorázovým akcím, např. v roce 1976 k 200. výročí nevolnického povstání na Českolipsku, o rok později k 60. výročí VŘSR a další \"350 let českolipského gymnásia\".\n\nAdresa archivu je Střelnice 3035, Česká Lípa. Pro veřejnost je otevřeno v pondělí a ve středu od 8 do 12 hodin, odpoledne od 13 do 17 hodin. Má k dispozici studovnu s 12 místy. Objednávat se není potřeba. Ředitelem je od roku 2016 PhDr. Petr Kozojed, který řídí dalších šest pracovníků. V archivu bylo k 31. prosinci 2016 soustředěno 1696 fondů a sbírek celého okresu.\n\n"}
{"id": "620650", "url": "https://cs.wikipedia.org/wiki?curid=620650", "title": "Jan Prokopec", "text": "Jan Prokopec\n\nJan Prokopec (4. září 1824 Praha - 18. července 1895 Studánka u Rychnova nad Kněžnou (zřejmě u vesnice Chábory)) byl český továrník a politik.\n\nVypracoval se vlastní pílí z chudých poměrů. Roku 1854 založil závod na výrobu mlýnských strojů a do konce života ho řídil. Byl veřejně činný – v roce 1874 byl zvolen za člena zastupitelstva a rady na Královských Vinohradech, roku 1885 tamtéž místostarostou a 1892 starostou. Usiloval o rozvoj města a prosazování národních zájmů českých obyvatel. Za jeho úřadování byl slavnostně otevřen kostel sv. Ludmily a Národní dům. Byl také poslancem českého zemského sněmu a angažoval se v řadě spolků.\n\nNarodil se chudým rodičům v Praze. Stal se sekerníkem (řemeslníkem, který stavěl mlýnská kola) a mlynářským pomocníkem. V roce 1854 si otevřel vlastní závod na výrobu mlýnských strojů, který se v následujících desetiletích úspěšně rozvíjel a získával zakázky v Rakousku i zahraničí. Podnik řídil do konce života. V lednu 1894 byla část závodu poškozena požárem, škody ale nahradilo pojištění.\n\nVeřejného dění se účastnil od roku 1848. Roku 1875 byl zvolen zastupitelem a radním na Královských Vinohradech. V prosinci 1885 se stal náměstkem starosty. Po smrti svého předchůdce, kterým byl Jan Friedländer, byl pak Prokopec těsnou většinou (17 hlasů z 35, přičemž 16 hlasovalo pro Aloise Bureše a dva se zdrželi) zvolen 23. května 1892 ve třetím kole vinohradským starostou. Ve své činnosti podporoval rozvoj města a zastával se českých národních zájmů. V září 1893 na slavnostním shromáždění připomněl výročí z roku 1871, kdy František Josef I. uznal práva českého národa, a vyslovil přitom politování, že se odpůrcům prozatím podařilo zmařit obnovení státních práv Koruny české. 7. října 1893 se účastnil vysvěcení nového kostela sv. Ludmily. Byl rovněž předsedou výboru pro stavbu Národního domu, který byl dokončen v listopadu 1894.\n\nMěl několik sporů s Němci. V roce 1892 vyvolal jejich kritiku, když veškeré obecní vyhlášky, včetně těch o ochraně před cholerou, vydal jen v češtině, v rozporu s vládním nařízením. Odmítl osadit dvojjazyčné tabulky s názvy ulic, jaké byly například v Praze („dokud to neudělá také Liberec, Teplice, Most, Duchcov a Děčín“), a angažoval se proti další existenci školy německého spolku Deutscher Schulverein, o níž vinohradské zastupitelstvo prohlašovalo, že je zdravotně závadná.\n\nAktivně se účastnil činnosti hospodářských sdružení. V srpnu 1894 vystoupil s projevem na sjezdu českomoravských mlynářů v Hradci Králové. V červnu 1895 se účastnil všeobecného sjezdu rakouských mlynářů v Praze.\n\nKromě dalších funkcí byl rovněž poslancem zemského sněmu a členem okresního výboru, pražské obchodní a živnostenské komory, Vinohradské záložny, družstva Národního divadla a výboru pro postavení pomníku Jana Husa. Působil jako předseda Měšťanské besedy, několika živnostenských společenstev, spolku pro podporování stavby kostela, spolku pro podporování chudých studujících c. k. českého gymnázia a místního odboru Ústřední matice školské.\n\nSoukromě studoval české dějiny, zajímal se především o historické válečnictví. V roce 1895 věnoval model historického praku pro národopisnou výstavu. (Jistý budějovický německý list to komentoval jizlivou poznámkou, že je to nejspíš pobídka, aby se takových praků vyrobilo víc a rozbíjela se jimi okna německých domů a škol; český redaktor na ni odpověděl, že Češi jsou zřejmě zaostalí, když používají praky; Němci totiž předtím poškodili českou školu v Mostě a Besední dům v Brně dynamitem.)\n\nZemřel náhle na mrtvici ve Studánce u Rychnova nad Kněžnou (zřejmě blízko vsi Chábory), kde pobýval na zdravotní dovolené. Pohřben byl 21. července 1895 na Vinohradském hřbitově.\n"}
{"id": "620652", "url": "https://cs.wikipedia.org/wiki?curid=620652", "title": "Jebavý", "text": "Jebavý\n\nJebavý je české příjmení.\n\n"}
{"id": "620653", "url": "https://cs.wikipedia.org/wiki?curid=620653", "title": "Tajemství proutěného košíku (seriál)", "text": "Tajemství proutěného košíku (seriál)\n\nTajemství proutěného košíku je český televizní seriál pro mládež, který natočil režisér Ludvík Ráža v roce 1977 podle scénáře Markéty Zinnerové. O rok později napsala tato autorka stejnojmennou knihu. \n\n\n"}
{"id": "620663", "url": "https://cs.wikipedia.org/wiki?curid=620663", "title": "Kuchyňka (přírodní památka, okres Praha-východ)", "text": "Kuchyňka (přírodní památka, okres Praha-východ)\n\nKuchyňka je přírodní památka na stejnojmenném vrchu s nejvyšší nadmořskou výškou 242 m. V období druhohor byla Kuchyňka ostrovem s typicky vyvinutou příbojovou zónou. Pozůstatkem po mořském období jsou zkameněliny nacházející se na celé Kuchyňce. Kuchyňka představuje izolované stanoviště lučních a stepních druhů flóry. Roste zde např. máčka ladní, snědek chocholičnatý, kavyl vláskovitý aj. Mimořádný význam a funkci má Kuchyňka jako krajinotvorný prvek. Krajinotvorná hodnota Kuchyňky sama o sobě je vysoká - představuje rozvolněný, ale přitom ucelený soubor luk, remízů a vrcholové stepi.\n\nNa vrchol vede odbočka červeně značené turistické trasy 0003 z Vinoře do Miškovic.\n\nBezprostřední blízkost lidmi dlouhodobě obývaného území má zásadní vliv na druhovou skladbu zvířeny v oblasti přírodní památky. K savcům zde pozorovaným se řadí zajíc polní (\"Lepus europaeus\"), ježek západní (\"Erinaceus europaeus\"), rejsek obecný (\"Sorex araneus\") a lasice kolčava (\"Mustela nivalis\"). V Kuchyňce se vyskytují i ptáci, například pěnice hnědokřídlá (\"Sylvia communis\") a černohlavá (\"Sylvia atricapilla\"), slavík obecný (\"Luscinia megarhynchos\"), lejsek šedý (\"Muscicapa striata\"), koroptev polní (\"Perdix perdix\"), sýkora modřinka (\"Cyanistes caeruleus\"), havran polní (\"Corvus frugilegus\"), čečetka zimní (\"Carduelis flammea\"), stehlík obecný (\"Carduelis carduelis\"), rehek zahradní (\"Phoenicurus phoenicurus\"), dlask tlustozobý (\"Coccothraustes coccothraustes\"), zvonek zelený (\"Carduelis chloris\"), čížek lesní (\"Carduelis spinus\"), zvonohlík zahradní (\"Serinus serinus\"), bělořit šedý (\"Oenanthe oenanthe\"), straka obecná (\"Pica pica\"), skřivan polní (\"Alauda arvensis\"), strakapoud malý (\"Dendrocopos minor\"), dudek chocholatý (\"Upupa epops\") a jiní. Ze zajímavých bezobratlých zde žije otakárek fenyklový (\"Papilio machaon\"), zlatohlávek letní, nebo střevlík hajní (\"Carabus nemoralis\").\n\n"}
{"id": "620664", "url": "https://cs.wikipedia.org/wiki?curid=620664", "title": "Dana Hlaváčová", "text": "Dana Hlaváčová\n\nDana Hlaváčová (* 20. června 1945 Suchdol u Prahy) je česká filmová herečka. Jde o mladší sestru herečky Jany Hlaváčové. Mezi její nejznámější filmové role patří pohádkový snímek \"Tři oříšky pro Popelku\", kde si zahrála Popelčinu nevlastní sestru.\n\n"}
{"id": "620666", "url": "https://cs.wikipedia.org/wiki?curid=620666", "title": "Jaroslava Brousková", "text": "Jaroslava Brousková\n\nJaroslava Brousková (* 18. července 1950 Praha) je česká herečka a dabérka.\n\nNarodila se v roce 1950 do herecké rodiny. Je dcera Otakara Brouska st. a sestra Otakara Brouska ml. Poprvé se před kamerou objevila v sedmnácti letech v romanci \"Malé letní blues\", ve které si jí všimli filmaři a obsadili jí do poměrně velkých rolí moderních mladých žen do dnes již zapomenutých filmů \"Takže ahoj\" a \"Dvě věci pro život\". Hrála také v zájezdových představeních Národního divadla. Vystudovala herectví na DAMU. Poté nastoupila do Krajského divadla v Kolíně.\n\nOd 90. let se věnuje dabingu, můžeme jí slyšet např. v roli policejní šéfové Anny Engelhardtové v německém seriálu Kobra 11.\n\nJe vdaná za herce Ladislava Potměšila (seznámili se v roce 1970 na konkurzu filmu \"Dvě věci pro život\"), má s ním dva syny.\n\n\n"}
{"id": "620676", "url": "https://cs.wikipedia.org/wiki?curid=620676", "title": "Gmunden", "text": "Gmunden\n\nGmunden je okresní město ležící na severním břehu Traunsee v rakouském Salzkammergutu. Je sídelním městem okresní vlády stejnojmenného okresu, okresního hejtmanství a okresního soudu. Žije zde obyvatel.\n\nMěsto je známé svou keramikou s charakteristickým bílozeleně plamencovaným dekorem. Za c. a k. monarchie bylo město Gmunden známé jako renomované letní sídlo, o čemž dodnes svědčí množství vil. Město se také veřejně připomnělo v 90. letech 20. století v rakouském televizním seriálu \"Schlosshotel Orth\".\n\nPodle archeologických nálezů bylo místo osídleno Germány již od 5. století. Ve vrcholném středověku se Gmunden stal významnou tržní osadou při obchodu se solí. Roku 1278 byl povýšen na město. Během německé selské války po roce 1525 město v bojích značně utrpělo a ve třicetileté válce se stalo základnou jednotky mušketýrů. V 19. století získalo novou slávu dvorského letoviska monarchie, vedle konkurenčního Bad Ischlu. Vily si zde stavěli hlavně rakouští průmyslníci.\n\n\n\n\n\n"}
{"id": "620677", "url": "https://cs.wikipedia.org/wiki?curid=620677", "title": "Kiryas Joel", "text": "Kiryas Joel\n\nKiryas Joel je vesnice v Orange County, stát New York, USA. \n\nOsada byla založena chasidskými Židy, patřící k dynastii Satmar v roce 1977, jejíž členové stále tvoří naprostou většinu obyvatelstva. Místo bylo zvoleno rabínem Joelem Teitelbaumem, po němž je také pojmenováno. \n\nJiž od svého založení zaznamenává obec rapidní populační přírůstek (v roce 1990 7 437 obyvatel, v roce 2000 13 138 obyvatel a konečně v roce 2009 20 175 osob) Vesnice má druhý nejnižší věkový průměr (15 let) ze všech sídel USA s více jak 5000 obyvateli. Vysoký populační přírůstek je způsoben téměř výhradně vysokou porodností místních žen, které se brzy vdají, založí rodinu a nepoužívají antikoncepci. \n\nPřes 89 % občanů používá jako první jazyk jidiš a 2,32 % hebrejštinu. Více jak dvě třetiny lidí žijí pod úrovní chudoby, což je nejvíce v celých USA.\n\n"}
{"id": "620680", "url": "https://cs.wikipedia.org/wiki?curid=620680", "title": "Vývoj hvězd", "text": "Vývoj hvězd\n\nVývoj hvězd je proces, během kterého hvězda projde řadou radikálních změn během své existence. Doba trvání a vývoje hvězdy závisí na její hmotnosti a představuje rozsah od několika milionů let (pro nejhmotnější) po triliony let (pro nejméně hmotné, což je více než současný věk vesmíru.\n\nVývoj hvězd není studován sledováním života jedné hvězdy, jelikož většina změn probíhá příliš pomalu aby mohla být odhalena, dokonce řadu století. Astrofyzika však došla k porozumění evoluce hvězd sledováním různých hvězd během různé fáze jejich vývoje a simulacemi hvězdných struktur na počítačových modelech.\n\nVývoj hvězdy začíná gravitačním kolapsem obřího molekulárního mraku (GMC). Typickou velikostí GMC je zhruba 100 světelných let a hmotnost má až 6 000 000 slunečních mas (1,2×10 kg). Při kolapsu se GMC rozdělí na menší a menší kousky. V každém z těchto fragmentů se hroutící se plyn uvolňuje gravitační potenciální energii ve formě tepla. Jakmile se zvyšuje teplota a tlak fragmentu, tak se fragment kondenzuje do super horké rotující sféry plynu, známé jako protohvězda.\n\nProtohvězdy, které mají menší hmotnost než asi 0,08 M(1,6×10 kg), nikdy nedosáhnou teploty potřebné k rozběhnutí jaderné fúze vodíku. Tyto protohvězdy jsou známé jako hnědí trpaslíci. Hnědí trpaslíci mají hmotnost od třináctinásobku do asi 70násobku hmotnosti planety Jupiter.\n\nPro masivnější protohvězdy není problém dosáhnout teploty jádra okolo 10 miliónů Kelvinů, což umožňuje zahájení protonové řetězové reakce, která vede k vodíkové fúzi, nejprve na deuterium a pak na helium.Ve hvězdách mírně nad 1 M ☉ (2,0×10 kg), cyklus CNO přispívá značnou částí energie. Nástup jaderné fúze vede k poměrně rychlému a stálému nástupu hydrostatické rovnováhy.\n\nHvězdy, které se na grafu svítivosti a barvy (teploty) hvězd zobrazují podél jedné hlavní linie, se nazývají hvězdy hlavní posloupnosti. Jedná se o stabilní fázi vývoje hvězdy, která je zajištěna hydrostatickou rovnováhou. Proti gravitační síle působí síla termonukleární fúze (proton-protonový cyklus), která v jádře hvězdy mění jádra vodíku na jádra hélia. Čím je hvězda větší, tím je tato vývojová fáze kratší, protože vlivem vyšší gravitace roste i tlak v jádře a tím se vodík spaluje rychleji.\n\nPo spotřebování většiny vodíkového paliva hvězdou hlavní posloupnosti dochází ke ztrátě hydrostatické rovnováhy a další vývoj záleží na velikosti hvězdy.\n\nMalé hvězdy nazývané červené trpaslíky spalují vodík pomalu a jejich životnost je tak delší než dosavadní stáří vesmíru. Teoreticky se předpokládá, že zvýší svou povrchovou teplotu a vznikne modrý trpaslík, který se po vyhoření zbývající zásoby vodíku změní na bílého trpaslíka.\n\nVětší hvězdy (včetně Slunce) reagují mnohonásobným zvětšením svého objemu, čímž vzniká červený obr. V jeho jádře, respektive obalech jádra probíhá další fúze vodíku a následně i fúze helia (3-alfa reakce). Po skončení těchto fází hvězda odvrhne vnější vrstvy, které vytvoří tzv. planetární mlhovinu, a jádro hvězdy gravitačně zkolabuje za vzniku bílého trpaslíka. V této hvězdě již neprobíhá reakce, ale vyzařuje nashromážděnou energii, díky malému povrchu (velikost srovnatelná se Zemí) a vysoké hustotě po velice dlouhou dobu. Pokud bílý trpaslík navýší svoji hmotnost hmotou ze svého průvodce nad určitou mez, vznikne nova nebo supernova typu Ia, jinak se po vyzáření energie změní v černého trpaslíka.\n\nVelké hvězdy se podobně změní v červeného veleobra. V jeho středu vznikají termonukleární fúzí další těžší prvky včetně železa. Díky vysoké vazební síle jeho jádra dojde po akumulaci železa ke gravitačnímu kolapsu a hvězda exploduje jako supernova za vzniku neutronové hvězdy nebo černé díry.\n\n"}
{"id": "620683", "url": "https://cs.wikipedia.org/wiki?curid=620683", "title": "James Arthur Ewing", "text": "James Arthur Ewing\n\nJames Arthur Ewing byl 40. guvernérem Americké Samoy. Pocházel z Youngstownu v Ohiu. Do úřadu nastoupil 28. listopadu 1952 a odstoupil 4. března 1953. Byl jmenován prezidentem Harrym Trumanem. Před svým jmenováním byl manažerem ve společnosti obchodující s ocelí v Ohiu.\n"}
{"id": "620701", "url": "https://cs.wikipedia.org/wiki?curid=620701", "title": "Justiční areál Na Míčánkách", "text": "Justiční areál Na Míčánkách\n\nJustiční areál Na Míčánkách (JAM) je komplex budov mezi ulicemi \"28. pluku\", \"U Roháčových kasáren\", \"Ruská\" a \"Na Míčánkách\" v Praze 10 ve Vršovicích, v němž sídlí značná část základních pražských justičních institucí. Jde o největší justiční komplex v České republice a skládá se ze tří historických budov bývalých kasáren a jedné novostavby.\n\nStavba justičního areálu začala oficiálně roku 2000, kdy byla vybrána pražská společnost HELIKA ke zpracování projektu, samotná stavba byla realizována mezi červencem 2003 a říjnem 2006 konsorciem společností Skanska a Metrostav. Objednatelem byl Městský soud v Praze, investorem Ministerstvo spravedlnosti a celkové náklady dosáhly 2,5 miliardy Kč. Projekt novostavby zpracovali architekti Vladimír Kružík (hlavní architekt JAM) a Petr Olexa, rekonstrukci stávajících budov Luděk Hauzírek a Veronika Kubátová.\n\nAreál s celkovou zastavenou plochou 11 212 m sloužil ještě dříve za Rakouska-Uherska vojenským účelům, nacházely se zde kasárna Jana Roháče z Dubé, později zde sídlil 28. pražský pluk. Tato upomínka na historii je zachována, neboť byla obnovena neorenesanční fasáda zrekonstruovaných budov. Ty však slouží pouze potřebám jednotlivých soudů a státních zastupitelství, veřejnosti je přístupná jen vnitřní novostavba s prosklenou čelní fasádou, která má dvě podzemní a sedm nadzemních podlaží se dvěma zrcadlově obrácenými atrii a obsahuje mj. 98 soudních síní, 38 místností pro utajené výslechy, 30 vazebních cel, velký dražební sál, informační kancelář, podatelny, studovnu pro nahlížení do spisů, odbornou knihovnu nebo třeba jídelnu pro zaměstnance. V jednotlivých podlažích jsou chodby odlišeny sytě tmavými odstíny červené, zelené, modré a žluté. Celý areál je pak propojen podzemními chodbami a i provoz uvnitř novostavby je rozdělen na dvě části, proto se soudci a státní zástupci dostanou do styku s veřejností zásadně až v jednací síni.\n\nV průběhu října 2006 se do justičního areálu přestěhovaly všechny zde sídlící justiční instituce a dne 30. října 2006 byl slavnostně otevřen ministrem spravedlnosti Jiřím Pospíšilem, ombudsmanem Otakarem Motejlem a dalšími.\n\nV Justičním areálu Na Míčánkách sídlí tyto pražské justiční instituce:\n\n"}
{"id": "620702", "url": "https://cs.wikipedia.org/wiki?curid=620702", "title": "Václav Srb", "text": "Václav Srb\n\nVáclav Srb (* 13. dubna 1958 Karlovy Vary) je český politik, bývalý předseda české monarchistické politické strany Koruna Česká. Po absolvování gymnázia v Liberci studoval obor historie–filozofie na Filozofické fakultě Univerzity Karlovy, odkud však byl z politických důvodů v 6. semestru vyloučen. Poté byl zaměstnán jako dělník v metru, zřízenec v kině apod. Byl sledován a vyslýchán StB. Má čisté lustrační osvědčení.\n\nJe členem Mensy ČR, od poloviny 80. let po složení Státní tlumočnicko-překladatelské zkoušky z francouzštiny, italštiny a ruštiny se živil jako průvodce. V roce 1991 založil vlastní cestovní kancelář Praga Magica. Od roku 1998 je členem prezídia Asociace českých cestovních kanceláří a agentur (AČCKA). Je zakládajícím členem Koruny České.\n\nVe volbách do Evropského parlamentu v roce 2014 kandidoval jako lídr Koruny České (monarchistické strany Čech, Moravy a Slezska), ale neuspěl (Koruna Česká získala pouze 0,16 % hlasů a do EP se nedostala).\n\nV komunálních volbách v roce 2014 kandiduje za Korunu Českou do Zastupitelstva Hlavního města Prahy. Jakožto lídr kandidátky je i kandidátem strany na post pražského primátora.\n\nVe volbách do Senátu PČR v roce 2018 kandidoval za stranu Koruna Česká (monarchistická strana Čech, Moravy a Slezska) v obvodu č. 26 – Praha 2. Se ziskem 0,69 % hlasů skončil na posledním 9. místě.\n"}
{"id": "620703", "url": "https://cs.wikipedia.org/wiki?curid=620703", "title": "Seznam chráněných území v okrese Chomutov", "text": "Seznam chráněných území v okrese Chomutov\n\nToto je seznam chráněných území v okrese Chomutov aktuální k roku 2015, ve kterém jsou uvedena chráněná území v oblasti okresu Chomutov.\n"}
{"id": "620706", "url": "https://cs.wikipedia.org/wiki?curid=620706", "title": "Třída Audace", "text": "Třída Audace\n\nTřída Audace byla třída raketových torpédoborců italského námořnictva. Skládala se z jednotek \"Audace\" a \"Ardito\". Obě lodi již byly vyřazeny z aktivní služby.\n\nStavba torpédobrce \"Audace\" začala 27. dubna 1968 v loděnici Italcantieri v Castellammare. Dne 2. října 1971 byl trup spuštěn na vodu a dne 16. listopadu 1972 byl torpédoborec zařazen do služby. Stavba druhé jednotky \"Ardito\" byla zahájena 19. července 1968 v loděnici Cantieri del Tirreno v Riva Trigoso u Janova. Dne 27. listopadu 1971 byl trup lodi spuštěn na vodu a dne 5. prosince 1972 byl torpédoborec zařazen do služby.\n\nJednotky třídy \"Audace\":\nTorpédoborce nesly pro italské válečné lodě typickou silnou hlavňovou výzbroj. Na přídi byly dvě dělové věže se 127mm kanóny, zatímco ve středu lodi se nacházely čtyři věže se 76,2mm kanóny OTO Melara Compact. Na zádi se nacházelo jednoduché odpalovací zařízení protiletadlových řízených střel RIM-24 Tartar. Za ním byly umístěny hangár a přistávací plocha pro dva protiponorkové vrtulníky AB-212 či jeden SH-3D. Pod přistávací plochou byly čtyři pevné 533mm torpédomety, ze kterých byla odpalována protiponorková torpéda.\n\nPohonný systém tvořily čtyři kotle a dvě převodové turbíny. Nejvyšší rychlost byla 33 uzlů. Dosah byl 4000 námořních mil při rychlosti 25 uzlů.\n\nObě jednotky prošly jednou rozsáhlou modernizací – u jednotky \"Ardito\" byla dokončena v roce 1988 a u \"Audace\" v roce 1991. Druhá 127mm dělová věž byla nahrazena jedním osminásobným vypouštěcím zařízením střel Selenia Aspide. Všechny 76,2mm kanóny nahradila jejich vylepšená verze Super Rapid. Ve středu lodi byly instalovány čtyři dvojnásobné kontejnery protilodních střel Otomat Mk 2. Naopak 533mm torpédomety byly demontovány.\n\n"}
{"id": "620707", "url": "https://cs.wikipedia.org/wiki?curid=620707", "title": "Constitutio criminalis Carolina", "text": "Constitutio criminalis Carolina\n\nConstitutio criminalis Carolina (zkráceně CCC, nebo Carolina) byl trestní řád, respektive zákoník s platností pro Svatou říši římskou vydaný císařem Karlem V. v roce 1532. Ustanovení Caroliny nikdy neplatila absolutně a v jednotlivých státech říše se k ní přistupovalo jen jako k určité směrnici, i tak se jednalo o velmi důležitou úpravu germánského trestního práva na dalších téměř tři sta let. Carolina upravovala zejména proces trestního práva, stanovila důležité zásady pro inkviziční řízení (přikazuje důsledné oddělení části vyšetřovací a části stanovení rozsudku), důležitá byla také stanovení užití útrpného práva, které bylo do této doby užíváno značně nejednotně. Navazuje na Bamberský hrdelní řád vydaný v roce 1507 pro bamberské biskupství.\n\nV roce 1498 bylo na říšském sněmu v městě Freiburg im Breisgau dohodnuto na potřebě zákoníku. Ovšem k vypracování prvního návrh došlo až roku 1521 speciální komisí ve Wormsu. Návrh se opíral o Bamberský hrdelní řád a jeho pozdější úpravy vzniklé v letech 1507–1516. Tento návrh byl revidován v roce 1523 za účasti hlavního autora Bamberského hrdelního řádu Johanna von Schwarzenberg. Tento byl navržen na říšském sněmu v Norimberku, ale ani ten nebyl přijat, podobně jako návrhy z let 1529 ve Špýru a 1530 v Augsburgu. Proti návrhům vystupovali především kurfiřt saský a braniborský, kteří se obávali omezení suverenity (v saském právu stále užívalo Saského zrcadla). Trestní zákoník byl nakonec přijat o dva roky později v roce 1532 v Řezně, ovšem se salvátorskou klauzulí, že takovýto zákoník bude mít pouze platnost podpůrnou, subsidiární. Originální německý název díla zněl \"Keyser Karls des fünfften vnnd des heyligen Römischen Reichs peinlich gerichts ordnung\" (Císaře Karla V. a svaté římské říše hrdelní řád) a tiskem byl vydán roku 1533. Carolina se udržela nejdéle v Meklenbursku, Schaumburg-Lippe a Brémách, do vydání trestního zákoníku pro Německou říši roku 1871.\n\nNejvětší část CCC je věnována trestnímu řízení (články 1–103 a 181 219) a zbývající články 104–180 se věnují hmotnému právu. V souvislosti s uváděným tresty je Carolina označována za krutou, protože zachycuje ještě některé pozdně středověké tresty v soudobé praxi ještě ještě hojně využívané, z nichž některé nakonec i ze soudní praxe postupně (některé již v 16. století) mizí. Jsou to starobylé mrzačící tresty utnutí ruky, utnutí prstů ruky, uříznutí ucha, vyříznutí jazyka apod. Z trestů smrti je vedle čestného stětí, uváděno také oběšení, lámání kolem, pohřbení zaživa, upálení, utopení, naražení na kůl, nebo čtvrcení.\n\nZ hlediska trestního řízení je podstatné, že se vedle akuzačního řízení začíná prosazovat i inkviziční. Prosazují se zásady oficiálnosti, písemnosti a tajnosti. Je kladen důraz na to, aby rozsudky byly vypracovány nezávisle na vyšetřovacích soudcích (u inkvizičního řízení) právními odborníky na základě vypracovaných písemných protokolů. Carolina také ošetřuje užití útrpného práva pro získání přiznání a stanoví pravidla, která mají zamezit zneužití tohoto práva, nicméně soudní praxe na tato omezení často nebrala ohled a docházelo k nadužívání.\n\n\n"}
{"id": "620716", "url": "https://cs.wikipedia.org/wiki?curid=620716", "title": "Arrondissement Mâcon", "text": "Arrondissement Mâcon\n\nArrondissement Mâcon je francouzský arrondissement ležící v departementu Saône-et-Loire v regionu Burgundsko. Člení se dále na 10 kantonů a 124 obcí.\n\n"}
{"id": "620717", "url": "https://cs.wikipedia.org/wiki?curid=620717", "title": "Žerotín (hrad)", "text": "Žerotín (hrad)\n\nHrad Žerotín byl šlechtický hrad bergfritového typu, vystavěný na návrší v obci Žerotín (dříve Žirotín) pravděpodobně v 1. polovině 13. století Habartem ze Žerotína, společně s městečkem Panenský Týnec (do 16. století nazývaným též Žirotský Týnec). Nyní je hrad zřícený a je celkově ohroženou nemovitou kulturní památkou.\n\nŽerotín patří k nejstarším šlechtickým hradům v Čechách. Poprvé se v písemných pramenech objevuje už v roce 1250, kdy se podle něj píše šlechtic Ratibor. Vlastislavici, k nimž Ratibor patřil, získali v roce 1239 Panenský Týnec. Mezi těmito dvěma roky byl zřejmě v sousedství Týnce postaven hrad Žerotín, podle něhož se rod jeho stavitelů psal až do svého vymření v polovině 15. století. Žerotín se ale původně jmenoval Žirotín a stejně tak rodina měla přídomek \"ze Žirotína\". Pozdější literatura transkripci jména změnila na Žerotín a rod na Žerotíny, čímž vznikla možná záměna se stejnojmenným moravským rodem. Dalším písemně doloženým majitelem hradu byl Habart ze Žerotína, který působil v letech 1287–1297 jako přísedící na zemském soudu. Pravděpodobně on založil klášter klarisek v Panenském Týnci, který pak jeho synové Plichta ze Žerotína, Jaroslav a Habart roku 1321 nadali nemovitým majetkem. Jaroslav a Plichta bojovali na straně řádu německých rytířů v Prusku. Plichta, považovaný ve své době za předního rytíře, padl roku 1322 v bitvě u Mühldorfu. Na začátku 15. století prodal Plichta ze Žerotína svou polovinu hradu \"Oldřichu Zajíci z Hazmburka.\" V 60. letech 15. století už vlastnili Hazmburkové hrad celý. Roku 1467 zemřel poslední člen rodu, Jaroslav ze Žerotína. Na počátku 16. století byl pánem na Žerotíně Čeněk Míčan z Klinštejna, poté Petr Chotek z Vojnína a následně Jindřich Brozanský z Vřesovic. V 80. letech 16. století jej odkoupili Doupovcové z Doupova.\nDíky své poloze poblíž zemské silnice spojující Prahu s německými zeměmi a relativně schůdnému přístupu byl hrad, přestavěný ve 2. polovině 16. století, stále obýván. Na začátku 17. století tvořil Žerotín jednotné panství spolu s Vraným. Za účast na stavovském povstání byl dvůr Žerotín s hradem a stejnojmennou vsí zkonfiskován Vilému Vojtěchovi Doupovcové z Doupova i přesto, že během povstání přišel o život. Roku 1623 panství zakoupil Jan Zdeněk z Mitrovic, který byl manželem Kateřiny, sestry Viléma Vojtěcha. Při vpádu švédských vojsk roku 1639 byl hrad zničen a společně s klášterem Panenský Týnec vypálen. Od té doby přestal být obývaný. Roku 1673, kdy panství kupuje Ferdinand Popel z Lobkovic, byl již zpustlý a neobyvatelný. Roku 1678 prodal Ferdinand panství Gundakarovi z Ditrichštejna, který je sloučil s panstvím budyňským. Hrad byl postupně rozebírán místním obyvatelstvem na stavbu domů. Na vnitřním valu roku 1857 zřídili Ditrichštejnové sušárnu švestek a valy s rozvalinami byly osázeny ořechy a třešněmi.\n\n Stanoviště vybrané pro stavbu hradu poskytuje minimální přírodní ochranu. To bylo třeba kompenzovat výrazným vnějším opevněním. Hrad byl proto obehnán mohutným, dodnes patrným dvojitým valem s příkopy. Kamenná hradba, kterou byl hrad nepochybně obehnán, se nedochovala. Hradní jádro tvoří ovál o rozměrech 30 × 45 metrů. Jeho obytná část se skládala z paláce a naproti němu umístěné obranné věže (bergfritu), která měla zřejmě atypický čtvercový půdorys o rozměrech 8 × 8 metrů. Z této věže jsou patrné pouze terénní relikty.\n\nPalác byl obdélným stavením orientovaným severojižně. Zachovaly se z něj dva střepy zdiva a sklep. Severní relikt je vysoký 6,5 metru, síla zdi činí 1,8 metru. Vnější severní nároží je pokryté původní renesanční omítkou. Jižní relikt má stejnou výšku jako severní, zdivo je o 20 centimetrů užší. Zbytky psaníčkového sgrafita na omítce jsou patrné jen sporadicky. Palác byl v celé délce podsklepený. Novodobým vchodem z 19. století je dnes přístupná jeho střední a severní část. Většina sklepa je sklenuta valenou klenbou z doby úpravy hradu v 16. století.\n\nDo Žerotína vede modré a zelené turistické značení. Hrad se nachází na severozápadním okraji obce, jeho areál je obkroužený místní komunikací. Přístupy do hradu jsou dva: z místní komunikace od severu a od východu přes oba valy okolo reliktu bergfritu. Je pravděpodobné, že se v tomto druhém případě jedná o původní přístup do hradu.\n\n\n\n"}
{"id": "620730", "url": "https://cs.wikipedia.org/wiki?curid=620730", "title": "Třída Impavido", "text": "Třída Impavido\n\nTřída Impavido byla třída raketových torpédoborců italského námořnictva. Skládala se z jednotek \"Impavido\" (D 570) a \"Intrepido\" (D 571). Obě lodi byly v letech 1991–1992 vyřazeny z aktivní služby.\n\nTorpédoborec \"Impavido\" postavila italská loděnice Cantieri del Tirreno  Riva Trigoso u Janova. Kýl plavidla byl založen 10. června 1956, trup byl spuštěn na vodu 25. května 1962 a hotové plavidlo bylo přijato do služby 16. listopadu 1963. Druhou jednotku \"Intrepido\" postavila loděnice Ansaldo v Leghornu. Kýl byl založen 16. května 1956, trup byl spuštěn na vodu 21. října 1962 a dne 28. července 1964 torpédoborec vstoupil do služby.\n\nJednotky třídy \"Impavido\":\nTorpédoborce konstrukčně navazovaly na třídu \"Impetuoso\", měly však větší rozměry, výtlak a novou výzbroj. Na přídi stála jedna dělová věž se dvěma 127mm kanóny, které doplňovaly další čtyři 76,2mm kanóny, umístěné ve čtyřech věžích ve středu trupu. Na zádi se nacházelo jednoduché odpalovací zařízení protiletadlových řízených střel RIM-24 Tartar se zásobou 40 střel (později je nahradil systém Standard SM-1 ER). Protiponorkovou výzbroj tvořily dva trojité 324mm torpédomety. Trupový sonar byl typu SQS-39. Na zádi byla přistávací plošina pro jeden vrtulník, lodě však nenesly hangár.\n\nPohonný systém tvořily čtyři kotle a dvě převodové turbíny. Nejvyšší rychlost byla 33,5 uzlu. Dosah byl 3300 námořních mil při rychlosti 20 uzlů.\n\n"}
{"id": "620732", "url": "https://cs.wikipedia.org/wiki?curid=620732", "title": "Miguel Ángel Ruiz", "text": "Miguel Ángel Ruiz\n\nDon Miguel Ángel Ruiz (* 27.srpna 1952), známý také jako Don Miguel Ruiz, je mexickým autorem knih o neošamanismu a spiritualitě New Age. \nMiguel Ruiz mluví anglicky; často přednáší ve Spojených státech amerických a mnozí z jeho studentů jsou Američané. V roce 2002 dostal silný infarkt a strávil devět týdnu v kómatu. Postupem času se zotavil, ačkoli následujících osm let po infarktu prožil v bolestech. Linii původu předků z rodu Rytířů orla předal Ruiz svému synovi Donu Josému Ruizovi. 9. října 2009 podstoupil Miguel Ruiz transplantaci srdce v Los Angelské nemocnici v Kalifornii. Když se dozvěděl o vhodném srdci k transplantaci, byl právě na soustředění ve Wimberley v Texasu. Musel si tedy najmout letadlo a co nejrychleji se dostat zpátky do Los Angeles. 31. října 2012 navštívil Českou republiku a v Paláci kultury pořádal společně se svým synem (Don Chose Ruiz) seminář na téma Čtyři dohody. Zdržel se až do 1. listopadu, kdy se vydal znovu na cestu v rámci svých přednášek po Evropě. 21. 12. 2012 pořádá výpravu do Teotihuacanu, související s koncem mayského kalendáře a počátkem nové éry, která se podle Mayů rodí právě v tento den.\n\nJeho nejznámější a zároveň nejvýznamnější publikací je kniha Čtyři dohody, která byla poprvé vydaná v roce 1997. Od té doby se na celém světě prodalo více než 4 miliony výtisků. O knize se mluvilo i v americké televizní show Oprah show. Autor v ní obhajuje osobní svobodu, kterou můžeme získat tehdy, když se zbavíme bezpočtu malých dohod a přesvědčení, která jsme uzavřeli sami se sebou a s ostatními lidmi. Tyto dohody v našich životech vytváří nejrůznější omezení a vedou k nespokojenosti. Řešením je nalezení integrity, sebelásky a míru v životě každého člověka tím, že se zbaví odpovědnosti za utrpení druhých. Zde jsou čtyři dohody, které nám v tom pomohou:\nRuiz ke Čtyřem dohodám napsal také pracovní knihu. Mimo jiné je autorem knih \"Hlas poznání\", \"Modlitby - spojení s naším Stvořitelem\" a \"Umění lásky\". \n\nPozději ke své stěžejní knize napsal dodatek nazvaný \"Pátá dohoda\":\n\nV knize \"Přestaň se bát\" od Mary Carroll Nelson mluvil Ruiz v řadě rozhovorů o některých ze svých přesvědčení. Patří mezi ně například legenda o Atlantidě, názor, že 11. ledna 1992 vstoupilo Slunce do šestého věku (což by pro lidstvo mělo znamenat vstup do nové epochy) nebo víra ve spirituální moc Sluneční pyramidy v Teotihuacánu.\n\n"}
{"id": "620734", "url": "https://cs.wikipedia.org/wiki?curid=620734", "title": "Eriko Išinová", "text": "Eriko Išinová\n\nEriko Išinová ( , \"Išino Eriko\"; * 1. prosince 1985 Obihiro, Japonsko) je japonská rychlobruslařka specializující se na dlouhé tratě (3000/5000 m).\n\nNa juniorském mistrovství světa v roce 2001 skončila na sedmém místě, v následujících dvou letech byla druhá, roku 2004 šampionát vyhrála. Roku 2002 ještě jako juniorka debutovala na seniorském mistrovství světa ve víceboji, kde skončila na 20. místě. O rok později absolvovala šampionát na jednotlivých tratích, kde se na tratích 1500, 3000 i 5000 m umístila v první desítce. Od roku 2004 pravidelně získává medaile na asijském rychlobruslařském mistrovství (dosud 1× první, 4× druhé a 2× třetí místo). V roce 2005 získala svoji jedinou seniorskou medaili z mistrovství světa – bronz ze stíhacího závodu družstev, o rok později se zúčastnila zimních olympijských her v Turíně, kde se v individuálních závodech umístila nejlépe na trati 5000 m na 11. místě.\n"}
{"id": "620743", "url": "https://cs.wikipedia.org/wiki?curid=620743", "title": "Václav Šprungl", "text": "Václav Šprungl\n\nVáclav Šprungl (1. listopadu 1926 v Dobříši – 18. ledna 1993 v Langenbrucku, Švýcarsko) byl český malíř a grafik.\n\nVáclav, syn obchodníka z Dobříše, se rozhodl stát malířem již ve svých deseti letech. V domě spolužačky, jejíž rodiče vlastnili sbírku moderního umění, dostal první umĕlecké impulsy. Především obrazy pokrokového malíře Josefa Čapka se svou humánní tematikou se líbily vnímavému chlapci. Po dokončení grafické školy studoval na Vysoké škole uměleckoprůmyslové v Praze grafiku a malířství u profesora Karla Svolinského a dějiny umĕní a estetiku. V roce 1950 školu ukončil s diplomem. Od roku 1950 do roku 1969 pracoval jako svobodný umělec v Praze, kde byl též členem Svazu umělců. Jeho bohatá činnost obsahovala mimo jiné ilustrace dětských knih, návrhy jevištní výpravy a kostýmů pro divadlo a československou televizi, poštovní známky atd. 1969 odešel jako politický uprchlík do Švýcarska. Od té doby žil a pracoval až do své smrti v roce 1993 v Basileji a blízkém okolí (Baselland, Solothurn).\n\n\n\nV letech 1970-1992 maloval Václav velké lucerny pro 3 masopustní („fasnachtové“) společnosti v Basileji (VKB, Basler Dybli, Rumpel Clique) a ilustrace k jarmarečním písním (Schnitzelbangg) pro Pfäfferschote v Basileji a Altfranke v Liestalu.\n\n\n\n\n\n"}
{"id": "620748", "url": "https://cs.wikipedia.org/wiki?curid=620748", "title": "Třída Impetuoso", "text": "Třída Impetuoso\n\nTřída Impetuoso byla první třída torpédoborců italského námořnictva postavená po skončení druhé světové války. Skládala se z jednotek \"Impetuoso\" a \"Indomito\". Obě lodi byly v letech 1980–1983 vyřazeny z aktivní služby.\n\nTorpédoborec \"Impetuoso\" byl postaven loděnicí Cantieri del Tirreno Riva Trigoso u Janova. Kýl plavidla byl založen 7. května 1952, trupbyl spuštěn na vodu 16. září 1956 a do služby loď vstoupila 25. ledna 1958. Druhou jednotku \"Indomito\" postavila loděnice Ansaldo v Leghornu. Kýl byl založen 24. dubna 1952, trup byl spuštěn na vodu 9. srpna 1955 a dne 23. února 1958 torpédoborec vstoupil do služby.\n\nJednotky třídy \"Impetuoso\":\nZákladem konstrukce byl zmenšený trup druhoválečných lehkých křižníků třídy \"Capitani Romani\". Na přídi a na zádi stála jedna dělová věž se dvěma 127mm kanóny, které doplňovalo šestnáct 40mm protiletadlových kanónů v šesti postaveních. Protiponorkovou výzbroj tvořil jeden 305mm vrhač raketových hlubinných pum a dva pevné 533mm torpédomety (v 70. letech je nahradily dva tříhlavňové 324mm torpédomety).\n\nPohonný systém tvořily čtyři kotle a dvě převodové turbíny. Nejvyšší rychlost byla 34 uzlů. Dosah byl 3000 námořních mil při rychlosti 16 uzlů.\n"}
{"id": "620754", "url": "https://cs.wikipedia.org/wiki?curid=620754", "title": "Paraćinský masakr", "text": "Paraćinský masakr\n\nParaćinský masakr, též Paraćinský případ, se odehrál v Jugoslávii 3. září 1987.\n\nVe tři hodiny ráno zastřelil v kasárně JNA v Paraćinu Azis Keljmendi čtyři lidi a zranil pět dalších. Tento Albánec z Kosova vstoupil do ubikace s automatickou puškou a spáchal jeden z největších masakrů v dějinách SFRJ. Dva ze zabitých vojáku byli z Bosny, jeden etnický Jugoslávec ze Srbska a jeden z Chorvatska.\n\nDůvod jeho činu nebyl zjištěn, protože Azis po spácháni tohoto zločinu utekl z kasáren do nedalekého lesa, kde spáchal sebevraždu. Oficiální verze uvádí, že vojáci, kteří se vydali za Azisem, ho našli mrtvého v lese.\n\nAzis Keljmendi byl dlouhodobě ve vážném sporu s ostatními vojáky z útvaru z důvodu podezření z krádeže. Není prokázáno, že by důvod tohoto masakru měl etnický či náboženský kontext, protože dva ze zabitých byli bosenští Muslimové. Ale některé verze uvádějí, že Azisovi v útěku z kasárny pomáhali kosovští Albánci, Muslim z Kosova a jeden Rom z Kosova, kteří prý věděli, že Azis chce spáchat tento skutek. Některé verze uvádějí, že Azis Keljmendi měl silné nacionalistické cítění a prosazoval nezávislost Kosova a jeho sjednocení s Albánii.\n\nAzis Keljmendi studoval právo v Prištině. Navzdory dobrým výsledkům studium nedokončil. V roce 1984 vstoupil do komunistické strany. Některé zdroje uvádějí, že často mluvil o sjednocení Kosova s Albánii. Narodil se v Lipljanu v Kosovu a zemřel v Paraćinu v Srbsku.\n\nPo této události se ještě více vyostřili už tak nedobré vztahy mezi Srby a Albánci. Bylo zahájeno vyšetřování celé rodiny Keljmendi, v některých srbských městech došlo k útokům na obchody, o kterých se vědělo, že je vlastní Albánci. Jugoslávský tisk (v Srbsku) zpřísnil svoji rétoriku vůči albánskému nacionalismu. V Prizrenu nařídilo místní vedení komunistické strany, aby se celá Keljemendiho rodina odstěhovala z města.\n\nPolitické vedení svazové republiky začalo používat razantnější prostředky v boji proti jakýmkoliv (byť i domnělým) projevům albánského separatismu. Na celosvazové úrovni začalo srbské vedení (v čele se Slobodanem Miloševićem požadovat podporu pro razantní akci. Na pohřbu bělehradského vojáka Srđana Simiće skandovali přítomní hesla jako Kosovo je Srbija, či dávali najevo silné protialbánské postoje etc.\n"}
{"id": "620756", "url": "https://cs.wikipedia.org/wiki?curid=620756", "title": "Eleonora Anglická (1215)", "text": "Eleonora Anglická (1215)\n\nEleonora Anglická ( \"Eleanor Plantagenet\", \"Aliénor Plantagenêt\" nebo \"Aliénor de Leicester\", 1215, Gloucester – 13. dubna 1275, Montargis) byla hraběnkou z Pembroke a z Leicesteru z dynastie Plantagenetů.\n\nEleonora se narodila z manželství anglického krále Jana a jeho druhé ženy Isabely z Angoulême. Roku 1224 se stala dětskou nevěstou o mnoho let staršího Viléma Marshalla, hraběte z Pembroke. Postarší choť zemřel již roku 1231. Bezdětná Eleonora po manželově skonu složila před canteburským arcibibiskupem Edmundem Richem slib cudnosti.\n\n7. ledna 1238 se znovu provdala za Šimona z Montfortu, pocházejícího z Francie, který v Anglii zdědil hrabství Leicester jako 6. hrabě z Leicesteru. K tajnému sňatku přivolil král Jindřich III., nevěstin bratr, v obavě před skandálem, který by mohl vzniknout prozrazením vzájemné náklonnosti obou provinilců. Anglická šlechta byla pohoršena sňatkem princezny s cizincem a  Richard z Cornwallu požadoval od Šimona z Montfortu náhradu 6 tisíc marek, aby se „smířil“ s touto skutečností. Po sňatku musel Šimon dodatečně požádat o papežský dispenz.\n\nZpočátku vcelku dobré vztahy krále a hraběte z Leicesteru se zkalily poté, co Šimon působil ve funkci králova správce v Gaskoňsku na jihozápadě dnešní Francie. Musel se za své skutky zpovídat před královskou vyšetřovací komisí, ta však hraběte Šimona obvinění z přílišné tvrdosti a útlaku zprostila. Od roku 1254 se Šimon začal objevovat mezi šlechtici nesouhlasícími s královou vládou a jeho utrácením, až během let zcela přešel do opozice. Spor vygradoval v občanskou válku. Po bitvě u Eveshamu, v níž Šimon společně se synem Jindřichem zahynul a druhý syn Vít se dostal do zajetí, odešla ovdovělá Eleonora do francouzského exilu a uchýlila se do dominikánského kláštera Montargis, kde se stala jeptiškou. Zemřela roku 1275.\n\n"}
{"id": "620764", "url": "https://cs.wikipedia.org/wiki?curid=620764", "title": "Petr Franěk", "text": "Petr Franěk\n\nPetr Franěk (* 6. dubna 1975 v Mostě) je bývalý český hokejový brankář, naposled hrající za tým HC Verva Litvínov. V roce 1996 reprezentoval Česko na MS 1996, kde Česká republika získala zlato. Kariéru ukončil v roce 2013/2014 v HC Verva Litvínov.\n\n\n"}
{"id": "620765", "url": "https://cs.wikipedia.org/wiki?curid=620765", "title": "Ӛ", "text": "Ӛ\n\nӚ (minuskule ӛ) je písmeno cyrilice. Jedná se o variantu písmena Ә. Jeho tvar se v minuskulní i majuskulní variantě shoduje s tvarem písmena Ə v latince doplněný o dvě tečky nad písmenem. Je používáno v chantyjštině.\n"}
{"id": "620767", "url": "https://cs.wikipedia.org/wiki?curid=620767", "title": "Ғ", "text": "Ғ\n\nҒ (minuskule ғ) je písmeno cyrilice. Jedná se o variantu písmena Г. Je používáno v baškirštině, v chakaštině, v jaghnóbštině, v jukagirštině, v kazaštině, v nivchštině a v tádžičtině.\n"}
{"id": "620769", "url": "https://cs.wikipedia.org/wiki?curid=620769", "title": "Čtverec času", "text": "Čtverec času\n\nČtverec času, v originále \"Time Squared\", je v pořadí třináctá epizoda druhé sezóny seriálu \"\".\n\nV této epizodě se kapitán Picard setká se svým dvojníkem z budoucnosti.\n\nSenzory USS Enterprise D zachytí osamocený raketoplán vznášející se prostorem bez energie a paliva. Když Worf a Riker použijí vlečný paprsek, aby plavidlo dostali do hangáru, zjistí, že má stejné registrační údaje, jako kdyby pocházelo z Enterprise. Uvnitř se pak nachází dvojník kapitána Picarda ve vážném zdravotním stavu.\n\nPoté, co je Picardův dvojník přemístěn na ošetřovnu, prozkoumávají Dat a La Forge jeho raketoplán. Dojdou k překvapivému zjištění, že jeho časomíra je přibližně šest hodin napřed oproti času na Enterprise. To znamená, že kapitánův dvojník pochází z šest hodin vzdálené budoucnosti. Objeví také video ve velmi špatné kvalitě, které ukazuje Enterprise padající do jakéhosi energetického víru a její následné zničení.\n\nDoktorka Pulaská konstatuje, že druhý Picard je dezorientovaný, ale jeho životní funkce se blíží normálu tím více, čím se přibližuje jeho vlastní čas. Pravý (současný) Picard si od něj vyžádá, aby mu vysvětlil, co přesně se stalo, ale žádné informace z něj nedostane. Je znepokojen myšlenkou, že by opustil ve svízelné situaci loď i s posádkou.\n\nČlenové posádky debatují, co je třeba udělat pro zvrácení osudem předurčené destrukci lodi a rozhodnou se nechat přírodním zákonům volnou ruku. Vstoupí do onoho víru, ale ani přes warp motory na maximum už se nemohou dostat ven, lze jen postupovat dál a dál dovnitř. Pošlou tedy do víru sondu, avšak ta exploduje. Paprsky vycházející z víru jako by Enterprise skenovaly a zdá se, že se zaměřují na Picarda, což jej přivede na myšlenku, že jeho dvojník opustil loď, aby se pokusil přitáhnout na sebe pozornost víru. Nabízí se teorie, že mají co do činění s formou života.\n\nV této fázi se Picardův dvojník, nyní již téměř plně při smyslech, vydá, aby opět Enterprise opustil, jako to udělal předtím. Picard ho následuje a snaží se od něj dozvědět, jak tuto kritickou situaci vyřešit, ale on jen mumlá něco o tom, jak nemožné to je. Zatímco nastupuje do raketoplánu, Picard prohlásí, že kruh (událostí) bude přerušen, a střelí jej phaserem. Není řečeno, zda je mrtvý či jen omráčený, ale tricordér doktorky Pulaské vydává zvuk, který zpravidla při skenování těl oznamuje, že se jedná o neživého člověka.\n\nPicard se vrátí na můstek a přikáže, aby Enterprise vlétla přímo do středu víru. Tak se také stane a jeho druhou stranou se dostane opět do normálního vesmíru. Dvojnický kapitán i jeho raketoplán zmizí. Enterprise se vrátí zpět na svůj původní kurz.\n\n"}
{"id": "620774", "url": "https://cs.wikipedia.org/wiki?curid=620774", "title": "Ӻ", "text": "Ӻ\n\nӺ (minuskule ӻ) je písmeno cyrilice. Jedná se o variantu písmena Г. Je používáno pouze v nivchštině.\n"}
{"id": "620778", "url": "https://cs.wikipedia.org/wiki?curid=620778", "title": "Ҕ", "text": "Ҕ\n\nҔ (minuskule ҕ) je písmeno cyrilice. Jedná se o variantu písmena Г. Je používáno v abcházštině, v jakutštině a v juitštině. V abcházštině je v novějších textech nahrazováno písmenem Ӷ.\n"}
{"id": "620781", "url": "https://cs.wikipedia.org/wiki?curid=620781", "title": "Marguerite Yourcenarová", "text": "Marguerite Yourcenarová\n\nMarguerite Yourcenarová, nepřechýleně Marguerite Yourcenar (pseudonym), vlastním jménem Marguerite Antoinette Jeanne Marie Ghislaine Cleenewerck de Crayencour, (8. června 1903 Brusel, Belgie – 17. prosince 1987, Bar Harbor, Maine, USA) byla francouzská autorka románů, esejí, povídek, básní, kritik, divadelních her a překladů (např. \"Virginie Woolfová\"). Stala se první ženou zvolenou do Francouzské akademie (1980).\n\nJako spisovatelka se Yourcenarová proslavila především svými metafyzickými historickými romány, ve kterých se věnuje detailním portrétům lidí z minulých dob, ale i tématům jako je homosexualita. Většinou nejde o historické romány v tradičním slova smyslu, autorka se v nich nepokouší o rekonstrukci minulosti, ale snaží se spíše dobrat obecného smyslu lidského života. Yourcenarová se inspirovala atmosférou evropské renesance a neoklasicismu, ale také orientální moudrostí.\nMarguerite Yourcenarová se narodila do franko-belgické šlechtické rodiny v Bruselu. Její matka zemřela na následky porodu. Marguerite strávila rané dětství s otcem na zámečku Mont-Noir. Přestože nikdy nenavštěvovala školu, odmaturovala z latiny a řečtiny na výbornou. Psaní se začala věnovat už v pubertě, kdy prožívala hektické období kvůli svému nekonformnímu otci Michelovi, který hodně cestoval a žil aristokratickým životem. Ačkoliv ji podporoval v její spisovatelské kariéře a vydával na své náklady její první díla, citovou oporu u něho nenacházela, protože byl posedlý vidinou opětovného získání ztraceného jmění a čím dál víc propadal své herní vášni.\n\nDědictví, které Yourcenarové připadlo po otcově smrti, jí přes jeho marnotratnost stále ještě po dlouhou dobu umožňovalo žít bohémským životem a věnovat se literatuře, cestování a milostným aférám v Paříži.\n\nPo vypuknutí druhé světové války se přestěhovala do Spojených států, kde se živila vyučováním francouzské literatury na Univerzitě v New Yorku. Strávila hodně času cestováním mezi Francií a USA, kde žila se svou partnerkou Grace Frickovou, která přeložila do angličtiny několik jejích děl. Po roce 1950 se natrvalo usadila ve státě Maine.\n\nV roce 1980 se Yourcenarová, přestože o to příliš nestála, stala první ženou zvolenou do Francouzské akademie. Zemřela v malém městečku Bar Harbor na Mount Desert Island, ostrově na pobřeží státu Maine, dne 8. června 1987.\n\nMezi její nejznámější díla patří zejména \"Les Mémoires d’Hadrien\" (1951) – pseudopaměti římského císaře Hadriána z 2. století n.l., \"L’Œuvre au noir\" (1968) – fiktivní životopis renesančního alchymisty, \"Le Labyrinthe du monde\" – autobiografická trilogie, \"Alexis ou le Traité du vain combat\" (1929) – její první román, ve kterém se homosexuálně založený muž formou dopisu pokouší vysvětlit své ženě, proč ji opouští, \"Pindare\" (1932) – životopis slavného antického básníka inspirovaný studiem antické literatury během autorčina pobytu v Řecku – a \"Le Coup de grâce\" (1939).\n\n\n\n"}
{"id": "620790", "url": "https://cs.wikipedia.org/wiki?curid=620790", "title": "Salesiova výšina", "text": "Salesiova výšina\n\nSalesiova výšina je skalní útvar nedaleko severočeského města Osek v okrese Teplice a s nadmořskou výškou 422 m zároveň nejvyšší vrchol geomorfologického celku Mostecká pánev. Salesiova výšina je od 29. srpna 1986 chráněna jako přírodní památka ev. č. 1005. Chráněné území je ve správě Krajského úřadu Ústeckého kraje.\n\nNázev Salesiovy výšiny připomíná Salesia Krügnera, který byl v letech 1834–1842 opatem oseckého kláštera a velkým milovníkem krušnohorské přírody.\n\nZdejší křemencové bloky vznikly jako naplaveniny třetihorní řeky, která ústila do severočeské uhelné pánve. Lze na nich pozorovat tisíce otisků sladkovodních mlžů rodu velevrub. V sousedství skalního města se nachází jeden z četných kamenolomů, ve kterém se v minulosti těžily zdejší pískovce a křemence používané například pro výrobu mlýnských žernovů nebo stavbu kašen. Další těžba probíhala v podzemí, kde se rozkládá důlní pole bývalého hnědouhelného revírního dolu Nelson VIII zvané Salesiův revír. Na vrchol vedou čtyři lezecké cesty, nejdelší z nich měří 18 m.\n\nV okolí skalního města je velmi zajímavý i lesní porost, tvořený převážně letitými buky, které díky stanovištím na kamenných blocích mnohdy rostou do bizarních tvarů. Salesiova výšina je chráněnou přírodní památkou a je vyhlášena přírodní památkou. Lezení po skalních blocích, sběr zkamenělin a chůze mimo vyznačené stezky jsou zakázány.\n\nOblast Salesiovy výšiny leží na lokální naučné stezce, která vede po pamětihodnostech Oseka a jeho okolí. V okolí je možné navštívit osecký klášter, zříceninu hradu Rýzmburk, štoly po těžbě stříbra a mnoho dalších zajímavostí. Na vrcholu Salesiovy výšiny byla zřízena jednoduchá vyhlídka, která byla doplněna glorietem, odkud býval nádherný rozhled do okolí. Dnes už na vrcholu nalezneme pouze torzo.\n\n"}
{"id": "620791", "url": "https://cs.wikipedia.org/wiki?curid=620791", "title": "Klášter Česká Lípa", "text": "Klášter Česká Lípa\n\nKlášter řádu svatého Augustina byl v České Lipě založen roku 1624 Albrechtem z Valdštejna. V augustiniánském klášteře sídlila i církevní škola, z níž se postupně vyvinulo dnešní Gymnázium Česká Lípa) a byl zde i Státní okresní archiv Česká Lípa. Dnes jsou objekty někdejšího kláštera sídlem Vlastivědného muzea a galerie na nám. Osvobození v centrální části města. V klášterním kostele, bazilice Všech svatých se dodnes slouží bohoslužby a v celém areálu se konají různé kulturní akce města.\n\nAlbrecht z Valdštejna získal Českou Lípu s novozámeckým panstvím v roce 1624. Veden snahou čelit protestantství zdejšího obyvatelstva a odlivu měšťanů městu potvrdil jeho privilegia. Rozhodl se zajistit rozvoj vzdělanosti a v roce 1624 přivedl z Prahy dva augustiniánské mnichy z kláštera u sv. Tomáše, aby děti zdejších měšťanů začali vyučovat. Je pravděpodobné, že již v témže roce vytvořil první zakládající listinu kláštera. V roce 1626 začal ve městě budovat stavbu kláštera sv. Augustiniána. O dva roky později, 12. března 1627 vydal nové zakládající listiny. Zakládající listiny (30 ks) byly napsány v latině a opatřeny Valdštejnovou pečetí. Jimi určil, že součástí kláštera bude velký výchovný ústav a církevní latinská škola, přičemž se inspiroval již existujícím jezuitským gymnáziem v Jičíně, kde měl svůj knížecí dvůr. U školy vznikla \"Kolej u Všech svatých\". Tímto aktem sledoval výchovu budoucích vyšších úředníků nejen na Českolipsku, ale i ve svém Frýdlantském velkovévodství. Finančně se rozhodl klášter zabezpečit výnosem z vrchnostenského pivovaru a Novozámeckých rybníků (J. Macek uvádí, že Albrecht z Valdštejna věnoval malý statek Stráž u České Lípy, který měl řeholníkům poskytovat prostředky k udržování školy a kláštera). Svůj záměr z roku 1624 dokázal realizovat, až byl již roku 1634 v Chebu zavražděn.\n\nAugustiniáni již roku 1624 začali připravovat v České Lípě založení své latinské školy. Podle později vydané zakládací listiny z roku 1627 byl konvent s kostelem Všech svatých založen k povznesení katolické víry, vymýcení kacířství a k nasycení duší novým pramenem „na paměť vítězství na Bílé hoře v oktávu Všech svatých“. Augustiniáni dostali místo vedle staršího malého zámečku a k němu příslušné pozemky. V konventu mělo být 10-12 řeholníků, kteří jsou povinni denně obětovat za vévodu a jeho rodinu mši svatou, dále učit světskou mládež latině, podobně jako u otců jezuitů v Čechách nebo jinde u otců augustiniánů. Latinská škola o několika třídách dostala stejná privilegia jako latinské školy v Jičíně. Dále byli augustiniáni v České Lípě zabezpečeni dodávkami nejrůznějších naturálií. Ke stavbě kostela a konventu měli dostávat po 10 let 1000 zlatých a dále dříví, vápno a kámen. Konvent sám má dát práci a povozy. Roku 1627 vyjádřil Albrecht z Valdštejna nespokojenost nad pomalým postupem prací. Téhož roku mu byl předložen dřevěný model kláštera. Stavba však ani nyní nepostupovala rychle a byla ukončena teprve v polovině roku 1631, kdy stavitel byl povolán s dělníky zpět do Jičína.\n\nPrvním převorem od roku 1624 byl P. Felix Gladich, druhým od roku 1627 P. Urban von Heyden, třetím od května roku 1628 P. Sylvester Kuna, čtvrtým v roce 1631 P. Nikolaus Pechold. V roce 1633 se stal převorem P. Paulus Conopaeus (česky Pavel Konopeus). Po jeho úmrtí v říjnu 1635 se šestým převorem stal P. Fulgentius Kawka, kterého o dva roky později vystřídali P. Heinrich Scholler a zanedlouho P. Nikolaus Kolbius.\n\nŠkola byla zprvu čtyřletá a prvním rektorem se stal již zmíněný Pavel Konopeus, pocházející z Flander, bakalář teologie. Tento mimořádně schopný a agilní řeholník vybudoval ve velmi krátké době v České Lípě vlastní tiskárnu (1631), která však byla již roku 1634 zničena při švédském vpádu. Zakladatel latinské školy Konopeus zemřel při kázání na kazatelně v městském kostele sv. Petra a Pavla 12. října 1635. I jeho nástupce, P. Scheiff – rodem Belgičan, byl vynikajícím mužem a za něj nabylo zvláštní proslulosti pěstování hudby a zpěvu, které pak se stalo zdejší tradiční pýchou. Byla provozována četná dramata s náboženským obsahem, velikonoční hry, ale i operety a světská hudba. Po roce 1714 bylo řádové gymnázium rozšířeno o 5. a 6. třídu, a tím se stalo úplným. Prošla jím řada studentů, kteří dosáhli významných úspěchům vědě, umění, veřejném a kulturním životě. Dekretem Marie Terezie však byl roku 1777 snížen počet gymnázií v Čechách na třináct a augustiniánské gymnázium v České Lípě bylo zrušeno. Zůstala zde jen řádová čtyřletá hlavní škola. Po velkém požáru České Lípy vyhořel i klášter se školou, ale pak se rozhodlo o znovuvybudování gymnázia, které bylo otevřeno roku 1806 a později rozšířeno na osm tříd. Stále vedli tento ústav úspěšně augustiniáni, ale roku 1858 začalo k jeho vydržování přispívat město. Na vlastní žádost řádu pak roku 1879 převzal gymnázium stát do své správy. Augustiniáni dali pak k dispozici svůj pozemek státu a již roku 1881 byla postavena pro ústav nová budova. Augustiniáni však i potom dále učili na zdejším gymnáziu.\n\nKlášter měl i velmi cennou knihovnu. Za josefínských reforem převzal klášter roku 1782 i duchovní správu na předměstí a v přilehlých obcích. Právě tato jeho činnost zachránila komunitu před zrušením. Od té doby má Česká Lípa dvě duchovní správy.\n\nKdyž roku 1680 zemřel tehdejší majitel města Arnošt František Kounic, získal ho ustavením závěti na pár let jeho synovec Karel František z Valdštejna. Klášterní budovu nechal opravit a nechal k ní přistavět opěrné pilíře. Kounicové, kteří se znovu města ujali roku 1696, dali pokyn k vybudování svaté chýše, Lorety. Byla dostavěna v roce 1698.\n\nO 20 let později byly vybudovány ambity s nárožními kaplemi a roku 1707 byl dostavěn barokní kostel Všech svatých, roku 1725 byly postaveny Svaté schody a roku 1761 studentská kaple Nejsvětější trojice.\n\nPo přestěhování gymnázia v roce 1882 se klášter téměř vyprázdnil. Řeholníci zůstali v patře a přízemí bylo pronajímáno na sklady, na provozování cukrárny. Po roce 1920 zde měla svou kancelář Německá agrární strana.\n\nV roce 1950 byla augustiniánská komunita v rámci \"akce Kláštery\" 30. dubna 1950 násilně zlikvidována. Budovu pak využíval až do roku 1962 internát učiliště automobilových opraven ČSAO. Od roku 1960 byly některé prostory poskytnuty Okresnímu vlastivědnému muzeu a Okresnímu archivu, několik let zde sídlil i pionýrský dům. Později muzeum přebralo většinu dalších prostor včetně ambitu. V letech 1963 – 1968 byla v objektu provedena první rozsáhlá rekonstrukce, aby prostory muzeu lépe vyhovovaly. Poté byl opraven i ambit a zpřístupněn veřejnosti. Další rekonstrukce byla provedena v letech 1986 až 1990, týkala se celého areálu a stála přes 15 milionů Kč. Loretánská kaple byla po roce 1950 uzavřena.\n\nV roce 1991 byl klášterní areál vrácen řádu prostřednictvím České provincie Řádu sv. Augustina, který muzeu i archivu užívané prostory pronajal. O čtyři roky později jej stát odkoupil a určil k používání pro Vlastivědné muzeum. Následně bylo pokračováno v úpravách areálu pro muzejní potřeby. V roce 1998 se odtud odstěhoval do své nové budovy Okresní archiv.\n\nKlášter je zapsán v celostátním registru kulturních památek pod číslem 23304/5-2777.\n\nAugustiniáni znovu požádali stát o vrácení kláštera v zimě 2013/2014.\n\nByla postavena v 18. století jako barokní kaple Nejsvětější Trojice, součást ambitu a sloužila pro pastoraci studentů. Po roce 1960 chátrala, byla pronajata na čas pravoslavné církvi a brigádnicky opravována. V roce 1975 byla stavba, kde hrozilo akutně propadnutí stropu, opravena s cílem ji využít jako koncertní prostory. Tehdy byla přejmenována po barokním skladateli H. I. F. Biberovi, rodákovi ze Stráže pod Ralskem, a bývá tedy někdy označována jako tzv. \"Biberova kaple\". Jsou zde pořádány kulturní akce, např. koncerty hudebního festivalu Lípa Musica.\n\nJiž roku 1627 se začal stavět klášterní kostel, který byl po požáru roku 1661 dokončen v letech 1690–1707. V impozantní barokní budově kostela zaujme obraz Madony od A. Dardaniho ze 17. století.\nJsou zde oltáře i obrazy starší, než samotná stavba. V roce 1927 kostel papež povýšil na \"basiliku minor\".\n\nRoku 1690 byl konvent zabezpečen v průčelí mohutnými pilíři. Již roku 1698 postavili augustiniáni uprostřed dvora loretánskou kapli. Roku 1725 byla okolo lorety postavena křížová chodba s kaplemi v nárožích. Další kaple Nejsvětější Trojice z roku 1761 má cenný obraz I. Raaba. Vlastní klášter na jižní straně kostela je mohutná čtyřkřídlá dvoupatrová budova členěna pilastry. Má ambity a v kapli ambitu je cenná freska Panny Marie z doby kolem roku 1730. Z téže doby jsou i tzv. \"svaté schody\" (1726–1730).\nKdyž českolipské panství získali Kinští, stali se příznivci augustiniánů a v jejich klášterním kostele si dali zbudovat rodinnou hrobku. Roku 1820 opět Česká Lípa i s klášterem vyhořela. Vyhořela i věž klášterního kostela, která byla pak jen prozatímně opravena. Počátkem 21. století byly opraveny sešlé fasády basiliky. Basilika je farním kostelem \"předměstské\" farnosti v České Lípě, postupem času se stala de facto hlavním městským kostelem a slouží pro pravidelné farní bohoslužby.\n\nKlášterní zahrada byla vybudována v letech 1627 až 1629, sloužila mnichům k meditaci i jako užitková. Je upravena ve stylu francouzské zahrady, její plocha je 5956 m. V jejím středu je vytvořen amfiteátr (zahradní divadlo). Zahrada byla zkrácena o dnes navazující kulturní dům Crystal.\n\nJe tvořen čtvercovou prosklenou chodbou. Uprostřed je Loreta z roku 1698 ve stylu Svaté chýše Nazaretské, na jižní straně Svaté schody ve stylu schodiště v paláci Piláta Pontského z Jeruzaléma postavené s navazující kaplí roku 1725, na západě je dnešní Biberova kaple. Po požáru města v roce 1820 byl poškozený ambit dalších 40 let nevyužíván. Díky iniciativě gymnazijního profesora Ferdinanda Hötzela i finančnímu příspěvku excísaře Ferdinanda Dobrotivého se jej podařilo opravit. Dnes je využíván pro příležitostné výstavní expozice.\n\n\n\n"}
{"id": "620795", "url": "https://cs.wikipedia.org/wiki?curid=620795", "title": "Loupežník (film, 1931)", "text": "Loupežník (film, 1931)\n\nLoupežník je česká černobílá filmová komedie z roku 1931, kterou natočil režisér Josef Kodíček. Vlastní scénář k filmu napsal podle stejnojmenné divadelní hry Karla Čapka.\n\n\n"}
{"id": "620798", "url": "https://cs.wikipedia.org/wiki?curid=620798", "title": "Peter Criss (album)", "text": "Peter Criss (album)\n\nPeter Criss je první sólové album amerického bubeníka Petera Crisse, člena skupiny Kiss. Je jedním ze čtyř sólových alb, která čtyři hudebníci z Kiss vydali zároveň 18. září 1978, a je řazeno rovněž do diskografie Kiss. Většinu skladeb na tomto albu vytvořil Criss společně se Stanem Penridgem, který s ním hrál v jedné z heavymetalových kapel, se kterou Criss bubnoval před spojením s Kiss. „I'm Gonna Love You“ je cover verze.\n\n"}
{"id": "620804", "url": "https://cs.wikipedia.org/wiki?curid=620804", "title": "Dimitrij", "text": "Dimitrij\n\nDimitrij je opera českého skladatele Antonína Dvořáka na libreto Marie Červinkové-Riegrové, čerpající námět z ruských dějin. Poprvé byla uvedena roku 1882. Je to Dvořákův nejambicióznější pokus v žánru velké opery.\n\nPřelom 70. a 80. let 90. století byl pro Antonína Dvořáka okamžikem jeho proniknutí na mezinárodní scénu (\"Moravské dvojzpěvy\", \"Slovanské tance\"). Slibné bylo jednání o zahraničním uvedení jeho poslední komické opery \"Šelma sedlák\" a Dvořák se ohlížel po dostatečně ambiciózním libretu se světovým námětem, na které by mohl napsat reprezentativní vážnou operu. Prostřednictvím tehdejšího ředitele opery Prozatímního divadla Jana Nepomuka Maýra mu bylo bez určení autora nabídnuto libreto \"Dimitrij\", kterým byl skladatel ihned nadšen.\nLibreto napsala v roce 1877 Marie Červinková-Riegrová, dcera politika Františka Ladislava Riegra. Bylo původně určeno pro skladatele Karla Šebora, který na její libreto již napsal operu \"Zmařená svatba\". Červinková však nebyla spokojena ani se spoluprací, ani s výsledným zhudebněním svého předchozího díla, a když Šebor ani po dvou letech nezačal na \"Dimitrijovi\" pracovat, vyžádala si je od něj zpět.\n\nPříběh vychází z epizody ruské historie, krátké doby panování (1605-1606) prvního z předstíraných pretendentů ruského trůnu známého pod jménem Lžidimitrij I., uprchlého mnicha, který se vydával za Dimitrije, syna cara Ivana IV., a s polskou vojenskou pomocí ovládl část Ruska po smrti cara Borise Godunova. (\"Dimitrij\" tedy začíná v okamžiku, kterým končí Musorgského \"Boris Godunov\"; Dvořák ani Červinková však toto dílo v té době neznali.) Libretistka vycházela především ze hry Ferdinanda Břetislava Mikovce \"Dimitr Ivanovič\" (1856), který si bral za základ dramatický fragment Friedricha Schillera \"Demetrius\" (1804-05). [Odtud pochází i jméno carevny-vdovy Marfa, ve skutečnosti se jednalo o Marii Fjodorovnu Nagajovou.) Obě předlohy Dimitrije představují jako hrdinu, který je zprvu upřímně přesvědčen o svém právu a teprve v průběhu dramatu se dozvídá, že byl jen nástrojem cizích záměrů. Červinková doplnila další podrobnosti z \"Ruských dějin\" historika Sergeje Michaljoviče Solovjova.\n\nLibreto \"Dimitrije\" má typické znaky \"velké opery\" jak ve stavbě (řada příležitostí pro sborové pasáže různého charakteru a různé základní barvy - Rusové a Poláci -, scény církevní, vojenské i milostné, střídání masových scén s intimními), tak i v postavě hlavního hrdiny, který se stává nástrojem a posléze i obětí chodu dějin. Libreto není zcela bez vad, je však bohaté na dramatické situace svědčící Dvořákovu talentu, a v tom předstihuje libreta jeho dalších pokusů v žánru velké opery \"Vandy\" a \"Armidy\". Dvořák při skládání hudby libretistku často konzultoval a vyžadoval řadu úprav, z nichž nejvýznamnější bylo vypuštění posledního dějství (tradiční velká opera má pět dějství, ale Dimitrij netypicky jen čtyři). Obsah pátého dějství měla tvořit scéna pohřbu Xenie a finální konfrontace Rusů s Poláky; nakonec se však oba tvůrci dohodli ukončit operu Dimitrijovou smrtí na konci IV. aktu. Intenzivní práce na opeře trvala Dvořákovi více než rok (8. května 1881 — 23. září 1882).\n\n\"Dimitrij\" je Dvořákovo nejvážnější, nejpatetičtější operní dílo. Hlavním hybatelem děje je lid, těžiště opery proto tvoří zejména sbory a ansámbly, některé velké scény jsou hudebně velmi složité, monumentálně stavěné a dramaticky účinné, zejména příchod Dimitrije do Kremlu v I. dějství a finále opery. Dvořák přitom velmi věrohodně vystihl ráz staré ruské i polské hudby. Vážná je i většina intimnějších částí díla - Dimitrijovo oslovení Kremlu, Marinin mazur, milostný duet Dimitrije a Xenie v hrobce. Má opusové číslo 64 a v Burghauserově katalogu má číslo B 127 (revize z roku 1894 pak číslo B 186).\n\n\"Dimitrij\" je opera náročná na výpravu, sbory i orchestr a byla zamýšlena pro nové Národní divadlo. Po jeho požáru (1881) se však musel Dvořák spokojit s inscenací v dosavadních, málo vyhovujících podmínkách. Nastudování Dimitrije bylo nejprve odloženo do sezóny 1882/83 a poté se spěchalo, aby se premiéra stihla v letním Novém českém divadle před zimním přestěhováním do stísněných prostor Prozatímním divadle. Atmosféře nepřispělo, že současně byla studována poslední Smetanova opera \"Čertova stěna\" a problémy s přípravou jedné z nich byly kladeny za vinu protekční přednosti druhé. Nakonec však byla inscenace \"Dimitrije\", připravená s velkým úsilím a značnými náklady, premiérována 8. října 1882 (\"Čertova stěna\" byla uvedena až 29. října v nastudování značně ledabylém).\n\nÚspěch \"Dimitrije\" u publika i kritiky byl značný. Premiéry se účastnila řada slavnostních hostí, mimo jiné vlivný vídeňský kritik Eduard Hanslick, který se o \"Dimitrijovi\" vyslovil celkově velmi příznivě, možnost jeho uvedení ve Vídni - o které Dvořák velmi usiloval - však podmiňoval některými změnami, zejména odstraněním scény vraždy Xenie. Dvořák připomínkám vyhověl a vyžádal si od Marie Červinkové změnu libreta IV. dějství; ta ji provedla jen se zdráháním, protože s Hanslickovým názorem nesouhlasila. Vedle úprav ve IV. dějství Dvořák zkrátil předehru; tyto úpravy provedl v roce 1883 pro nové nastudování konečně v Národním divadle. Opět se k partituře vrátil o dva roky později, když doplnil předehru ke II. dějství a ve III. dějství doplnil Dimitrijovu árii \"Viděl jsem ji, Xenii jsem zřel\" pro představitele Dimitrije Antonína Vávru (tomu byla tato role původně určena, avšak o premiéře byl nemocen). Vídeňské uvedení se však oddalovalo a po incidentech, jež doprovázely uvedení Dvořákova \"Šelmy sedláka\", z něj definitivně sešlo. Ani na jiných zahraničních jevištích se Dvořákovi nepodařilo operu uvést, přes angažovanost řady příznivců včetně Františka Ladislava Riegra, což jej velmi mrzelo a na dlouho odradilo od skládání oper.\n\nRoku 1892 byl \"Dimitrij\" představen na zájezdu Národního divadla při příležitosti Mezinárodní výstavy pro hudbu a divadelnictví ve Vídni. Zatímco Smetanova \"Prodaná nevěsta\" zde zažila bouřlivý úspěch a začátek své mezinárodní kariéry, \"Dimitrij\" propadl. Kritika mu vyčítala povahu meyerbeerovské \"velké opery\" archaického stylu. Dvořák se proto k partituře Dimitrije znovu vrátil za doby svého pobytu v New Yorku; důkladnou revizi provedl 9. dubna až 31. července 1894 a nová verze byla poprvé představena v Národním divadle 7. listopadu téhož roku; menší úpravy skladatel provedl ještě v lednu 1895. Úpravy směřovaly k zestručnění orchestrálních pasáží a v úpravách zpěvních hlasů od melodického výrazu k deklamačnímu, tedy k \"wagnerizaci\" opery. Dvořák současně zakázal uvádět starší verzi. Nové zpracování však mělo malý úspěch a řada míst opery, například závěrečné finále, značně ztratilo na účinku.\n\nDvořák ještě na sklonku svého života povolil částečný návrat ke starší verzi \"Dimitrije\" pro nové nastudování v Plzni (premiéra 25. března 1904, první mimo Prahu). V roce 1906 pak inscenoval novou úpravu šéf opery Národního divadla Karel Kovařovic; znamenala v zásadě návrat k verzi z roku 1885 se zachováním některých úprav z roku 1894 a s řadou dalších úprav samotného Kovařovice. Tato verze také byla roku 1915 vydána a tvořila základ pro většinu dalších inscenací. Teprve muzikolog Milan Pospíšil vytvořil kritickou edici původní verze Dimitrije (tj. verze z roku 1882 s přídavky z let 1883 a 1885, ale se scénou Xeniiny vraždy). Ta byla využita k nahrávce z roku 1989 a poprvé uvedena v Brně roku 1990.\n\n\"Dimitrij\" jako jediná z Dvořákových vážných oper zůstal trvalou součástí repertoáru českých divadel. Klade ovšem značné nároky na orchestr, zpěváky i výpravu. V zahraničí je jeho uvádění raritou, stejně jako u ostatních Dvořákových oper s výjimkou \"Rusalky\". Jeho historický námět byl v některých dobách nepohodlný (začátek německo-sovětské války přerušil běh inscenace roku 1941, v padesátých letech zakázal uvádění této opery v Národním divadle Zdeněk Nejedlý).\n\nPočet inscenací i představení \"Dimitrije\" mírně zaostává za Dvořákovými komickými operami (\"Jakobín\", \"Čert a Káča\", \"Šelma sedlák\"), tím spíše za \"Rusalkou\". Jedním z důvodů jsou vysoké inscenační nároky. Mezi jeho vážnými operami je \"Dimitrij\" nejhranější.\n\nČeské země:\n\nJinde:\n\nOdehrává se v Moskvě v letech 1605-06\n\n(Náměstí v Moskvě před Kremlem) Car Boris Godunov zemřel, před branami Moskvy stojí polské vojsko vedené mužem, který o sobě tvrdí, že je Dimitrij, syn cara Ivana Hrozného — lid se obává budoucnosti (sbor \"Veliké hoře stihlo matičku rodnou zem\"). Patriarcha Jov vyzývá shromáždění, aby zůstalo věrné Godunovovým dětem Fjodorovi a Xenii (árie \"Všichni tvoji bojarové přísahají v souboru\"). Lid je však rozpolcem mezi přívržence Fjodora a Dimitrije. Hrozící potyčku zažehnává vůdce vojska Basmanov, který radí k přijetí nového pretendenta (árie \"Slyš mne, Moskvo! Země celá Dimitra již uznala\"). Odvolává se rovněž na carevnu Marfu, matku careviče Dimitrije. Lidé ihned následuje Basmanova, což s nelibostí komentuje kníže Šujskij (árie \"V záhubu lid slepý uhání... Klaňte se mu, kořte se mu, samozvanci veřelému\"). Dav ubije dosavadní carevnu i mladého cara Fjodora, na scénu přichvátá vyděšená Godunovova dcera Xenie (zpěv \"Pomoc! Slyšte! Smilování! Kde's, ó Bože! Ty je spas!\"). Šujskij ji bere do své ochrany a odvádí.\n\nVchází průvod Dimitrijův (sbor \"Hle, vzešlo jasné slunce nad celou ruskou zem\"). Dimitrij poprvé vstupuje do Kremlu (árie \"Buď žehnán, slávy naší památníku... Praotců duch nechť žehná svého syna\"). Jeho ušlechtilost a vlastenecký výraz přesvědčí lid, důležité však je, zda jej za svého syna uzná Marfa. Carevna je jako ostatní uchvácena Dimitrijovou osobností, vidí však hned, že není jejím synem, i když on ji upřímně považuje za svou matku. Marfa po delším váhání vidí v \"Dimitrijovi\" svého náhradního syna, symbol své pomsty, a bere jej do náruče (duet \"Matko, drahá matko!... Bože můj, jsem zničena!\"). Toto Marfino gesto přesvědčí i lid vedený patriarchou, jen kníže Šujskij je nadále přesvědčen, že se jedná o podvodníka (finále \"Cařice jej uznává, matka syna poznává\").\n\n(Síň v Kremlu, kde se odehrává korunovační ples) Dimitrij vyznává lásku své ženě Marině (árie \"Jak velká slast mi odměnou\"). Když ji však žádá, aby se přizpůsobila ruskému kroji a zvykům, Marina pyšně odmítá: je přece Polka a Dimitrij ať nezapomíná, že polským vojskům vděčí za svůj trůn. V rozhovoru Dimitrij poznává, že pro Marinu představoval jen nástroj k získání moci, a láska k ní v něm hasne.\n\nPolští vojáci se veselí a tančí, Marina jim k tomu připíjí (árie \"Nechť výše se poháry vznáší... Tak u nás jen tančí a hrají\"). Přítomné Rusy polské křepčení ve svatých zdech Kremlu uráží (sbor \"Běda, síně našich carů hostí drzou cizotu!\"). Nastalou půtku zarazí až Dimitrij, který hrozí potrestat každého narušitele míru a svornosti (zpěv \"Zpátky! Já to káži vám!\").\n\n(Proměna - Klenutá chodba před carskou hrobkou v Uspenském chrámu) Dimitrij hledá mír v carské hrobce, u hrobu svého domnělého otce Ivana IV. (árie \"Z divokého žité víru... Trůn a vládu v rukou míti\"). Na témže místě hledá útočiště před dorážejícími polskými vojáky carevice Xenie a klesá/kleká u hrobky svého otce Borise Godunova (árie \"Baťuško můj, ó nad vše drahý, milovaný\"). Dva Poláci ji brzy najdou a obtěžují ji, utečou ale, když spatří Dimitrije. Xenie Dimitrije nepoznává a děkuje mu za záchranu; car je okouzlen a mezi oběma se rodí náklonnost (duet \"Ochránče můj, tu stojím zmámená\").\n\nSotva se Xenie vzdálí, přichází Šujský se skupinou bojarů a vyzývá je ke spiknutí proti Dimitrijovi (\"Tiše za mnou spějte.. Slyšte! Zde před Boží tváří\"). Popisuje, jak sám viděl careviče zemřít. Když však chce přísahat na Ivanův hrob, vystoupí ze stínu Dimitrij a přísahu přeruší. Šujský a hrstka jemu věrných jsou pevně rozhodnuti vykonat svůj úmysl Dimitrije zabít, většina přítomných bojarů je ohromena přítomností cara a odmítá znesvěcení svatých míst, Dimitrije ochrání a přísahá mu věrnost.\n\n(Síň v Kremlu) Dimitrij nejprve o samotě vzpomíná na své setkání s Xenií (árie \"Viděl jsem ji, Xenii jsem zřel\"), pak se koná dvorská audience. Šujského soud odsoudil k smrti a je veden na popravu, všichni vyjadřují věrnost carovi. Idylu přeruší příchod patriarchy s požadavky, aby bylo zakázáno sloužit v Moskvě katolickou mši a aby carevna Marina přestoupila na pravoslavnou víru, jinak bude její sňatek s carem prohlášen za neplatný (árie \"Svatá církev příkoř snáší\"). To vyvolá novou konfrontaci mezi Poláky a Rusy, kterou přeruší až náhlý příchod Xenie, jež chce žádat Marinu o milost pro Šujského (\"Pomilovat, odpustit, vznešený je úkol tvůj!\"). Marina ji odkáže na cara, ve kterém Xenie poznává svého zachránce z carské hrobky. Ačkoli není schopna slova, Dimitrij Šujského omilostňuje. Zatímco Rusové carovi děkují (sbor \"Buď věčná tobě sláva\"), Poláci jsou zaraženi a Marině neuniklo pouto mezi jejím manželem a Xenií.\nKdyž carský pár osamí, Marina Dimitrijovi vášnivě vyčítá milost pro Šujského. Když se ji manžel snaží odkázat do mezí vladařovy choti, žárlivá Marina mu prozradí pravdu o jeho původu: Je jen nevolník jménem Griška Otrepěv, kterého Marinin otec vychoval ve víře, že je ruským carevičem, aby jej pak využil ke svým cílům (árie \"Trůn otců tvých! Ty bloude zpozdilý!... Poslyš! K otci v noční době\"). Dimitrij je do hloubi duše otřesen (\"Hoj, Marino, ty lžeš, ni hlesu dál!\"), ale poznání, že byl dosud Marininou loutkou, jej jen utvrzuje v odhodlání dále vládnout podle vlastního přesvědčení. Marina vidí, že chybila, a snaží se získat Dimitrije zpět (árie \"Pro Bůh, co díš? Mnou hrůza prochvívá!\"), slibuje mu poslušnost i to, že se podle jeho přání stane Ruskou, Dimitrij ji však znechuceně odbývá a Marina hrozí pomstou.\n\n(Nádvoří v domě Šujského) Xenie je přesvědčena, že ji Dimitrij oklamal (árie \"'Mně zdálo se, že smrt bledá sáhla na mne pravicí\"). Přichází Dimitrij, Xenie ho zahrnuje výčitkami, on však ohoví o své lásce k ní (árie \"Hřešil jsem, já v lásky snění chvíli šťastným býti chtěl\"). Xenie je dojata a padá mu do náručí (duet \"Ó Dimitře/Xenie, má touho\"), ale štěstí trvá jen okamžik: mezi Xenií a Dimitrijem stojí stín vyvražděné Godunovovy rodiny. Car odchází a Xenie se rozhoduje odejít do kláštera (árie \"On odešel! Již oběť dokonána\"). Tu ji ale dostihnou najatí vrazi vyslaní Marinou.\n\nXeniinu mrtvolu nachází Šujskij, sbíhá se lid a vrací se i Dimitrij. Šujského muži přivádějí Marinu, která se k činu — k Dimitrijově zděšení — přiznává. Marina carovi vyčítá, že ji opustil, přijímá trest smrti, ale současně odhaluje Dimitrije jako podvodníka. Šujský se na něj hned vrhá, Dimitrij však má dosud u lidu oporu. Na naléhání Šujského je však znovu přivedena carevna Marfa (finále: \"Marfo! Marfo!\") Ta opět potvrzuje, že je to její syn, když je však po ní žádána přísaha na kříž, viditelně váhá. Nakonec se odhodlá přisahat, Dimitrij ji však zadržuje: nechce trůn podvodem. Šujský jej na místě zastřelí. Patriarcha, Basmanov a lid litují dobrého cara.\n\nByly vydány dvě nahrávky \"Dimitrije\":\n\nŽivá nahrávka byla pořízena i z inscenace Státní opery Praha z roku 2004 (dirigent František Preissler), není však komerčně dostupná.\n\nExistuje rovněž inscenace \"Dimitrije\" z roku 1981, kterou pro Československou televizi pořídil režisér Milan Macků. Účinkují (Marina) Eva Randová / Eva Zikmundová, (Xenie) Gabriela Beňačková / Marta Cihelníková, (Marfa) Ludmila Dvořáková / Libuše Márová, (Dimitrij) Vilém Přibyl / Viktor Kočí, Václav Zítek, Antonín Švorc, Jaroslav Horáček, Oldřich Spisar a Jindřich Jindrák. Symfonický orchestr Československého rozhlasu řídí J. Štych. Opera je v tomto podání výrazně zkrácena. Ke zvukové stopě byla standardně použita předchozí nahrávka, zvláštností však je, že i přesto jsou všechny role obsazeny operními pěvci, byť jinými, než kteří nahrávku pořídili.\n\n\n"}
{"id": "620812", "url": "https://cs.wikipedia.org/wiki?curid=620812", "title": "Josef Mikuláš Boleslavský", "text": "Josef Mikuláš Boleslavský\n\nJosef Mikuláš Boleslavský (2. února 1829 Stará Boleslav – 21. července 1892 Praha), vl. jm. Josef Mikuláš, byl český tiskař, knihkupec, nakladatel, dramatik, překladatel a organizátor spolků. Pracoval nejprve jako sazeč, později jako faktor (ředitel) knihtiskárny Kateřiny Jeřábkové a Ignáce Leopolda Kobra. V roce 1866 založil s karlínským knihkupcem Knappem vlastní tiskárnu. Roku 1880 se osamostatnil, ale již o tři roky později jeho firma s celým majetkem propadla věřitelům. Poté pracoval znovu jako faktor tiskáren v Praze, Jindřichově Hradci a Moravské Ostravě. Přispíval do řady časopisů. Podporoval divadlo, spoluzakládal Typografickou besedu, byl funkcionářem včelařského sdružení. Psal a upravoval divadelní hry, přeložil Andersenovy pohádky.\n\nByl přijat na gymnázium v Praze, ale studia musel předčasně ukončit z finančních nebo zdravotních důvodů. Roku 1843 nastoupil jako učeň do tiskárny J. Pospíšila. V roce 1848 pracoval jako sazeč pro Havlíčkovy \"Národní noviny\"; po porážce revoluce byl uvězněn, ale brzy propuštěn. Později získal místo jako faktor (ředitel) v tiskárně Kateřiny Jeřábkové. Roku 1862 nastoupil na stejnou pozici v nakladatelství I. L. Kobra, kde se podílel na vydání Riegrova \"Slovníku naučného\" a dalších publikací. Když roku 1866 majitel podniku zemřel, založil Mikuláš s karlínským knihkupcem Knappem vlastní tiskárnu. Společně podnikali do roku 1880, poté se Mikuláš osamostatnil. Celým majetkem se zaručil za závazky Nového českého divadla (dočasná letní scéna, provozovaná roku 1883 po uzavření Prozatímního a před otevřením Národního divadla) a v důsledku toho jeho podnik (Jos. Mikuláš a spol.) vstoupil v květnu 1883 do likvidace. Mikuláš přišel o všechno, včetně domu, a po vypořádání věřitelů mu zbylo jen 40 krejcarů.\n\nNezbylo mu než začít opět od začátku. V červnu nastoupil jako faktor do tiskárny Františka Šimáčka, odkud přešel do závodu Beaufortova. V roce 1885 se přestěhoval do Jindřichova Hradce, kde se stal redaktorem časopisu \"Ohlas od Nežárky\". Po šesti letech pak převzal Kittlovu tiskárnu v Moravské Ostravě. Vydával tam také časopis \"Práce\".\n\nAktivně podporoval ochotnické divadlo. Hrál v Kajetánském domě na Malé Straně i na venkově. V letech 1861-63 sestavil dvoudílný sborník \"Divadelní ochotník\" s řadou her a pod stejným názvem později vydával divadelní almanach ve vlastním nakladatelství. Deset let byl ředitelem Besedního divadla v Karlíně a na jeho výzvu se asi osm set amatérských herců zúčastnilo položení základního kamene Národního divadla.\n\nRoku 1863 redigoval časopis \"Veleslavín\", věnovaný otázkám knihtisku. V listopadu 1865 spoluzakládal Typografickou besedu, svépomocný spolek typografů a písmolijců a stal se jejím prvním předsedou.\n\nByl také nadšeným včelařem. Roku 1867 založil odborný časopis \"České včelařství\" a 17 let byl jeho redaktorem. Jeho spolupracovníci pak založili Zemský ústřední spolek včelařský pro Království české a Mikuláše zvolili jednatelem tohoto sdružení. Roku 1879 zorganizoval sjezd rakouských včelařů v Praze s mezinárodní výstavou. Veškeré aktivity v této oblasti ukončil po finančním krachu v roce 1883.\n\nV mládí psal články do časopisů - Tylových \"Květů\" a \"Pražského posla\", Mikovcova \"Lumíru\" a dalších. Později vydával časopisy \"Veleslavín\", \"Divadelní ochotník\", \"České včelařství\" a \"Ohlas od Nežárky\" (viz výše).\n\nDo \"Divadelního ochotníka\" přispěl několika původními hrami:\n\nVydal také sbírku pohádek od Hanse Christiana Andersena a několik dalších beletrických i odborných prací.\n\n"}
{"id": "620823", "url": "https://cs.wikipedia.org/wiki?curid=620823", "title": "Ukradená generace", "text": "Ukradená generace\n\nUkradená generace (anglicky \"Stolen Generation\") je označení pro téměř 100 000 dětí australských Aboriginců, které byly ve 20. století vládními úředníky násilně odebírány od svých rodin za účelem asimilace mezi většinové bílé obyvatelstvo.\n\n„Ukradenou generací“ je nazývána skupina australských domorodých obyvatel, kteří byli v dětství vlivem australské vládní politiky trvající od roku 1910 do 1970 násilím odděleni od svých rodin. Přestože není zcela přesně známo, kolik dětí bylo takto ze svých domovů odebráno, některé odhady tvrdí, že se jejich počet pohybuje mezi 1/3 a 1/10 z celkového počtu všech domorodých australských dětí narozených v dané době.\n\nNejčastěji byly odebírány děti, které byly zčásti míšenci a které nepřesáhly maximální věkovou hranici 5 let. Bez jakéhokoliv souhlasu rodičů byly umisťovány do sirotčinců, náhradních domovů či pracovních táborů, kde se učily zastávat pomocné práce v domácnosti a zemědělství. Jejich dozorci a vychovatelé byli bez výjimky z řad bílých.\n\nPodle federální politiky byly děti „ukradené generace“ prý ze svých domovů odebírány pro „vlastní dobro“. Bílí Australané věřili, že všem domorodým dětem, ve kterých kolovala zčásti i krev bělochů, bude jen ku prospěchu, budou-li vyrůstat v čistě bílé společnosti. Cílem tedy bylo postupně asimilovat děti Aboriginců mezi většinovou populaci.\n\nPřestože některé z dětí si v nové životní situaci mohly polepšit, pro drtivou většinu byly efekty spíše negativní. Kýžený asimilační efekt se nedostavil, protože odebrané děti nezískaly vzdělání a v bělošské společnosti se v dospělosti zařadily mezi nejnižší sociální vrstvy se všemi důsledky z toho vyplývajícími. Podle zprávy s názvem \"Bringing Them Home\" z roku 1995, kterou vydala instituce zabývající se lidskými právy a rovnými příležitostmi \"Human Rights and Equal Opportunity Commission\", odebrané děti trpěly, a to zejména protože:\n\n\nV důsledku asimilační vládní politiky mohly také vymřít některé jazyky a kulturní tradice dotčených domorodých kmenů.\n\nZmíněná zpráva vydaná institucí \"Human Rights and Equal Opportunity Commission\" doporučila podniknout více než 54 kroků, mezi nimiž například:\n\n\nDne 13. února 2008 se australský premiér Kevin Rudd jménem celého národa všem obětem této politiky oficiálně omluvil.\n\n"}
{"id": "620831", "url": "https://cs.wikipedia.org/wiki?curid=620831", "title": "Séraphin-Médéric Mieusement", "text": "Séraphin-Médéric Mieusement\n\nSéraphin-Médéric Mieusement (12. března 1840 Gonneville-la-Mallet – 10. září 1905 Blois) byl francouzský fotograf architektury, který se specializoval na Monument historique, tedy na významné francouzské historické a kulturní pamětihodnosti. Podobně jako Jean-Eugène Durand fotograficky dokumentoval celé francouzské území.\n\n"}
{"id": "620834", "url": "https://cs.wikipedia.org/wiki?curid=620834", "title": "Athena Tacha", "text": "Athena Tacha\n\nAthena Tacha (* 23. dubna 1936 Larissa, Řecko) je nejznámější svou činností v oblasti vytváření soch v přírodě (land artu) a v konceptuálním umění, ale pracuje také s fotografií, filmem a knihami umělců. Nejlépe se charakterizovala ve svém filozofickém díle \"Rhythms as Form\" (\"Rytmy jako forma\"), které poprvé zveřejnila v \"Landscape Architecture\" v květnu 1978.\n\nTacha se narodila v roce 1936 v Řecku.\n\nZískala magisterský titul z oboru sochařství na athénské škole výtvarných umění v Řecku, další titul má z Oberlin College, Oberlin, Ohio, a doktorát z estetiky získala na Sorbonne v Paříži (1963). Po ukončení studia působila jako kurátorka moderního umění v Allenově Muzeu umění v Oberlin College, pořádala výstavy současného umění (včetně \"Art In The Mind\", 1970), a publikovala jako A. T. Spear dvě knihy a řadu článků o Auguste Rodinovi, Brancusim, Nadelmanovi a dalších sochařích 20. století. V roce 1965 si vzala historika umění Richarda E. Speara. Od roku 1973 do roku 2000 byla profesorkou sochařství na Oberlin College. Od roku 1998 působila na pobočce University of Maryland, College Park a žije ve Washingtonu.\n\nByla jedním z prvních umělců, kdo na začátku 70. let rozvíjel obor environmentálního site-specific (specifický pro vazebné místo) sochařství, vyhrála více než padesát soutěží pro umělecké ztvárnění prostoru nebo umístění díla, z nichž skoro čtyřicet bylo provedeno po celém území USA, například celého bloku parku v centru Philadelphie, Pennsylvania. Měla šest samostatných výstav v New Yorku – na Zabriskie Gallery, Max Hutchinson Gallery, Franklin Furnace, Foundation for Hellenic Studies nebo Kouros Gallery – k tomu vystavovala na mnoha skupinových výstavách po celém světě, včetně Benátského bienále). Současně, produkovala skupina textových a fotografických konceptuálních děl, z nichž mnohé byly publikovány jako umělecké knihy.\n\nV roce 1989 proběhla retrospektiva autorky s více než 100 sochami, kresbami a konceptuálními fotografiemi v High Museum of Art v Atlantě. Ve stejném roce měla výstavu nových prací, přes 50 soch a kreseb, k tomu dvě velké dočasné instalace na Cleveland Center for Contemporary Art. Její nejnovější samostatná výstava \"Small Wonders: New Sculpture and Photoworks\" (\"Malé zázraky: Nové sochařství a fotografická díla\" na Americké univerzitě v Katzen Arts Center, Washington, 2006, měl plně ilustrovaný katalog s eseji Anne Ellegood a Brenda Brown.\n\nTacha se posléze odstěhovala do Washingtonu, kde měla dvě samostatné výstavy v Galerii Marsha Mateyka Gallery (2004 a 2008).\n\nRetrospektivní výstava posledních 40. let (přes 100 děl) \"Athena Tacha: From the Public to the Private\" (\"Athena Tacha: Od veřejného k soukromému\") slavnostně zahájila provoz centra současného umění (State Museum of Contemporary Art) v Soluni, Řecko na začátku roku 2010. Výstava představila poprvé všechny aspekty umění Tachy – od velkých venkovních instalací, přes „body sculptures“ (živé sochy) a fotografická díla ke konceptuálnímu umění a filmům – s dvojjazyčným katalogem. Výstava během roku 2010 cestovala do Larissy a Atén.\n\nJejí sochy a fotografická díla jsou součástí celé řady amerických muzeí a soukromých sbírek, například Albright-Knox Art Gallery, Cleveland Museum of Art, Hirshhorn Museum, Nelson-Atkins Museum of Art, Smithsonian American Art Museum nebo Agnes Gund Collection.\n\n\n\n\n\n\n\nKnihy o dílech A. Tachy:\n\n\n\n\nU příležitosti několika výstav Tachy v New Yorku byly vydány ilustrované katalogy – \"Massacre Memorials\" (Max Hutchinson, 1984), předmluva, text: Lucy Lippard; \"Vulnerability: New Fashions\" (Franklin Furnace, 1994), konceptuální umělecké dílo s kritikou módního průmyslu; \"Athena Tacha: Shields and Universes\" (Foundation for Hellenic Culture, 2001).\n\nRozsáhlé články o díle Tachy byly otištěny v \"Landscape Architecture\" (květen 1978 & March 2007), \"Artforum\" (leden 1981), \"Arts Magazine\" (říjen 1988), \"Art News\" (září 1991) a \"Sculpture\" (červen 1987, listopad 2000 a říjen 2006).\n\n\n"}
{"id": "620839", "url": "https://cs.wikipedia.org/wiki?curid=620839", "title": "Steve Cram", "text": "Steve Cram\n\nStephen \"Steve\" Cram MBE (* 14. října 1960, Gateshead, Tyne a Wear) je bývalý britský atlet, běžec, mistr světa a dvojnásobný mistr Evropy v běhu na 1500 metrů.\n\nPrvní mezinárodní úspěch zaznamenal v roce 1979 v Bydhošti, kde se stal juniorským mistrem Evropy v běhu na 3000 metrů. Třikrát reprezentoval na letních olympijských hrách. Poprvé v roce 1980 na olympiádě v Moskvě, kde ve finále doběhl na 8. místě. O čtyři roky později na olympiádě v Los Angeles vybojoval v čase 3:33,40 stříbrnou medaili. Na následujících letních hrách v jihokorejském Soulu doběhl těsně pod stupni vítězů, na 4. místě v čase 3:36,24. Od bronzové medaile, kterou vybojoval Jens-Peter Herold z NDR, ho dělily tři setiny sekundy.\n\nJiž od roku 1985 drží evropské rekordy v běhu na 1 míli a na 2000 metrů. Jeho osobní rekord na méně často vypisované trati, běhu na 1000 metrů ho řadí na třetí místo dlouhodobých tabulek. Rychleji tuto vzdálenost zaběhl jen další Brit Sebastian Coe a světový rekord drží časem 2:11,96 od roku 1999 Keňan Noah Ngeny. Byl prvním mužem na světě, který zaběhl 1500 metrů pod 3 minuty a 30 sekund. \n\n\n"}
{"id": "620840", "url": "https://cs.wikipedia.org/wiki?curid=620840", "title": "Steve Ovett", "text": "Steve Ovett\n\nStephen Michael James (\"Steve\") Ovett OBE (* 9. října 1955, Brighton) je bývalý britský atlet, běžec, olympijský vítěz v běhu na 800 metrů a mistr Evropy v běhu na 1500 metrů.\n\nJeden ze svých prvních mezinárodních úspěchů zaznamenal v roce 1973 v tehdy západoněmeckém Duisburgu, kde se stal juniorským mistrem Evropy v běhu na 800 metrů. O rok později získal na stejné trati stříbro na ME v atletice v Římě. V roce 1978 na evropském šampionátu v Praze vybojoval na strahovském stadionu Evžena Rošického zlatou (1500 m) a stříbrnou medaili (800 m).\n\nCelkově třikrát vytvořil nový světový rekord v běhu na 1500 metrů a dvakrát v běhu na 1 míli. Třikrát reprezentoval na letních olympijských hrách (Montreal 1976, Moskva 1980, Los Angeles 1984). V roce 1986 na hrách Commonwealthu v Edinburghu získal zlatou medaili v běhu na 5000 metrů.\n\n\n"}
{"id": "620841", "url": "https://cs.wikipedia.org/wiki?curid=620841", "title": "Čarovný hlas", "text": "Čarovný hlas\n\nČarovný hlas je název šesté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 29. září 1973, v České republice 9. listopadu 1997.\n\nPíše se hvězdné datum 5483.7. Hvězdná loď USS Enterprise NCC-1701 pod velením kapitána Jamese Kirka prozkoumává oblast vesmíru, kde se každých 27,346 let ztrácejí lodě Federace, ale i Klingonské říše a Romulanského impéria. Pan Spock odpočívá poslední sekundy do zmíněného cyklu, když Uhura zachytí signál.\n\nSignál připomíná hudbu, která působí pouze na muže. Každý má jinou halucinaci. Záhy se na obrazovce objevuje třetí planeta Taurijského systému. Výsadek složený z kapitána Kirka, Dr. McCoye, pana Spocka a dalšího člena (redshirt) se na povrchu setkává s rasou blond žen, které je mile uvítají a pozvou do svého chrámu. Neznámým nektarem je celý výsadek omámen. Když se probouzejí, mají zvláštní čelenky a cítí se velmi oslabeně. Nikdo není schopen si čelenku sundat.\n\nNa lodi mezitím sestra Chapelová zjišťuje, že cizí rasa používá zvláštní látky působící na muže, odčerpávající energii a způsobující ve finálním stádiu i smrt. Protože šéfinženýr Montgomery Scott není schopen velet lodi, Uhura přebírá velení nad Enterprise.\n\nNa výsadku jsou vidět projevy velmi rychlého stárnutí. Při pokusu o útěk se všichni schovají do válcovitého objektu, aby se ukryli před pronásledováním domorodých žen. Spock dedukuje, že čelenky odčerpávají jejich životní energii vždy, když jsou ženy na blízku a při rychlosti stárnutí 10 let za den jim zbývají maximálně 4 dny života. Spock se proto vydává zpět do chrámu, aby nalezl komunikátory. Než je odhalen, stihne ještě odvysílat žádost o záchranný tým složený pouze z žen.\n\nVýsadek svými phasery snadno přemůže domorodkyně a nachází vrásčitého Spocka. Mezitím venku začne silně pršet a úkryt ostatních mužů se začíná plnit vodou. Nikdo však není dostatečně silný pro únik. Uhura proto žádá po představitelce žen kapitána Kirka a ostatní členy výsadku. Leeta vysvětluje, že kdysi dávno jsem utekli i s muži, ale nevěděli, že planeta vysává jejich životní energii. U žen se vyvinula žláza potlačující tento efekt, ale každých 27 let potřebují získat novou energii. Nechá počítač, aby vyhledal kapitána a ostatní, které Uhura na poslední chvíli zachraňuje před utonutím.\n\nAby však mohli mužům vrátit jejich věk, je zapotřebí použít původního vzorce transportéru. Ženy na planetě zničí zařízení dodávající jim energii a když jim Uhura slibuje, že se pro ně zastaví jiné plavidlo Federace, jsou rády, že mohou mít budoucnost namísto nesmrtelnosti.\n\n"}
{"id": "620843", "url": "https://cs.wikipedia.org/wiki?curid=620843", "title": "Štetl", "text": "Štetl\n\nŠtetl ( ', dosl. „městečko“, pravděpodobně z jihoněmeckého „'“) byl typ převážně malého města se silnou židovskou populací, a to zejména ve střední a východní Evropě, nicméně se vyskytoval i v ostatních částech světa. \n\nVětší města, například Lvov (\"Lemberg\") byla nazývána \"štot\" (', srov. německé „'“, město), pro menší vesnice existoval výraz \"dorf\" (', srov. německé „'“, vesnice). \n\nPrvní štetly vznikaly ve středověké Evropě a následně se rozhojnily hlavně v Polsko-litevské unii (území později náležící carskému Rusku) v oblasti známé jako Pás osídlení, Haliči a Rumunsku.\n\nŠtetly se vyznačovaly používáním jidiš, uzavřeností od okolního světa, zbožným chasidským judaismem a velkou chudobou. Během holokaustu zanikly všechny štetly v Evropě, tento typ osídlení přežívá pouze na několka místech v Severní Americe.\n\n\n\n\n\n\n"}
{"id": "620845", "url": "https://cs.wikipedia.org/wiki?curid=620845", "title": "Otovice (Chabařovice)", "text": "Otovice (Chabařovice)\n\nOtovice (též Hotovice, ) jsou zaniklou obcí, která ležela asi 3 km jižně od Chabařovic v okrese Ústí nad Labem na severu Čech. Otovice leží v katastrálním území Vyklice o výměře 419,99 ha.\n\n\n"}
{"id": "620846", "url": "https://cs.wikipedia.org/wiki?curid=620846", "title": "Zalužany (rozcestník)", "text": "Zalužany (rozcestník)\n\nNázev Zalužany má více sídel:\n"}
{"id": "620849", "url": "https://cs.wikipedia.org/wiki?curid=620849", "title": "Zalužany (Chabařovice)", "text": "Zalužany (Chabařovice)\n\nZalužany ( ) jsou zaniklou obcí, která ležela asi 2,5 km JZ od Chabařovic v okrese Ústí nad Labem na severu Čech. \n\nZalužany ležely v katastrálním území Zalužany u Vyklic o výměře 56,57 ha.\n\n\n"}
{"id": "620851", "url": "https://cs.wikipedia.org/wiki?curid=620851", "title": "Lochočice", "text": "Lochočice\n\nLochočice ( ) jsou zaniklou obcí, která ležela asi 4 km jižně od Chabařovic v okrese Ústí nad Labem na severu Čech. \n\nLochočice ležely v katastrálním území Lochočice o výměře 740,82 ha.\n\n\n"}
{"id": "620853", "url": "https://cs.wikipedia.org/wiki?curid=620853", "title": "Hrbovice", "text": "Hrbovice\n\nHrbovice (dříve \"Herbovice t. Hrbovice\", ) jsou osada a zaniklá vesnice, část města Chlumec. Jsou vymezeny katastrálním územím Hrbovice o výměře 73,07 hektarů a leží asi dva kilometry jihovýchodně od Chabařovic v okrese Ústí nad Labem na severu Čech. \n\nČásti Hrbovice, Český Újezd a Střížovice tvoří exklávu města Chlumec; od hlavní části města ji odděluje území města Chabařovice a bývalý Úžín, který patří k ústecké části Všebořice.\n\nNázev vesnice je odvozen z příjmení Hrb ve významu ves lidí Hrbových. V historických pramenech se objevuje ve tvarech: Hribovici (1169), Horbewicz (1393), z Hrbowic (1419), in Hrbowiczich (1487), na Hrbovicích (1615), Hyrbitz (1627), Hirbicze a Hyrbicz (1654), ve vsi Hyrbiczych (1661), Hierbitz (1720) a Herbitz (1787).\n\nPrvní písemná zmínka o Hrbovicích pochází z roku 1169, kdy vesnice patřila řádu johanitů. Roku 1393 patřily Jindřichovi z Miliny a v roce 1419 jakémusi Heroltovi. V šestnáctém století se majiteli stali Kelblové z Geisingu, za kterých je v letech 1504–1512 poprvé doložena zdejší tvrz, na které žil Ota Kelbl z Geisingu. Po něm následovali Petr z Geisingu a po bratři Adam a Vladislav z Geisingu. Adamovi synové dosáhli propuštění Hrbovic z manství. Na počátku třicetileté války k hrbovickému statku patřily části vesnic Střížovice, Podhoří, Dělouš a Kamenice. Bernart z Geisingu se zúčastni stavovského povstání, za což byl roku 1623 potrestán převedením statku zpět na manství. Kvůli své víře se odstěhoval do Míšeňska, a Hrbovice prodal roku 1628 Petru Jindřichovi ze Strahlendorfu, který je připojil ke Chlumci. Tvrz, obklopená vodním příkopem, stála ještě v roce 1661, ale byla označena jako pustá.\n\nOd 19. září 2012 město Chlumec zřídilo na svém katastrálním území Hrbovice evidenční část Hrbovice, která se tak stala šestou částí města. Předtím bylo území Hrbovic podle přehledu ČSÚ součástí evidenční části Chlumec a tvořilo tak jeho exklávu.\n\nOd vzniku obecního zřízení byly Hrbovice samostatnou obcí, od 1. července 1980 se staly součástí Chabařovic a od roku 1986 se i s nimi staly součástí Ústí nad Labem. Od 24. listopadu 1900 se staly součástí znovu vzniklé obce Chlumec. Status místní části ztratily od roku 1999, obnoven byl v roce 2012.\n\nDnešní zástavbu na území Hrbovic tvoří především průmyslové objekty. V Hrbovicích jsou evidována 4 čísla popisná (Hrbovická 2, Hrbovická 102, Hrbovická 105, čp. 106 nepřiřazeno k ulici) a 7 čísel evidenčních (če. 107, 108, 109, 110 a 111 jsou přiřazeny k ulici Stradovské, če. 113 a 114 nepřiřazeny k žádné ulici). Hypotetická Stradovská ulice v Hrbovicích je rovnoběžná se silnici II/253 a má v rámci města duplicitní název, pokud nejde zcela o omyl v evidenci, protože ke Stradovské ulici jsou přiřazena evidenční čísla v různých částech města. V RÚIAN je k Hrbovicím přiřazena též adresa Klidná čp. 102, ačkoliv Klidná ulice se nachází přímo v Chlumci. \n\nNa jižní hranici Hrbovic, kterou tvoří silnice II/253, se nacházejí tři páry autobusových zastávek: „Chabařovice, Hrbovice“, „Chabařovice, Chabařovická“ a „Chabařovice, Ravel“. Při severním okraji Hrbovic prochází dálnice D8, která má východně od Hrbovic exit 72. Kruhový objezd u této mimoúrovňové křižovatky leží ve výběžku katastrálního území Hrbovice, který zde dálnici přesahuje.\n\nPřes Hrbovice protéká Ždírnický potok a Podhořský potok.\n\nVe vesnici se nacházelo okrouhlé tvrziště obehnané vodním příkopem, které bylo pozůstatkem tvrze založené roku 1419 nebo 1504 a opuštěné v roce 1628.\n\n\n"}
{"id": "620854", "url": "https://cs.wikipedia.org/wiki?curid=620854", "title": "Vyklice", "text": "Vyklice\n\nVyklice ( ) jsou zaniklou obcí, která ležela asi 2 km jižně od Chabařovic v okrese Ústí nad Labem na severu Čech. \n\nVyklice ležely v katastrálním území Vyklice o výměře 419,99 ha.\n\nNejstarší zmínka o obci pochází z roku 1239, kdy byly Vyklice majetkem pánů z Rýzmburka. Na konci 14. století byla ves rozdělena na dvě části, jedna patřila ke chlumeckému panství, druhá ke hradu Krupka. V roce 1537 byl majitelem Krupky včetně Vyklic Václav z Vartemberka na Lipém, kterému byla ale po účasti na stavovském povstání v roce 1547 zkonfiskována část majetku. V roce 1579 byly Vyklice, spolu s Habřím, Lochočicemi a částí Otovic prodány Janu mladšímu Horovi z Ocelovic, který je spojil v samostatný statek. Ve Vyklicích zřejmě stávalatvrz, o její poloze se už ale nic nedozvíme. V roce 1820 zde začali Thunové těžit uhlí, pozdější majitelé Westfalen-Fürstenbergové těžbu ještě rozšířili. Ložiska uhlí pod obcí se jí stala osudná, v roce 1982 byly Vyklice zlikvidovány.\n\nÚzemí bývalých Vyklic dnes leží na dně západní části jezera Milada, které vzniklo zatopením hnědouhelného povrchového dolu Chabařovice.\n\nV současné době se Sdružení občanů Vyklic snaží o obnovu této zaniklé obce. Snaha o obnovu zaniklé obce Vyklice byla s největší pravděpodobností \"pohřbena\" rozhodnutím Báňského úřadu, kdy pozemky, na kterých měly Nové Vyklice stát, nelze použít ke stavbě, jelikož je pod nimi státní rezerva uhlí. Bývalí občané Vyklic již tedy vzdali snahu o obnovu obce. Jak vyplývá z informací Ústeckého deníku z června 2014.\n\n\n"}
{"id": "620855", "url": "https://cs.wikipedia.org/wiki?curid=620855", "title": "List vlastnictví", "text": "List vlastnictví\n\nList vlastnictví (ve zkratce LV) je veřejná listina obsahující soupis nemovitostí, které v daném katastrálním území vlastní konkrétní vlastník či spoluvlastníci, a slouží k prokazování tohoto vlastnictví. Vydává je katastrální úřad příslušný danému katastrálnímu území nebo je možné získat prostřednictvím Czech POINTu. Za vydání dokumentu se platí správní poplatek. Informativně lze do Listů vlastnictví bezplatně nahlížet pomocí aplikace na webových stránkách Českého úřadu zeměměřického a katastrálního. Listy vlastnictví jsou platné k datu vydání, které se uvádí v podobě data a času v hodinách, minutách a sekundách.\n\nOznačovány jsou pořadovým číslem v rámci daného katastrálního území.\n\nList vlastnictví se dělí na sedm částí označovaných písmeny A, B, B1, C, D, E a F. Pokud některá z částí neobsahuje žádné údaje, je v této části na Listu vlastnictví uvedeno „Bez zápisu“.\n\nV záhlaví Listu vlastnictví je uveden nadpis listiny („Výpis z katastru nemovitostí“ či „Vlastnictví domu s byty a nebytovými prostory“ nebo „Vlastnictví bytu a nebytového prostoru“), číslo Listu vlastnictví a dále jsou kódem a názvem uvedeny okres, obec a název katastrálního území. Obsahuje též údaj o tom, v kolika číselných řadách jsou v daném katastrálním území číslovány pozemky (zda v jedné či ve dvou).\n\nČást A obsahuje údaje o vlastníkovi či spoluvlastnících nemovitosti nebo nemovitostí, k nimž se daný List vlastnictví vztahuje. U fyzických osob obsahuje jejich jméno a příjmení (i s případnými akademickými tituly), adresu trvalého bydliště, rodné číslo a případně spoluvlastnictví též velikost podílu jednotlivých majitelů. U manželů je jejich společné jmění označeno zkratkou SJM. Zápis právnických osob se od fyzických liší v uvedení názvu firmy (místo jména a příjmení) a uvedením identifikačního čísla ekonomického subjektu (IČ) místo rodného čísla.\n\nObsahuje podrobné údaje o nemovitostech, které vlastník či vlastníci uvedení v části A vlastní. Výpis je rozdělen do třech částí podle toho, zda se jedná o výpis pozemků, staveb nebo jednotek.\n\nU pozemků se uvádí:\n\nU staveb se uvádí:\n\nU jednotek se uvádí:\n\nV případě pozemků evidovaných zjednodušeným způsobem se uvádí jejich parcelní číslo a výměra s původem jejího určení (dle katastru nemovitostí, evidence Evidence nemovitostí či přidělením geometrickým plánem).\n\nPokud právě probíhá změna práva k daným nemovitostem, je to zde vyznačeno tzv. „plombou“ (písmenem \"P\").\n\nPokud existuje k některým z nemovitostí uvedených v části B nějaké jiné věcné právo (například zástavní právo nemovitosti u hypoték) je toto uvedeno v části B1.\n\nČást C uvádí informace o omezení vlastnického práva k nemovitostem uvedeným v části B. Tím může být předkupní právo, omezení převodu nemovitosti, věcná břemena, zástavní právo či exekuce nebo omezení práva disponovat s nemovitostí. Současně se zde uvádějí též listiny a řízení, ze kterých se při zápisu omezení v této části vycházelo.\n\nV části D jsou uvedeny různé poznámky a obsahuje též odkazy na listiny a řízení, z nichž se při zápisu do této části vycházelo.\n\nČást E obsahuje informace o nabývacích dokumentech k nemovitosti. Těmi mohou být například rozhodnutí soudu o vypořádání dědictví, kupní smlouvy, darovací smlouvy či kolaudační rozhodnutí apod.\n\nZávěrečná část vypisuje zemědělské pozemky z části B a u nich uvádí jejich parcelní číslo, kód bonitované půdně ekologické jednotky (BPEJ) a jejich výměru.\n\n\n"}
{"id": "620858", "url": "https://cs.wikipedia.org/wiki?curid=620858", "title": "LV", "text": "LV\n\nSpojení písmen L a V může mít různé významy:\n\n\n"}
{"id": "620868", "url": "https://cs.wikipedia.org/wiki?curid=620868", "title": "One Day Remains", "text": "One Day Remains\n\nOne Day Remains\" je debutové album americké rockové skupiny Alter Bridge. Bylo vydáno 10. srpna 2004 pod vydavatelstvím Wind-Up Records. Producentem je Ben Grosse. Celosvětově bylo prodáno okolo 750 tisíc kopií.\n\n\nB-strana\n\nAlbum \"One Day Remains\" je založeno na kvalitě a zkušenostech všech členů kapely. Úvodní skladba \"Find The Real\" je jasným důkazem toho, co chce tato post-grungeová kapela propagovat, skoro celé album je založeno na perfektní melodice a každá skladba má v sobě něco jiného. Druhá skladba \"One Day Remains\", po které bylo pojmenováno celé album je klasická vypalovačka, a po lehčích \"Open Your Eyes\", kde Tremonti jasně dokazuje, co všechno umí na svůj nástroj, a \"Burn It Down\", kde zase Kennedy vydá ze svého hrdla parádní výšku následuje odreagovací \"Metalingus\", který perfektně nastartuje Phillipsovo bicí. \"Broken Wings\" a \"In Loving Memory\" opět uklidňují celé album. Především \"In Loving Memory\", je hodně emoční píseň, ve které Kennedy dokazuje, že na pozici zpěváka je oprávněně. Hitovka \"Down To My Last\" nastartuje další tři skladby \"Watch Your Words\", \"Shed My Skin\" a \"The End Is Here\", které v poklidu ukončují celé album trvající skoro celou hodinu.\n\n\nprodukce\n\nAlter Bridge\n\nCZ recenze na www.muzikus.cz\n"}
{"id": "620878", "url": "https://cs.wikipedia.org/wiki?curid=620878", "title": "Jiří Spěváček", "text": "Jiří Spěváček\n\nJiří Spěváček (14. března 1923 Rakovník – 2. června 1996 Praha) byl český historik specializující se především na dějiny vlády Lucemburků v českých zemích.\n\nVystudoval historii a klasickou filologii na Filozofické fakultě Univerzity Karlovy v Praze. Od roku 1947 působil v Státním historickém ústavu a od roku 1952 jako vědecký pracovník Historického ústavu ČSAV. Kromě historie se věnoval diplomatice a vydávání edic historických dokumentů k českým dějinám. V 80. letech spolupracoval s ČST jako odborný poradce k televizním inscenacím o Václavu IV. a Zikmundu Lucemburském.\n\n\n\n"}
{"id": "620975", "url": "https://cs.wikipedia.org/wiki?curid=620975", "title": "Barcelonská dynastie", "text": "Barcelonská dynastie\n\nBarcelonská dynastie ( , ) je název rodu, který vládl Barcelonskému hrabství v letech 878 až 1410 a aragonskému království v letech 1137 až 1410 resp. od roku 1162 vládli tzv. zemím aragonské koruny, což bylo spojení obou útvarů pod společného panovníka.\n\nBarcelonská dynastie získala pod svou vládu množství území:\n\n\n"}
{"id": "620976", "url": "https://cs.wikipedia.org/wiki?curid=620976", "title": "Bezděz (sborník)", "text": "Bezděz (sborník)\n\nBezděz (vlastivědný sborník Českolipska) je název vlastivědného sborníku založeného v roce 1930 v České Lípě, který je vydáván zpravidla jednou ročně. Obsahuje články a odborné studie týkající se historie a přírody na území Českolipska. Spíše než časopis je obdobou almanachů.\n\nZakladatelem předválečného časopisu byl v převážně německé České Lípě Josef Maštálko, okresní školní inspektor. Byl zakládajícím členem a předsedou Českého muzejního spolku. Spolek měl zakládající schůzi 21. března 1928 a vznikl v souvislosti s pořádáním menšinové \"Hraničářské výstavy českého severu\" v Mladé Boleslavi v roce 1927, kterou navštívil i prezident Masaryk. Obdobných menšinových spolků vzniklo v severozápadních Čechách šest (Duchcov 1922, Žatec 1925, Litoměřice 1927, Most 1928, Ústí nad Labem 1931 a Česká Lípa 1928).\n\nČeskolipský spolek od roku 1930 začal vydávat časopis Bezděz. Přípravy a diskuze kolem názvu i obsahu probíhaly od roku 1928. Měl postihnout svými články území, které se krylo s náplní již zmíněné Hraničářské výstavy v Mladé Boleslavi.\nV posledním roce své devítileté existence (1938) byl vydáván časopis jako dvouměsíčník v nákladu 600 – 800 výtisků. \n\nUniverzitní profesoři dr. Josef Vítězslav Šimák, dr. Josef Páta, dr. Jan Kapras, dále docent dr. Václav Černý, profesor Ferdinand Strejček, František Zeman, profesor Emanuel Sobiak a další.\n\nČasopis se sice potýkal s omezenými finančními prostředky a bylo občas proto vydáváno dvojčíslo, ale až zábor pohraničí vč. České Lípy po Mnichovu 1938 znamenal náhlý konec. V nastalém zmatku se jen část materiálů podařilo odvést, štočky a větší část archivu byla ztracena.\nMísto předválečného Českého muzejního spolku byl založen v červenci 1945 Muzejní spolek pro Kraj Českolipský a ten se rozhodl předválečný časopis pod stejným názvem obnovit. Redaktorem se stal Bohumil Kinský, který byl také ředitelem měšťanské školy a správce českolipského muzea. Kinský pak jednal s úřady a orgány kvůli možnosti časopis obnovit. Koncem roku 1945 byl Josef Maštálko jmenován spolkem redaktorem Bezdězu a byla ustavena celá redakční rada. Jednání o povolení časopis vydávat byla zdlouhavá, takže se první číslo podařilo vydat až 1. září 1947 v počtu 3000 výtisků. \n\nZměna společenských poměrů v letech 1947 až 1948 vedla k postupné výměně redakční rady. I poté zde byli zastoupeni lidé nejen z České Lípy, ale i Nového Boru či Prahy. Mimo Josefa Maštálka zde byli Marie Ledererová, Václav Klazan, Josef Bittner, prof. Marie Štechová, Josef Rýdl, Václav Pop, Miroslav Franěk, Stanislava Borecká a Jan Bombard. Administraci časopisu měl na starost zaměstnanec muzea Josef Laurin. Mimo ně si vytvořil J.Maštálko okruh hlavních spolupracovníků, odborníků nejen z Českolipska, jejichž články uveřejňoval přednostně pro vysokou úroveň. V roce 1948 měl časopis evidováno 1500 odběratelů. Předplatné bylo 60 Kč vč. desetikoruny členského příspěvku Muzejnímu spolku. \n\nVydávání nekomunisticky zaměřeného časopisu bylo po únoru 1948 zastaveno. V letech 1947 – 1948 bylo vydáno 6 čísel, z nichž jedno bylo dvojčíslem.\n\nV listopadu 1988 se badatelé z různých oborů rozhodli založit Vlastivědný spolek Českolipska a rok poté, po politických změnách a pádu komunistického režimu na přelomu let 1989 a 1990 se rozhodli spolu s dalšími českolipskými patrioty, osobnostmi města především z okruhu pracovníků archivu a muzea v České Lípě vydávat časopis, navazující názvem i tradicí na někdejší časopis Bezděz. V předchozích letech své sborníky vydával jak Okresní archiv (Českolipsko literární), tak muzeum, ovšem byly úzce zaměřené. Bezděz měl pojmout region Českolipska komplexně.\n\nV roce 1990 vyšlo první číslo nové řady, stanovy byly schváleny ministerstvem vnitra 28. května 1991 a od roku 1994 byl a je vydáván každoročně jako sborník odborných příspěvků. V roce 1997 byly vydány sborníky dva. Téhož roku byl Klub přátel muzea (založený roku 1947) spojen do zmiňovaného Vlastivědného spolku, nicméně formálně nezanikl. Název organizace je od té doby \"Vlastivědný spolek Českolipska - Klub přátel muzea\"\nSložení redakční rady v roce 1994: Martin Benda, Jana Blažková, František Gabriel, Michal Gelnar, Miroslav Honců, Ing. Jaroslav Panáček ml., Václav Růžička, Mgr. Ladislav Smejkal, Miloslav Sovadina, Zdeněk Vitáček. V roce 2001 z sestavy roku 1994 ubyl Václav Růžička, kterého nahradil RNDr. Petr Kühn CSc. \n\nV roce 2005 hlavní redaktor a jednatel sborníku Miloslav Sovadina předal svou funkci Petrovi Gajdošíkovi. O čtyři roky později spolu s ním oznámil své rozhodnutí se odstěhovat v roce 2009 na rodnou Moravu. Jednatelkou se poté stala Milada Heráková a hlavním redaktorem Jaroslav Panáček. V redakční radě byli v době vydání sborníku Bezděz 2009 dále: Martin Aschenbrenner, Jana Blažková, František Gabriel, Miroslav Honců, Petr Kühn, Michal Rádl, Ladislav Smejkal, Zdeněk Vitáček a naposledy Miloslav Sovadina a Petr Gajdošík.. V roce 2010 vyšlo číslo 19. Rozsah byl od 130 do 488 stran a různá byla v různých letech i prodejní cena. V každém čísle bylo 10 – 30 článků, mnohé doplněné fotografickým materiálem a referencemi podkladů.\n\nRedakce sborníku je v budově Státního okresního archivu Česká Lípa, Střelnice 3035. Vydáván je v nákladu 500 kusů třemi institucemi v České Lípě, dle tiráže to jsou Okresní archiv, Vlastivědné muzeum a galérie v České Lípě a Vlastivědný spolek Českolipska. Tištěn byl v Plzni, , Bezděz 2010 v Příbrami.\n\n"}
{"id": "620978", "url": "https://cs.wikipedia.org/wiki?curid=620978", "title": "Karel Březina", "text": "Karel Březina\n\nKarel Březina (* 25. listopadu 1972 Praha) je český politik, místopředseda Krajského výkonného výboru ČSSD v Praze, v letech 2006 až 2018 zastupitel hlavního města Prahy, bývalý vedoucí kanceláře Úřadu vlády ČR a ministr bez portfeje ČR Zemanovy vlády. Stal se tak ve svých 27 letech nejmladším ministrem vlády ČR. V říjnu 2014 byl pravomocně odsouzen za neoprávněné pobírání odměn za práci v dozorčí radě Dopravního podniku hl. m. Prahy v letech 2007 až 2011.\n\nV roce 1997 absolvoval obor Hospodářská politika na Národohospodářské fakultě Vysoké školy ekonomické.\n\nV letech 2001 až 2005 byl ženatý se spisovatelkou Barbarou Nesvadbovou, s níž má dceru Bibianu (2003). V únoru 2002 se mu narodila nemanželská dcera Karolína, jejíž matkou je bývalá osobní asistentka premiéra Zemana Markéta Jedličková, třetí dcera se mu narodila v dalším vztahu v roce 2009. V letech 2011–2014 byl milencem členky ODS Gabriely Kloudové. Březina je vnukem bývalého tajemníka ÚV KSČ Josefa Havlína.\n\nV roce 1991 vstoupil do politiky za ČSSD a stal se členem Obvodního výboru Prahy 10, poté také jeho místopředsedou. V současnosti je předsedou stranického Obvodního výkonného výboru Prahy 15.\n\nV letech 1998–2002 byl vedoucím Úřadu vlády ČR a od roku 2000 ministrem bez portfeje ve vládě Miloše Zemana.\n\nV letech 2006–2010 byl členem Zastupitelstva hlavního města Prahy a současně též členem Komise Rady hlavního města Prahy pro Opencard.\n\nV říjnu 2007 se stal předsedou dozorčí rady nově založené společnosti Žižkov Station Development, a.s., společného podniku Českých drah a developerské skupiny Sekyra Group. V lednu 2011 na funkci rezignoval.\n\nPo komunálních volbách se 30. listopadu 2010 stal náměstkem pražského primátora. Podle koaliční smlouvy by měl být náměstkem prvním.\n\n24. listopadu 2011 podepsal primátor Bohuslav Svoboda koaliční dohodu s TOP 09, ke které se postupně připojilo všech 19 ostatních pražských zastupitelů za ODS. Březina i další dosavadní členové rady za ČSSD byli téhož dne odvoláni. Do rady bylo místo Březiny a kolegů zvoleno šest zastupitelů za TOP 09.\n\nV komunálních volbách v roce 2014 byl za ČSSD zvolen již po třetí zastupitelem Hlavního města Prahy. Nepodařilo se mu však obhájit mandát zastupitele Městské části Praha 15 (stal se pouze prvním náhradníkem).\n\nV komunálních volbách v roce 2018 již do Zastupitelstva hlavního města Prahy nekandidoval. Figuroval však na 25. místě kandidátky ČSSD na Praze 15, ale neuspěl.\n\nStátní zástupce Richard Houdek obvinil Březinu ze zkreslování údajů o stavu hospodaření a jmění v souvislosti s jeho působením v dozorčích radách firem. Soud Březinu v listopadu 2011 osvobodil. V únoru 2013 oznámila policie, že případ prověřuje, neboť v něm rozhodoval z korupce obviněný soudce Ondřej Havlín.\n\nV říjnu 2014 byl pravomocně odsouzen za to, že neoprávněně pobíral odměnu za práci v dozorčí radě Dopravního podniku hl. m. Prahy v letech 2007 až 2011. Od listopadu 2013 je jejím členem znovu a v roce 2014 také působí jako předseda výboru pro dopravu pražského magistrátu.\n\nOd  července 2016 se Karel Březina stal externím poradcem tehdejší ministryně školství. Březina si měl, jako konzultant Kateřiny Valachové na ministerstvu vydělal 212 tisíc korun, přičemž jím provedené služby nedokládají žádné písemné záznamy. Karla Březinu 3. května 2017 zadržela policie v kauze údajného manipulování při přidělování sportovních dotací Ministerstvem školství. Následující den byl ale policie propustila. Proti působení Březiny, jako pravomocně odsouzeného politika, na ministerstvu opakovaně protestovala watchdogová organizace Kverulant.org.  Březinův odchod z pozice poradce ministryně v květnu 2017 považuje za své vítězství. \n\nV současnosti (srpen 2012) má zapsány funkce v následujících společnostech:\n\nV minulosti zastával tyto funkce:\n"}
{"id": "620981", "url": "https://cs.wikipedia.org/wiki?curid=620981", "title": "Coufal", "text": "Coufal\n\nPříjmení Coufal může označovat tyto osoby:\n\n\n"}
{"id": "620991", "url": "https://cs.wikipedia.org/wiki?curid=620991", "title": "University of Tennessee at Chattanooga", "text": "University of Tennessee at Chattanooga\n\nThe University of Tennessee at Chattanooga je univerzitou, akreditovanou asociací SACS (Southern Association of Colleges and Schools), se sídlem v Chattanooze, ve státě Tennessee. Univerzita, často označována zkratkou UTC či jako \"Chattanooga\" (především ve vztahu k univerzitním sportům), patří mezi jednu ze tří univerzit a dvou dalších přičleněných institucí systému University of Tennessee (University of Tennessee System, UTS); zbylé dvě univerzity sídlí v Knoxville a Martinu.\n\nUTC byla založena v roce 1886 jako původně soukromá \"Chattanooga University,\" v roce 1889 byla přejmenována na \"Ulysses S. Grant University.\" V roce 1907 univerzita změnila název na \"University of Chattanooga\", v roce 1969 se spojila se Zion College/Chattanooga City College a dala vzniknout \"The University of Tennessee at Chattanooga\" coby součásti systému University of Tennessee.\n\nChattanooga využívá semestrálního systému, s pěti letními volitelnými mini-semestry. Vedení kampusu má na starosti rektor (chancellor), jenž se zodpovídá prezidentovi systému University of Tennessee. Současným rektorem UTC je Dr. Roger Brown.\n\nSGA je hlasem studentů, skládá se ze senátorů, kteří reprezentují obvody/fakulty, k nimž patří (např. College of Arts and Sciences).\n\nNejznámějším oborem na UTC je obchod, jenž se umístil i v celonárodním žebříčku nejlepších oborů, a dále obory strojnictví, ošetřovatelství, anglistika a amerikanistika, chemie, účetnictví , psychologie, a pedagogika.\n\nUniverzita nabízí přes 140 bakalářských hlavních oborů (tzv. major) a zaměření a přes 50 bakalářských vedlejších oborů (tzv. minor). UTC rovněž nabízí téměř 100 magisterských oborů a zaměření, mezi nimiž je i celonárodně oceňovaný magisterský obor průmyslová a organizační psychologie (Industrial and Organizational Psychology) a PhD programy v oborech pedagogika Education, počítačové inženýrství Computational Engineering, a fyzická terapie. Univerzita nedávno zahájila výměnné pobyty s jihokorejskou Kangnung National University of Kangnung , a dlouhodobě udržuje vztahy s dalšími univerzitami po celém světě, mj. i s Masarykovou univerzitou v Brně .\n\nTiskoviny\n\nRádio\n\n\nUniverzitní kampus je obsluhován autobusovými linkami 4, 7, 10, 14, 19, a 28 společnosti CARTA (Chattanooga Area Regional Transportation Authority). Linka č. 14 jezdí pouze v pracovní dny během podzimního a jarního semestru, tj. když na univerzitě probíhá plná výuka. Linka jezdí uvnitř i vně kampusu na ulicích McCallie, Houston, Vine, Douglas, Fifth, a Palmetto. Nedávné rozšíření linky obsluhuje také ulice Third, O'Neal a Central, stejně jako nemocnici Erlanger (Erlanger Hospital) a velké parkoviště u Engel Stadium. Všichni studenti/držitelé platného univerzitního průkazu (tzv. Mocs Card) mohou využívat služeb CARTA celoročně a zdarma.\n\nLupton Memorial Library byla postavena v roce 1974, aby nahradila chátrající knihovnu John Storrs Fletcher Library (jež byla od té doby zrekonstruována a přejmenována na Fletcher Hall). Na počátku roku 2008 univerzita získala finanční zdroje na vybudování nové knihovny a v současné době probíhá stavba základů nové knihovny.\n\nSesterstva:\nNational Panhellenic Conference\n\nNational Pan-Hellenic Council\n\nBratrstva:\nNorth-American Interfraternity Conference\n\nDalší organizace:\n\n\nBarvami sportovních týmů UTC jsou námořní modř a zlatá. Mužským týmům a sportovcům se říká Mocs (podle mocking bird, drozd), ženským týmům a sportovcům pak Lady Mocs. Sportovní týmy UTC jsou součástí NCAA Division I (National Collegiate Athletic Association), Jižní konference (Southern Conference) a patří mezi 100 nejlepších sportovních programů v USA podle NASDA (The National Association of Collegiate Director’s of Athletics) \n\nProgram mužského basketbalu na UTC se řadí mezi nejlepší v Jižní konferenci od přičlenění do ligy v letech 1977-78. Mocs vyhráli deset titulů SoCon, a o nejvyšší počet titulů se dělí s původním členem konference Západní Virginií (West Virginia) a Davidsonem. Mocs také získali deset titulů vítěze základní části a sedm divizních titulů. V roce 1997 se Mocs pod vedením koučů Macka McCarthyho a Wese Moorea dostali až do Sweet Sixteen (osmifinále závěrečného turnaje NCAA Division I) coby čtrnáctý nasazený tým, a porazili Gergii a Illinois, než padli s týmem Providence. Před vstupem do Division I, v roce 1977, Chattanooga vyhrála národní titul v Division II. V červenci 2008 se tým objevil na 48. místě seznamu nejprestižnějších basketbalových univerzitních programů od roku 1984-85 podle televizní stanice ESPN.\n\nMocs vyhráli titul SoCon opět v roce 2009, když na domácí palubovce v McKenzie aréně porazili v souboji o titul tým Charlestonu 80:69 a zajistili si tak postup do závěrečného turnaje NCAA Division I, poprvé od roku 2005.\n\nLady Mocs jsou s patnácti tituly vítěze základní části, deseti nepřetržitými konferenčními tituly a čtrnácti celkovými konferenčními tituly nejúspěšnějším ženským basketbalovým programem v dějinách Jižní konference.\n\nMužstvo mužského golfu vyhrálo v roce 2009 třetí konferenční titul za sebou a skončilo osmnácté ve finálovém turnaji NCAA.\n\nŽenský golfový tým postoupil do finálového turnaje v roce 2009, hned ve druhém roce existence programu po jeho zrušení v polovině 80.let.\n\nSoftballový tým UTC vyhrál jedenáctkrát základní část a deset turnajů SoCon. Sedmkrát se také dostal do finálového turnaje NCAA.\n\nV Chattanooze sídlí jediný wrestlingový program úrovně NCAA Division I v celém státě Tennessee. Mocs vyhráli v sezóně 2008-09 pátý titul SoCon za sebou.\n"}
{"id": "620992", "url": "https://cs.wikipedia.org/wiki?curid=620992", "title": "Svatý kopeček (báseň)", "text": "Svatý kopeček (báseň)\n\nSvatý kopeček je relativně rozsáhlá lyricko-epická báseň Jiřího Wolkera ze sbírky \"Host do domu\" z roku 1921. Jde vlastně o pásmo, které básnickým jazykem vypráví autorův zážitek z jednoho jediného dne z návštěvy kraje svého dětství, kde trávil své prázdniny u svých prarodičů. Tímto místem je Svatý Kopeček u Olomouce.\n\nBáseň obsahuje, kromě lyrického popisu místní přírody a krajiny, silné sociální aspekty včetně odkazů na autorův obdiv k tehdejší představě o socialismu (Lenin, Sovětské Rusko), dále je zde silně patrný idealistický pohled na křesťanství (kostel, procesí, boží slovo, dobrý Ježíš Kristus, panenka Marie), v neposlední řadě pak problematika generačního pohledu na svět - biologické rozdíly mezi mladým studentem a básníkem (autorem díla) a jeho mrtvými a nemocnými prarodiči i jasná sociální problematika (nezaměstnanost, chudoba).\n\nJde o příběh jednodenní návštěvy odehrávající se během jediného dne, kdy autor nejprve navštíví své prarodiče respektive svoji těžce nemocnou babičku, která mu v dětství nosívala pomeranče, poté přes den pracuje se svými kamarády v lese a večer s nimi vzpomíná na své dětství v hospodě u silnice, zjišťuje jejich životní osudy a porovnává je se svým vlastním životem, závěr díla tvoří vzpomínky před spaním na autorovu milou, které pomalu přecházejí ve sny.\n\n"}
{"id": "620993", "url": "https://cs.wikipedia.org/wiki?curid=620993", "title": "Komunální volby na Slovensku 2010", "text": "Komunální volby na Slovensku 2010\n\nKomunální volby na Slovensku v roce 2010 se konaly 27. listopadu. Jednalo se o volby do orgánů samosprávy obcí, voleni byli poslanci zastupitelstev, starostové obcí, městských částí a primátoři měst. Na rozdíl od ČR jsou starostové a primátoři voleni přímo. Volilo se ve 2924 obcích, volební účast dosáhla 49,69 %.\n\n"}
{"id": "620994", "url": "https://cs.wikipedia.org/wiki?curid=620994", "title": "Seznam písní Barbary Haščákové", "text": "Seznam písní Barbary Haščákové\n\nToto je seznam písňí zpěvačky a skladatelky Barbary Haščákové\n\npoz. -píseň - duet s - (autor hudby písně / autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "621002", "url": "https://cs.wikipedia.org/wiki?curid=621002", "title": "Sambo", "text": "Sambo\n\nSambo též sombo je původně bojový systém (sebeobrana) vycházející z japonského bojového systému džú-džucu, francouzského boxu (savate) a tradičních zápasnických stylů republik Sovětského svazu. Vznikl na přelomu dvacátých a třicátých let dvacátého století v Sovětském svazu jako bojový výcvikový systém rudé armády. Sambistické techniky z boje na zemi se využívají v profesionálním zápase ve stylu MMA. Jejich největším propagátorem byl fenomenální ruský zápasník Fjodor Jemeljaněnko. Sambo je také v některých zemích známo jako úpolový sport v podobě vestového zápasu. V moderním pojetí je známá i varianta samba jako bojového sportu, jenž vychází z armádního bojového výcviku.\n\nSambo je zkratkou ruského výrazu „samozaščita bez oružija“ (sebeobrana beze zbraně) nebo dle Anatolije Charalampijeva „samozaščita i borba“ (sebeobrana a zápas). V bojovém systému sambo se totiž využívají i techniky boje s nožem nebo se střelnou zbraní.\n\nV západním světě, především v anglosaském světě se výraz sambo nahrazuje slovem sombo. Důvodem je zavádějící význam slova sambo, který poukazuje na nedůstojné označení člověka tmavé pleti.\n\nHistorie bojového systému sambo je velmi dobře čitelná pro velké množství zdrojů jak v ruském tak anglickém jazyce. V jistém období Sovětského svazu byla historie pozměněna v osobě zakladatele Vasilije Oščepkova, který se stal ve třicátých letech dvacátého století obětí Stalinových čistek a roli zakladatele převzal Anatolij Charalampijev.\n\nZakladatelem samba je Vasilij Oščepkov (*1893), rodák z ostrova Sachalin. V 11 letech osiřel a v roce 1908 po navrácení jižní části Sachalinu Japonsku po rusko-japonské válce byl poslán na internátní školu (pravoslavný seminář) do Tokia. V Tokiu se na hodinách tělesné výchovy seznámil s judem v jehož studiu dále pokračoval v Kodokanu pod vedením senseie Okamota. V roce 1913 obdržel jako čtvrtý \"západní\" judista černý pás. Po skončení studií odešel z Tokia do Mandžuska, kde pracoval jako tlumočník ruské carské armády. V období první světové války žil ve Vladivostoku, kde vyučoval zájemce v bojovém systému džú-džucu. Po říjnové revoluci v roce 1917 stál jako občan Vladivostoku na straně bílé armády, ale okolo roku 1920 byl evidován jako spolupracovník rudé armády. Po obsazení Vladivostoku rudou armádou v roce 1922 žil na Sachalinu a v polovině dvacátých let v Japonsku jako špion. Po prozrazení v polovině dvacátých let byl nucen k návratu. V roce 1926 vedl ve Vladivostoku semináře v bojovém umění společně s expertem na anglický box (boxing) a francouzský box (savate) Pjotrem Azančevskim. Mezi jejich prvními cvičenci byl i výrazná postava historie samba Fjodor Žamkov.\n\nV roce 1927 působil jako tlumočník v Novosibirsku, kde ve vojenských novinách publikoval článek o japonské bojovém systému džú-džucu v kombinace s boxem (jednalo se především o techniky kopů ze savate) a s různými zbraněmi. V článku tento svůj bojový systém doporučoval pro výcvik vojáků. V roce 1928 udělal na sovětské armádní velení dojem se svými cvičenci na moskevské spartakiádě a od roku 1929 byl veden jako instruktor bojových sportů v CSKA Moskva. V roce 1931 publikuje metodiku výcviku bojového výcviku pro Rudou armádu beze zbraně i se zbraněmi (nůž, puška Mosin-Nagant). V témže roce vytváří s dalšími specialisty příručku připravenosti civilistů pro případ války nazvaný \"Gotov k trudu i oborone\" (GTO). V témže období spolupracuje s ústavem tělesné výchovy a sportu, kde ve spolupráci s instruktory zápasu cvičí budoucí instruktory pro výuku juda pro děti a mládež v kroužcích na školách. Jedním z cvičenců a budoucích instruktorů je v roce 1934 Anatolij Charalapijev. O judo jako nenásilné bojové umění se zajímala i policie. Zde však Oščepkov naráží na zeď, když se začne zajímat o zavedení svého bojového systému pro složky tajné policie. Sovětská tajná policie již měla zavedený bojový systém sambo vytvořený Viktorem Spiridonovem. Tento původní bojový systém sambo vycházel z džú-džucu v kombinaci se zápasem a boxem. Problémem Spiridonova samba (sam, samoz) bylo jeho nedokonalé zvládnutí technik džú-džucu. Spiridonov měl tyto techniky načteny ze \"západních\" knížek a v konfrontaci s Osčepkovým bojovým systémem neobstál. Spiridonovy konexe na velení tajné policie však byly veliké a různými intrikami/pomluvami udržel své sambo jako hlavní výcvikový systém policie. Ne však na dlouho, v polovině třicátých let se hlavním instruktorem výcviku tajných složech sovětské police stává Fjodor Žamkov. Viktor Spiridonov je nucen odejít a Oščepkův bojový systém začíná pronikat do metodického výcviku budoucích agentů tajné policie.\n\nOd roku 1935 se začínají pro děti a mládež organizovat turnaje v judu dle pravidel z roku 1933. V tomto období dochází k celkovému rozmachu sportovních odvětví v Sovětském svazu. Judo jako sportovní odvětví mělo jen málo společného s judem vyučovaným v Japonsku. Daleko více se podobalo zápasu ve volnému stylu a v tehdejším Leningradu se dokonce výraz judo nepoužíval. Zápasilo se ve váhových kategoriích, v úboru zvaném kurtka, v zápasnických botách apod. Techniky Oščepkova juda ovlivnily regiony Sovětského svazu, kde přetrvával místní tradiční zápas (Gruzie, Arménie, Moldavsko, Střední Asie, Jakutsko a další). Každý z těchto regionů vnesl do Oščepkova juda své charakteristické rysy. Výrazně se v tomto judu asimilovaly nožní techniky z gruzínského tradičního zápasu čidaoba.\n\nZvrat je vývoji Oščepkova juda přišel v roce 1937, kdy Japonsko napadlo Čínu a Sovětský svaz jako jednu z reakcí na tuto agresi zastavil výuku juda na školách. V říjnu téhož roku byl Vasilij Oščepkov zatčen za vlastizradu a několik dní na to umírá ve vězení na srdeční slabost ve věku 44 let. Po odtajnění dokumentů v devadesátých letech v jeho složce chyběly dokumenty, které by jeho vlastizradu potvrzovaly. Každopádně smrt Vasilije Oščepkova nenechala jeho žáky (cvičence) chladnými. Ti v v témže roce obnovují výuku juda na školách a organizaci turnajů. Ústupkem vůči vedení bylo vyřazení slovíčka judo ze sovětských slovníků a vyškrtnutí Vasilije Oščepkova z historie. V roce 1938 se oficiálně zavádí pro Oščepkovo judo název volný styl a 16. listopad je v Rusku brán jako datum vzniku samba. Termín judo se objevuje až v šedesátých letech jako nový japonský olympijský sport. Název sambo byl poprvé v literatuře použit v roce 1940 Vladislavem Volkovem. Volkov sepsal metodiku výcviku bojového systému pro NKVD, kde vycházel z metodiky Oščepkova a Spiridonova. Tento paskvil záhy odsoudila většina odborníků, a to dokonce i sám Viktor Spiridonov. Spiridonov nebyl po smrti Vasilije Oščepkova v jednoduché pozici, protože Oščepkovovi žáci v něm viděli hlavní příčinu smrti jejich mistra. Poté co NKVD smetla ze stolu Volkovovu metodiku, přichází na scénu Anatolij Charalampijev. Charalampijev vytváří sofistikovanou metodiku výuky bojového systému pro policii a zápasu pro školy. Striktně tyto dva směry odděluje. Zavádí termín bojové sambo a zápas sambo. Je mimořádně plodným autorem publikací a tehdejší doba ho považuje za zakladatele samba. Faktem ovšem bylo, že jeho práce stála na základech jeho učitele Vasileje Oščepkova.\n\nSambo se v druhé polovině dvacátého století uplatňovalo jako bojový výcvik armádních a policejních jednotek a jako sportovní disciplína vestový zápas. Nejprestižním turnajem bylo sovětské mistrovství. V šedesátých letech projevují zájem o zápas sambo i další státy. Důvodem zájmu jsou výkony sovětských sambistů na mezinárodních soutěžích v judu. Řada zemí přebírá tréninkové metody sambistů a aplikuje je na judo. Sambo od sedmdesátých let výrazně ovlivňuje techniku juda a dává vznik celé řadě nových technik (juji-gatame z postoje, sode-curikomi-goši, ippon-seoi-nage, kubi-nage, uči-mata-makikomi, celá škála strhů). V kumikatě se objevuje úchop na zádech a mnoho dalších změn. Japonské klasické judo do příchodu samba prakticky neznalo termín kontrachvat (gaeši – uči-mata-gaeči, o-soto-gaeši apod.).\n\nV roce 1968 si bere zápas sambo pod křídla Mezinárodní zápasnická federace (FILA). V roce 1973 po mistrovství světa v zápasu ve volném stylu je poprvé uspořádáno mistrovství světa v zápasu sambo. V roce 1985 představitelé samba v čele se Španělem Fernandem Comptem zakladají vlastní federaci FIAS. Ta prochází po rozpadu Sovětského svazu v roce 1991 krizí. Od FIAS se odděluje francouzská sekce FMS, k níž se připojují některé státy bývalého sovětského svazu (Kavkaz, Pobaltí). Situace se dále vyostřuje v roce 1993 se FIAS štěpí na západní (USA) a východní (Rusko) a tím ztrácí členství v zastřešující organizaci sportovních federací GAISF. V roce 2002 přijímá GAISF \"východní\" FIAS zpátky do svých řad. Tím dává šachmat západní FIAS, která se v roce 2005 asimiluje zpátky do Mezinárodní zápasnické federace. V roce 2007 Mezinárodní zápasnická federace nahradila zápas sambo grapplingem a východní FIAS se stala jedinou federací organizující zápasy v sambo. Vedle zápasu sambo vzniká v novém tisiciletí i sportovní verze bojového samba, která šla s trendem doby. Po rozdělení Sovětského svazu totiž přicházely do postsovětských republik další bojové sporty a zájem o zápas sambo upadal.\n\nSportovní sambo se děli na dvě sportovní disciplíny:\n\nZápas sambo má dlouhou historii. Objevuje se již ve třicátých letech dvacátého století pod názvem volný styl. V druhé světové válce zaznamenává velký rozmach. Na mezinárodní scéně se prosazuje od sedmdesátých let. Vedle Sovětského svazu jevily o tento úpolový sport zájem Mongolsko, Bulharsko, Japonsko, Francie, Velká Británie, Španělsko, Nizozemsko, Itálie a Spojené státy americké. Důvodem zájmu byly tréninkové metody uplatňované sovětskými sportovci v olympijském sportu judu. V současné době o sambo jako sportovní disciplínu není mimo bývalé republiky Sovětského svazu zájem. Vedle již zmiňovaných zemí si drží vrcholovou sportovní úroveň pouze Bulharsko a Mongolsko.\n\nZápas sambo je v mnoha ohledech podobný sportovnímu judu. Primárním cílem je pomocí chvatu dostat soupeře na zem do submisivní polohy. Hlavní odlišností samba od juda je úbor a hrací plocha. Sambisté nezápasí jako judisté bosí, mají na sobě obuv zvanou různě podle regionu – sambofky, sambetky, borcovky. Místo judogi (kimona) nosí vestu zvanou kurtka a místo kalhot krátké šortky. Kurtka je přiléhavější (menší) než judogi a nutí sambistu držet soupeře blíž u těla. Sambisté zápasí na zápasnickém kruhu, který je měkčí než judistické tatami, z toho plynou jejich odlišné způsoby provádění technik.\n\nZásadním rozdílem mezi judem a sambem jsou některé povolené či zakázané techniky. V sambu se nesmí na rozdíl od juda soupeř škrtit. V sambu se můžou páčit spodní končetiny, v judu pouze loketní kloub.\n\nKombinace obou stylů je v současné době náročná pro různá pravidla boje. Nebylo tomu tak vždy. Do roku 2010 byla judistická pravidla přístupnější a sambisté pro svou větši praktičnost měli v soubojích nad judisty převahu.\n\nZápasu sambo se věnují jak muži, tak ženy.\n\nFreestyle sambo je americká varianta zápasu sambo, která povoluje některé submisivní techniky zakázané v zápasu sambo. Jedná se především o techniky škrcení a některé techniky páčení, které zápas sambo nepovoluje. Freestyle sambo slouží především jako základ pro profesionální zápas.\n\nBojové sambo je bojový sport vytvořený na přelomu tisíciletí z bojového systému sambo používaného armádními a policejními složkami v postsovětských zemích. Bojové sambo jako každá sportovní disciplína dbá v prvé řadě na bezpečnost zápasníků. Zápasnící si chrání citlivá místa chrániči. Bojové sambo se uplatňuje v profesionálním zápase. Nejčastěji v prestižním MMA.\n\nZastřešující organizací sportovního samba je Mezinárodní sambistická federace (FIAS). Primárním cílem této federace je dostat sambo do programu letních olympijských her. Tento cíl se však nedaří plnit pro složitou politickou situaci a neshody jednotlivých národních federací.\n\nFIAS je hlavním organizátorem mistrovství světa v zápasu sambo a bojovém sambu. Jednotlivé kontinentální federace dále organizují svá kontinentální mistrovství. Evropské turnaje řidí Evropská sambistická federace (ESF), které každoročně pořádá mistrovství Evropy v zápasu sambo a mistrovství Evropy v bojovém sambu.\n\nZápas sambo byl na pořadu Světových her v roce 1985 a 1993. V roce 2013 byl součástí univerziády v Kazani.\n\nZápasy v sambu se odehrávají na kruhovém prostoru uprostřed šestiúhelníkové nebo čtvercové žíněnky. Zahajují se uvnitř středové, bíle vyznačené kružnice o průměru 1 m. Kolem zápasiště je ochranný prostor označený bledě modrou barvou. Má měkký povrch, aby se předešlo zranění, kdyby byl jeden ze soupeřů hozen mimo hlavní zápasiště.\n\nZápasy v sambu obvykle trvají pět minut a na jejich průběh dohlíží ústřední rozhodčí, který gestem naznačí, že jeden ze soupeřů získal body, rozhodčí na žíněnce a předseda žíněnky. Body se udělují za držení soupeře na lopatkách: za deset sekund jsou dva body a za dvacet sekund čtyři body. Zápasník, který dosáhne vedení o 12 bodů, se stává vítězem.\n\nZápasník může zvítězit přímo, pokud se mu podaří hodit soupeře na záda a zůstane přitom stát, nebo když mu nasadí chvat, kterým ho donutí vzdát se. V druhém případě je nutné, aby soupeři nasadil na žíněnce zámek rukama nebo nohama. Škrcení rukama je zakázáno. Je-li sevření tak silné, že soupeř už nemůže vydržet bolest, vykřikne nebo udeří do žíněnky a naznačí rozhodčímu, aby ukončil zápas.\n\n\n\n\n\n"}
{"id": "621009", "url": "https://cs.wikipedia.org/wiki?curid=621009", "title": "Arrondissement Autun", "text": "Arrondissement Autun\n\nArrondissement Autun je francouzský arrondissement ležící v departementu Saône-et-Loire v regionu Burgundsko. Člení se dále na 11 kantonů a 83 obcí.\n\n"}
{"id": "621012", "url": "https://cs.wikipedia.org/wiki?curid=621012", "title": "Troy Baker", "text": "Troy Baker\n\nTroy Baker (* 1. duben 1976, Dallas, Texas, USA), je americký zpěvák, herec a dabér, který svůj hlas propůjčil více než 30 postavám ve videohrách.\n\nTroy byl znám jako vedoucí zpěvák a kytarista indie rockové kapely Tripp Fontaine. Spolu s kapelou založil v roce 2003 rádio \"Burning Out\", díky němuž je známo jejich debutové album \"Random Thoughts On A Paper Napkin.\"\n\nTroy Baker dosud skládá a nahrává, spolupracuje např. s Kevinem Maxem, Brianem Fosterem Kanem atd. Svůj hlas propůjčil do nepřeberného množství herních titulů, jako jsou , Red Faction: Guerrilla, , Final Fantasy XIII, Transformers: War of Cybernetion a nedávno i v či Mafia II. Milovníci animovaných filmů ho mohou slyšet i v seriálech Naruto, Trinity Blood, Full Metal Alchemist a Soul Eater.\n\n\n"}
{"id": "621014", "url": "https://cs.wikipedia.org/wiki?curid=621014", "title": "José Ramos-Horta", "text": "José Ramos-Horta\n\nJosé Manuel Ramos-Horta (IPA: ʒuˈzɛ ˈʁɐmuz ˈoɾtɐ), GCL (* 26. prosince 1949) je bývalý východotimorský politik, druhý prezident Východního Timoru od jeho osamostatnění od Indonésie. V úřadu byl od 20. května 2007 do 20. května 2012. Spolu s Carlosem Belem získal Nobelovu cenu za mír a před prezidentstvím působil od roku 2006 jako předseda vlády.\n\nPoté, co Východní Timor získal v roce 2002 nezávislost na Indonésii, byl prvním ministrem zahraničí. 25. června 2006 na tuto funkci rezignoval. O den později byl prezidentem Xananem Gusmãou jmenován dočasným předsedou vlády. 10. července, o dva týdny později, se z něj oficiálně stal v pořadí druhý předseda vlády Východního Timoru.\n\n11. února 2008 byl na něj spáchán atentát, který se zraněním přežil.\n\nJako mestic se narodil v Dili, hlavním městě Východního Timoru, rodičům, kteří byli diktaturou Antónia Salazara nuceni odejít do exilu do tehdy Portugalského Timoru. Do školy chodil v malé vesnici Soibada. Z jeho jedenácti sourozenců byli čtyři zavražděni indonéskou armádou.\n\nStudoval mezinárodní právo na Hague Academy of International Law (1983) a na Antioch University (1984), kde získal titul MA (Master of Arts). Na International Institute of Human Rights ve Štrasburku studoval mezinárodní lidská práva (1983). Postgraduálně studoval americkou zahraniční politiku na Columbia University v New Yorku (1983).\n\nRozvedl se s Anou Pinto, východotimorskou ministryní vnitra. Mají syna Lora.\n\nAktivně se podílel na politickém vývoji ve Východním Timoru, kvůli čemuž byl dva roky (1970-1971) v exilu v Portugalské východní Africe. Předtím byl jeho děda také donucen odejít do exilu, z Portugalska nejdříve do Azor, pak do Kapverd, Portugalské Guiney a nakonec do Portugalského Timoru.\n\nV listopadu 1975, ve svých dvaceti pěti letech, byl zvolen ministrem zahraničí vlády \"Demokratické republiky Východní Timor\", kterou sestavily strany bojující za nezávislost. Z Východního Timoru uprchl tři dny před indonéskou invazí, aby ho hájil před OSN.\n\nPřijel do New Yorku a snažil se přesvědčit Radu bezpečnosti OSN, aby se postavila proti indonéské okupaci, během které zemřelo odhadem 102 000 obyvatel Východního Timoru.\n\nV květnu 1994 se filipínský prezident Fidel Ramos na tlak Jakarty snažil zabránit mezinárodní konferenci o Východním Timoru v Manile a zabránil Ramosu-Hortovi účastnit se jí. Později toho roku Ramose-Hortu thajská vláda prohlásila nežádoucí osobou.\n\nV prosinci 1996 obdržel se svým krajanem Carlosem Filipem Ximenesem Belou Nobelovu cenu za mír. Nobelova komise je vybrala kvůli \"vytrvalým snahám zabránit útlaku malých lidí\" s vírou, že \"toto ocenění pobídne snahy o diplomatické řešení konfliktu ve Východním Timoru\". Komise považovala Ramose-Hortu za \"vedoucího mezinárodního mluvčího za Východní Timor od roku 1975\".\n\nHrál velkou roli při jednání o ústavních základech nezávislosti. 27. září 2002 se Východní Timor stal součástí OSN a Ramos-Horta byl jejím prvním ministrem zahraničí.\n\n3. června 2006 se stal navíc dočasným ministrem obrany, protože předchozí ministr rezignoval. 25. června 2006 ale z obou funkcí rezignoval a prohlásil: \"Nechci mít nic společného se současnou vládou nebo s jakoukoli vládou, ve které bude Alkatiri.\" Na předsedu vlády Mariho Alkatiriho byl vyvíjen tlak, aby opustil svou funkci, ale vedení strany FRETILIN se na schůzi ve stejný den rozhodlo, že ve funkci zůstane. Když Alkatiri 26. června rezignoval, Ramos-Horta stáhl svou rezignaci a stal se přechodným předsedou vlády, než bude zvolen Alkatiriho nástupce. 8. července 2006 se jím stal on sám.\n\nPřed tím, než se stal předsedou vlády, byl jedním z kandidátů na nástupce Kofiho Annana na pozici generálního tajemníka OSN. O toto místo se přestal ucházet, protože byl zvolen premiérem, ale naznačil, že by se v budoucnu mohl o tento úřad ucházet.\n\nV rozhovoru s Al-Džazírou 22. února 2007 oznámil, že bude kandidovat na prezidenta ve volbách toho roku. 25. února svou kandidaturu oznámil oficiálně. Získal podporu Xanany Gusmãy, který znovu kandidovat nehodlal.\n\nV prvním kole voleb 9. dubna se umístil na druhém místě s 21,81 % hlasů; poté on a Francisco Guterres, kandidát za FRETILIN, který skončil první, soupeřili v druhém kole voleb v květnu. Výsledky byly oznámeny 11. května - Ramos-Horta získal 69 % hlasů.\n\nZvolen do úřadu prezidenta Východního Timoru byl při ceremonii v Dili 20. května 2007. Den předtím rezignoval na předsedu vlády.\n\n11. února 2008 byl postřelen při pokusu o atentát. Během přestřelky se zranil jeden jeho bodyguard a dva rebelové byli zastřeleni. Ramos-Horta byl ošetřen v Dili a pak byl převezen do nemocnice v Austrálii. Největší zranění utrpěl na pravé plíci. Lékaři předpokládali, že byl střelen dvakrát nebo třikrát. Jeho stav byl kritický, ale stabilní. Bylo mu navozeno umělé kóma a znovu nabyl vědomí 21. února.\n\nZ nemocnice byl propuštěn 19. března, i když v Austrálii zůstal do 17. dubna na fyzioterapii. Na tiskové konferenci na letišti po návratu pobídl zbývající rebely skrývající se v horách, aby se vzdali.\n\nRamos-Horta podporoval americkou invazi a okupaci Iráku a odsuzoval antiamerické názory odpůrců jako \"pokrytecké\".\n\n5. října 2009 se jako jediná zahraniční hlava státu účastnil pohřbu bývalé prezidentky Filipín Corazon Aquinové. Byl také jedinou hlavou státu, která se 30. června 2010 účastnila inaugurace Noynoye Aquina, patnáctého prezidenta Filipín.\n\n\n"}
{"id": "621039", "url": "https://cs.wikipedia.org/wiki?curid=621039", "title": "Blackbird (album, Alter Bridge)", "text": "Blackbird (album, Alter Bridge)\n\nBlackbird je druhé studiové album americké rockové kapely Alter Bridge. Producentem je Michael \"Elvis\" Baskette. Vyšlo pod vydavatelstvím Universal Republic 8. října 2007 ve Velké Británii, 9. října 2007 ve Spojených státech, 20. října 2007 v Austrálii a v Japonsku 4. prosince 2007. Prvním singlem byla skladba \"Rise Today\", oficiálně vydána 30. července 2007. Druhým singlem se stala \"Ties That Bind\", avšak jen pro Velkou Británii a Evropu, video k tomuto singlu bylo natočeno během koncertu v Dallasu v Texasu, 30. října 2007. Dne 2. ledna 2008 bylo oznámeno, že dalším singlem bude skladba \"Watch Over You\". Posledním singlem se stala \"Before Tomorrow Comes\" v dubnu 2008. \nNa rozdíl od debutového alba \"One Day Remains\", kde většina písní byla napsána před příchodem zpěváka Mylese Kennedyho, na albu \"Blackbird\" byl již Kennedy plně začleněn do kapely jako kytarista a skladatel. Spolu s Markem Tremontim se oba podíleli na psaní písní, všichni čtyři pak nedílně pracovali na aranžích. \nTitulní skladba \"Blackbird\" je obecně považována fanoušky za nejlepší píseň, kterou zatím kapela napsala.\nAlbum dosáhlo v americkém žebříčku US Billboard 200 13. pozice, v US Top Rock Albums pak 4. místa. Ve Velké Británii v žebříčku UK Rock Album Chart se dokonce dostalo na 2. místo.\n\n\n\n\nAlbum Blackbird neztrácí na intenzitě a je více než na chytlavost zaměřeno na nefalšovaný hard rock. Skladby jsou propleteny složitými kytarovými riffy a sóly, kterých je na desce opravdu nespočetné množství a Tremonti opět dokazuje, co dokáže za divy, když se dostane ke kytaře. Naprosto každý musí být spokojen s úvodní skladbou \"Ties That Bind\", která by probudila snad i mrtvého. \"Come To Life\" je klasická pohodovka, kde hodně vyniká Marshallova basa. Na skladbu pěkně navazuje \"Brand New Start\" a po níž následují \"Buried Alive\" a \"Coming Home\", která vystihuje post-grunge v jeho pravém světle. \"Before Tomorrow Comes\" je rytmická pohodová skladba. \"Rise Today\" - klasická hitovka s perfektními přechody rytmiky i melodiky ukončená famózním Tremontiho sólem. V pořadí osmá skladba nese stejný název jako album samé - \"Blackbird\". Je to nejdelší skladba z obou alb. Klasická rocková balada - má pomalý rozjezd a pěkný přechod před mohutným kytarovým sólem, po kterém následně opět zpomalí. Po ní následuje další typická post-grungeová píseň \"One By One\". \"Watch Over You\" - další balada, něco na způsob \"In Loving Memory\" v předchzím albu. Po ní pokračuje pohodová \"Break Me Down\". \"White Knuckles\" je solidní vypalovačka, vůbec nejvíce post-grungeová a zakončení v podobě \"Wayward One\" je tím pravým, co mohlo ukončit toto album.\n\n\n\nAlter Bridge\n\nCZ Recenze na www.metalworld.biz\nCZ Recenze na www.metalista.cz\n"}
{"id": "621043", "url": "https://cs.wikipedia.org/wiki?curid=621043", "title": "Pilous", "text": "Pilous\n\nPilous (\"Sitophilus\") je rod brouků z čeledi nosatcovití. Patří do něj škůdci potravin.\n\n\n"}
{"id": "621050", "url": "https://cs.wikipedia.org/wiki?curid=621050", "title": "Christy Carlson Romano", "text": "Christy Carlson Romano\n\nChristy Carlson Romano (* 20. březen, 1984, Milford, USA) je americká herečka a zpěvačka.\n\nPřed kamerou se poprvé objevila v roce 1996 jako dvanáctiletá slečna, a to konkrétně v televizním filmu \"The Many Trials of Tammy B\". Známou se stala v USA především díky hlasovým rolím v seriálech a televizních filmech \"Kim Possible\". Ještě v roce 1996 se objevila ve filmu \"\", kde hlavní role obsadili Edward Norton a Drew Barrymore. V roce 2002 si zahrála v televizním filmu \"Kadetka Kelly\" po boku Hilary Duffové. Zahrála si také v druhém video pokračování úspěšného filmu začátku 90. let s názvem \"Ledové ostří 2\", které se točilo v roce 2006, zahrála si tam hlavní roli krasobruslařky Jackie. Zahrála si také v dalším úspěšném pokračování filmu \" Ledové ostří 3\" jako trenérka Jackie. \n\nObjevuje se především ve filmech a seriálech z produkce Walta Disneye a v roce 2004 pro něj také nazpívala album plné písní z různých filmů.\n\nV letech 2001 a 2002 získala za svou roli v seriálu \"Báječní Stevensovi\" cenu Young Artist Award. Na tuto cenu byla nominována i v roce 2004 za televizní film, který navazoval právě na seriál o rodině Stevensových. Cenu však nezískala.\n\nV roce 2005 byla za seriál \"Kim Possible\" nominována na Daytime Emmy Award, úspěšná však nebyla.\n\n\n\n"}
{"id": "621053", "url": "https://cs.wikipedia.org/wiki?curid=621053", "title": "Atabaque", "text": "Atabaque\n\nAtabaque [ata´baki] je vysoký, dřevěný afro-brazilský ruční buben. Tradičně se vyrábí z jacarandového dřeva. Je užíván v bojových uměních capoeira, maculelê a v rituálech kandomble. Existují tři typy tohoto bubnu, v capoiře je užíván pouze jeden, zatímco jinde obvykle všechny tři.\n\nV kandomble jsou tyto bubny považovány za posvátné a slouží jako prostředníci mezi lidmi a Orišy, bohy. Tradičně jsou křtěni, nakrmeny palmovým olejem, medem, svěcenou vodou a krví z obětované slepice. Bubny nelze bez odsvěcení a nového vysvěcení prodat či zapůjčit.\n"}
{"id": "621054", "url": "https://cs.wikipedia.org/wiki?curid=621054", "title": "Geotermický stupeň", "text": "Geotermický stupeň\n\nGeotermický stupeň je svislá vzdálenost, na níž stoupne teplota při sestupu pod zemský povrch o 1°C (nebo 1 K). Jeho hodnota je závislá na místě (typu geologického podloží) i hloubce. V Evropě je jeho hodnota průměrně 33m/K.\n\nJeho převrácenou hodnotou je geotermický gradient.\n\n"}
{"id": "621055", "url": "https://cs.wikipedia.org/wiki?curid=621055", "title": "Abydos (Hvězdná brána)", "text": "Abydos (Hvězdná brána)\n\nAbydos je fiktivní planeta ve filmu Hvězdná brána a seriálu Hvězdná brána.\n\nJe to nehostinná pouštní planeta, pokrytá převážně pískem a pískovcovými skalisky. Obíhá kolem jednoho slunce a okolo ní obíhají tři měsíce. Den zde trvá 36 hodin. Vždy, když tu přistanou goa'uldské lodě, zvedne se velká písečná bouře.\n\nAdresa této planety byla objevena společně s hvězdnou bránou v Gíze v roce 1928. Jako první na planetu přišel společně s Danielem Jacksonem tým pod vedením Jacka O'Neilla. Potkali zde Abydosany, kteří pro Goa'ulda Ra těží naquahdah. O'Neillovi se podaří Abydosany osvobodit poté, co atomovou bombou Ra zničí.\n\nDaniel Jackson se rozhodl na Abydosu zůstat, oženil se zde s místní dívkou Sha're, která je dcerou místního vůdce Kasufa. Objevil zde místnost s kartuší, na které byly zaznamenány adresy celé sítě hvězdných bran v galaxii. Po roce od událostí se však Jackson musí vrátit na Zemi, kde si všichni, podle O'Neillovi zprávy, myslí, že hvězdná brána na Abydosu byla zničena. Avšak na Abydos přiletěl Apophis, který unesl jak Sha're, tak jejího bratra Skaaru.\n\nV 22. díle 6. série Kruh se uzavírá byl Abydos zničen Anubisem. Ale za pomoci Antika Omy Desaly byli všichni lidé na planetě povzneseni.\n\n\n"}
{"id": "621057", "url": "https://cs.wikipedia.org/wiki?curid=621057", "title": "Ernest Petrič", "text": "Ernest Petrič\n\nErnest Petrič (* 18. listopadu 1936, Tržič) je slovinský právník a diplomat zastávající v letech 2010 až 2013 funkci předsedy Ústavního soudu Republiky Slovinsko.\n\nV roce 1955 maturoval na gymnáziu v Kranji. V roce 1960 promoval na Právnické fakultě Univerzity v Lublani a obdržel univerzitní Prešerenovu cenu. V roce 1965 získal doktorát z právních nauk. Poté nastoupil na Institut etnických studií. V mezidobí se stal profesorem mezinárodního práva na dnešní Fakultě sociálních věd. Na této fakultě byl ředitelem výzkumného ústavu, proděkan a v letech 1986 až 1988 i děkan. Přednášel na lublaňské Právnické fakultě i dalších univerzitách. V letech 1983 až 1986 působil jako profesor mezinárodního práva na Univerzitě v Addis Abebě.\n\nV letech 1967 až 1972 byl členem slovinského výkonného výboru (vlády) – vedené proreformním Stane Kavčičem – zodpovědným za problematiku vědy a techniky. Současně byl v té době poslancem Skupščiny Socialistické republiky Slovinsko. Za účast v akci dvaceti pěti poslanců, která byla politickou dohrou silniční aféry – a za příspěvek k rozvoji slovinské diplomacie – obdržel Petrič v roce 2006 státní vyznamenání zlatý \"\".\n\nV období let 1971 až 1975 zastupoval Socialistickou federativní republiku Jugoslávii (SFRJ) v Komisi OECD pro vědecké a technologické otázky. Jako expert UNESCO pracoval s vládami Kolumbie (1972) a Iráku (1975). Od roku 1989 do září 1991 zastával funkci velvyslance SFRJ v Indii a Nepálu. V letech 1992 až 1997 byl velvyslancem Slovinska v USA a v Mexiku. Od října 1997 do dubna 2000 zastával funkci státního tajemníka na ministerstvu zahraničních věcí zodpovědného za multilaterální vztahy. V období let 2000 až 2002 působil jako stálý zástupce Republiky Slovinsko při Organizaci spojených národů (OSN) v New Yorku a slovinský ambasador v Brazílii. Jako stálý zástupce Slovinska byl v letech 2002 až 2003 akreditován při Organizaci pro bezpečnost a spolupráci v Evropě. V září 2002 se stal mimořádným a zplnomocněným velvyslancem Slovinska v Rakousku a stálý zástupce Slovinska při OSN ve Vídni. Od září 2005 byl zástupcem slovinského guvernéra a od března 2006 guvernérem v Radě guvernérů Mezinárodní agentury pro atomovou energii. Předsedou Rady byl v období 2006 až 2007.\n\nV listopadu 2007 vyzval prezident Republiky Slovinsko Danilo Türk k předkládání návrhů možných kandidátů na funkci ústavních soudců. Jedním z navržených kandidátů byl i Petrič, jenž se jako jediný z kandidátů nepřihlásil sám, ale navrhli ho jiní: předseda třetího senátu Evropského soudu pro lidská práva Boštjan Zupančič, profesor Anton Grizold, profesor Bojko Bučarj, profesorka Ljubica Jelušič a děkan Fakulty státních a evropských studií v Kranji profesor Tone Jerovšek. 27. března 2008 zvolilo Státní shromáždění Petriče soudcem Ústavního soudu.\n\nFunkci soudce Ústavního soudu začal vykonávat 25. dubna 2008. 7. října 2010 byl soudci Ústavního soudu zvolen s účinností od 11. listopadu 2010 předsedou Ústavního soudu Republiky Slovinsko. V pozici předsedy Ústavního soudu byl 10. listopadu 2013 nahrazen dosavadním místopředsedou soudu Miroslavem Mozetičem. Dne 24. dubna 2017 pak skončil i na pozici ústavního soudce.\n\n\n"}
{"id": "621061", "url": "https://cs.wikipedia.org/wiki?curid=621061", "title": "Bílá vdova", "text": "Bílá vdova\n\nBílá vdova se používá ve více významech:\n\n"}
{"id": "621071", "url": "https://cs.wikipedia.org/wiki?curid=621071", "title": "František Srb", "text": "František Srb\n\nFrantišek Srb (* 1961, Praha) byl český filmový dětský herec.\n\nFrantišek Srb se narodil v roce 1963 v Praze. V dětství si zahrál v několika filmech a seriálech pro mládež, jako např. \"Družina černého pera\", \"Tajemství proutěného košíku\", \"Leť, ptáku, leť!\" atd. V současnosti již nehraje.\n\n\n"}
{"id": "621074", "url": "https://cs.wikipedia.org/wiki?curid=621074", "title": "Hrubá louka", "text": "Hrubá louka\n\nHrubá louka je přírodní památka v lokalitě Mouřínov v okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží jižně od města Bučovice. Důvodem ochrany je dochování cenného společenstva ponticko-panonské květeny, zejména druhů čeledi vstavačovitých.\n\n"}
{"id": "621082", "url": "https://cs.wikipedia.org/wiki?curid=621082", "title": "Eric Allin Cornell", "text": "Eric Allin Cornell\n\nEric Allin Cornell (* 19. prosince 1961) je americký fyzik, který v roce 1995 společně s Carlem Wiemanem vyrobil první Boseho-Einsteinův kondenzát. Za to v roce 2001 získali ještě s Wolfgangem Ketterlem Nobelovu cenu za fyziku.\n\nNarodil se v Palo Altu v Kalifornii a absolvoval Cambridge Rindge and Latin School (1976-1979) a Lowell High School v San Franciscu (1979-1980). V roce 1985 získal titul B.S. (Bachelor of Science - bakalář věd) na Stanfordově univerzitě a na MIT v roce 1990 doktor fyziky. V současnosti je profesorem na University of Colorado a fyzikem Národního institutu standardů a technologie při ministerstvu obchodu Spojených států amerických. v roce 1998 získal Lorentzovu medaili a je členem Národní akademie věd USA.\n\nV říjnu 2004 mu musela být amputována ruka s ramenem, aby se zabránilo šířeni nekrotizující fasciitidy. V půlce prosince byl propuštěn z nemocnice a v dubnu 2005 se vrátil do práce na částečný úvazek.\n\n"}
{"id": "621086", "url": "https://cs.wikipedia.org/wiki?curid=621086", "title": "Říše Sia (1362–1371)", "text": "Říše Sia (1362–1371)\n\nŘíše Sia, plným názvem říše Velká Sia () byla jedním z krátkodobě existujících povstaleckých států existujících v Číně během povstání rudých turbanů, v závěrečné fázi trvání říše Jüan. Založil ji v S’-čchuanu roku 1362 generál Ming Jü-čen, vládnoucí tam od roku 1357 jménem povstalecké říše Tchien-wan a od roku 1360 samostatně jako král Lung-šu. Zanikla roku 1371, když byla dobyta říší Ming.\n\nRoku 1357 Min Žuej, vojevůdce říše Tchien-wan, vzniklé v povstání rudých turbanů, v čele desetitisícového vojska vyplul proti proudu Jang-c’-ťiang a dobyl S’-čchuan. Významně tak rozšířil moc povstaleckého Tchien-wanu. Nezanedbatelným důvodem vypravení Minovy expedice do S’-čchuanu byl i problém s výživou armády v Chu-peji strádajícímu nedostatkem potravin. I když Min Žuej zůstal loajální k tchienwanskému císaři Sü Šou-chuejovi, fakticky v S’-čchuanu vládl nezávisle.\n\nKdyž roku 1360 Čchen Jou-liang dobyl říši Tchien-wan a zabil Sü Šou-chueje, odmítl Min uznat nového vládce. Přejmenoval se na Ming Jü-čena, prohlásil se „Pánem světla“ (\"Ming-ču\") a přisvojil si titul krále Lung-šu (). Roku 1362 pak i císařem říše Velká Sia s hlavním městem v Čchung-čchingu. Vládl úspěšně a prozíravě. Používání symboliky lidového milenarismu šířeného Bílým lotosem – zejména uctívání Buddhy Maitréji, změna jména a používání titulu „Pán světla“, vztahujícímu se k víře v příchod mesiáše, „Krále světla“ – spojil s potlačováním taoismu a buddhismu a podporou konfucianismu, získal důvěru lidu i podporu džentry. Pod silným vlivem konfuciánského učence Liou Čchena, který několik následujících let dominoval jeho administrativě, zorganizoval správu podle tradičních vzorů s využitím staré čouské terminologie. Nicméně selhal ve snaze o expanzi. Pokusil se o dobytí mongolského Jün-nanu, ale útok byl špatně naplánovaný a provedený malými silami, proto neuspěl. Poté se dalších výbojů vzdal.\n\nRoku 1366 Ming Jü-čen zemřel po nemoci relativně mladý, v 35 letech. Poté na císařský trůn nastoupil jeho devítiletý syn Ming Šeng, titulovaný „Nižší pán světla“ (\"Siao ming-ču\"). S dětským císařem v čele vláda říše Sia ztratila silné jednotné vedení a pouze pasivně čekala na dobytí Mingy.\n\nPo úspěšných kampaních v letech 1367–1370 valnou část Číny ovládla říše Ming. Vzdorovali jí pouze Mongolové v části severozápadu a v Jün-nanu a s’čchuanská říše Sia. Mingská vláda proto obrátila svou pozornost na S’-čchuan. Říše Sia udržovala s říší Ming (resp. do roku 1367 královstvím Wu) Ču Jüan-čanga korektní diplomatické vztahy od Ču jüan-čangova vítězství nad Čchen Jou-liangem v bitvě na jezeře Pcho-jang roku 1363.\n\nBěhem roku 1370 s’čchuanský dvůr váhal nad odmítnutím či akceptací mingských požadavků na podrobení. Diplomatická jednání nepřinesla smír a tak se začátkem roku 1371 dala mingská armáda do pohybu. Generál Fu Jou-te dostal rozkaz zaútočit na S’-čchuan ze severu, zásobování jeho vojsk zajišťoval Teng Jü. Současně pozemní vojska Tchang Chea a flotila Liao Jung-čunga postupovaly z východu proti proudu Jang-c’-ťiang.\n\nTchang Che a Liao Jung-čung byli zastaveni obránci u Čchü-tangu na pomezí S’-čchuanu a Chu-peje. Zatím Fu Jou-te v květnu 1371 obsadil Wen-čou (dnes Wen-sien v Kan-su), v noční bitvě dobyl Mien-čou (130 km severovýchodně od Čcheng-tu), a po několikatýdenní přípravě překročil řeku Luo, poslední překážku před Čcheng-tu. K posílení obrany Čcheng-tu ale obránci po řekách Jang-c’ a Luo přisunuli armádu střežící hranici s Chu-pejem. Ta však byla v červenci 1371 poražena.\n\nPo stažení části vojsk z Čchü-tangu a využití dělostřelecké převahy mohli Tchang Che a Liao Jung-čung už bez problémů postupovat podél Jang-c’-ťiang do hloubi nepřátelského území. Čchung-čching byl dosažen Tchangem a Liaem v srpnu, patnáctiletý císař Ming Šeng a jeho matka se vzdali. V září se vzdali i obránci Čcheng-tu.\n\nPo dobytí S’-čchuanu dostal mladý, nyní již bývalý, císař čestný titul a byl převezen do Nankingu. Roku 1372 byl poslán do Koreje. Zde žil v pohodlí, jeho potomci byli osvobozeni od daní až do poloviny 17. století. Obava vlády z ponechání Ming Šenga v Číně nebyla bezdůvodná, ještě roku 1475 se vůdce povstání Miaů v Kuej-čou snažil využít popularity rodu Ming, když si nárokoval původ od Ming Jü-čena.\n"}
{"id": "621088", "url": "https://cs.wikipedia.org/wiki?curid=621088", "title": "Voith-Schneider", "text": "Voith-Schneider\n\n__BEZOBSAHU__\n\nLodní šroub Voith Schneider, také známý jako cykloidní pohon je specializovaný druh námořního pohonného systému. Vyniká vysokou manévrovatelností, jelikož je možné změnit úhel tahu prakticky okamžitě. Nejčastěji je proto využíván na remorkérech a přívozech. Šroub si v roce 1925 nechal patentovat Ernst Schneider a prototyp zkonstruoval roku 1928.\n\nNa kruhové desce, která je umístěna z vnější spodní strany lodi, rotující okolo vertikální osy, jsou po obvodu umístěny lopatky (které mají tvar křídla z křídlového člunu), které mohou samy nezávisle rotovat okolo své vlastní vertikální osy. Vnitřní převod pohonu mění úhel náběhu každé lopatky podle aktuálního umístění na obvodu kruhové desky, takže každá lopatka dodává tah v jakémkoliv požadovaném směru (na velmi podobném principu, jaký je použit pro řízení vrtulníku).\n\nOproti Z-pohonu (u kterého je řízení prováděno natáčením konvenčního lodního šroubu podle osy stejné jako u kormidla) je změna směru tahu s pohonem Voith-Schneider pouze otázkou změny kolektivního náběhu lopatek. V praktickém užití to znamená, že tento pohon nevyžaduje užití kormidla, právě kvůli možnosti okamžité změny tahu. Tento druh pohonu se stává stále běžnějším u pracovních lodí jako jsou remorkéry, hasičské lodě a přívozy u kterých je extrémní manévrovatelnost potřeba.\n\nZ-pohony (a pohony vybavené Kortovou tryskou) mají výhody i nevýhody oproti pohonu Voith-Schneider. Z-pohon je méně efektivní a méně manévrovatelný, ale je levnější na pořízení. Provozní náklady jsou ale nižší pro pohon Voith-Schneider, což je mimo jiné i to co se odráží ve zvýšené ceně tohoto pohonu. Výběr je také ovlivněn předpokládaným požadovaným výkonem. Také lopatky vystupující zespodu lodi omezují její použití v mělkých vodách.\n\nNižší akustická stopa tohoto pohonu je důvodem jeho použití na minolovkách.\n\n\n"}
{"id": "621091", "url": "https://cs.wikipedia.org/wiki?curid=621091", "title": "Viggo Jensen", "text": "Viggo Jensen\n\nAlexander Viggo Jensen (22. června 1874, Kodaň, Dánsko - 2. listopadu 1930, Kodaň) byl dánský vzpěrač, střelec, gymnasta a atlet. Na prvních letních olympijských hrách v Athénách v roce 1896 se stal prvním dánským olympijským vítězem.\n\nPrvní soutěží na hrách ve vzpírání byl zdvih obouruč ve stylu, který se dnes označuje jako trh. Společně s Launcestonem Elliotem ze Spojeného království Velké Británie a Irska skončili v soutěži stejným výkonem - 111,5 kilogramů. Protože rozhodčí označili Jensenův výkon jako lépe zvládnutý, dostal se tak na první místo a získal zlatou medaili. Britská delegace protestovala s tím, že by měly o vítězi rozhodnout další pokusy, ale k žádným dalším pokusům už nedošlo a Jensen tak zůstal na prvním místě. Při zvláštních pokusech si však poranil rameno. Zranění pak překazilo Jensenovo úsilí ve vzpírání jednoruč. Zvedl pouze 57,0 kilogramů, zatímco Elliotův pokus měl hodnotu 71,0 kilogramů, a tak získal v této soutěži druhé místo.\n\nDalší soutěže, které absolvoval, byly atletické. Ve vrhu koulí skončil na čtvrtém místě a nedostal se ani mezi medailisty v závodu v hodu diskem, tam skončil na šestém místě. U obou disciplín není jeho výkon zaznamenán.\n\nTřetí jeho účastí byl gymnastický závod ve šplhu na laně. Výšku 14 metrů nedokončil a celkově skončil na čtvrtém místě za dvěma Řeky, kteří dosáhli až na vrchol čtrnáctimetrového lana a za Fritzem Hoffmannem, který také nedosáhl na vrchol, ale jeho výkon byl lepší než Jensenův.\n\nPoslední soutěží, které se účastnil, byla střelba z pušky. V armádní pušce se umístil šestý se skóre 1,640 bodů, když ze 40 výstřelů 30 zasáhlo terč. V disciplíně libovolná puška byl úspěšnější, skončil třetí s 1,305 body a 31 zásahy. Jeho dílčí skóre po sériích 10 výstřelů bylo 392, 423, 280, a 210.\n\nV roce 1900 na hrách v Paříži se zúčastnil pouze soutěží ve střelbě libovolnou puškou. V závodě na 300 metrů ve třech polohách (vleže, vkleče, vstoje) absolvovali střelci od 5. srpna do 8. srpna 40 ran v každé poloze. Dosáhl 875 bodů (308, 290, 277), což stačilo na 15. místo, umístění po jednotlivých polohách 10, 13 a 11. S dánským družstvem se v této disciplíně umístil na 4. místě.\n\n"}
{"id": "621099", "url": "https://cs.wikipedia.org/wiki?curid=621099", "title": "Daniel Hádl", "text": "Daniel Hádl\n\nDaniel Hádl je český hudební skladatel a producent, který spolupracoval s hvězdami jako jsou Karel Gott, Helena Vondráčková, Black Milk, Aneta Langerová, Ewa Farna a další.\n\nNarodil se v Praze 24. 4. 1970. V roce 1990 ukončil absolutoriem pražskou konzervatoř, kde studoval varhany, skladbu a dirigování. Již od roku 1985 se věnoval kompozici a jeho písně vycházely na deskách Goldie Ens, Hany Zagorové, Ivety Bartošové, Dariny Rolincové, Karla Gotta, atd. V roce 1986 se jeho píseň umístila na prvním místě v soutěži polského festivalu Sopoty 86 (interpret Marcela Králová).\n\nV období 1988 – 2001 byl členem orchestrů Karla Vágnera, Ivety Bartošové a Dariny Rolincové jako hráč na klávesové nástroje. Současně se věnoval produkci a tvorbě písní a filmové muziky.\n\nV roce 1992 spolupracoval s americkým producentem a zpěvákem Skipem Martinem členem skupiny Kool & The Gang, pro kterou složil píseň „Better late than never“, která vyšla na jejich CD \"Unite\". Společně s tím spolupracoval na filmové muzice k seriálu Arabela a tvorbě hudební podkladů pro TV reklamy. V roce 1995 spoluprodukoval CD Dariny Rolincové společně s německým producentem Michaelem Braunem, které vyšlo u BMG Ariola Mnichov. V období mezi 1995–97, působil jako ředitel německého hudebního vydavatelství MBM. Dále vytvořil hudební obaly pro TV Prima, F1, TV Praha a pro hudební rádia: Evropa 2, Expresradio, Radio Vox, Radio Dragon.\n\nMezi tím se dále věnoval tvorbě písní a produkci hudebních CD: Bára Basiková – GREGORIANA, Karel Gott – DJ Bobo, Těžkej Pokondr, Dara Rolins, Angelo projects, Petr Kotvald, Michal David, Robert Opatovský, Věra Špinarová, Vlasta Redl, Acido, Leoš Mareš, Helena Vondráčková, mutimediální projekt „Olza Lewron\", Black Milk - „Modrej dým“ a „7x.\" , Aneta Langerová, Karel Gott, Marie Rottrová, Vladimír Hron, Martina Balogová, Sámer Issa, Helena Zeťová, Wichry Lewron Orchestra, Ewa Farná a mnoha dalších.\n\nV roce 2012 se také hudebně podílel na seriálu ČT1 Vyprávěj.\n\n"}
{"id": "621101", "url": "https://cs.wikipedia.org/wiki?curid=621101", "title": "Komunální volby na Slovensku 2006", "text": "Komunální volby na Slovensku 2006\n\nKomunální volby na Slovensku v roce 2006 se konaly 2. prosince. Jednalo se o volby do orgánů samosprávy obcí, voleni byli poslanci zastupitelstev, starostové obcí, městských částí a primátoři měst. Voleb se účastnilo 47,65 % ze 4 306 280 registrovaných voličů.\n\nZde jsou uvedeny nezávislí kandidáti, politické strany a koalice, které získaly více než 1 % z celkového počtu zvolených starostů a primátorů.\n\n\n\n"}
{"id": "621102", "url": "https://cs.wikipedia.org/wiki?curid=621102", "title": "Krtské skály", "text": "Krtské skály\n\nPřírodní památka Krtské skály byla vyhlášena v roce 2002 a nachází se u obce Krty v okrese Rakovník. Chráněné území je v péči Krajského úřadu Středočeského kraje.\n\nPředmětem ochrany je lesní území s četnými zvětralými skalními výchozy, balvanitými sutěmi i roztroušenými balvany. Součástí chráněné lokality jsou staré žulové lomy, především zatopený Horní lom v centrální části chráněného území. V těchto lomech se v minulosti, zejména v 19. století, těžila kvalitní žula, která byla použita například při stavbě mostu Legií v Praze, zámku v Krásném Dvoře nebo kostela v Žatci. Přírodní památka byla vyhlášena s cílem zachovat tyto významné krajinné prvky a též i diverzitu rostlinných a živočišných společenstev, jejichž výskyt je podmíněn geologickým podkladem území.\n"}
{"id": "621105", "url": "https://cs.wikipedia.org/wiki?curid=621105", "title": "Valachov", "text": "Valachov\n\nValachov je vrchol v Plaské pahorkatině a stejnojmenná přírodní památka na katastrálním území Hracholusky nad Berounkou v okrese Rakovník. Lokalita, která se nachází na území Chráněné krajinné oblasti Křivoklátsko jihovýchodně od vsi Skřivaň, je ve správě AOPK ČR - regionálního pracoviště Střední Čechy.\n\nKopec Valachov (413 m n. m.) se nalézá v geomorfologickém celku Plaská pahorkatina, podcelku Kralovická pahorkatina, okrsku Radnická vrchovina a podokrsku Skryjská vrchovina. Kopec je ze tří stran obtékán Tyterským potokem. Chráněná lokalita se nachází na západním svahu Valachova.\n\nPředmětem ochrany je umělá jeskyně po těžbě kamenečných břidlic, naleziště sekundárních minerálů síry. Jedná se o minerály kvartérního zvětrávání, vznikající rozkladem kyzů a příbuznými procesy. V roce 1926 zde byl poprvé popsán minerál slavíkit, který tvoří žlutozelené povlaky a kůry. Dále byly na této lokalitě nalezeny minerály halotrichit, melanterit, fibroferit, natrojarosit, szomolnokit, sádrovec  a čermíkit. Přírodní památka byla vyhlášena v roce 1977.\n\nKolem lokality podél její západní a severní hranice vede žlutě značená turistická stezka, která směřuje z Novosedel po proudu Tyterského potoka až k rozcestí V Potocích, odkud lze dále pokračovat po červené značce do Nezabudic nebo po neznačené cestě sejít k hostinci U Rozvědčíka na levém břehu Berounky.\n"}
{"id": "621120", "url": "https://cs.wikipedia.org/wiki?curid=621120", "title": "Carl Wieman", "text": "Carl Wieman\n\nCarl Edwin Wieman (* 26. března 1951) je americký fyzik na University of British Columbia, který v roce 1995 spolu s Ericem Cornellem vyrobil první Boseho-Einsteinův kondenzát. Za to v roce 2001 získali ještě s Wolfgangem Ketterlem Nobelovu cenu za fyziku.\n\nNarodil se v Corvallisu v Oregonu a vystudoval Corvallis High School. V roce 1973 získal B.S. (Bachelor of Science - bakalář věd) na MIT a na Stanfordově univerzitě v roce 1977 doktor fyziky; také v roce 1997 získal titul doktor věd \"honoris causa\" od University of Chicago. V roce 1998 získal Lorentzovu medaili. V roce 2004 byl oceněn jako nejlepší profesor Spojených států roku ze všech univerzit.\n\n1. února 2007 začal pracovat na University of British Columbia, ale na University of Colorado at Boulder má stále dvacetiprocentní úvazek. \n\nV posledních několika letech se aktivně snaží zlepšovat výuku vědních oborů.\n\n\n"}
{"id": "621126", "url": "https://cs.wikipedia.org/wiki?curid=621126", "title": "Hokejový stadion", "text": "Hokejový stadion\n\nHokejový stadion je velká obloukovitá budova obvykle pro hraní hokejových zápasů nebo přístupná pro veřejnost. O stadion se obvykle stará správce stadionu, soukromník nebo určité město.\n\nU stadion bývá parkoviště pro veřejnost, hráče, novináře atd. Uvnitř nebo před stadionem jsou stánky s občerstvením nebo suvenýry. Vně stadionu jsou kabiny pro hráče, WC, budova pro prodej vstupenek, VIP místa, místa pro novináře, místa na stání a sezení pro veřejnost. A to hlavní ledová plocha.\n\nObvyklé rozměry 56–61 m délka, 26–30 m šířka. Pro mistrovství IIHF 60 m délka 30 m šířka.\n\n"}
{"id": "621127", "url": "https://cs.wikipedia.org/wiki?curid=621127", "title": "Who's That Chick?", "text": "Who's That Chick?\n\nWho's That Chick? je píseň francouzského elektro housového Dje Davida Guetty. Píseň pochází z jeho reedice jeho čtvrtého alba \"One More Love\". Produkce se ujal sám David Guetta. S touto písní mu vypomohla americká popová zpěvačka Rihanna.\n"}
{"id": "621134", "url": "https://cs.wikipedia.org/wiki?curid=621134", "title": "Sven Hassel", "text": "Sven Hassel\n\nSven Hassel  taktéž Sven Hazel, vlastním jménem Børge Willy Radsted Arbing (* 19. dubna 1917 Fredensborg, Frederiksborgs Amt − 21. září 2012) byl dánský spisovatel.\n\nByl vychován tradiční dánskou výchovou pracující třídy. Již od 14 let pracoval na lodích jako stevard. V roce 1936 ukončil základní vojenskou službu. \n\nPodle jeho verze pro velikou nezaměstnanost, jež v té době Dánsko sužovala, se přesunul do Německa, kde vstoupil jako dobrovolník do Wehrmachtu, kde se stal členem 2. jízdního pluku. Jako voják německé branné moci se zúčastnil také tažení na Polsko, po této zkušenosti dezertoval. Byl chycen a odveden do koncentračního tábora. Z koncentračního tábora byl opětovně povolán do armády jako člen tzv. trestního praporu a poslán na východní frontu. Zde bojoval jako člen 2., 11. a 27. tankového pluku. Postupem času se však dostal prakticky na všechny fronty, vyjma severní Afriky. Hassel byl celkem osmkrát raněn. \n\nV letech 1945 až 1949 byl válečný zajatec a pobýval v ruských, amerických, francouzských a dánských zajateckých táborech. V tomto období také napsal svoji knihu \"Legie prokletých\", která byla v Dánsku vydána v roce 1953. Od roku 1964 žil se svojí ženou v Barceloně ve Španělsku. Byl ženatý (∞ 1951) s Dorthe Jensen a má syna Michaela (* 1952).\n\nV létě 1963 dánský novinář Georg Kringelbach zjistil, že Hassel ve skutečnosti pracoval pro dánskou verzi gestapa (ET). Odhalení vedlo k emigraci Hassela do frankistického Španělska v roce 1964\n\nNapsal celkem 14 knih, všechny pojednávají o válečných útrapách a jsou zčásti autobiografické. Knihy jsou psané jako seriál, ve všech vystupují prakticky stejné postavy a autor popisuje jejich vývoj, život i smrt. Jsou to Porta, Drobeček, Legionář, Dědek, Heide, Gregor Martin, Barcelona-Blom a Sven sám. Z těchto osob ale přežijí válku jen Drobeček, Legionář, Heide, Gregor Martin a Sven.\n\n\nTyto romány byly přeloženy do 17 jazyků, Hassel publikoval ve více než 50 zemích. Po celém světě bylo prodáno více než 53 000 000 výtisků.\n\nSven Hassel varuje mladé proti válce tím, že píše o řadových vojácích, jejich těžkém údělu, který popisuje „bez obalu“. Jeho romány jsou vnímány jako antimilitaristické.\n\nFilmového zpracování se dočkala kniha \"Kola hrůzy\" v britsko-americkém snímku \"The Misfit Brigade\" z roku 1987.\n\n"}
{"id": "621141", "url": "https://cs.wikipedia.org/wiki?curid=621141", "title": "Velký Radechov", "text": "Velký Radechov\n\nPřírodní památka Velký Radechov byla vyhlášena v roce 1999 a nachází se u obce Dolní Krupá v horních partiích neovulkanického vrchu Radechov. Chráněné území je v péči Krajského úřadu Středočeského kraje.\n\nProstor byl do počátku 90. let vojenským újezdem, předtím byl využíván jako honitba. Botanická inventarizace zjistila 82 druhů rostlin (např. řebříček obecný, tomka vonná, huseníček rolní, papratka samičí a další). Při zoologické inventarizaci bylo zjištěno 8 druhů střevlíkovitých brouků, bylo zjištěno 7 druhů pavouků a 21 druhů motýlů (např. otakárek fenyklový, soumračník jitrocelový, babočka kopřivová a další). Z obojživelníků byl zjištěn čolek horský a čolek obecný, skokan štíhlý a skokan hnědý, z plazů ještěrka obecná a slepýš křehký, ze savců rejsek obecný, norník rudý, myšice lesní a prase divoké. V oblasti bylo prokázáno 24 druhů ptáků včetně silně ohroženého holuba doupňáka.\n\n\n"}
{"id": "621145", "url": "https://cs.wikipedia.org/wiki?curid=621145", "title": "Vrch Káčov", "text": "Vrch Káčov\n\nPřírodní památka Vrch Káčov byla vyhlášena v roce 1953 a nachází se těsně u vsi Sychrov v okrese Mladá Boleslav ve Středočeském kraji. Důvodem ochrany je skalní útvar vulkanického původu s kontaktními metamorfovanými horninami a nejbližší okolí v severozápadní části stejnojmenného vrchu. Chráněné území je v péči Krajského úřadu Středočeského kraje.\n\nBotanická inventarizace zjistila 60 druhů vyšších rostlin (např. písečnice douškolistá, pelyněk ladní, řepík lékařský aj.), zoologický průzkum prokázal 17 druhů brouků včetně ohroženého druhu Carabus ullrichi ullrichi a 29 druhů motýlů. Ornitologický průzkum z roku 2000 zjistil 17 druhů pěvců a 2 druhy nepěvců (káně lesní, strakapoud velký). Zcela výjimečně v oblasti hnízdí rehek domácí.\n\nChráněné území na Káčově má bohatou tradici. Již v roce 1950 byla zřízena přírodní rezervace Káčov obsahující mnohem větší území, avšak vyjma území budoucí přírodní památky. I přes svůj přírodovědný význam byla rezervace v roce 1965 zrušena. Mezitím roku 1953 ale vznikla dosavadní přírodní památka Vrch Káčov. Zajímavostí je, že již roku 1925 přidělil Státní pozemkový úřad v Praze vrch Káčov katastru obce Sychrov do správy odboru Klubu českých turistů v Mnichově Hradišti. Jedná se tedy svým způsobem o jednu z nejstarších rezervací v České republice.\n\n"}
{"id": "621151", "url": "https://cs.wikipedia.org/wiki?curid=621151", "title": "Osetština", "text": "Osetština\n\nOsetština (' – , nebo ' – ) je východoíránský jazyk z indoevropské jazykové rodiny, jímž mluví zhruba 640 000 lidí v Jižní Osetii v Gruzii, dále pak v Severní Osetii, Kabardsko-balkarské republice a Stavropolském kraji v Rusku. Jazyk má dva hlavní dialekty, ironský a digorský.\n\nZpočátku se během 18. století používalo k zápisu osetštiny arabské a gruzínské písmo. Ty vystřídala po roce 1844 cyrilice navržená Andreasem Sjögrenem. V letech 1932-1937 se používala latinka. Po ní nastal v Severní Osetii návrat k cyrilici, zatímco v Jižní se začalo psát písmem založeném na gruzínském. Písmo bylo sjednoceno až roku 1954, odkdy se používá dnešní verze cyrilice.\n\nCharakteristickým písmenem pro osetštinu je písmeno \"ӕ\", které se nevyskytuje v žádném jiném jazyce používající cyrilici.\n\n"}
{"id": "621154", "url": "https://cs.wikipedia.org/wiki?curid=621154", "title": "Komunální volby na Slovensku 2002", "text": "Komunální volby na Slovensku 2002\n\nKomunální volby na Slovensku v roce 2002 se konaly 6. a 7. prosince. Jednalo se o volby do orgánů samosprávy obcí, voleni byli poslanci zastupitelstev, starostové obcí, městských částí a primátoři měst. Voleb se účastnilo 49,51 % z 4 177 546 registrovaných voličů.\n\nZde jsou uvedeny nezávislí kandidáti, politické strany a koalice, které získaly více než 1 % z celkového počtu zvolených starostů a primátorů.\n\n\n"}
{"id": "621155", "url": "https://cs.wikipedia.org/wiki?curid=621155", "title": "Gothmog (Třetí věk)", "text": "Gothmog (Třetí věk)\n\nGothmog je skřetí postava ve fantasy příběhu Pána prstenů. Objevuje se ve třetí části-\"Návrat krále\".\n\nVe filmu je to skřetí generál, pomocník Černokněžného krále Angmaru, Pána nazghûlů, nejvyššího z devítky, v knize však jen málo významný pobočník. Zčásti vede útok na Osgiliath a později Minas Tirith, které v knize řídí právě z Osgiliathu a není přímo v poli. Je to jediný skřet z mordorské armády, který je v této části filmu zobrazen jako jezdec na vrkovi. Důvod je zřejmě ten, že se jedná o skřeta chromého na celou levou stranu těla a proto má omezené možnosti pohybu.\n\nVe filmu padl v bitvě na Pelenorských polích, kde ho zabili společně Aragorn s Gimlim a zachránili tak zraněnou Éowyn, avšak v knize je jeho osud nejasný.\n"}
{"id": "621156", "url": "https://cs.wikipedia.org/wiki?curid=621156", "title": "Sierra Morena", "text": "Sierra Morena\n\nSierra Morena (česky \"Černé hory\") je horské pásmo na Iberském poloostrově, na jihozápadě Španělska. Pohoří se rozkládá od jihozápadu k severovýchodu v délce okolo 400 km. Tvoří jižní hranici Mesety. Vytváří také rozvodí mezi řekami Guadiana na severu a Guadalquivir na jihu. Nejvyšší horou je \"Bañuela\" (1 332 m) , dalšími nejvyššími vrcholy jsou \"Corral de Borros\" (1 312 m) a \"Cerro de la Estrella\" (1 298 m). Pohoří je zdrojem pro řadu mýtů a legend a má významné postavení v lokální španělské kulturní tradici.\n\nSeverní svahy pohoří jsou velmi mírné a nenápadné, jižní oddělující pohoří od pánve řeky Guadalquiviru jsou naopak místy až 1 000 m vysoké. Na západě, na portugalském území přechází pohoří ve vysočinu Algarve s nejvyššími vrcholy do 900 m v pohoří Serra de Monchique.\n"}
{"id": "621160", "url": "https://cs.wikipedia.org/wiki?curid=621160", "title": "Arrondissement Chalon-sur-Saône", "text": "Arrondissement Chalon-sur-Saône\n\nArrondissement Chalon-sur-Saône je francouzský arrondissement ležící v departementu Saône-et-Loire v regionu Burgundsko. Člení se dále na 15 kantonů a 151 obcí.\n\n"}
{"id": "621164", "url": "https://cs.wikipedia.org/wiki?curid=621164", "title": "Zippe", "text": "Zippe\n\nZippe:\n"}
{"id": "621167", "url": "https://cs.wikipedia.org/wiki?curid=621167", "title": ".onion", "text": ".onion\n\n.onion je generická pseudodoména nejvyššího řádu označující skryté služby anonymní sítě Tor. Doména není obsažena v kořenových DNS serverech, programy, jako například webový prohlížeč, odesílají dotaz na proxy server, který ho přeposílá přes síť Tor.\n\nAdresy s pseudo-doménou .onion bývají automaticky generovány Tor klienty spolu s veřejným PGP klíčem a skládá se z 16 znaků – malých písmen a číslic. Jsou tak většinou hůře zapamatovatelné.\n\nNázev \"onion\" odkazuje na onion routing („cibulové směrování“) – techniku pro anonymní přístup na Internet, kterou používá program Tor.\n\nK přístupu na stránky je třeba prohlížeč používající Tor:\n\n"}
{"id": "621172", "url": "https://cs.wikipedia.org/wiki?curid=621172", "title": "Zvonička v Dlouhé Třebové", "text": "Zvonička v Dlouhé Třebové\n\nDnes již zaniklá dřevěná zvonička stávala na vyvýšenině uprostřed obce Dlouhá Třebová na místě zvaném „Na Zámku\", kde původně byla zemanská tvrz ze 14. století. Byla prvním větším objektem, který mimo jiné sloužil k církevním účelům. V obci stávala od roku 1753 až do roku 1908, kdy ztratila svou funkci a byla zbořena.\n\nVznikla, jako většina podobných obecních staveb, na základě tzv. ohňového patentu císařovny Marie Terezie z roku 1751. Podle něj musel být v každé obci zvon, kterým by se v případě požáru mohlo ohlásit nebezpečí. Zvoničku si tedy v Dlouhé Třebové pořídili nejspíše současně se zvonem, jehož zrod je datován rokem 1753. Zvon však nesloužil pouze k zajištění bezpečnosti, každodenně se rozezníval při klekání. Zvonilo se třikrát denně: ráno, v poledne a večer. Při klekání, jak již název napovídá, věřící poklekli a modlili se odpustkovou modlitbu Anděl Páně. Hlas zvonu oznamoval úmrtí ve vsi a doprovázel mrtvé na hřbitov. Zvonilo se i při radostných událostech, v době církevních svátků či obecných oslavách. Zvonění tedy oddělovalo čas sváteční od všedního a postupně se tato úloha rozšířila na informování o čase. Zvon v sobě odedávna nesl též tajemno a dávné tradice, podle nichž představoval účinnou zbraň proti démonům. Naši předkové využívali zvonění jako prostředek proti mračnům. Bouře a krupobití se původně zaháněly pomocí speciálních trub, píšťal a mušlí, časem tuto úlohu na sebe převzaly zvony.\n\nZvonička dosloužila svému účelu ve chvíli, kdy se vystavěl v obci kostel sv. Prokopa. Počátkem listopadu 1906 sejmul Josef Mach zvon ze zvoničky a zavěsil ho na místo ve věži nového kostela. Než byla v roce 1908 zbořena, byla vyfotografována a proto je možné představit si její tehdejší podobu.\n\nZáklad zvoničky byl tvořen pravidelným osmiúhelníkem. Vlastní konstrukce byla trámová, zvenčí svisle pobitá prkny. Obvodní stěny měly funkci ohradní. Na ně navazovala střecha ve tvaru tupého jehlanu, která byla pokrytá šindelem uspořádaným v deseti vrstvách. Věž zvoničky byla čtvercová se čtyřmi malými průzory. Věž zakrývala čtyřboká stříška s překrytím, také pobitá šindelem. Stříšku završoval kříž. Celková výška stavby je odhadována na 10 – 12 m. Vchod do zvoničky byl z východní strany. Popis vnitřního zařízení zvoničky a konstrukce zavěšení zvonu se nedochoval.\n"}
{"id": "621173", "url": "https://cs.wikipedia.org/wiki?curid=621173", "title": "Konstantin Novoselov", "text": "Konstantin Novoselov\n\nKonstantin Sergejevič Novoselov (rusky: \"Константи́н Серге́евич Новосёлов\"; * 23. října 1974 Nižnij Tagil) je rusko-britský fyzik známý pro objev grafenu, který učinil s Andrem Geimem a díky kterému v roce 2010 získali Nobelovu cenu za fyziku. Nyní pracuje na University of Manchester.\n\nNarodil se roku 1974 do ruské rodiny v Nižném Tagilu na Sibiři (tehdejší SSSR, dnes Rusko). Získal diplom na Moskevském fyzikálně-technickém institutu a Ph.D. si udělal na University of Nijmegen v Nizozemsku. V roce 2001 odešel na University of Manchester. Nyní má ruské i britské občanství.\n\nPublikoval více než 200 článků, které prošly peer review, např. na téma mezoskopické supravodivosti (Hallův efekt), vynálezu tzv. gekoní pásky, a grafenu.\n\n"}
{"id": "621176", "url": "https://cs.wikipedia.org/wiki?curid=621176", "title": "Smrž vysoký", "text": "Smrž vysoký\n\nSmrž vysoký (\"Morchella elata\") je jedlá houba z čeledi smržovitých.\n\nPlodnice je dutá, dosahuje výšky až 15  cm. Klobouk je kuželovitého tvaru s poměrně ostrým vrcholem. Celý je poset svislými žebry, která jsou pospojována menšími příčnými, zřídka vodorovnými žebry. Klobouk má hnědou barvu, od světle olivové až po hnědočernou. Třeň je válcovitý, ve spodní i vrchní části většinou mírně rozšířený; v mládí je bílý, stářím pomalu tmavne do okrově hnědé.\n\nVýtrusy jsou velké 19–24 × 11–15 µm.\n\nRoste na jaře a upřednostňuje vápencovatější půdy. Lze jej nalézt hlavně při kraji lesních cest, v parcích, zahradách, na spáleništích, na březích potoků, na loukách apod. Poněkud častější je ve podhůří a na horách, kde roste i na okrajích jehličnatých lesů.\nSmrž vysoký je jedlý, chutný a podobně jako ostatní smrže má v kuchyni všestranné využití.\n\nSmrž vysoký se velmi podobá smrži kuželovitému \"(Morchella conica)\", který má podobný tvar i zbarvení, vzrostlá plodnice smrže vysokého však mívá třeň delší než kobouk, u smrže kuželovitého tomu bývá obráceně. Liší se též tvarem žeber na klobouky a poněkud i ekologií výskytu (na okrajích horských smrčin se vyskytuje spíše smrž vysoký než kuželovitý, mnoho biotopů však mají společných.) Někteří mykologové oba tyto druhy ztotožňují v jediný.\n\nPodobný je též smrži obecnému, avšak oproti němu má poněkud tmavší barvu klobouku a žebra oddělující jamky na klobouku jsou svislá, nikoliv plástvovitá, tvar klobouku smrže obecného je spíše vejčitý či tupě zašpičatěný.\n\n"}
{"id": "621177", "url": "https://cs.wikipedia.org/wiki?curid=621177", "title": "Divá Bára", "text": "Divá Bára\n\nDivá Bára je povídka Boženy Němcové, která poprvé vyšla v kalendáři \"Česká pokladnice\" roku 1856, rok po vydání \"Babičky\". \n\nPříběh vesnické dívky, které její okolí přezdívalo „Divá Bára“. Němcová v ní ukazuje, že dobrota srdce a ryzí povaha člověka nesouvisí ani s jeho vzhledem, ani se společenským postavením. \n\nBára žila se svým otcem Jakubem, který byl obecním pastýřem. Žili na kraji vesnice Vestec bez maminky. Když byla Bára ještě maličká (v kolébce), maminka Báry se něčeho velmi polekala a zůstala v mdlobách ležet na zemi. Pověrčiví sousedé prohlásili, že dům navštívila polednice. Od té doby maminka byla nemocná a po několika letech zemřela. Pastýř Báru vychovával sám.\n\nOdmalička byla Bára jiná než ostatní děvčata. Nebála se bouřky, uměla plavat a měla obrovskou sílu, byla opálená od sluníčka i ošlehaná od větru, ráda chodila bosa. Lidé si o ní začali povídat, že ji podstrčila do kolébky divá žena, začali se jí vyhýbat. Jedinými přáteli Báry byli Elška z fary (nejdůvěrnější kamarádka) a jejich teta, panna Pepinka. Ta našla Elšce ženicha – správce sousedního panství. Toho však Elška nechtěla. Bára se rozhodla, že Elšce pomůže. Věděla, že se správce v noci bojí, a tak se převlékla za strašidlo a u hřbitova jej vyděsila. Její přestrojení však bylo odhaleno a Báře byl uložen krutý trest – musela přespat na hřbitově v márnici. Ráno ke hřbitovu přišel myslivec a dozvěděl se, co se Báře stalo. Myslivec se Báře přiznal, že ji miluje, a požádal ji o ruku. Bára se tak ze hřbitova vrátila šťastná, se svým budoucím mužem. Potrestaná, jak si lidé přáli, rozhodně nebyla, spíše naopak. Elška si pak také vzala doktora, kterého milovala. A Josífek, který Báru miloval, se nakonec stal farářem.\n\n"}
{"id": "621185", "url": "https://cs.wikipedia.org/wiki?curid=621185", "title": "Smrž polovolný", "text": "Smrž polovolný\n\nSmrž polovolný (\"Mitrophora semilibera\"), dříve též smrž obojetný, je jedlá vřeckovýtrusná jarní houba z čeledi smržovitých.\n\nKlobouk je kuželovitý až zvoncovitý, vysoký 2–4 cm. Je protkán svislými žebry, která jsou pospojována menšími příčnými, zřídka vodorovnými žebry. Klobouk je hnědé, na vrchních částech žeber až černé barvy, zhruba od poloviny výšky je přirostlý ke třeni, spodní část klobouku je volná a ke třeni přirostlá není (odtud je odvozeno české i latinské druhové jméno). Třeň je světlý, nerovnoměrně válcovitý o délce 5–12 cm.\n\nRoste na jaře a upřednostňuje vápencové půdy. Lze jej nalézt hlavně při kraji lesních cest, v lužních lesích, zahradách, na spáleništích, na březích potoků, na loukách, ve vlhkých listnatých lesích apod. Vyskytuje se řídce na většině území České republiky, jen místy je hojnější.\nSmrž polovolný je zařazen do Červeného seznamu hub České republiky jako téměř ohrožený druh (NT).\n\nPodobně jako ostatní smrži je jedlý a má v kuchyni všestranné využití.\n\nSmrži polovolnému je podobná kačenka česká (\"Verpa bohemica\"), která se mimo jiné liší třeněm přirůstajícím až v samé špičce klobouku a zpravidla světlejším, oble zkrouceně žilnatým kloboukem.\n\nOstatní druhy smržů mají okraj klobouku přirostlý ke třeni a často robustnější plodnice.\n\n\n"}
{"id": "621189", "url": "https://cs.wikipedia.org/wiki?curid=621189", "title": "Praha-Vysočany", "text": "Praha-Vysočany\n\nPraha-Vysočany může mít tyto významy: \n"}
{"id": "621198", "url": "https://cs.wikipedia.org/wiki?curid=621198", "title": "AB III", "text": "AB III\n\nAB III je třetí studiové album americké rockové kapely Alter Bridge. Producentem je opět Michael \"Elvis\" Baskette, stejně jako u druhého alba \"Blackbird\". \n\nVydáno bylo pod vydavatelstvím Roadrunner Records (mimo USA), se kterým kapela uzavřela smlouvu nedlouho před tím. V Německu a Austrálii vyšlo jako první, dne 8. října 2010, v Anglii a ostatních částech Evropy pak 11. října 2010. V USA bylo vydáno ve vlastním nákladu kapely ve spolupráci s vydavatelstvím Capitol Records/EMI dne 9. listopadu 2010. V Japonsku pak vychází 24. listopadu 2010. V České republice zajišťuje distribuci Supraphon.\nNázev AB III byl původně pracovním označením desky, které se nakonec kapela rozhodla ponechat jako oficiální název alba. \n\nPrvním singlem se stala skladba \"Isolation\" s datem vydání v Evropě 26. září 2010 a v USA 9. listopadu 2010. Videoklip k singlu \"Isolation\" měl premiéru 6. prosince 2010. \n\nAB III je pro kapelu doposud nejúspěšnějším albem a také získalo všeobecné uznání od kritiků.\n\n\n\n\nAB III je volné koncepční album s dynamickou, progresivní hudbou a výjimečnými vokály. Obsahuje 14 písní a zdá se, že Alter Bridge předkládá svůj zatím nejlepší materiál plný emocí a prožitku. Nejen kytaroví nadšenci nepochybně ocení kvalitu kytarových partů, o které se Mark Tremonti tentokrát častěji než dříve dělí s Mylesem Kennedym. Ten je také autorem drtivé většiny pozoruhodných textů, i když autorství je oficiálně přisouzeno nedílně všem členům kapely. Ty podstatně přispívají k daleko temnějšímu a dramatičtějšímu vyznění celé desky, než jsme nalezli u předchozích dvou alb. První dvě alba jsou lyricky víceméně pozitivní, s tématy naděje a vytrvalosti tváří v tvář neštěstí, na AB III jsou texty výrazně temnější a pojednávají převážně o bezvýchodnosti, beznaději, vnitřním zápase člověka s démony a touhou znovu uvěřit v lásku, v přátelství, v život, ve vyšší moc. Jak Kennedy uvádí, popisují pocity a myšlenky člověka, který zjišťuje, že vše, co považoval v životě za absolutní pravdu, nemusí existovat.\n\nAlbum začíná skladbou \"„Slip To The Void“\" s husí kůži nahánějícím Kennedyho vokálem v doprovodu kláves, vzápětí Tremonti rozpoutá smršť riffů a mění náladu songu na slušně rozjetý vlak. Další, po všech stránkách „hard“ skladba je singl \"„Isolation“\" se skvěle nabušeným dialogem kytary vs. bicí a následným Kennedyho sólem. Poté přichází zdánlivý oddech v nádherně gradující \"„Ghost Of Days Gone By“\". Následuje melodická, v závěru dramaticky bezvýchodná \"„All Hope Is Gone“\". Kennedyho orientální nápěv uvádí další pěkně tvrdou pecku \"„Still Remains“\" se skvělou basovou linkou Briana Marshalla. \"„Make It Right“\" je pozitivní melodie se zajímavou kytarou ve slokách. Následující epos \"„Wonderful Life“\" je dokonalou ukázkou Kennedyho autorských kvalit, stejně jako jeho zpěvu plného hlubokého citu a vroucnosti. Jeden z nejlepších kusů, který kapela nahrála. Skladba \"„I Know It Hurts“\" opět přitvrdí a následná \"„ Show Me A Sign“\" patří k nejtemnějším na albu - atmosféra je napjatá, umocněná zvony, specifickým rytmem bicích Scotta Phillipse a Kennedyho naléhavým zpěvem a recitací ve středu písně. Skladba \"„Fallout“\" může svým názvem evokovat stejnojmenné album The Mayfield Four a jeho titulní píseň, ale je jiná, neméně skvělá. Pomalejší \"„Breathe Again“\" je přímo protkaná složitými kytarovými sóly a poctivě hudebně tvrdá \"„Coeur d'Alene“\" (název je podle jezera Coeur d´Alene v USA, v Idahu, blízko Spokane - Kennedyho bydliště) s melodickým zpěvným partem přináší klasickou ukázku muzikantské specifiky Alter Bridge. Přes emotivní baladu \"„Life Must Go On“\" se dostáváme k závěrečné písni \"„Words Darker Than Their Wings“\", která patří k vrcholům alba. Můžeme zde slyšet Marka Tremontiho jako zpěváka spolu s Kennedym, který v závěru opět předvádí svou hlasovou výjimečnost.\nVšechny písně jsou směsí epické harmonie, ostrých riffů a perfektního rytmického základu, obsahují spoustu jedinečných drobností a nuancí, které společně říkají: Tohle je Alter Bridge!\n\n\nProdukce\n\n"}
{"id": "621200", "url": "https://cs.wikipedia.org/wiki?curid=621200", "title": "Kamila Ženatá", "text": "Kamila Ženatá\n\nKamila Ženatá (* 26. prosince 1953, Havlíčkův Brod) je česká výtvarná umělkyně. Představuje kreativní všestrannou osobnost (vedle vizuální tvorby má i svou tvorbu literární), která se plně zapojuje do současného uměleckého dění a reaguje na aktuální problémy dnešního světa. Používá media textu, malby, fotografie a videoinstalace.\n\nV letech 1968–1973 studovala na gymnáziu v Čáslavi. Poté v letech 1973–1979 vystudovala Akademii výtvarných umění v Praze. V osmdesátých a devadesátých letech se prezentovala převážně svým grafickým dílem, v letech 1991–2013 byla členkou Sdružení českých umělců grafiků Hollar. Svou první malířskou výstavu uspořádala v roce 2001 v Galerii Nová síň. Vystavovala rovněž v zahraničí, v Německu, v Japonsku, ve Švýcarsku, Holandsku a ve výstavních síních Českých center.\n\nV letech 1995–2005 vedla seminář \"Sebevyjádření pomocí výtvarných prostředků\" na Filozofické fakultě Univerzity Karlovy.\n\nOd roku 2001 je hostující členkou České společnosti pro psychoanalytickou psychoterapii.\n\nOd roku 2001 se věnuje i literární tvorbě.\n\nOd roku 2005 rozšířila své výrazové pole působnosti a začala se zabývat rovněž fotografií, videi a instalacemi. V roce 2007 připravila koncepčně náročnou a mediálně různorodou instalaci ve výstavní síni Mánes s názvem \"Nauč se stát na jedné noze\", v níž umělecky ztvárnila své osobní porozumění čínské \"Knize Proměn\". V roce 2009 kurátorsky připravila společně s Milenou Slavickou a ve spolupráci s Centrem současného umění DOX výstavu \"Čtrnáct S\", prezentující díla čtrnácti současných českých umělců včetně videoinstalace Kamily Ženaté.\n\nV roce 2007 založila občanské sdružení (spolek) Schrödingerova kočka/Schrödinger´s Cat.\n\nV letech 2009 a 2014 pobývala jako rezidenční umělkyně v Cill Rialaig Arts Centre, Kerry, Irsko.\n\nOd roku 2009 pracuje v Karlin Studios.\n\nKarlin Studios, Praha, site-specific, 2015, kurátorka výstavy: Caroline Krzyszton – Horizont událostí je svého druhu unikátním projektem. K jeho realizaci sestavila Ženatá experimentální skupinu osmi žen, které v průběhu několika měsíců pracovaly v sebepoznávacím procesu v autorčině ateliéru. Z jejich výpovědí vytvořila znepokojivou site-specific instalaci ve sklepních prostorách Karlin Studios v Praze. \"Památník paměti\", který byl jednou z částí instalace, odhaloval cestu do nevědomí, do podsvětí… Tento výtvarný akt vybízí k účasti na procesu, jenž odkrývá intimní, skrytá, nevědomá a tím významná území lidské psychiky. Výsledkem je záznam proměny, autentické svědectví žen, které vyšlo z uzavřeného, \"chráněného\" území do veřejného prostoru.\n\nCentrum současného umění DOX, Praha. Malá pevnost, Terezín, site-specific, 2013\nInstalace v Malé pevnosti Památníku Terezín a v Centru pro současné umění DOX v Praze nazvaná Ženský dvůr je projekt, jehož podstatou je návrat do nedopovězeného příběhu a jehož obsahem je žena, ženství, osud a kolektivní nevědomí.\n\nOpuštěný byt proměněný v instalaci levitujících předmětů, popsaných zdí, vzpomínek a snů. Praha, Myslíkova 9, 2009.\n\nCentrum současného umění DOX v Praze, 2009, kurátorky: Milena Slavická, Kamila Ženatá, 2009\nSkupinová výstava prezentující díla čtrnácti současných českých umělců, kteří vytvořili díla na témata začínající písmenem „S“, včetně videoinstalace Kamily Ženaté na téma „sen“.\n\nVýstavní síň Mánes, kurátorka: Milena Slavická, 2007\nV koncepčně náročné a mediálně různorodé instalaci Nauč se stát na jedné noze pracovala Kamila Ženatá s principy čínské filozofie popsané v Knize Proměn. Kamera přenášela obraz hladiny řeky na podlahu galerie, osm videí symbolizujících osm hexagramů (nebe, zemi, oheň, vodu, vítr, jezero, hrom, horu) bylo promítáno na osm obrazů, princip statického a pohybujícího se, stálého a proměnného.\n\n\n\n\n"}
{"id": "621204", "url": "https://cs.wikipedia.org/wiki?curid=621204", "title": "Komandorská kuchyně", "text": "Komandorská kuchyně\n\nKomandorská kuchyně (rusky Командорская кухня, \"Komandorskaja kuchňa\"), tedy kuchyně Komandorských ostrovů, v sobě mísí prvky tradiční ruské a aleutské kuchyně. Využívá zejména místní produkty jako jsou ryby, mořské plody a také mořští savci, zvěřina a divoké rostliny, jež tvořili základ už tradiční stravy Aleutů, a také pro Aleuty neznámé potraviny, jako je zelenina (brambory) či různé obilniny, které byly na tyto ostrovy přivezeny Rusy. \n\nVětšina místních pokrmů je ruského původu, avšak některé, zejména pokrmy připravované z masa mořských savců, zvěřiny či mořských plodů, vykazují tradiční aleutský vliv. Zároveň je však nutné dodat že i současná aleutská kuchyně vykazuje velký vliv ruské kuchyně, což je dáno několik století trvajícím kontaktem mezi Rusy a všemi domorodými národy Sibiře a dálného východu, mezi které Aleuti patří.\n\nNa Komandorských ostrovech se hlavně konzumují ryby (také rybí kaviár). V zimě se lidé věnují mořskému rybolovu a proto se jedí hlavně mořské ryby, například tresky, lososi nebo platýsi. Ze sladkovodních ryb, které se loví převážně v létě, se konzumuje nejčastěji siven. \n\nKromě ryb se konzumují další dary moře - mořští korýši, plži, mořské řasy a také produkty z mořských savců, jako například tuleni (tuleň obecný) a lachtani (hlavně lachtan ušatý), kteří jsou tradičně loveni Aleuty. Dále je na ostrovech možnost lovit zvěř, jako jsou divocí sobi nebo různí ptáci (kachny, burňáci, alkovití) a sbírat houby (hřiby, žampióny, lišky)\na bobule, například morušky, maliny nebo šicha. Mezi často využívané ingredience patří také zelenina, jako jsou brambory, cibule, česnek, kořenová zelenina a jiné.\n\n\n\n\n"}
{"id": "621205", "url": "https://cs.wikipedia.org/wiki?curid=621205", "title": "Nemejský lev", "text": "Nemejský lev\n\nNemejský lev (řec. Λέων της Νεμέας. \"Léōn tēs Neméas\") byla nebezpečná a nezranitelná šelma v řecké mytologii. Zabít nemejského lva byl první ze dvanácti úkolů Héraklových.\n\nLev žil v jeskyni v Nemeji v Argolidě, chytal mladé ženy a lákal na ně mladíky, kteří je chtěli vysvobodit. Když přišel hrdina Héraklés do služby k mykénskému králi Eurystheovi, měl splnit dvanáct úkolů, z nichž první byl zabit Nemejského lva. Heraklés se nejprve marně snažil lva zastřelit šípem, protože nevěděl, že jeho kůže je neprůstřelná. Potom si zjistil, že jeskyně má dva vchody, a jeden z nich zahradil. Lva v jeskyni pak omráčil kyjem a rukama zaškrtil. Marně se ale snažil lva stáhnout z kůže, dokud mu Athéna neporadila, aby to udělal tesákem samotného lva. Když se Heraklés vrátil do Mykén s kůží nemejského lva, král se zděsil, protože to považoval za nemožné, a varoval Herakla, že další úkoly budou ještě těžší. Kůži ze lva pak Heraklés nosil na těle jako brnění.\n"}
{"id": "621206", "url": "https://cs.wikipedia.org/wiki?curid=621206", "title": "Káčov (Jičínská pahorkatina)", "text": "Káčov (Jičínská pahorkatina)\n\nKáčov (351 m n. m.) je vrch v okrese Mladá Boleslav Středočeského kraje. Leží asi 2,5 kilometrů severně od Mnichova Hradiště. Na svazích leží jeho místní části Sychrov a Podolí, do jejichž katastrálních územích vrch spadá. Malá severozápadní část vrchu nad Sychrovem, obsahující charakteristický skalní útvar, je součástí přírodní památky \"Vrch Káčov\".\n\nJe to suk tvaru nesouměrného krátkého hřbetu směru severozápad–jihovýchod s příkřejšími severovýchodními svahy. Vrch se zvedá nad levým svahem údolí Jizery naproti soutoku s Mohelkou a je porostlý smíšeným lesem s duby, habry a břízami. Na jižním svahu les vybíhá do výrazně prodlouženého cípu. U vrcholu kopce zabírá značný prostor soukromý pozemek jisté firmy, obsahující telekomunikační věž a fotovoltaickou elektrárnu. Z různých míst kopce jsou výhledy téměř do všech stran.\n\nChráněné území na Káčově má bohatou tradici. Již v roce 1950 byla zřízena přírodní rezervace Káčov obsahující mnohem větší území, avšak vyjma území budoucí přírodní památky. I přes svůj přírodovědný význam byla rezervace v roce 1965 zrušena. Mezitím roku 1953 ale vznikla dosavadní PP Vrch Káčov. Zajímavostí je, že již roku 1925 přidělil Státní pozemkový úřad v Praze vrch Káčov katastru obce Sychrov do správy odboru Klubu českých turistů v Mnichově Hradišti. Jedná se tedy svým způsobem o jednu z nejstarších rezervací v České republice.\n\nDnešní chráněný skalní útvar vznikl, když v třetihorách pronikla žíla čediče (olivinický nefelinit) křídovými sedimenty jílovců a pískovců. Kontaktní metamorfózou s žhavým magmatem byly jílovce přeměněny v porcelanit a pískovce vytvořily kdysi proslulý \"kačovák\" – extrémně lehký, porézní pískovec. Ten se používal speciálně na vodní stavby (jezy apod.). Dlouhodobá eroze vytvořila bizarní strmý útvar, který ještě dovršila novodobá lomová těžba, strukturně tím odhalující geologické složení tělesa. V minulém století se zde těžil jak čedič, který je do značné míry vytěžen, tak i kačovák. Dnes jsou lomy opuštěny. Vlastní vulkanické těleso představuje podpovrchovou facii přívodní dráhy izolovaného monogenetického vulkánku. Je tvořena brekcií přívodní dráhy a kompaktním přívodem.\n\nVrch spadá do geomorfologického celku Jičínská pahorkatina, podcelku Turnovská pahorkatina, okrsku Mnichovohradišťská kotlina a podokrsku Bakovská kotlina, jejíž je samostatnou geomorfologickou částí.\n\nVrcholové partie Káčova, konkrétně jeho 20 metrů vysoká severní stěna, jsou evidovány jako horolezecká lokalita. Je zde vyznačeno 7 lezeckých cest o obtížnosti 2 – 4, skála je však značně lámavá.\n\nPřes vrch prochází zelená turistická trasa z Mnichova Hradiště přes Sychrov a blízkou zříceninu zámku Zásadka. Přístup je možný i z Podolí.\n\n\n"}
{"id": "621212", "url": "https://cs.wikipedia.org/wiki?curid=621212", "title": "Kaibókan", "text": "Kaibókan\n\nKaibókan ( ) byla kategorie válečných lodí japonského císařského námořnictva. Doslovný překlad termínu \"kaibókan\" je „loď pro obranu pobřeží“ ( \"kai\" ~ moře, oceán, ale také pobřeží, \"bó\" ~ bránit, \"kan\" ~ válečná loď). Poprvé císařské námořnictvo zavedlo tuto kategorii v roce 1898 pro staré nebo druhořadé bojové jednotky. Dělila se z počátku na tři třídy, ale jejich počet byl postupně redukován, až byla celá kategorie \"kaibókanů\" k 1. červenci 1942 ve svém původním významu zrušena a použita pro malá plavidla (standardní výtlak pod 1000 T – výjimku tvořily dvě jednotky třídy \"Iošima\") určená k protiponorkové a eskortní službě. Celkem císařské námořnictvo zařadilo do služby 177 těchto nových \"kaibókanů\" (včetně dvou jednotek třídy \"Iošima\").\n\nDne 21. března 1898 vydalo \"Kaigunšó\" ( ~ ministerstvo námořnictva) instrukci ke klasifikaci plavidel \"Gunkan ojobi suiraitei ruibecu tókjú hjódžun\" ( ~ Standardy pro klasifikaci tříd válečných lodí a torpédovek). Tou (mino jiné) zavedlo novou kategorii pro lodě pobřežní ochrany – \"kaibókany\". Ta patřila do nadřazené kategorie \"gunkan\" ( ~ válečná loď) a dále se dělila na tři třídy ( \"tó\"). Do první třídy patřily jednotky s výtlakem nad 7000 T, druhou třídu tvořily jednotky mezi 3500 až 7000 T výtlaku a nakonec do třetí třídy spadaly jednotky s výtlakem pod 3500 T. Jako \"kaibókan\" byly klasifikovány staré bitevní lodě, staré křižníky a po roce 1905 rovněž kořistní jednotky z rusko-japonské války).\n\nDne 28. srpna 1912 byl počet tříd redukován na dvě: 1. třídu tvořily jednotky nad 7000 T a 2. třídu jednotky pod 7000 T výtlaku. Navíc byly mezi \"kaibókan\" přeřazeny mateřské lodě ( \"suiraibokan\") a některá avisa ( \"cúhókan\") Mezi mateřské lodě zahrnuté do \"kaibókan\" se počítaly i mateřské lodě ponorek a nosiče hydroplánů.\n\nDne 1. dubna 1920 byly mateřské lodě vyjmuty z kategorie \"kaibókan\". Dne 30. května 1931 bylo zrušeno rozdělení \"kaibókan\" na třídy (respektive kategorie byla redukována na jednu třídu). Dne 1. července 1942 byla kategorie \"kaibókan\", jako podřízená kategorie \"gunkan\", zrušena a dosavadní jednotky (\"Izumo\", \"Iwate\" a \"Jakumo\") překlasifikovány na křižníky 1. třídy. Ke stejnému dni byla zřízena kategorie \"kaibókan\", která byla mimo \"gunkan\" a která spadala přímo pod \"kantei\" ( ~ námořní/vojenské plavidlo). Tato nová kategorie \"kaibókanů\" byla určena pro eskortní plavidla.\n\nCísařské námořnictvo v meziválečném období zanedbalo ochranu svého námořního obchodu v případě války a rovněž podcenilo schopnosti amerických ponorek. Vycházelo přitom z předpokladů, že Američané budou svoje ponorky nasazovat stejně, jako to plánovalo císařské námořnictvo – tedy proti válečným plavidlům protivníka – a že obchodní trasy budou za linií vlastních válečných lodí v bezpečí. V budování specializovaných protiponorkových prostředků rovněž bránily omezené rozpočty 20. a 30. let, kdy byly přidělené finance primárně určené na vybudování silného loďstva schopného svést rozhodující bitvu s US Navy.\n\nKoncem roku 1937 mělo císařské námořnictvo – kromě možnosti vyčlenit některé z torpédoborců, či jiných plavidel – k protiponorkovému boji pouze šest stíhačů ponorek! Studie z roku 1936 předpokládala, že v případě války a nutnosti zajištění ochrany obchodních tras císařské námořnictvo „nějak“ zvládne vybudování dostatečného počtu eskortních plavidel.\n\nV rámci doplňovacího programu pomocných plavidel z roku 1937 se konečně dočkala realizace čtveřice plavidel třídy \"Šimušu\". Původně se mělo jednat o plavidla pro ochranu rybolovu a udržování pořádku ve vodách kolem japonských ostrovů a Kuril. Plavidla třídy \"Šimušu\" měla standardní výtlak 860 T a dva dieselové motory jim udělovaly maximální rychlost 19,7 uzlů (36,5 km/h), což bylo méně, než dosahovaly tehdejší moderní americké ponorky na hladině (tento problém ale měly i pozdější \"kaibókany\"). Výzbroj tvořily tři 120mm kanóny (3xI) a zpočátku čtyři 25mm kanóny a až osmnáct hlubinných pum. Jednotky vstupovaly do služby od června 1940 do března 1941. Až do května 1942 byly vybaveny i pro minolovné operace. Dne 1. července 1942 byla plavidla třídy \"Šimušu\" překlasifikována na \"kaibókany\", coby eskortní plavidla.\n\nNa další \"kaibókany\" si muselo císařské námořnictvo počkat až do března 1943, kdy byly dokončeny první tři z celkem čtrnácti jednotek třídy \"Etorofu\", stavěných jako modifikované \"Šimušu\" na základě doplňovacího programu pomocných plavidel z roku 1941. Při standardním výtlaku 870 T a poháněné dvěma dieselovými motory dosahovaly rovněž rychlosti 19,7 uzlů. Výzbroj zůstala zachována, pouze počet hlubinných náloží byl navýšen na 36 kusů. Třída \"Etorofu\" byla klasifikována jako typ A ( \"Kó gata\"). Ačkoliv je toto označení někdy používáno i pro třídu \"Šimušu\" (a občas i následující \"Mikura\" a \"Ukuru\"), podle Lengerera by typem A měla být pouze třída \"Etorofu\".\n\nNa základě téhož programu z roku 1941 bylo postaveno osm \"kaibókanů\" typu B ( \"Ocu gata\") – třídy \"Mikura\", z nichž první vstoupil do služby v říjnu 1943. Standardní výtlak vzrostl na 940 T a rychlost poklesla na 19,5 uzlů (36,1 km/h). Hlavňovou výzbroj tvořily víceúčelové 120mm kanóny typu 10. roku (1xI a 1xII), počet 25mm kanónů zůstal zachován a počet hlubinných náloží stoupl na 120 kusů. Na třídu \"Mikura\" navázala třída \"Ukuru\", stavěná jako modifikovaný typ B ( \"Kai ocu gata\"). Dokončeno bylo 29 jednotek stavěných z prefabrikovaných dílů, přičemž první jednotka vstoupila do služby koncem června 1944. Někdy je osm z dokončených jednotek třídy \"Ukuru\" řazeno do třídy \"Hiburi\" (takto je vyjmenovává i památník \"kaibókanů\" ve svatyni Jasukuni). Nishida, Hackett & Kingsepp & Cundall a \"Nippon kaigun kantei šašinšú\" všech 29 jednotek řadí do třídy \"Ukuru\". Výtlak a rychlost u třídy \"Ukuru\" zůstaly stejné, jako u \"Mikura\", protiletadlovou výzbroj z počátku tvořilo šest 25mm kanónů, jinak zůstala výzbroj zachována.\n\nZtráty japonského obchodního loďstva a tankerů vedly císařské námořnictvo k nutnosti posílit protiponorkovou obranu konvojů. Program válečné výstavby loďstva z roku 1944 proto počítal se stavbou \"kaibókanů\" typu C a typu D. Oba typy byly menší (standardní výtlak pouhých 745 respektive 740 T) a výzbroj byla redukována na dva 120mm kanóny typu 10. roku (zbývající protiletadlová výzbroj i počet hlubinných náloží zůstal stejný jako u třídy \"Ukuru\"). Diesely poháněný typ C dosahoval rychlosti 16,5 uzlů (30,6 km/h), zatímco turbínou poháněný typ D dosahoval rychlosti 17,5 uzlu (32,4 km/h). Plavidla obou tříd bylo, díky stavbě z prefabrikátů a svařování, možno stavět relativně rychle a ve velkém. Celkem bylo dokončeno 53 jednotek typu C (první dvě vstoupily do služby v březnu 1944) a 63 jednotek typu D (první dvě vstoupily do služby v únoru 1944). Na rozdíl od předchozích tříd nebyla \"kaibókanům\" typu C a D přidělována jména, ale byly pouze číslovány – pro typ C byla vyhrazena lichá čísla, zatímco jednotky typu D měly sudá čísla.\n\nVýjimkou mezi \"kaibókany\" byly dvě jednotky třídy \"Iošima\", které byly získány přestavbou ukořistěných čínských lehkých křižníků třídy \"Ning Chaj\", ze kterých byla sejmuta jejich původní výzbroj a které byly přijaty do služby jako \"kaibókany\" v červnu 1944. Tyto \"kaibókany\" měly standardní výtlak 2200 t, rychlost 22 uzlů (40,7 km/h) a výzbroj po dokončení se skládala ze dvou 120mm kanónů typu 10. roku, patnácti 25mm kanónů a hlubinných pum.\n\nObě jednotky třídy \"Iošima\" ale nebyly určeny výhradně k eskortním účelům, počítalo se u nich i s rolí zásobovacích plavidel pro letecké základny v jižních oblastech ovládaných Japonci. V září 1944 byla \"Jasošima\" (jako jediná zbývající jednotka) překlasifikována na křižník 2. třídy.\n\nV anglické literatuře se lze setkat s označováním \"kaibókanů\" jako \"costal defense ship\", což je překlad japonského označení a nebo s kategorizací jako \"escort\", čili „doprovodné plavidlo“. Zejména v anglické literatuře bývá někdy k označení \"kaibókanů\" typu C a D přidáván prefix CD (například CD-1) jako zkratka za \"Costal Defense\". Tyto prefixy ale nebyly součástí značení plavidel.\n\nV české literatuře uvádějí Pejčoch & Novák & Hájek \"kaibókany\" dokonce jako fregaty, ačkoliv císařské námořnictvo tuto klasifikaci (japonsky je fregata \"furige-to\" nebo \"furigeito\") nepoužívalo.\n\n\n\n"}
{"id": "621220", "url": "https://cs.wikipedia.org/wiki?curid=621220", "title": "Osvobození zvířat", "text": "Osvobození zvířat\n\nOsvobození zvířat ( ), kniha australského filosofa Petera Singera, vyšla v roce 1975.\n\nObecně je považována za zakládající filosofický text hnutí za osvobození zvířat. Sám Singer odmítl pro vymezení vztahu mezi lidmi a zvířaty používat teoretické pojetí práva. Zastával názor, že na zájmy zvířat bychom měli brát ohled na základě toho, že jsou schopna trpět. Koncepce práva tak podle něj není nezbytná k tomu, abychom k zájmům zvířat přihlíželi. Ve svém díle Singer zavedl a zpopularizoval výraz speciesismus, který poprvé použil Richard D. Ryder, aby popsal vykořisťování zvířat lidmi.\n\n"}
{"id": "621222", "url": "https://cs.wikipedia.org/wiki?curid=621222", "title": "Live from Amsterdam", "text": "Live from Amsterdam\n\nLive from Amsterdam je první koncertní album - DVD americké rockové kapely Alter Bridge. Natočeno bylo v Heineken Music Hall v Nizozemsku dne 7. prosince 2008 při turné kapely k albu \"Blackbird\". Dlouhou dobu bylo dostupné jen ve standardní verzi na Amazon.com, Blu-ray a CD/DVD Deluxe verze, obsahující dokumentární část se záběry ze zákulisí a akustický cover písně Hallelujah, byla teprve vydána v USA a Kanadě 11. ledna a v Evropě 17. ledna 2011. S vydáním těchto verzí byly dlouhodobé problémy kvůli potížím s labelem Universal Records.\nRežisérem a producentem je Daniel Catullo, který spolupracoval v minulosti např. se skupinami Nickelback, Godsmack, Marilyn Manson, Chickenfoot, Dave Matthews Band a The Smashing Pumpkins.\n\n\n"}
{"id": "621223", "url": "https://cs.wikipedia.org/wiki?curid=621223", "title": "Křenovka (rozcestník)", "text": "Křenovka (rozcestník)\n\nKřenovka je označení s více významy: \n\n\nPodobné označení:\n"}
{"id": "621229", "url": "https://cs.wikipedia.org/wiki?curid=621229", "title": "Cypřišek Lawsonův", "text": "Cypřišek Lawsonův\n\nCypřišek Lawsonův (\"Chamaecyparis lawsoniana\") je severoamerický jehličnatý strom z čeledě cypřišovitých.\n\nJe původem ze Spojených států severoamerických z oblastí států Kalifornie a Oregon. Roste většinou v izolovaných populacích v jehličnatých lesích, nejčastěji s borovicemi a jedlemi, do nadmořské výšky asi 1700 m a hlavně na hadcových podložích. Snáší sušší prostředí, znečištěné ovzduší i polostín, má rád zásaditou půdu. Při extrémních mrazech namrzá. V roce 1854 byl dovezen do Edinburgu v Anglii a o pět let později i do Čech (Nové Hrady?).\n\nJe to stálezelený strom dorůstající ve své domovině do výšky 50 metrů, v našich podmínkách jen 25 metrů. Má tvar úzce kuželovitý až válcovitý, kmen mívá výčetní tloušťku až 3 m. Jeho větve jsou husté s kratšími a většinou vodorovnými větvičkami. Konce větví i terminálu jsou obvykle převislé. Borka je hnědá s červenavým nádechem, u nejstarších stromů je tlustá 15 až 25 cm (u stromu do 100 let stáří asi jen 2 cm). Hladké špičaté až zašpičatělé modrozelené šupinovité listy jsou přitisklé k ose, zespodu mají šedý lem ve tvaru písmene X, jsou dlouhé od 2 do 3 mm. Po rozetření vydávají příjemné aroma, stejně jako mladá kůra.\n\nŽlutozelené samčí šištice, mající v průměru 2 až 3 mm, jsou v období zralosti načervenalé až purpurové, mají červená prašná pouzdra s pylem. Samičí šištice jsou kulovité nebo mírně kuželovité, 8 až 12 mm v průměru, skládají se z 5 až 10 šupin, zralá jsou červeno hnědá. Po opylení dozrávají ještě téhož roku na podzim, pod každým plodolistem vyrostou 2 až 4 semena dlouhá od 2 do 5 mm se zhruba stejně velkým křídlem.\n\nDříve v době přirozené hojnosti bylo jeho bílé, vonné dřevo velmi ceněno a z Ameriky i vyváženo, např. do Japonska na stavbu chrámů, nebo se používalo na stavbu lodí. Nyní jsou přirozené zdroje vydrancovány.\n\nDřevo obsahuje olej používaný jako léčivá droga, vnitřně i inhalací, Olej se nyní získává destilaci pilin a jiného dřevěného odpadu. Dlouhodobé vdechování naopak je spojováno s onemocněním ledvin.\n\nCypřišek Lawsonův je velice variabilní druh. Šlechtí se intenzivně co do výšky, vzhledu, tvaru i barvy jehličí a je známo okolo 500 kultivarů. Toho se využívá v parkové a zahradní výsadbě, kde je jeden z nejvýznamnějších jehličnanů.\n\nZhoubná patogenní plíseň \"Phytophthora lateralis\" se rozšířila v některých místech výskytu cypřišku lawsonova, hlavně ve vnitrozemí Kalifornie, a ničí stromy bez ohledu na jejích věk. Není znám způsob jak toto šíření zastavit chemicky, ani nejsou odolné klony stromů. Soudí se, že plíseň je rozšiřována vodou, zvířaty a lidmi.\n\nStromy dosahují ve své domovině úctyhodných rozměrů i stáří.\n\n\n"}
{"id": "621231", "url": "https://cs.wikipedia.org/wiki?curid=621231", "title": "Hřebenatkový útes", "text": "Hřebenatkový útes\n\nHřebenatkový útes je přírodní památka v  lokalitě Kroužek v  okrese Vyškov. Přírodní památka byla zřízena vyhláškou Okresního úřadu Vyškov ze dne 8. listopadu 1990. Leží jihovýchodně od města Rousínov. Důvodem ochrany je dochování dokladu posledního výskytu moře v oblasti Vyškovské brány.\n\n"}
{"id": "621233", "url": "https://cs.wikipedia.org/wiki?curid=621233", "title": "Jalový dvůr", "text": "Jalový dvůr\n\nJalový dvůr je přírodní památka v  lokalitě Heršpice v  okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží jihovýchodně od města Slavkov u Brna. Důvodem ochrany je výskyt a rozmnožování několika druhů obojživelníků v rybníku a výskyt druhů ponticko-panonské květeny na přilehlé stráni.\n\n"}
{"id": "621234", "url": "https://cs.wikipedia.org/wiki?curid=621234", "title": "Holoubek (hrad)", "text": "Holoubek (hrad)\n\nHoloubek (též Taubenstein) je zřícenina hradu ležící asi 1 km severně od Chroustova v okrese Třebíč. Hrad byl zbudován na vyvýšenině, která nyní tvoří břeh Dalešické přehrady a hrad je prakticky ze tří stran obklopen vodou. Přístup k hradu je možný z Vladislavi po červené turistické stezce, která k hradu odbočuje u rozcestníku „Holoubek zřícenina, odbočka”, zároveň po cyklostezce 5107, která červené značení kopíruje, a dále po zelené turistické stezce z Chroustova. Ta se na červené značení napojuje nedaleko vsi u „Chroustov-rozcestí”.\n\nHrad založený pravděpodobně pány ze Starče je poprvé zmíněn v roce 1353, kdy ho Konrád Payer postoupil svému bratrovi Bohušovi ze Starče. Jeho synové hrad roku 1392 prodali Martinovi z Jemnice a Radotic. Zakrátko se hradu zmocnil Jindřich Zajímač z Jevišovic, který z něj provozoval loupeživá tažení. Po 14 letech bezprávného držení jej Martin pohnal před soud. Jindřich Zajímač hrad mezitím protiprávně postoupil Přechovi z Kojetic, který z hradu pokračoval v loupení. Po vyhraném soudu Přech odmítal hrad vydat a tak se Martin rozhodl najmout vojsko a hrad roku 1407 dobýt. Vojenské tažení vyčerpalo jeho pokladnu a hrad následně odprodal svému věřiteli Arnoštovi Flaškovi z Rychmburka. Loupeživá tažení pravděpodobně neustávala, jelikož v roce 1440 se velkomeziříčský sněm rozhodl hrad pobořit. Roku 1447 se již hrad uvádí jako pustý.\n\n"}
{"id": "621238", "url": "https://cs.wikipedia.org/wiki?curid=621238", "title": "Kuče", "text": "Kuče\n\nKuče je přírodní památka v lokalitě Malínky v okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží severně od města Koryčany. Důvodem ochrany je uchování xerotermních rostlinných a živočišných společenstev ponticko-panonského typu.\n\n"}
{"id": "621241", "url": "https://cs.wikipedia.org/wiki?curid=621241", "title": "Seznam chráněných území v okrese Bruntál", "text": "Seznam chráněných území v okrese Bruntál\n\nToto je seznam chráněných území v okrese Bruntál aktuální k roku 2010, ve kterém jsou uvedena chráněná území v oblasti okresu Bruntál.\n\n"}
{"id": "621243", "url": "https://cs.wikipedia.org/wiki?curid=621243", "title": "Erwin Olaf", "text": "Erwin Olaf\n\nErwin Olaf (\"Erwin Olaf Springveld\") (* 2. července 1959 Hilversum, Nizozemsko) je nizozemský portrétní fotograf.\n\nVystudoval žurnalistiku na fakultě žurnalistiky v Utrechtu.\n\nNejvíce je známý svými komerčními a portrétními díly. Byl pověřen vést reklamní fotografickou kampaň velkých mezinárodních společností, jako jsou například Levi's, Microsoft a Nokia. Některé z jeho nejznámějších fotografických sérií jsou \"Greif\", \"Rain\" a \"Royal Blood\" (\"Královská krev\"). Nevyhýbá se kontroverzi, jeho práce jsou často odvážné a provokativní. Vtipné na tom je však to, že jedna z jeho prvních fotografií byla vyloučena ze show kvůli tomu, že neobsahovala nahotu.\n\nTři fotografie z cyklu \"Královská krev\" (2000) byly součástí výstavy Decadence now! v pražské Galerii Rudolfinum. Na snímcích zobrazil princeznu Dianu (\"Di, †1997\"), carevnu Alexandru (\"Carevna Alexandra, †1918\") nebo císařovnu Sissi (\"Sissi, †1898\") další snímky z cyklu zobrazují Julia Caesara, Marii Antoinettu se stopami krve a předměty, které zavinily jejich smrt. Například Sissi měla zaražen pilník v hrudníku, Diana symbol Mercedesu a Alexandra stopy po kulkách z pistole.\n\nJeho díla získala celou řadu ocenění a účastní se výstav po celém světě.\n\n"}
{"id": "621257", "url": "https://cs.wikipedia.org/wiki?curid=621257", "title": "Locus of control", "text": "Locus of control\n\nLocus of control (volně přeloženo \"místo\" či \"těžiště řízení\") je pojem v sociální psychologii, který označuje, do jaké míry jsou jednotlivci přesvědčeni o tom, že jsou schopni řídit a ovládat výsledky své činnosti. Autorem tohoto konceptu je Julian Rotter, který výsledky svého zjištění publikoval v roce 1966 pod názvem \"Generalized expectancies for internal versus external control of reinforcement\".\n\nJulian Rotter se ve své práci zabýval rozdílem přístupů lidí k životním těžkostem. Na základě jejich postoje k problémům, kterým musí čelit, je pak rozdělil na osoby s interním a externím \"locus of control\".\n\nOsoby s interním locus of control – lidé vycházející ze sebe, z vlastních schopností, dovedností a možností. Tato skupina lidí věří, že výsledek jejich činnosti je závislý na jejich přičinění.\n\nOsoby s externím locus of control – lidé mající za to, že jejich úspěchy či nezdary jsou ovlivněny a určeny vnějšími vlivy. Lidé s externím \"locus of control\" předpokládají, že se situace vyřešení sama nebo bude vyřešena zásahem někoho či něčeho jiného (například zásahem druhé osoby či osudu).\n\nVlivem locus of control na zvládání životních problémů se ve své studii \"Long-Term Effects of a Control-Relevant Intervention With the Institutionalized Aged\" z roku 1977 zabývaly Judith Rodin z Yalu a Ellen J. Langer z Harvardu. Předmětem jejich výzkumu bylo zkoumání závislosti míry svobody a odpovědnosti ku zdravotními stavu. Ve své studii, která trvala 18 měsíců, rozdělily obyvatele domova důchodců na dvě relativně srovnatelné skupiny. Jedné skupině (experimentální) bylo umožněno více se podílet na rozhodování, kontrole a odpovědnosti jejich každodenních záležitostí. Této skupině bylo například umožněno pracovat na zahrádce nebo se svobodně účastnit kolektivních činností. O činnostech druhé (kontrolní) skupiny rozhodovalo vedení domova důchodců. Výsledky studie pak ukazují, že u první skupiny (experimentální) došlo ke zlepšení psychického a fyzického stavu u 93 % zúčastněných již po třech týdnech a po 18 měsících byli členi této skupiny celkově zdravější, aktivnější a sociálně čilejší. Naopak u druhé skupiny (kontrolní) došlo ke zhoršení psychického stavu. Tyto výsledky vypovídají o přímé úměře mezi mírou svobody (a odpovědnosti) a zdravotním stavem.\nPraktickou psychodiagnostickou metodou zaměřenou na diagnostiku \"locus of control\" je semiprojektivní Dotazník porovnávání pocitů a přání.\n\n\n\n"}
{"id": "621262", "url": "https://cs.wikipedia.org/wiki?curid=621262", "title": "Smrž", "text": "Smrž\n\nSmrž (\"Morchella\") je rod jedlých vřeckovýtrusých hub z čeledi smržovitých. Výrazným znakem smržů je zvláštní klobouk se sítí žeber připomínající včelí plástev.\n\nPlodnice smržů nabývají různých tvarů, barev i velikostí, což značně stěžuje jejich klasifikaci. Jejich taxonomické zařazení je navíc ztíženo nejasnostmi ohledně toho, které druhy jsou skutečně biologicky odlišné. V anglofonním prostředí houbaři nazývají smrže jednoduše podle jejich barev, případně tvaru. Rozlišují hlavně „žlutého smrže“ (; \"Morchella esculenta\", smrž obecný), „bílého smrže“ (; \"Morchella deliciosa\") a „černého smrže“ (; \"Morchella elata\").\n\nPodle některých autorů rod smrž zahrnuje pouze 3–6 druhů. Jiní autoři však umisťují do rodu smrž až 50 jednotlivých druhů. Fylogenetické analýzy založené na polymorfismu délky restrikčních fragmentů a analýzách 28S rRNA pomocí restrikčních enzymů podporují původní hypotézu o tom, že rod smrž zahrnuje jen několik druhů s množstvím fenotypových variací. Z jiné analýzy DNA rodu vyplynulo, že jen v Severní Americe je více jak 12 geneticky odlišných smržů.\n\nVšechny druhy smržů jsou vynikajícími jedlými houbami, velmi oblíbenými a vyhledávanými pro široké kuchyňské využití. V mnoha státech, např. ve Francii, USA, Itálii aj. jde o houby vysoce ceněné na trzích. Díky stejné upotřebitelnosti všech smržů není nutno v případě praktického sběru rozlišovat jednotlivé druhy.\n\nStejně jako v případě dalších jedlých ascomycetů i mnoha jiných jedlých hub není radno požívat smrže syrové, je žádoucí tepelně je upravit.\nU smrže úzkohlavého (\"Morchella angusticeps\" Peck), z příbuzenstva smrže špičatého, byl v 60. letech podle J. W. Grovese zaznamenán případ mírné inkompatibility s alkoholem, projevivší se zvracením, průjmem a zrychleným tepem.\n\n"}
{"id": "621268", "url": "https://cs.wikipedia.org/wiki?curid=621268", "title": "Arp (protein)", "text": "Arp (protein)\n\nArp (z angl. \"actin-related protein\") je rodina proteinů vykazujících značnou (asi 50%) příbuznost s aktinem. Arp1 je podjednotka dynaktinu, která umožňuje vazbu molekulárního motoru dyneinu na spektrin na povrchu váčku, který je nutno transportovat buňkou. Arp2 a Arp3 se podílí na stavbě komplexu Arp2/3, který umožňuje rozvětvování aktinových filament tím, že se váže na aktin pod úhlem asi 70°. Existují i další Arp proteiny s méně vyjasněnou funkcí, u kvasinek jich je asi 10.\n"}
{"id": "621272", "url": "https://cs.wikipedia.org/wiki?curid=621272", "title": "Mechovkový útes", "text": "Mechovkový útes\n\nMechovkový útes je přírodní památka v  lokalitě Komořany v  okrese Vyškov. Lokalita je součástí přírodní památky Stepní stráň u Komořan. Byla zřízena vyhláškou Okresního úřadu Vyškov ze dne 8. listopadu 1990. Leží jižně od města Rousínov. Důvodem ochrany je dochování dokladu posledního výskytu moře v oblasti Vyškovské brány. Na útesu převládají zkamenělé kulovité schránky kolonie mořských mechovek.\n"}
{"id": "621275", "url": "https://cs.wikipedia.org/wiki?curid=621275", "title": "Mandalaj", "text": "Mandalaj\n\nMandalaj je druhé největší město Barmy a metropole regionu Mandalay (dříve Horní Barmy). Má necelý milion obyvatel, s aglomerací až 2 a půl milionu. Je správním centrem oblasti Mandalaj.\n\nMandalaj byla založena v roce 1857, o rok později sem král Mintoun přesunul svůj dvůr a učinil z ní poslední hlavní město královské Barmy, jímž zůstala až do r. 1885, kdy město obsadili Britové, kteří učinili hlavním centrem celé země nově vybudovaný Rangún. Z původního mandalajského královského paláce se po britské a později japonské okupaci nezachovalo téměř nic - jeho současná podoba je novodobou rekonstrukcí.\n\nHlavními atrakcemi města jsou Mandalajský vrch (vysoký 263 m) s výhledem na město i řeku Iravádí a chrám Mahamuniho, zasvěcený nejposvátnější barmské soše Buddhy-Mahamuniho.\nV okolí města se nachází hned několik historicky důležitých míst, zejména bývalá hlavní města Ava (Inwa), Sakaing a Amarapura, a také vesnice Mingún s pozůstatky monumentální nedostavěné stúpy. Tu začal stavět r. 1790, s úmyslem postavit největší pagodu na světě, král Bodawpaya. Stavba byla finančně značně náročná, král r. 1813 zemřel a stúpa zde zůstala nedokončena. Později (r.1838) byla značně poškozena zemětřesením. V Mingúnu se rovněž nachází největší (funkční) zvon na světě (Mingún Bell), vážící 90 tun.\n\n"}
{"id": "621277", "url": "https://cs.wikipedia.org/wiki?curid=621277", "title": "Seznam chráněných území v okrese Ústí nad Labem", "text": "Seznam chráněných území v okrese Ústí nad Labem\n\nToto je seznam chráněných území v okrese Ústí nad Labem aktuální k roku 2016, ve kterém jsou uvedena chráněná území v oblasti okresu Ústí nad Labem.\n\n"}
{"id": "621285", "url": "https://cs.wikipedia.org/wiki?curid=621285", "title": "Seznam chráněných území v okrese Děčín", "text": "Seznam chráněných území v okrese Děčín\n\nToto je seznam chráněných území v okrese Děčín aktuální k roku 2016, ve kterém jsou uvedena chráněná území v oblasti okresu Děčín.\n"}
{"id": "621288", "url": "https://cs.wikipedia.org/wiki?curid=621288", "title": "Christine Arronová", "text": "Christine Arronová\n\nChristine Arronová (* 13. září 1973, Les Abymes, Guadeloupe) je francouzská atletka, sprinterka, jejíž specializací je běh na 100 a 200 metrů.\n\nV roce 1998 na evropském šampionátu v Budapešti vybojovala titul mistryně Evropy v běhu na 100 metrů. Trať ve finále proběhla v čase 10,73 s, čímž vytvořila dosud platný evropský rekord. Zároveň ji tento čas řadí na čtvrté místo v dlouhodobých tabulkách. Rychleji stovku zaběhly jen Američanky Marion Jonesová, Carmelita Jeterová a Florence Griffith-Joynerová.\n\nV témže roce se stala vítězkou ankety Atlet Evropy.\n\nTřikrát reprezentovala na letních olympijských hrách. Největší úspěch zaznamenala v roce 2004 na olympiádě v Athénách, kde získala společně s Véronique Mangovovou, Muriel Hurtisovou a Sylviane Félixovou bronzovou medaili ve štafetě na 4×100 metrů. Zúčastnila se také individuálních běhů na 100 a 200 metrů. V obou případech se probojovala do semifinále, kde také skončila.\n\nV roce 2005 vybojovala na MS v atletice v Helsinkách dvě bronzové medaile (100 m, 200 m). O rok později doběhla na halovém MS v Moskvě ve finále běhu na 60 metrů v čase 7,13 s na 4. místě. Na Mistrovství světa v atletice 2007 v japonské Ósace skončila na 7. místě (100 m). V roce 2010 získala na evropském šampionátu v Barceloně stříbrnou medaili v krátké štafetě a postoupila do finále stovky, kde obsadila časem 11,37 s 8. místo.\n\n\n"}
{"id": "621289", "url": "https://cs.wikipedia.org/wiki?curid=621289", "title": "Aiden McGeady", "text": "Aiden McGeady\n\nAiden McGeady (* 4. dubna 1986, Glasgow, Skotsko) je irský fotbalový záložník skotského původu v současnosti hrající za anglický Everton FC a reprezentaci Irska.\n\nV roce 2008 získal ve Skotsku ocenění pro nejlepšího hráče dle hráčské asociace SPFA (Scottish Professional Footballers' Association). Jeho otec byl také profesionální fotbalista.\n\nZa Celtic debutoval v 18 letech proti týmu Heart of Midlothian. V sezóně 2005/06 brzděn přetrvávajícím zraněním kolena a tak dostávali šanci hráči Shaun Maloney a Shunsuke Nakamura. V další sezóně odešel Maloney do Aston Villy a Aidenovi už nic nebránilo nastupovat pravidelně do sestavy.\n\nSezóna 2007/08 byla pro McGeadyho ještě úspěšnější. Dokázal vstřelit 8 branek a zaznamenal 24 asistencí. Za svoje výkony byl odměněn cenami \"SPFA Player of the Year\" a \"Young Player of the Year\". Další sezóna nebyla vůbec dobrá. Utrpěl zranění a navíc se pohádal s manažerem Tonym Mowbrayem. Navíc Celtic skončil na druhém místě za Rangers.\nV sezóně 2009/10 nastoupil k 34 zápasům v nichž přispěl 7 góly a 16 asistencemi.\n\nNa začátku srpna 2010 přestoupil do ruského Spartaku Moskva za 9,5 miliónů liber. Podepsal 4,5letou smlouvu. Svůj debut zde si odbyl 11. září v lize proti týmu Saturnu (výhra 2:1). 24. září 2010 vstřelil svůj první gól za Spartak, když doma remizovali 2:2 s Amkarem Perm.\n\nV lednu 2014 se dohodl na přestupu do anglického prvoligového celku Everton FC, kde podepsal kontrakt na 4 roky. Svůj první ligový gól za Everton vstřelil 16. srpna proti Leicesteru City, zápas skončil remízou 2:2.\n\nZa irskou seniorskou reprezentaci nastoupil poprvé 2. června 2004 proti Jamajce (výhra 1:0). V kvalifikaci na EURO 2012 vstřelil v základní skupině B celkem 2 góly. Irsko se umístilo s 21 body na konečné druhé příčce tabulky za prvním Ruskem a postoupilo do baráže o EURO 2012.\n\n"}
{"id": "621292", "url": "https://cs.wikipedia.org/wiki?curid=621292", "title": "Obléhání Antiochie", "text": "Obléhání Antiochie\n\nObléhání Antiochie bylo součástí první křížové výpravy a trvalo od 21. října 1097 do 28. června 1098.\n\nAntiochie byla získána Turky zradou v roce 1085. Turecká nadvláda příliš nezměnila etnické složení obyvatelstva města, ve kterém žili převážně řečtí, arménští a syrští křesťané. Městu vládl turecký velitel Jaghisijan, který sice formálně uznával svrchovanost vládce Ridvána z Aleppa, ale de facto vládl zcela samostatně. Po zprávách o blížícím se křižáckém vojsku byl uvězněn patriarcha města. Křižácká vojska po vítězné bitvě u Dorylea pokračovala dále k Antiochii. Když dorazili ?20. října 1097 k městu, byli překvapeni jeho rozlehlostí a také pevností hradeb, jejichž délka byla 12 kilometrů. Zavrhli myšlenky na přímý útok a rozložili se kolem města. Křižácké vojsko však nebylo tak velké, aby mohlo oblehnout celé město a všechny brány.\n\n… Prvotní nadbytek potravin byl po několika týdnech vystřídán nedostatkem. Veškeré zásoby i celé okolí města bylo vyjedeno. Křižácké vojsko muselo vzít za vděk koňmi, velbloudy, osly, psy a dokonce prý i krysami. Ve vyhladovělém vojsku se začaly šířit nemoci i dezerce. Když se na konci roku stávala situace kritickou, rozhodli se vůdcové výpravy pro vyslání zásobovací výpravy. Brzy po vánocích vyrazil Bohemund spolu s Robertem Flanderským a větším množstvím vojáků. Odchodu této početné skupiny se pokusili využít k útoku obležení Turci. Především zásluhou Raimonda z Toulouse se podařilo jejich útok odrazit. Zásobovací výprava zatím zcela neočekávaně narazila na turecké vojsko, které na pomoc Antiochii vyslal emír Dukak z Damašku. Přes tureckou přesilu a přes moment překvapení se křižákům podařilo zvítězit. Ztratili však tolik mužů, že poražené nepronásledovali. Vyplenili několik vesnic a vrátili se zpátky do tábora před Antiochií s mnohem menším množstvím jídla, než si původně doufali obstarat. Před úplnou katastrofou zachraňovaly křižácké vojsko jen dodávky potravin z Kypru a od arménských knížat z Tauru.\n\nNepřízeň počasí a nedostatek potravin vedly k tomu, že se v křižáckém vojsku rozmáhaly dezerce. Mezi těmi, kteří zvolili útěk od Antiochie byl i Petr Poustevník, kterého ale později dostihl Tankred a přivedl jej zpět. Z důvodu nedostatečného zásobování se také zhoršoval vztah mezi křižáky a byzantským kontingentem vedeným Tatikiem. Tatikios se začátkem února i se svými vojáky stáhl do Sv. Symeonu odkud odplul do Byzance. K odchodu byzantských vojáků možná přispěly i zprávy o blížícím se vojsku Ridvána z Aleppa. Klesající morálku poněkud pozvedlo vítězství nad tureckým vojskem, které na pomoc Antiochii vyslal emír Ridván z Aleppa. Důležitější se však ukázaly posily z Itálie a také obléhací stroje s obsluhou, které jim poslal císař Alexios. Teprve poté měli křižáci dost sil na to, aby město zcela obklíčili.\n\nV té době Bohemund z Tarentu navázal kontakt s některými členy posádky obleženého města, kteří byli ochotni v dohodnuté chvíli křižáky do města vpustit.\n\nV noci z 2. června na 3. června 1098 byl plán uskutečněn a celé město s výjimkou citadely padlo do rukou křižáků. Jaghisijan utekl z města, ale byl zabit arménskými ozbrojenci.\n\nPřes dobytí města stále zůstávala v tureckých rukou citadela. Křižáci se v dobyté Antiochii nestačili ani zotavit a sami se po několika dnech stali obleženými. Už 7. června město oblehla Körbughova armáda. Situaci ztěžovalo to, že Antiochie byla po dlouhém obležení prakticky bez zásob a křižáci nebyli připraveni na dlouhé obléhání. Z tohoto důvodu mnozí křižáci dezertovali před tím než bylo obležení dokončeno. Byli mezi nimi např. i Bohemundův švagr Vilém Grant-Mesnil a Vilém z Melunu, kteří se později připojili ke Štěpánovi z Blois a vydali se zpátky do Konstantinopole.\n\nSamotné dobytí města situaci křižáků příliš nevylepšilo. V městě po dlouhém obléhání nebyly už žádné zásoby potravin a křižáci ani nebyli schopni obsadit vojensky celé hradby. Poté co 9. června Körbugha dokončilo obležení města, zmocnila se obléhaných panika. V této situaci pomohla křižákům nečekaná událost. Dne 10. června si u Raimonda z Toulouse vyžádal slyšení chudý provensálský křižák Petr Bartolomeus. Sdělil mu, že již delší dobu má vidění, ve kterém se mu zjevuje svatý Ondřej, který mu sdělil, že v Antiochii se nachází kopí, kterým byl proboden Kristův bok. Přestože biskup Adhémar se k celé situaci stavěl nedůvěřivě, hrabě z Toulouse přislíbil, že se bude osobně podílet na hledání „svatého kopí“. Následně 15. června se začalo kopat v kapli na místě, které označil Petr Bartolomues. Ve vykopané jámě se nic nepodařilo nalézt. Teprve až do jámy sestoupil sám Petr nalezl po chvíli kopání vzácnou relikvii.\n\nNález kopí sice vedl ke zlepšení morálky v křižáckém vojsku, ale na samotnou situaci křižáků v obleženém městě, kde se jim nedostávalo potravin, nemohl mít velký vliv. Křižáci se proto pokusili s Körbughou vyjednávat, ale po krachu jednání, přesvědčil snadno Bohemund ostatní velitelé, aby se rozhodli pro bitvu.\n\nRáno v pondělí 28. června vyvedl vojsko do boje rozdělené do šestí oddílů. Prvnímu složenému z Francouzů a Vlámů veleli Hugo z Vermandois a Robert Flanderský, druhému tvořenému Lotrinčany Godefroy z Bouillonu, třetímu složenému z Normanů z Normandie velel Robert Normandský. Čtvrtý oddíl tvořili Provensálci a vedl je biskup Adhémar z Le Puy, protože Raimond z Toulouse byl nemocný. Pátý a šestý oddíl tvořili Normané z Itálie a veleli jim Bohemund a jeho synovec Tankred. Nemocný Raimond zůstal s asi 200 muži uvnitř města, aby zabránil nebezpečí nepřátelského výpadu z citadely. Jedním z problému, se kterým se křesťanské vojsko před bitvou potýkalo, byl nedostatek koní. V době příchodu k Antiochii bylo v křesťanském vojsku asi 1 000 koní, což znamenalo, že čtyři z pěti rytířů museli bojovat opěšalí. Během obléhání Antiochie, ale klesl počet koní na pouhých 100-200. Většina rytířů a mezi nimi i mnoho slavných a mocných mužů, tak muselo bojovat jako pěšáci, případně byli nuceni osedlat osly a muly. Dokonce i Robert II. Flanderský a Godefroy z Bouillonu byli přinuceni se před bitvou doprošovat o koně. Na muslimské straně navrhoval Körbughův velitel Wassab, aby zničili křesťanské vojsko po jednotlivých částech, ale Körbugha dal přednost tomu, aby je zlikvidoval najednou.\n\nKdyž se z počátku nevyvíjela bitva podle Körburghových představ, mnoho z emírů opustilo i se svými jednotkami turecké vojsko. Mezi prvními, kteří dezertovali byl Dukak z Damašku, který už měl informace o fatimovské invazi do Palestiny. Aby získal čas k obnovení pořádku ve svých jednotkách, pokusil se Körburgha zastavit křižácké vojsko zapálením suché trávy, ale mase křižáckých vojáků se podařilo oheň udusat. Körbugha se vrátil zpět do Mosulu s pouhým zbytkem své armády a jeho prestiž a moc byly zničeny. Po křižáckém vítězství kapitulovala i posádka citadely, která se ale vzdala výhradně Bohemundovi, který snad už předem s nimi uzavřel tajnou dohodu.\n\nBrzy po vítězství utrpěla výprava velkou ztrátu, když na následky epidemie zemřel biskup Adhemar z Le Puy.\n\nPo Adhemarově smrti zbývající vůdcové výpravy poslali dopis papeži Urbanovi, ve kterém jej informovali o dobytí Antiochie a o smrti papežského legáta. Zároveň v dopise vyzvali papeže, aby se ujal vedení výpravy. Hugo z Vermandois, kterého křižáci vyslali k byzantskému císaři, měl Alexiovi vylíčit situaci a požádat jej, aby se připojil co nejdříve ke křižákům a ujal se vlády v dobyté Antiochii. Křižáci totiž byli informováni o tom, že císař v průběhu roku 1097 osvobodil od Turků Lydii a na jaře 1098 pokračoval v tažení dále na východ. Během Alexiova tažení však k němu dorazil Štěpán z Blois utíkající od Antiochie, který císaři vylíčil situaci křižáků jako beznadějnou. Alexius se poté rozhodl zbytečně neriskovat a stáhnout se i s vojskem do Konstantinopole, kde jej na podzim zastihl Hugo. V té době už bylo pozdě na organizování výpravy na východ a tak následující měsíce strávili křižáci spory o vládu nad Antiochií. Navíc vůdcové křížové výpravy, kteří neznali důvody Alexiova rozhodnutí, chápali jeho chování jako zradu.\n\n\n\n"}
{"id": "621296", "url": "https://cs.wikipedia.org/wiki?curid=621296", "title": "Seznam kaplí v Brně", "text": "Seznam kaplí v Brně\n\nSeznam kaplí v Brně obsahuje církevní stavby na dnešním území města Brna, které jsou běžně označované jako kaple či kapličky.\n\nVychází z internetových stránek Viléma Waltera „Historická i současná drobná sakrální architektura na území města Brna“ a byl doplněn o další kaple, které, vzhledem k zaměření zmíněných stránek k drobné architektuře, tam nejsou uvedeny. Seznam obsahuje všechny zachované kaple a kapličky volně stojící a vybrané zaniklé, o nichž se podařilo v dostupné literatuře najít nějakou ucelenější informaci. Z kaplí, které jsou/byly součástí některé větší stavby, jsou zde popsány jen objekty architektonicky výrazné (např. biskupská kaple svatého Kříže a Panny Marie na Petrově). Nejsou zde zařazeny kaple, které jsou přímou součástí kostelů, hradů, zámků či jiných staveb bez výraznějšího vnějšího architektonického projevu, či zvoničky, jež jsou často nepřesně označovány jako kaple.\n\nKolem dvou kostelů v historickém centru Brna vznikly v průběhu dějin skupiny kaplí, z nichž se do současnosti nezachovala žádná:\n\n"}
{"id": "621297", "url": "https://cs.wikipedia.org/wiki?curid=621297", "title": "Shane Claiborne", "text": "Shane Claiborne\n\nShane Claiborne (11. července 1975) je známý americký kazatel, aktivista, řečník a spisovatel. Je jedním ze zakládajících členů Novomnišské komunity Potter Street Community (dříve The Simple Way - Prostá cesta) ve Filadelfii. Tato organizace byla představena v \"Christianity Today\". Claiborne je také významným aktivistou za nenásilí a pro službu chudým.\n\nClaiborne vyrůstal v Tennessee. Je absolventem Pensylvánské Eastern University, kde studoval sociologii a službu pro mládež. Na své závěrečné práci pro Eastern University pracoval ve Wheaton College v Illinois. Během studia na Wheaton College, byl Claiborne na stáži ve sboru ve Willow Creek, který stojí na předměstí Chicaga. Určitou dobu také pracoval pro Princetonský teologický seminář a nyní je součástí alternativního semináře ve Filadelfii.\n\nClaibornovův zájem o službu chudým je často přirovnáván k Matce Tereze, s níž pracoval během svého 10 týdenního pobytu v Kalkatě. Strávil tři týdny v Bagdádu s Iráckými mírovými jednotkami.\n\n\n"}
{"id": "621298", "url": "https://cs.wikipedia.org/wiki?curid=621298", "title": "Vazební věznice", "text": "Vazební věznice\n\nVazební věznice je věznice, která zajišťuje výkon vazby obviněných mužů, žen či mladistvých, zabezpečuje dálkové eskorty a spolupodílí se na vyhošťování cizích státních příslušníků. \n\nVe vazební věznici se nacházejí i odsouzení, kteří jsou zařazeni do věznice s dozorem, výjimečně s ostrahou, které nelze z kapacitních důvodů umístit do příslušné věznice pro výkon trestu.\n\n"}
{"id": "621321", "url": "https://cs.wikipedia.org/wiki?curid=621321", "title": "Ovulační test", "text": "Ovulační test\n\nOvulační test nebo také LH test je imunochromatografický in vitro test. Je určen pro kvalitativní stanovení lidského luteinizačního hormonu (LH) v moči.\n\nOvulace je proces uvolnění vajíčka z vaječníku. Několik dní po ovulaci, je největší pravděpodobnost pro otěhotnění. Ženské tělo produkuje látku, která stimuluje ovulaci. Tato látka se nazývá luteinizační hormon (LH) a vylučuje se pouze malé množství této látky během menstruačního cyklu. Na krátký čas se množství zvyšuje přibližně ve střední části cyklu. Toto zvýšení se nazývá nárůst LH a spouští ovulaci. Protože vajíčko může být oplodněno pouze v dnech po ovulaci, detekce ovulace v předstihu, je velmi důležitá. See Now ovulační test, vám pomůže najít čas, kdy je nejvíce pravděpodobné otěhotnění. Aby bylo možno správně určit první den testování, musíte znát délku menstruačního cyklu. První den menstruace je prvním dnem cyklu, cyklus trvá do posledního dne (včetně) před počátkem menstruačního krvácení následujícího cyklu. Obecně k ovulaci ženy dochází někdy mezi 12. – 17. dnem menstruačního cyklu, Ovulační test doporučujeme provádět okolo 10. dne cyklu (od 10. dne od začátku menstruace). Test by se neměl provádět hned ráno, ale mezi 10. a 20. hod.\n\nPozitivní: Měly by být viditelné dvě barevné linky. Linie v testovací oblasti (T) je testovací linie, linie v kontrolní oblasti (C) je kontrolní linii. Pozitivní výsledek znamená, že moč obsahuje vysoké úrovně LH a může se předpokládat že ovulace nastane pravděpodobně během následujících 24-48 hodin. Pohlavní styk se doporučuje kdykoli během 48 hodin s cílem maximalizovat šance na otěhotnění.\n\nNegativní: Červená testovací linie (T) je světlejší než kontrolní linky nebo se nezobrazí vůbec.\nNegativní výsledek znamená, že není nárůst LH v moči. Test opakujte další den přibližně ve stejnou dobu.\n\nNeplatný: Není zřetelná linie v kontrolní oblasti, ve výsledkové zóně se neobjeví žádná čárka. Test opakujte s novým balením testu. Pokud se kontrolní linie netvoří, výsledek testu je neprůkazný a stanovení by měla být opakována\n\n\n\n"}
{"id": "621343", "url": "https://cs.wikipedia.org/wiki?curid=621343", "title": "Přírodní park Ždánický les", "text": "Přírodní park Ždánický les\n\nPřírodní park Ždánický les se nachází na území okresů Vyškov, Hodonín, Kroměříž a Břeclav v oblasti Středomoravských Karpat o rozloze 68 km². Byl zřízen 24. dubna 1996 jako klidová oblast přírodního parku. Nachází se zde enklávy bukových a dubových porostů, je zde zachovalý komplex nivních luk. Roste zde množství chráněných rostlin a žijí zde chránění živočichové.\n\n"}
{"id": "621344", "url": "https://cs.wikipedia.org/wiki?curid=621344", "title": "Krásná stráň", "text": "Krásná stráň\n\nPřírodní památka Krásná stráň je chráněné území nacházející se na území okresu Praha-západ, mezi obcemi Karlík a Vonoklasy. Nachází se v nadmořské výšce 215-347 metrů. Předmětem ochrany je unikátní stepní a lesostepní vegetace s výskytem dřínových doubrav, kde se vyskytuje mnoho chráněných druhů rostlin a živočichů. Přírodní památkou byla vyhlášena 16. 6. 2003 a její správu zajišťuje CHKO Český kras.\n\nNa území Krásné stráně se nachází rostlinstvo acidofilního typu, velkou část tohoto území pokrývá teplomilná doubrava přecházející do dubohabřiny. Můžeme zde také najít například vzácný dřín obecný (\"Cornus mas\"), třemdavu bílou (\"Dictamnus albus\"), zvonek boloňský (\"Campanula bononiensis\"), kostřavu sivou (\"Festuca pallens\"), rozchodník bílý (\"Sedum album\") a mnohé další. \n\nÚzemí je nalezištěm řady vzácných druhů. Nejvýznamnějším je jednoznačně kriticky ohrožená ještěrka zelená. Její zdejší populace je jedna ze dvou, které zbyly na území Českého krasu. Z bezobratlých je to především fauna motýlů, které dominuje ohrožený zavíječ \"Pyrausta castalis\", lišaj pryšcový (\"Hyles euphorbiae\"), pupenovka \"Haplochrois ochraceella\" nebo otakárek ovocný (\"Iphiclides podalirius\"). \n\nPřírodní památka je dostupná po turistické stezce, jak z obce Vonoklasy, tak z obce Karlík.\n\nPřírodní památka sousedí s východním okrajem obce Karlík, přibližně 500 metrů jihozápadně od obce Vonoklasy. Jedná se o zalesněné jihovýchodní úbočí s délkou 347 metrů v nadmořské výšce 215-347 metrů. Výměra tohoto území je 20,2 ha.\n\nÚdajně již v době Karla IV. byla na území Krásné stráně založena vinice řádem křižovníků, kterým patřila nedaleká vesnice Dobřichovice. Probíhající husitské války však pěstování vinné révy přerušily. V druhé polovině 16. století bylo pěstování révy opět obnoveno a to za působení velmistra řádu a arcibiskupa pražského Antonína Bruse z Mohelnice. V tomto období zde bylo vysázeno 10 000 kusů révových sazenic a byly vybudovány vinné sklepy a terasy. Naneštěstí byla vinice opět poničena, tentokrát však během třicetileté války. Poté se opět v druhé polovině 17. století za přičinění velmistra Pospíchala vzmohla. Postupně ale byla vinice zanedbávána, až ji roku 1841 nechal farář Kalaš zrušit. Místo vinice se začalo postupně zalesňovat borovými lesy, na větší části stráně se začaly vysazovat ovocné stromy.Do dnešních let zde z ovocných stromů zbyly pouze třešně. Krásná stráň byla vyhlášena v kategorii Přírodní památka správou CHKO Český kras 16.června 2003. Před tímto datem\nbyla chráněna překryvem území CHKO Český kras. \n\n Geologický podklad přírodní památky Krásná stráň tvoří jihovýchodní křídlo ordovik-devonského synklinoria. Část nacházející se na jihozápadě tohoto chráněného území je tvořena královodvorským souvrstvím, které je zde zastiženo ve svém úplném profilu. Skládá se z šedé a zelenošedé břidlice, místy s karbonátovými korekcemi. Nad vrstvou královodvorských břidlic leží nejvyšší ordovické souvrství tzv. kosovské, které je tvořeno střídáním křemenných pískovců, drob, prachovců a jílovitých břidlic. Na kosovském souvrství nalezneme lavice hrubozrnného pískovce s valouny, které ostře přisedají na podloží. Zhruba v polovině je stráň proťata několika erozními rýhami.\n\nRostlinstvo tohoto území je acidofilního typu a kontrastuje s vápnomilnou květenou typickou pro oblast Českého krasu. Velkou část plochy tohoto chráněného území pokrývá teplomilná doubrava přecházející do dubohabřiny, které dominují dub zimní (\"Quercus petraea agg.\") s habrem (\"Carpinus betulus\"). V jejím podrostu nacházíme acidofilní květenu, typickou pro kostřavu ovčí (\"Festuca ovina\"), metličku křivolakou\n(\"Avenella flexuosa\") a lipnici hajní (\"Poa nemoralis\"). Můžeme zde najít také dub mnohoplodý (\"Quercus polycarpa\"), z bylinného patra je zde velmi hojný černýš luční (\"Melampyrus pratense\"). Co se týče kamenných srázů, které jsou značně suché, vyvinula se zde typická acidofilní zakrslá doubrava s chudým keřovým patrem např. skalník celokrajný (\"Cotoneaster integerrimus\"). Z bylin se zde daří například kokoříku vonnému (\"Polygonatum odoratum\"), ojediněle se tu pak vyskytuje např. zvonek boloňský (\"Campanula bononiensis\"), bělozářka liliovitá (\"Anthericum liliago\") a bělozářka větevnatá (\"A. ramosum\"). Na místech s bazičtějším charakterem se vzácně objevuje\ndřín obecný (\"Cornus mas\") s třemdavou bílou (\"Dictamnus albus\"). Lesní a lesostepní pokryv zvýrazňují\nskalní trávníky s ožankou kalamandrou (\"Teucrium chamaedrys\"), mochnou písečnou (\"Potentilla\narenaria\"), kostřavou sivou (\"Festuca pallens\"), strdivkou sedmihradskou (\"Melica transsilvanica\") a\nmateřídouškou vejčitou (\"Thymus pulegioides\"). Ačkoli se území zdá být velmi na druhy pestré, vyskytují se zde nevelké plochy kyselých skalních sutí, které jsou téměř bez vegetace, typické pro ně jsou například šťovík menší (\"Rumex acetosella\"), rozchodník bílý (\"Sedum album\") a rozchodník skalní (\"S. reflexum\"). Na částech území také můžeme najít vysazený modřín, akát či borovici černou.\n\nÚzemí Přírodní památky Krásná stráň je nalezištěm řady unikátních druhů, které jsou vázané na zdejší teplomilné doubravy a skalní stepy.\nZ bezobratlých živočichů je zde výjímečná především fauna motýlů. Bylo zde nalezeno mnoho významných druhů, jako například pupenovka \"Haplochrois ochraceella\", makadlovka \"Bryotropha domestica\" a makadlovka \"Syncopacma wormiella\", které zde byli nově objeveny pro území Čech.\nVyskytuje se zde také ohrožený zavíječ \"Pyrausta castalis\" a dosahuje zde nejsevernějšího místa výskytu. Z dalších ohrožených druhů se zde vyskytuje např. lišaj pryšcový (\"Hyles euphorbiae\") a otakárek ovocný (\"Iphiclides podalirius\"). Z fauny brouků lze zmíňit ohroženého roháče obecného (\"Lucanus cervus\") a myrmekofilního mršníka \"Hetaerius ferrugineus\".\nPopulace plazů je zde zastoupena především kriticky ohroženou ještěrkou zelenou (\"Lacerta viridis\"). Ještěrka zelená zde v extrémním prostředí dorůstá až 30 centimetrů a to ji dělá největší ještěrkou na území Čech. Dřívě se ještěrky zelené vyskytovali na celém území Českého krasu, v dnešní době jsou však známy jen dvě populace, jednou z nich je právě ta vyskytující se na území Krásné stráně. Ještěrku zelenou zde doprovází i její přirozený predátor, a to silně ohrožená užovka hladká (\"Coronella austriaca\").\n\nCílem ochrany je zachování či případné zvětšení populace ještěrky zelené a zvětšení obývaného biotopu ručním odstraňováním náletu jasanu a akátu. Dalším cílem, který úzce souvisí s uchováním populace ještěrky zelené, je udržení biotopů acidofilní teplomilné doubravy a acidofilní vegetace sukulent a efemér.\n\nPřírodní památka je velmi dobře přístupná. Nachází se mezi obcemi Karlík a Vonoklasy, kudy vedou dvě turistické stezky (žlutá a modrá).\nKrásná stráň také slouží, i když nelegálně, jako startovací plocha paraglidingu, což ale nijak neškodí místním biotopům, naopak se zde nejhojněji na celém území vyskytuje populace ještěrky zelené.\n"}
{"id": "621347", "url": "https://cs.wikipedia.org/wiki?curid=621347", "title": "Pazderna (přírodní památka, okres Praha-západ)", "text": "Pazderna (přírodní památka, okres Praha-západ)\n\nPřírodní památka Pazderna byla vyhlášena v roce 2002 a nachází se u obce Tuchoměřice. Důvodem ochrany je lokalita s velkým vědeckým potenciálem v oblasti geologie a paleontologie, ochrana silicitového kamýku.\n\n"}
{"id": "621350", "url": "https://cs.wikipedia.org/wiki?curid=621350", "title": "Ł", "text": "Ł\n\nŁ (přeškrtnuté L, L s šikmou čárkou) je souhláska, šestnácté písmeno polské abecedy a písmeno kašubské, slezské, dolnolužické, hornolužické abecedy a běloruské a ukrajinské latinky. Obsahují je i neslovanské abecedy, a to benátská a vilamovská, abecedy inuitských dialektů inupiat a inuktitut, z indiánských jazyků je zahrnuto v abecedách zunijštiny, tivštiny a celé řady jazyků na-dené, např. navažštiny. Písmeno ł se také využívá v přepisu thajštiny do latinky podle ISO 11940. V západoslovanských jazycích navazuje na praslovanskou nonpalatální souhlásku (viz temné l). Ve většině ostatních jazyků písmeno představuje neznělou alveolární laterální frikativu nebo podobný zvuk. V polštině se vyslovuje (podobně jako anglické w) nebo .\n\n"}
{"id": "621353", "url": "https://cs.wikipedia.org/wiki?curid=621353", "title": "Monarchistický pochod", "text": "Monarchistický pochod\n\nMonarchistický pochod Prahou je manifestace každoročně pořádaná vždy 28. října, tedy v den vyhlášení samostatného Československa.\n\nMonarchistický pochod je organizován monarchistickou stranou Koruna česká každoročně od roku 2008. Jeho cílem je připomenout, že český stát nevznikl v roce 1918, nýbrž má tisíciletou tradici; dále zdůrazňuje některá přehlížená fakta ohledně vzniku republiky – např. že republikánské zřízení v Čechách, na Moravě a ve Slezsku nevzešlo z celonárodního referenda, nýbrž že o něm bylo rozhodnuto úzkou skupinou politiků. V roce 2016 KČ ke 28. říjnu vydala leták s textem svého člena Jana Drnka, kde zdůvodňuje nesmyslnost slavení státního svátku v tento den.\n\nPochodem monarchisté rovněž upozorňují na skutečnost, že monarchistické politické zřízení v současnosti spolehlivě funguje v mnoha zemích Evropy i celého světa. V rozhovoru pro TV Nova u příležitosti pochodu v roce 2017 uvedl předseda Koruny České Petr Nohel jako další argumenty pro monarchii, že panovník na rozdíl od prezidenta není zavázaný politické straně nebo sponzorům kampaně, kteří umožnili jeho zvolení, a také že monarchie je levnější než republika.\n\nMonarchisté usilují také o dosažení společenského uznání pro vojáky, kteří během první světové války dodrželi přísahu a bojovali věrně za svou vlast. Při pochodu v roce 2010 uvedl předseda Koruny České Václav Srb, že „pouze pět procent českých vojáků nedodrželo přísahu císaři a přeběhlo k nepříteli. Přesto byli tito legionáři v pozdějším období glorifikováni, zatímco podíl českých vojáků na vojenských akcích Rakouska-Uherska byl po léta zamlčován.“\n\nZačátek pochodu je pravidelně na Václavském náměstí u pomníku svatého Václava (s výjimkou několika let, kdy byl daný prostor už obsazen jinou demonstrací, a monarchisté se tak sešli níže na náměstí) a zahájen je projevem předsedy strany a zpěvem svatováclavského chorálu.\n\nPochod pravidelně doprovází dechová kapela Pralinka. Zatímco Tříkrálový pochod za monarchii, organizovaný skupinou royalistů okolo Petra Placáka, je laděn napůl vážně a napůl recesisticky, Koruna Česká usiluje o seriózní charakter pochodu, prezentujícího obnovu parlamentní monarchie jako moderní alternativu. V roce 2014 proto předseda KČ Václav Srb doporučil účastníkům dát přednost civilnímu oblečení před historickými uniformami a obleky, které by mohly svádět k dojmu, že jde o akci staromilského historického spolku.\n\nPochod v prvních letech procházel po trase Václavské náměstí – Příkopy – Celetná – Staroměstské náměstí – Karlova – Křižovnické náměstí se zakončením u sochy císaře Karla IV., později byla trasa prodloužena přes Karlův most na Malostranské náměstí na místo, kde stával pomník maršála Radeckého, jehož obnovu Koruna Česká podporuje. Pravidelnou zastávkou je též Staroměstské náměstí, kde účastníci pochodu vyjadřují podporu obnovení Mariánského sloupu. To bylo jedním z hlavních motivů pochodu zejména v roce 2017, v reakci na zamítavé vyjádření Zastupitelstva hlavního města Prahy k obnovení Mariánského sloupu.\n\n"}
{"id": "621354", "url": "https://cs.wikipedia.org/wiki?curid=621354", "title": "Systémová biologie", "text": "Systémová biologie\n\nSystémová biologie je vědecký směr v biologii silně využívající přístupy dalších věd, především biochemie, chemie, informatiky a matematiky. Zabývá se studiem biologických funkcí a mechanizmů vzniklých následkem komplexních interakcí v biologických systémech.\n\nZákladní myšlenkou je komplexní pohled, opak redukcionismu (který je převládajícím paradigmatem například v molekulární biologii), tedy předpoklad, že systém je víc než součet jeho částí. Organismus či jeho část (tkáň, buňka, organela) je chápán jako komplexní systém. Předmětem zájmu jsou potom interakce mezi komponentami tohoto systému a jeho emergentní vlastnosti, tedy takové, které nemohou být vysvětleny pouze na základě součtu vlastností komponent.\n\nSystémová biologie pracuje s velkým množstvím biologických dat, začala se prudce rozvíjet po roce 2000 následkem rozvoje technologií pro získávání genomických a proteomických dat a zvýšení výkonu počítačů.\n\nSystémová biologie často pracuje s modely, které jsou vytvářeny matematickými a informatickými přístupy na základě biologických dat, jejichž vlastnosti jsou posléze porovnávány s vlastnostmi živých systémů. Proto vyžaduje úzký kontakt znalostí z několika oborů.\n\nCílem modelování je vytvořit takový model biologického systému, na kterém bude možno provádět in silico experimenty. Modelují se různé pohledy na organismus a jeho části. Předmětem zájmu jsou především:\n\nExistuje mnoho v praxi používaných přístupů k modelování a nové jsou stále vyvíjeny. Toto jsou některé z nich:\n\n\n\n"}
{"id": "621356", "url": "https://cs.wikipedia.org/wiki?curid=621356", "title": "Nad Medlovickým potokem", "text": "Nad Medlovickým potokem\n\nNad Medlovickým potokem je přírodní památka v  lokalitě Medlovice v  okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží východně od města Vyškov. Důvodem ochrany je uchování xerotermních rostlinných a živočišných společenstev ponticko-panonského typu.\n"}
{"id": "621358", "url": "https://cs.wikipedia.org/wiki?curid=621358", "title": "Návdavky u Němčan", "text": "Návdavky u Němčan\n\nNávdavky u Němčan je přírodní památka v lokalitě Hodějice v  okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží západně od města Slavkov u Brna. Důvodem ochrany je uchování xerotermních rostlinných a živočišných společenstev ponticko-panonského typu.\n\n"}
{"id": "621361", "url": "https://cs.wikipedia.org/wiki?curid=621361", "title": "Tajné Markovo evangelium", "text": "Tajné Markovo evangelium\n\nTajné Markovo evangelium je předpokládaný novozákonní apokryf, objevený v roce 1958. Evangelium by mělo být delší verzí kanonického Markova evangelia a gnostik Karpokratés jej prý zfalšoval tak, že svědčí o Ježíšově homosexualitě.\n\nNa existenci evangelia se usuzuje z rukopisu, který podle svých slov nalezl roku 1958 profesor Morton Smith v knihovně kláštera Mar Saba (jihovýchodně od Jeruzaléma). Tento rukopis z 18. století obsahuje výtah z údajného dopisu Klementa Alexandrijského blíže neurčenému Theodorovi. Citují se zde dvě pasáže z delší, „duchovnější“ verze Markova evangelia. Samotný rukopis je novodobý opis (z 18. století), v němž si Kliment Theodorovi stěžuje na gnostika Karpokrata, který přepracoval delší verzi Markova evangelia tak, aby jej bylo možné vykládat jako náznak Ježišovy homosexuality. Klement karpokratovské dodatky odmítá. Jednat se mělo o příběh o vzkříšení bohatého mladého muže, který patří mezi verše 34-35 dnešní 10. kapitoly.\n\nJe pravděpodobné, že opis pochází z autentického dopisu, z devadesátých let 2. století, což předpokládanou delší verzi Markova evangelia časově přibližuje vzniku kanonického Markova evangelia. E. J. Pryke doložil analýzou dochovaného zlomku, že je konstruován podle kanonického Makra v druhé polovině 2. století. Podle M. Smithe vystupoval v „původním“ evangeliu Ježíš jako mág, tyto závěry však byly vědeckou kritikou odmítnuty. Na základě podrobné analýzy dokázal Stephen C. Carlson, že se jedná o zdařilý padělek, který, jak se zdá, vytvořil sám M. Smith.\n\nNalezený oddíl Tajného Markova evangelia líčí příběh bohatého mladého muže, kterého Ježíš vzkřísí. Mladík si Ježíše zamiluje a stráví s ním noc, během níž jej Ježíš tajným způsobem zasvětí (\"\"Měl na sobě plátno přes nahé tělo a zůstal s ním tu noc. Ježíš jej vyučil v tajemství království Božího\"\"). K zasvěcení patřilo i pověření, snad určitý duchovní křest..\n\n"}
{"id": "621363", "url": "https://cs.wikipedia.org/wiki?curid=621363", "title": "Bath County (Kentucky)", "text": "Bath County (Kentucky)\n\nBath County je okres amerického státu Kentucky založený v roce 1811. Správním střediskem je město Owingsville. Pojmenovaný je podle léčivých pramenů, které se zde nacházejí.\n\n"}
{"id": "621376", "url": "https://cs.wikipedia.org/wiki?curid=621376", "title": "Pahorek (přírodní památka)", "text": "Pahorek (přírodní památka)\n\nPahorek je přírodní památka v lokalitě Vážany v okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží jižně od města Vyškov na pahorku Homole (307 m n. m.), geomorfologicky náleží Kučerovské pahorkatině. Důvodem ochrany je uchování xerotermních rostlinných a živočišných společenstev ponticko-panonského typu.\n\nV podloží se nacházejí neogénní vápnité jíly s polohami štěrků a písků, místy překryté spraší, z melanických půd je zastoupena pararendzina typická (kambizemní).\n\nV části pokryté smíšeným lesem převládá dub letní (\"Quercus robur\"), javor klen (\"Acer pseudoplatanus\"), javor babyka (\"Acer campestre\"), jasan ztepilý (\"Fraxinus excelsior\") a borovice lesní (\"Pinus sylvestris\"), v bylinném patru je to konvalinka vonná (\"Convallaria majalis\"), plicník tmavý (\"Pulmonaria obscura\") či prvosenka jarní (\"Primula veris\").\nMezi keři, rostoucími po celé přírodní památce, je zastoupena růže šípková (\"Rosa canina\"), hloh jednosemenný (\"Crataegus monogyna\"), vzácnější je růže keltská (\"Rosa gallica\"). Vegetaci svahů tvoří např. řepík lékařský (\"Agrimonia eupatoria\"), pastinák setý (\"Pastinaca sativa\"), starček přímětník (\"Senecio jacobaea\"), tužebník obecný (\"Filipendula vulgaris\"), mochna sedmilistá (\"Potentilla heptaphylla\"), hořec brvitý (\"Gentianopsis ciliata\"), modřenec chocholatý (\"Muscari comosum\") a další.\n\nTeplomilný hmyz zastupuje čmelák zemní (\"Bombus terrestris\"), čmelák lesní (\"Bombus sylvestris\"), zlatohlávek zlatý (\"Cetonia aurata\"), ostruháček trnkový (\"Satyrium spini\"), modrásek černolemý (\"Plebeius argus\"), obratlovce ještěrka obecná (\"Lacerta agilis\"), užovka hladká (\"Coronella austriaca\"), ťuhýk obecný (\"Lanius collurio\"), pěnice vlašská (\"Sylvia nisoria\") či žluva hajní (\"Oriolus oriolus\").\n\n"}
{"id": "621380", "url": "https://cs.wikipedia.org/wiki?curid=621380", "title": "Roviny (přírodní památka)", "text": "Roviny (přírodní památka)\n\nRoviny je přírodní památka v lokalitě Nevojice v okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží východně od města Bučovice, geomorfologicky jsou součástí Bučovické pahorkatiny. Geologické podloží tvoří flyšové pískovce, překryté sprašemi. Důvodem ochrany je uchování xerotermních rostlinných a živočišných společenstev ponticko-panonského typu.\n\nZ chráněných rostlin je tu vstavač vojenský (\"Orchis militaris\"), vstavač nachový (\"Orchis purpurea\"), sasanka lesní (\"Anemone sylvestris\"), hvězdnice chlumní \"(Aster amellus\"), kozinec vičencovitý (\"Astragalus onobrychis\"), vemeník dvoulistý (\"Platanthera bifolia\") či okrotice bílá (\"Cephalanthera damasonium\"). Zajímavou faunu zastupují roháč obecný (\"Lucanus cervus\"), kudlanka nábožná (\"Mantis religiosa\"), zlatohlávek huňatý (\"Tropinota hirta\"), střevlík měděný (\"Carabus cancellatus tuberculatus\"), modrásek vikvicovitý (\"Polyommatus coridon\"), okáč voňavkový (\"Brintesia circe\"), hnízdí tu pěnice vlašská (\"Sylvia myssoria\"), ťuhýk obecný (\"Lanius collurio\"), strnad luční (\"Miliaria calandra\") a krutihlav obecný (\"Jynx torquilla\").\n\n"}
{"id": "621383", "url": "https://cs.wikipedia.org/wiki?curid=621383", "title": "Čičovický kamýk", "text": "Čičovický kamýk\n\nPřírodní památka Čičovický kamýk byla vyhlášena v roce 1989 a nachází se v okrese Praha-západ, asi 1¼ km jižně od obce Číčovice. Důvodem ochrany je buližníkový suk, paleontologická lokalita.\n\nSuk o nadmořské výšce 345 metrů geomorfologicky spadá do celku Pražská plošina, podcelku Kladenská tabule a okrsku Hostivická tabule.\n\n\n"}
{"id": "621387", "url": "https://cs.wikipedia.org/wiki?curid=621387", "title": "Kněživka (přírodní památka)", "text": "Kněživka (přírodní památka)\n\nKněživka je přírodní památka ležící na jižním okraji obce Tuchoměřice. Její celková rozloha je 0,20ha. Kněživka má velký význam z hlediska paleontologie, geologie a geomorfologie.\nÚzemí, na kterém se dnes nachází Kněživka, bylo v období svrchní křídy zatopeno mělkým moře. Z toho období se zde v depresích hornin zachovaly zkmeněliny, které byly odkryty až díky těžbě buližníku. Dnes je Kněživka opuštěným lomem. Odkryv fosilií byl důvodem k prohlášení Kněživky za přírodní památku dne 8. srpna 1978. \n\nKněživka má čtyři paleontologické naleziště, které se od sebe mírně odlišují. Tyto naleziště se od sebe liší i z hlediska geologie, avšak základní horninou všech nalezišť je silicit. \n\nPlán péče Kněživky spočívá v odstaňování nežádoucích dřevin ze svahu. \n\nPřírodní památka Kněživka je buližníkový hřbet, který se nachází severně od letiště Václava Havla, na jižním okraji obce Tuchoměřice, okres Praha-západ, Středočeský kraj. Maximální nadmořská výška lomu je 343 m. Hřbet je dlouhý přibližně 300 m a v nejvyšším bodě 10 m vysoký. Výměra přírodní památky Kněživka je 0,20 ha. Severovýchodní hranici chráněného území tvoří malý les, který navazuje na obec Tuchoměřice. Z jihovýchodní části je Kněživka ohraničena ornou půdou. \n\nÚzemí, na kterém se Kněživka nachází, bylo přibližně před 100 miliony let, koncem druhohor, v období svrchní křídy zatopeno teplým mořem. V těchto místech moře naráželo na pobřeží a tím modelovalo zdejší skály. Na některých částech jsou dobře viditelné ohlazy, které zde vytvořily příbojové vlny. Předpokládá se, že Kněživka byla v té době ostrůvkem. Díky těžbě proterozoického buližníku se zde odkryly křídové sedimenty, proto byla Kněživka 8. srpna 1978 prohlášena za přírodní památku. Od roku 1956 byl však v platnosti zákon o státní ochraně přírody č. 40/1956 Sb., který mimo jiné nedostatky nepočítal s přírodním vývojem na chráněných stanovištích, proto byl stav, ne jen Kněživky ale dalších chráněných území Čr, velmi špatný. Až v roce 1992 byl přijat nový zákon č. 114/1992 Sb., o ochraně přírody a krajiny, který výrazně napomohl k lepším plánům péče a jejich realizaci v chráněných oblastech za účasti státu, fyzických osob a právnických osob.\n\nLom Kněživka se nachází v oblasti Barrandien. Její nejhojnější horninou je silicit (buližník). Silicity jsou zde většinou zbarvené do šedé až černé ale i pleťové barvy. Na některých místech, nejvíce na severní části hřbetu, se nacházejí zvětralé algonkické břidlice. Po celé délce lomu, zle pozorovat stopy po mořské činnosti. Horniny jsou od mořské vody ohlazené a v depresích kapsovitého typu jsou svrchnokřídové uloženiny. Kněživka má čtyři naleziště.\n\nNaleziště 1 se nachází v jihozápadní části. Jedná se o depresi, která je v některých místech hluboká až 2,5 m a široká je až 4 m. Toto naleziště je na buližníkovém podloží, na které nasedají vápencové slepence. Jsou zde běžné i bílé křemeny a písčité mikritové vápence. Na vápencové slepence nasedá vrstva slínovce. Nadloží je složeno z jílovcem a jílovité hlíny, kterou zakrývá ornice.\n\nNaleziště 2 má buližníkovém podloží, na která nasedá slínovec spolu s buližníkovými valouny. Na nalezišti je 15 cm vysoká vrstva orné půdy. \n\nNaleziště 3 má proterozoické podloží, na které nasedá žlutý slínovec zakrytý ornicí. Na sever od toho naleziště je naleziště 4, které má uměle vytvořené jeskyně, z kterých vyčnívají hrubozrné vápencové slepence. \nPP Kněživka má velký význam z hlediska paleontologie. Nachází se zde velké množství dobře zachovalých fosilií. Lom má čtyři naleziště, které se od sebe liší svými paleontologickými nálezy.\n\nV písčitém vápenenci naleziště 1 se vyskytují zejména misky mlžů, kousky korálů nebo kousky misek brachiopodů .\nVe slínovci v paleontologickém nalezišti 2 se vyskytují např. úlomky ostnů ježovek, zuby žraloků, malé ústřice, kousky stonků lilijic nebo koprolity.\n\nObjevy z nalezišti 3 jsou podobné nálezům v nalezišti 2, ale převažují zde úlomky ústřic. Naopak naleziště 4 je z hlediska paleontologických nálezů více blízké nalezišti 1.\n\nKněživka je ze severovýchodní části ohraničená malým smíšeným lesem. Bříza bělokorá (\"Betula pendula),\" borovice lesní \"(Pinus sylvestris),\" růže šípková (\"Rosa canina\") nebo ořešák královský (\"Juglans regia)\" jsou zde nejběžnější dřevnaté druhy. Na okrajích lomu se zde daří světlomilným a teplomilným druhům rostlin. Mezi vzácnější květiny, které se zde vyskytují patří netřesk výběžkatý \"(Jovibarba\" \"globifera),\" řebříček panonský \"(Achiellea pannonica)\" nebo rozrazil rozprostřený \"(Veronice prostrata).\" \n\nDůvodem ochrany jsou dobře zachovalé svrchnokřídové uloženiny s bohatou mikrofaunou. \n\nÚzemí přírodní památky Kněživka je ohraničeno tabulemi se státním znakem a pruhovým červeným značením. Na celém území je zakázáno jakkoliv poškozovat nebo ničit předmět ochrany (např. sběrem zkamenělin). Státní správu v přírodní památce vykonává podle zákona č. 114/1992 Sb., o ochraně přírody a krajiny, Středočeský kraj. Péče o přírodní památku spočívá v průběžném odstraňování nežádoucích dřevin ze skalních výchozů. \n\nKněživka je dobře dostupná lokalita. Dá se k ní dostat z Prahy autobusovou linkou číslo 312, která jezdí několikrát za hodinu, ze zastávky Bořislavka na zastávku Tuchoměřice - Kněžívka. Přírodní památka je od zastávky vzdálená jen pár minut chůze.\n\n"}
{"id": "621394", "url": "https://cs.wikipedia.org/wiki?curid=621394", "title": "ČEVAK", "text": "ČEVAK\n\nČEVAK a.s. je vodohospodářská společnost se sídlem v Českých Budějovicích. Hlavním předmětem její činnosti je provozování infrastrukturního majetku měst a obcí – především úpraven pitné vody, vodovodních a kanalizačních sítí a čistíren odpadních vod.\n\nSpolečnost vznikla transformací dvou firem rakouského koncernu ENERGIE AG Oberösterreich – společnosti 1. JVS a.s. a společnosti Vodovody a kanalizace Jižní Čechy, a.s., jež se rozdělila na dvě části. Část zabývající se provozováním vodohospodářského majetku se sloučila s 1. JVS a.s., která zároveň změnila své jméno na ČEVAK a.s.\n\nNově koncipovaná společnosti se stala pátým největším vodárenským provozovatelem v České republice. Dodávky pitné vody a odvádění odpadních vod zajišťuje pro téměř 540 tisíc obyvatel Jihočeského a části Plzeňského kraje.\n\nSpolečnost dodává pitnou vodu a odvádí vodu odpadní pro více než 500 tisíc obyvatel Jihočeského kraje a částí krajů Plzeňský a Vysočina. Vedle své hlavní činnosti také poskytuje i další služby související s provozem a údržbou vodovodů a kanalizací. Jedná se například o odvoz a likvidaci odpadních vod a kalů, čištění kanalizací a kanalizačních přípojek, laboratorní rozbory pitných a odpadních vod a kalů, servis, prodej a úřední přezkušování vodoměrů, prodej vodárenského a kanalizačního materiálu, odstraňování poruch a havárií na vodovodech a kanalizacích, stavby vodovodů, kanalizací a souvisejících zařízení, hydrogeologické služby a technickou a technologickou podporu.\n\nJediným akcionářem společnosti je ENERGIE AG BOHEMIA s. r. o.\n\n"}
{"id": "621406", "url": "https://cs.wikipedia.org/wiki?curid=621406", "title": "Maria Czapska", "text": "Maria Czapska\n\nMaria Dorota Leopoldyna Czapska (6. února 1894 Praha - 11. června 1981 Maisons-Laffitte, Francie) byla polská spisovatelka, literární historička, esejistka a autorka pamětí (pseudonymy: \"Dorota Obuchowicz\", \"Maria Strzałkowska\", \"Dorota Thun\"). Pocházela z jednoho z nejbohatších rodů usazených na někdejším polsko-litevském území. Sestra významného polského malíře Józefa Czapskeho, v dospělém životě žijící v emigraci v Paříži.\n\nMaria Czapska se narodila do bohaté šlechtické rodiny. Jejím otcem byl hrabě Jerzy Hutten-Czapski, jehož linií byla Marie spřízněna s mocný rodem Radziwiłłů. Jejím dědečkem byl Emeryk Hutten-Czapski, významný polský diplomat a numizmatik, zakladatel muzea Czapskich v Krakově. Její matka, Josefina Thun-Hohenstein, pocházela z české děčínské větve rodu Thun-Hohensteinů.\n\nMládí trávila na zámku v Przyłukách poblíž Minsku v dnešním Bělorusku. Po první světové válce připadlo rodové sídlo Sovětskému svazu a rodina Czapskich byla nucena své panství opustit. Marie započala svá studia v Krakově, v letech 1925–1930 však pokračovala jako stipendistka v Paříži. Napsala zde práci o Adamu Mickiewiczovi (\"La vie de Mickiewicz\", 1931). Mezi válkami působila v řadě polských kulturních časopisů. Během druhé světové války mimo jiné pomáhala v organizaci Żegota pomáhající Židům. Po válce emigrovala do Paříže a od roku 1947 spolupracovala s polským exilovým časopisem \"Kultura\".\n\n\n"}
{"id": "621408", "url": "https://cs.wikipedia.org/wiki?curid=621408", "title": "Joseph Glidden", "text": "Joseph Glidden\n\nJoseph Glidden (celým jménem Joseph Farwell Glidden, 18. ledna 1813 – 9. října 1906) byl americký farmář, který si nechal v roce 1873 patentovat ostnatý drát.\n\nDíky vynálezu ostnatého drátu se Glidden stal na sklonku svého života (1906) jedním z nejbohatších mužů Ameriky své doby. Na jeho počest je pojmenováno město Glidden ve Spojených státech.\n\n"}
{"id": "621409", "url": "https://cs.wikipedia.org/wiki?curid=621409", "title": "Lom Kozolupy", "text": "Lom Kozolupy\n\nPřírodní památka Lom Kozolupy byla vyhlášena v roce 1981 a nachází se zhruba 1,5 km jižně od vesnice Kozolupy v okrese Beroun. Chráněné území je ve správě AOPK ČR - Regionálního pracoviště Střední Čechy.\n\nDůvodem ochrany je významná paleontologická lokalita.\n\nLom je mezinárodně významným nalezištěm několika druhů ramenonožců, popsaných odtud v druhé polovině 20. století. V oblasti rostou ohrožené druhy rostlin, jedním takovým je mechorost tučnolístek tuhý. Podrobný zoologický průzkum lokality nebyl dosud proveden. Ze savců lze spatřit např. lišku obecnou či jezevce lesního.\n\n"}
{"id": "621414", "url": "https://cs.wikipedia.org/wiki?curid=621414", "title": "Vraní skála", "text": "Vraní skála\n\nPřírodní památka Vraní skála byla vyhlášena v roce 1948 a nachází se u obce Svatá. Důvodem ochrany je buližníková skála, vyhlídkový bod.\n\nÚzemí přírodní památky pokrývá vrcholovou partii stejnojmenného vrchu o nadmořské výšce 536 metrů a část přilehlého hřbetu. Geomorfologicky vrch spadá do celku Křivoklátská vrchovina, podcelku Zbirožská vrchovina, okrsku Hudlická vrchovina a podokrsku Kublovská vrchovina, jejímž je nejvyšším vrcholem.\n\n"}
{"id": "621432", "url": "https://cs.wikipedia.org/wiki?curid=621432", "title": "Obří broskev", "text": "Obří broskev\n\nObří broskev je hudební skupina z České Lípy.\n\nSkupina vznikla na Gymnáziu v České Lípě v roce 1994. Tehdy se ještě jmenovala Stringbreakers a měla fungovat pouze jako krátkodobý projekt s protiválečným programem Promises and Lies. První oficiální koncert proběhl v tělocvičně gymnázia 17. listopadu 1994.\nV kapele tehdy hrál Jakub König, Lucie Lacinová, Jindra Holovská, Martin Anděl, Jan Klášterský a Ondřej Hokr.\n\nZ jednorázového projektu se postupně vyvinula plnohodnotná kapela, která se po mnoha personálních změnách v roce 1997 přejmenovala na \"Jakub a Obří broskev\". V té době už z původní sestavy zůstal jen kytarista a zpěvák Jakub König, na basovou kytaru hrál Marek Čermák, na bicí Tomáš Obermajer a na saxofon Pavel Zlámal. V roce 2001 se připojil kytarista Martin Ledvina a kapela naposledy změnila název na \"Obří broskev\".\n\nV roce 2004 vyšlo u vydavatelství Good Day Records první album Vybrané scény z dětského snu. \n30. října 2008 vyšlo u Championship Records druhé cd nazvané Potápěči. O jeho produkci se postaral Dušan Neuwerth a album si vysloužilo pochvalné recenze ve většině hudebních periodik. V té době hraje kapela ve složení Jakub König, Marek Čermák, Tomáš Obermajer, Vojtěch Holub, Pavel Zlámal. Novou tváří je klavíristka a zpěvačka Olga Königová, jejíž skladba Hlídám těkavou je jednou z nejhranějších písní z desky.\n\nV roce 2009 odešel kytarista Vojtěch Holub, nahradili ho trumpetista Jaroslav Zlámal a saxofonista Ondřej Zátka. Na konci roku přišla nabídka ze slovenského labelu Azyl Music. Hudebník a producent Maroš Hečko pozval kapelu do studií Slovenského rozhlasu, kde na jaře a v létě 2010 nahrála desku Sever. Ta vyšla 16. listopadu 2010.\n\n\n"}
{"id": "621437", "url": "https://cs.wikipedia.org/wiki?curid=621437", "title": "Élodie Frégé", "text": "Élodie Frégé\n\nÉlodie Frégé (* , Cosne-Cours-sur-Loire, Nièvre) je francouzská zpěvačka a herečka. Do povědomí se dostala v roce 2003, kdy vyhrála třetí řadu soutěže Star Academy. Vzápětí vydala tři alba. Ve filmu \"Potiche\" režiséra Françoise Ozona z roku 2010 také začala svou hereckou kariéru.\n\n\n"}
{"id": "621444", "url": "https://cs.wikipedia.org/wiki?curid=621444", "title": "Kósaku Ariga", "text": "Kósaku Ariga\n\nKósaku Ariga nebo též Aruga (: 有賀 幸作, \"Ariga/Aruga Kósaku\"; 21. srpna 1897 – 7. dubna 1945) byl důstojníkem japonského císařského námořnictva za druhé světové války.\n\nPřihlásil se do japonské císařské námořní akademie (海軍兵学校, \"Kaigun Heigakkó\"), kterou ukončil v roce 1917 jako 58. z 89 kadetů. Během své kariéry u císařského námořnictva dosáhl hodnosti \"daisa\" (大佐 ~ námořní kapitán) nebo \"šóšó\" (少将 ~ kontradmirál) a posmrtně byl povýšen na \"čúdžó\" (中将 ~ viceadmirál). Padl jako velitel bitevní lodě \"Jamato\" na její sebevražedné misi k Okinawě.\n\nLiteratura se rozchází ve čtení Kósakova rodového jména – jde konkrétně o čtení prvního znaku kandži. Znaky je možné číst jako „Ariga“ i jako „Aruga“. Foster, Frank, Hrbkovi, Hubáček, Morison, Muir, O'Neill, Parshall & Tully, Skulski, Spurr, Ugaki a Yoshida preferují první čtení, zatímco Hackett & Kingsepp, Ito, Kennedy, Lengerer, Nishida a Zalewski preferují druhé čtení a Hara používá obojí.\n\nNeshoda panuje i kolem hodnosti, kterou měl mít Ariga jako velitel bitevní lodě \"Jamato\". Foster, Hara, Hrbkovi, Hubáček, Morison, Muir, O'Neill, Skulski, Spurr, Ugaki a Yoshida píší o /kontradmirál, čili \"šóšó\". Hackett & Kingsepp, Ito, Kennedy, Lengerer, Nishida a Zalewski mu přiznávají pouze hodnost //námořní kapitán, čili \"daisa\".\n\nPo absolvování císařské námořní akademie nastoupil Ariga jako poddůstojník na pancéřový křižník \"Iwate\" (listopad 1917 - červenec 1918) a následně bitevní loď \"Hjúga\" (červenec 1918 - listopad 1018).\n\nPo absolvování základního torpédového a dělostřeleckého kurzu sloužil jako \"šó'i\" (少尉 ~ poručík) na torpédoborcích \"Minazuki\" (prosinec 1919 - březen 1920) a \"Nenohi\" (duben 1920 - listopad 1920). Po povýšení na \"čú'i\" (中尉 ~ mladší poručík) sloužil na torpédoborcích \"Akebono\" (prosinec 1920), \"Aoi\" (prosinec 1920 - květen 1922), \"Hacuharu\" (květen 1922 - listopad 1922) a bitevní lodi \"Nagato\" (listopad 1922 - listopad 1923).\n\nJako \"tai'i\" (大尉 ~ poručík) absolvoval pokročilý torpédový kurz a poté sloužil na torpédoborcích \"Akikaze\" (říjen 1924 - září 1926), \"č. 31\" (září 1926 - listopad 1927) a lehkých křižnících \"Naka\" (prosinec 1927 - prosinec 1928) a \"Kiso\" (prosinec 1928 - říjen 1929).\n\nPrvního samostatného velení se ujal 1. listopadu 1929 na torpédoborci 2. třídy \"Júgao\" (listopad 1929 - listopad 1930), během kterého byl 30. listopadu 1929 povýšen na \"šósa\" (少佐 ~ korvetní kapitán). Následovalo velení na torpédoborci 2. třídy \"Fujó\" (prosinec 1930 - leden 1932) a torpédoborcích 1. třídy \"Tačikaze\" (únor 1932 - říjen 1933), \"Akikaze\" (únor až listopad 1932), \"Macukaze\" (listopad 1933 - říjen 1934) a \"Inazuma\" (listopad 1934 - říjen 1935).\n\nK 15. listopadu 1935 byl coby příslušník štábu Činkaiského obranného okruhu povýšen na \"čúsa\" (中佐 ~ fregatní kapitán). Od prosince 1937 do prosince 1938 sloužil jako \"fukučó\" (副長 ~ výkonný důstojník) na lehkém křižníku \"Sendai\". Poté následovalo velení 1. \"sókaitai\" (掃海隊 ~ minolovná jednotka; prosinec 1938 - listopad 1939) a 11. \"kučikutai\" (駆逐隊 ~ divize torpédoborců; listopad 1939 - červen 1941), během kterého byl 15. listopadu 1940 povýšen na \"daisa\" (大佐 ~ námořní kapitán).\n\nNa počátku druhé světové války v Pacifiku velel 4. \"kučikutai\" (červen 1941 - únor 1943). S ní se zúčastnil bitvy u Midway a bitvy u východních Šalomounů.\n\nOd 1. března 1943 až do 6. června 1944 zastával Ariga funkci velitele těžkého křižníku \"Čókaj\". Poté zastával funkci hlavního instruktora a vedoucího výzkumné divize torpédové školy. Od 6. listopadu 1944 působil jako pomocník ve štábu 2. \"kantai\" (艦隊 ~ loďstvo).\n\nDne 25. listopadu 1944 se stal velitelem bitevní lodě \"Jamato\" a spolu s ní nalezl smrt během operace \"Ten-gó\", když byla 7. dubna odpoledne \"Jamato\" potopena americkými palubními letouny. Když se \"Jamato\" potápěla, odmítl jí opustit. Na protiletadlovém velícím stanovišti na můstku se přivázal ke stojanu kompasu a šel ke dnu i se svojí lodí. Posmrtně byl povýšen o jeden nebo dva stupně na \"čúdžó\".\n"}
{"id": "621450", "url": "https://cs.wikipedia.org/wiki?curid=621450", "title": "Lom u Chrástu", "text": "Lom u Chrástu\n\nPřírodní památka Lom u Chrástu byla vyhlášena v roce 1984 a nachází se asi ½ km jižně od vsi Chrást (součásti statutárního města Mladá Boleslav). Chráněné území je v péči Krajského úřadu Středočeského kraje. Důvodem ochrany je významné paleontologické naleziště křídové fauny středního turonu, které představuje jeden z opěrných profilů pro stratigrafii české křídy.\n\nOpuštěný jámový lom o rozměrech 100x40 m a s kolmými stěnami o výšce 8 m byl založen v mořských uloženinách. Je zde zachován jeden z nejúplnějších středoturonských profilů typického jizerského vývoje uloženin české křídy. Jsou zde vápence, vápnité pískovce a pískovce. Půdy jsou hnědé s rendziny na pískovcích. Vlastní plochu lomu pokrývá pouze odvalový materiál s vysokým podílem písku, dochází k vývoji chudých písčitovápnitých půd. Plocha lomu je bezlesá, dochází však k rychlému zarůstání především břízou.\n\n"}
{"id": "621453", "url": "https://cs.wikipedia.org/wiki?curid=621453", "title": "Podhradská tůň", "text": "Podhradská tůň\n\nPřírodní památka Podhradská tůň byla vyhlášena v roce 1998 a nachází se asi 2¾ km jihozápadně od města Bakov nad Jizerou, jihozápadně od jeho místní části Podhradí. Důvodem ochrany je slepé rameno Jizery, lužní les a drobné vodní plochy.\n\nHladina slepého ramene je pokryta listy porostu rdestu vzplývavého a stulíku žlutého. Z ponořených rostlin tu roste poměrně vzácná masožravá bublinatka východní. V části chráněné oblasti roste vzácně ostřice nedošáchor. Na místě žije reliktní a vzácný druh pavouka \"Marpissa radiata\". Z ptáků pak chráněný moudivláček lužní, ťuhýk obecný, moták pochop, strakapoud prostřední a silně ohrožená žluva hajní.\n\n"}
{"id": "621457", "url": "https://cs.wikipedia.org/wiki?curid=621457", "title": "BrahMos", "text": "BrahMos\n\nBrahMos je indicko-ruská nadzvuková křižující protilodní střela použitelná jak proti lodím, tak proti pozemním cílům. Její vývoj začal na konci 90. let, v roce 2006 byla zařazena do výzbroje indické armády.\n\nByla vyvinuta společností BrahMos Aerospace, která je společným podnikem indické Výzkumné a vývojové organizace obranných systémů (DRDO – \"Defence Research and Development Organisation\") a ruské NPO Mašinostrojenija. Střela je vylepšením ruské protilodní střely P-800 Oniks. Vývoj střely začal na konci 90. let, v roce 2001 proběhl její první zkušební odpal a v roce 2006 byla střela přijata do služby indické armády. Jméno střely je spojením názvů řek Brahmaputra a Moskva.\n\nV březnu 2017 byla poprvé otestována verze s prodlouženým doletem BahMos ER. Zdokonalenou verzí je vyvíjená hypersonická střela BrahMos II. Pro střelu BrahMos je společností Larsen & Toubro vyvíjeno čtyřnásobné šikmé vypouštěcí zařízení PJ-10, které umožní instalaci střel na plavidla bez vertikálních vypouštěcích sil.\n\nStřela je poháněna náporovým motorem a může být vypouštěna z lodí, ponorek, a z pozemních vypouštěcích zařízení. Letecká verze je optimalizována pro vypouštění z indických bojových letounů Suchoj Su-30MKI a byla úspěšně otestována v listopadu 2017. Námořní verze střely je vypouštěna z klasických vypouštěcích kontejnerů či z vertikálních vypouštěcích sil. Střelu nesou torpédoborce třídy \"Rajput\", fregaty tříd \"Shivalik\" a \"Talwar\", přičemž jejich umístění je plánováno i na dalších třídách, například na torpédoborcích třídy \"Delhi\". Je vyvíjena rovněž verze určená pro ponorky.\n\n\n"}
{"id": "621462", "url": "https://cs.wikipedia.org/wiki?curid=621462", "title": "Handler", "text": "Handler\n\nHandler může být:\n\n\n\n"}
{"id": "621470", "url": "https://cs.wikipedia.org/wiki?curid=621470", "title": "The Red Jumpsuit Apparatus", "text": "The Red Jumpsuit Apparatus\n\nThe Red Jumpsuit Apparatus je americká rocková kapela založena v Middleburgu na Floridě. Od roku 2006 nahrává u společnosti Virgin Records, členy jsou Ronnie Winter, Duke Kitchens, Joey Westwood, Jon Wilkes a Matt Carter.\n"}
{"id": "621475", "url": "https://cs.wikipedia.org/wiki?curid=621475", "title": "Expeditionary Fighting Vehicle", "text": "Expeditionary Fighting Vehicle\n\nExpeditionary Fighting Vehicle (EFV) (do roku 2003 byl systém označen Advanced Amphibious Assault Vehicle) je obojživelný obrněný transportér vyvíjený od roku 1996 firmou General Dynamics Land Systems pro námořní pěchotu Spojených států amerických. Měl se stát náhradou obojživelných vozidel Amphibious Assault Vehicle zavedených do služby už v roce 1972. Vozidla AAV typ EFV výrazně překonával jak rychlostí plavání, tak svým pancéřováním, elektronikou a výzbrojí. Dokončení vývoje EFV bylo plánováno na rok 2015, v lednu 2011 ale byl projekt v rámci rozpočtových škrtů na ministerstvu obrany zrušen. Přednost dostala modernizace typu AAV a vývoj kolového transportéru Marine Personnel Carrier.\n\nOd konce 80. let probíhalo vytváření technických specifikací a teprve v polovině 90. let byl vývoj nové generace výsadkového vozidla zadán společnosti General Dynamics Land Systems. Ta v letech 1995–2001 postavila první tři prototypy první generace, které pomohly při hledání základní koncepce projektu před vstupem do hlavní vývojové fáze. Té se účastnilo 10 prototypů druhé generace (SDD-1 – \"System Development and Demonstration\") a dalších sedm prototypů třetí generace (SDD-2), u kterých byly odstraněny doposud objevené nedostatky (bylo u nich provedeno cca 200 změn oproti generaci předchozí). Finalizaci zkoušek v letech 2012–2014 a zahájení sériové výroby, plánovaném na rok 2015, již zabránilo zrušení celého programu.\n\nPřed zrušením projektu bylo objednáno celkem 573 kusů vozidel EFV ve dvou verzích – EFVP1 pro přepravu 17 vojáků námořní pěchoty a EFVC1 pro velení výsadku. Jedna četa námořní expediční jednotky měla mít 13 vozidel EFV pro pěchotu a jedno velitelské. Parametry nových vozidel měly umožňovat provádění výsadků z lodí plujících za horizontem a rychlý přesun jednotky do vnitrozemí.\n\n"}
{"id": "621483", "url": "https://cs.wikipedia.org/wiki?curid=621483", "title": "Démotiké", "text": "Démotiké\n\nDémotiké, novořecky dimotiki (doslova „lidový jazyk“) či romaiki („římština“), je lidový jazyk Řeků používaný od středověku, v 19. století povýšený na spisovný. Od vydání \"Malé gramatiky lidového jazyka\" a příslušného vládního nařízení roku 1976 slouží jako základ novořeckého spisovného a úředního jazyka. V 20. století však (už před rokem 1976) byl jazyk démotiké fakticky jediným jazykem řecké literatury. \n\nDalší tradiční spisovnou formou novořečtiny je archaizující kathareusa, která byla před rokem 1976 jazykem úřadů, vládních a právních textů. Současná úřední novořečtina z kathareusy rovněž přejala některé prvky.\n"}
{"id": "621494", "url": "https://cs.wikipedia.org/wiki?curid=621494", "title": "Hisao Kotaki", "text": "Hisao Kotaki\n\nHisao Kotaki ( , \"Kotaki Hisao\"; 7. listopadu 1901 – 7. dubna 1945) byl důstojníkem japonského císařského námořnictva za druhé světové války. Přihlásil se do japonské císařské námořní akademie (, \"Kaigun heigakkó\"), kterou ukončil v roce 1922 jako 231. z 272 kadetů. Během své kariéry u císařského námořnictva dosáhl hodnosti \"daisa\" ( ~ námořní kapitán). Padl jako velitel 21. \"kučikutai\" ( ~ divize torpédoborců) na palubě torpédoborce \"Asašimo\" během operace \"Ten-gó\" a posmrtně byl povýšen o jeden stupeň na \"šóšó\" ( ~ kontradmirál).\n\nOd 10. prosince 1928 do 1. prosince 1931 zastával jako \"tai'i\" ( ~ poručík) post dělostřeleckého důstojníka na torpédoborci \"Namikaze\". Od 15. listopadu do konce listopadu 1936 velel minolovce \"č. 4\". Již jako \"šósa\" ( ~ korvetní kapitán) pak od 1. prosince 1936 do 9. prosince 1937 velel torpédoborci druhé třídy \"Kuretake\". Dne 1. listopadu 1939 se ujal pozice navigačního důstojníka na těžkém křižníku \"Haguro\", kterou vykonával až do 25. září 1940.\n\nDne 25. března 1945 se jako \"daisa\" stal velitelem 21. \"kučikutai\" – nesourodé jednotky složené ze tří torpédoborců, z nichž každý byl posledním ve své třídě: \"Asašimo\", \"Kasumi\" a \"Hacušimo\". Počátkem dubna se jako velitel 21. \"kučikutai\" na \"Asašimo\" zúčastnil operace \"Ten-gó\" – sebevražedného výpadu bitevní lodě \"Jamato\" proti spojeneckým jednotkám u Okinawy.\n\nPřed vyplutím se 5. dubna 1945 zúčastnil konference na palubě lehkého křižníku \"Jahagi\", na které si velitel 2. \"suirai sentai\" ( ~ eskadra torpédoborců) \"šóšó\" Keizó Komura přál vyslechnout názory svých podřízených na plánovanou operaci. Téměř všichni přítomní byli proti a Tameiči Hara (tehdejší velitel \"Jahagi\") později vzpomíná na argumenty, které přednesl Kotaki:\nNásledující den Kotaki vyplul spolu s ostatními k Okinawě. Dopoledne 7. dubna se na \"Asašimo\" projevily problémy s pohonem a torpédoborec zůstal pozadu. Odpoledne téhož dne se osamocený \"Asašimo\" stal terčem dvou útoků amerických palubních letounů a potopil se i s celou posádkou a velitelem 21. \"kučikutai\".\n"}
{"id": "621505", "url": "https://cs.wikipedia.org/wiki?curid=621505", "title": "Lišáci, Myšáci a Šibeničák", "text": "Lišáci, Myšáci a Šibeničák\n\nLišáci, Myšáci a Šibeničák je česká filmová komedie režisérky Věry Plívové-Šimkové z roku 1970.\n\n\n"}
{"id": "621506", "url": "https://cs.wikipedia.org/wiki?curid=621506", "title": "Světová rada církví", "text": "Světová rada církví\n\nSvětová rada církví (SRC), anglicky \"World Council of Churches\", je mezinárodní organizace, jejímiž členy je většina hlavních křesťanských církví, nikoliv ovšem římskokatolická církev, která vysílá na její jednání svého pozorovatele. SRC vznikla v rámci ekumenického hnutí a sama se vymezuje takto: \"„Světová rada církví je společenství církví, které vyznávají Pána Ježíše Krista jako Boha a Spasitele podle Písem, a proto společně usilují splnit své poslání pro slávu jediného Boha, Otce, Syna a Ducha svatého.“\"\n\nSRC byla založena 23. srpna 1948 na svém prvním shromáždění v Amsterdamu. V současné době sdružuje 348 církví z více než 120 států světa. To je většina anglikánských, protestanských, pravoslavných a starokatolických církvi, pokud mají více než 50 tisíc věřících. Menší církve mohou být členy bez hlasovacího práva. Sídlo SRC je v Ženevě ve Švýcarsku. Nejvyšším orgánem SRC je valné shromáždění, které je složeno z delegátů všech církví a schází se jednou za sedm let. \n\nStálé programové skupiny SRC jsou: \"Diakonie a Solidarita\" (podpora církví a organizací, které se snaží pomáhat utlačovaným lidem), \"Víra a Řád\" (setkávání teologů, kteří se společně snaží nalézt řešení pro otázky, které církve rozdělují), \"Mezinárodní vztahy, Mír a Lidská bezpečnost\" (předávání informací o mezinárodních vztazích, konfliktech a problémech), \"Spravedlnost, Mír a Stvoření\" (monitorování a prosazování spravedlnosti a dodržování míru ve světě, solidarity k menšinám a mladým ženám), \"Misie a Ekumenický rozvoj\" (sdílení zkušeností členských církví v různém kulturním a sociálně-ekonomickém prostředí).\n\nKaždé desetiletí vyhlašuje SRC speciální program. V letech 2001-2010 to byla \"Dekáda proti\" \"násilí\". V rámci speciálních programů probíhají kampaně, semináře a setkání.\n\nČleny SRC v České republice jsou: Církev československá husitská, Českobratrská církev evangelická, Pravoslavná církev v českých zemích a na Slovensku a Slezská církev evangelická augsburského vyznání. Přidruženou organizací, která udržuje se SRC velmi dobré kontakty, je Ekumenická rada církví v ČR.\n"}
{"id": "621508", "url": "https://cs.wikipedia.org/wiki?curid=621508", "title": "Průmyslová zóna Ciporit", "text": "Průmyslová zóna Ciporit\n\nPrůmyslová zóna Ciporit (: אזור תעשייה ציפורית, \"Azor Ta'asija Ciporit\") je průmyslová zóna v severním Izraeli, v Dolní Galileji.\n\nRozkládá se cca 6 kilometrů severně od Nazaretu, 2 kilometry severozápadě od města Kafr Kana a 2 kilometry východně od vesnice Hoša'aja, na západním okraji údolí Bik'at Tur'an. Podél její severní strany prochází dálnice číslo 77. Severozápadně od zóny stojí obec Rumat al-Hejb.\n\nZóna je administrativně začleněna pod správu města Nazaret Ilit. Má plochu zhruba 2000 dunamů (200 hektarů), přičemž v 3. a 4. etapě zde má přibýt dalších cca 400 hektarů. Byla zřízena počátkem 90. let 20. století. Proti jejímu vzniku protestovali někteří obyvatelé okolních obcí.\n\n\n"}
{"id": "621513", "url": "https://cs.wikipedia.org/wiki?curid=621513", "title": "Dixit", "text": "Dixit\n\nDixit je zábavná společenská karetní hra s inovativním konceptem, kterou můžete hrát prakticky s kýmkoliv. Hra rozvíjí fantazii, je velice hezky výtvarně zpracovaná\n\nHru vytvořil Jean-Louis Roubira a vydala firma Libellud. V roce 2010 byla hra oceněna prestižní cenou Spiel des Jahres. Stala se také českou \"Hrou roku 2010“.\n\nSlovo „dixit“ je latinské a znamená „řekl“.\n\nPodstata hry spočívá ve „vyprávění příběhů“. Každý hráč obdrží šest karet s obrázky v surrealistickém stylu. První hráč si vybere jednu z karet a popíše ji jedním slovem, případně větou, ale může ji i znázornit pantomimou, zazpívat písničku nebo popsat jakýmkoli jiným způsobem, a položí ji lícem dolů před sebe, aby ji ostatní hráči neviděli. Ti vyberou ze svých šesti karet tu, která nejlépe odpovídá popisu vypravěče. Ten karty zamíchá a lícem nahoru položí na stůl a ostatní hráči hlasují, která karta je vypravěčova.\n\nPokud vypravěčovu kartu neuhodne nikdo nebo naopak všichni, nezíská vypravěč nic a ostatní získávají po 2 bodech. V jiném případě získá vypravěč a každý, kdo jeho kartu uhodl, po 3 bodech. Hráč, pro jehož kartu někdo hlasoval, získá 1 bod.\n\nPo každém tahu hráči obdrží novou kartu. Hra končí v okamžiku vyčerpání balíčku.\n\nNedávno vyšla iTunes aplikace iDixit.\n\nRozšíření Dixit 2: Quest z roku 2010 obsahuje 84 nových karet, které můžete buďto přimíchat k předchozím, nebo s nimi hrát samostatně (potřebujete však příslušenství ze základní hry). K Dixit 2 vyšly mimořádné hrací promo karty \"Američan\" (pro každého, kdo si hru předobjednal) a \"Dárek\" (pouze k vybraným předobjednávkám), obě v roce 2010. \"Američan\" zobrazuje kovboje sedícího v pokoji s obrazem letícího orla, pivem, krabicí popkornu a televizí, kde běží kreslený film (Superman). \"Dárek\" ukazuje vysokou hromadu fialových dárků, na ní sedícího kudrnatého chlapce a pod ní dlouhovlasou dívenku, která mu podává bílý balíček s mašlí. Kopie této karty byly rozdávány na GenConu 2010.\n\nDixit Odyssey z roku 2011 opět přináší 84 karet a zvláštní hrací kartu pro všechny předobjednávky. Tentokrát se jmenuje \"Králík\". Na obrázku je alenkovsky bílý králík padající do jámy v zemi (spolu pohárem, figurkou z Člověče nezlob se a třemi kartami s obrázkem zbývajících figurek). Nejvyšší možný počet hráčů se zdvojnásobil na dvanáct. Krom základních pravidel shodných s předchozími verzemi nabízí příručka nově hru v týmech (dvojice) a varianty zacházení s kartami. V příslušenství se objevují dřevěné králičí žetony k vyznačování bodového postupu a skládací hrací pole. Toto rozšíření tak můžete hrát i bez vlastnictví původní hry Dixit (1). K Odyssee se dodává krabice, která pojme všechny dosavadní karty Dixit včetně obou rozšíření.\n\nRozšíření Dixit 3: Journey z roku 2012 obsahuje dalších 84 nových karet.\n\nRozšíření Dixit 4: Origins z roku 2013 obsahuje dalších 84 nových karet.\n\nRozšíření Dixit 5: Daydreams z roku 2014 obsahuje dalších 84 nových karet.\n\nRozšíření Dixit 6: Memories z roku 2015 obsahuje dalších 84 nových karet.\n\nRozšíření Dixit 7: Revelations z roku 2016 obsahuje dalších 84 nových karet.\n\nRecenze na webu Zatrolené hry\n"}
{"id": "621515", "url": "https://cs.wikipedia.org/wiki?curid=621515", "title": "Tanycolagreus", "text": "Tanycolagreus\n\nTanycolagreus („lovec s dlouhýma nohama“) byl menší teropodní dinosaurus, žijící na území dnešního Wyomingu (USA) v době asi před 153 až 150 miliony let, tedy v období svrchní jury.\n\nZkameněliny tohoto malého céluridního teropoda byly objeveny ve vrstvách slavného severoamerického souvrství Morrison. Dosahoval délky asi 3,3 až 4 metrů a hmotnosti kolem 120 kilogramů. Pravděpodobně lovil menší obratlovce, včetně malých býložravých dinosaurů.\nTento teropod byl blízkým příbuzným rodu \"Coelurus\". Pravděpodobně patřil do nadčeledi Tyrannosauroidea a byl tedy velmi vzdáleným příbuzným mnohem později žijícího rodu \"Tyrannosaurus\".\n\n"}
{"id": "621517", "url": "https://cs.wikipedia.org/wiki?curid=621517", "title": "Milčický potok", "text": "Milčický potok\n\nMilčický potok je pravostranný přítok řeky Šembery protékající okresy Kolín a Nymburk ve Středočeském kraji. Délka jeho toku činí 10,3 km. Plocha povodí měří 41,0 km².\n\nPotok pramení jihozápadně od Chotouně v nadmořské výšce 250 m. Nejprve jeho tok krátce směřuje na sever. Poté se potok obrací k východu, protéká výše zmíněnou vsí a mění směr na severovýchod. Mezi sedmým a osmým říčním kilometrem se obrací na severozápad k obci Tatce, kde jej zleva posiluje Jezírkový potok. Odtud dále směřuje na sever, podtéká železniční trať Praha – Kolín a stáčí se obloukem k obci Milčice, kterou míjí při jejím severozápadním okraji. Dále potok teče na severovýchod. Mezi prvním a druhým říčním kilometrem přibírá zprava \"Chvalovický potok\". Do Šembery se vlévá jihovýchodně od Sadské v nadmořské výšce 186 m. \n\n\nPrůměrný průtok u ústí činí 0,10 m³/s.\n"}
{"id": "621518", "url": "https://cs.wikipedia.org/wiki?curid=621518", "title": "Seznam bran v Paříži", "text": "Seznam bran v Paříži\n\nSeznam bran v Paříži obsahuje všechny hlavní silniční vjezdy do Paříže nazývané brány podle historických bran, které byly součástí pařížských hradeb postavených v 19. století. Na jejich místě byl posléze vybudován silniční obchvat boulevard périphérique. Seznam začíná u Porte de Vincennes ve 12. obvodu a po směru hodinových ručiček obíhá celou Paříž. U každé brány je uveden bulvár, u kterého se nachází, dále přestup na metro, RER nebo tramvaj a také hlavní silnice, které od brány vedou z města, a sousední obce.\n"}
{"id": "621520", "url": "https://cs.wikipedia.org/wiki?curid=621520", "title": "Har Chija", "text": "Har Chija\n\nHar Chija (: הר חיא) je vrch o nadmořské výšce 216 metrů v severním Izraeli, v Dolní Galileji.\n\nLeží cca 8 kilometrů severozápadně od centra města Nazaret. Má podobu zalesněného pahorku, který vystupuje nad jihozápadní okraj údolí Bejt Netofa, v kterém se tu nachází umělá vodní nádrž Ma'agar Bejt Netofa, jíž protéká dálkový vodovodní systém (Národní rozvaděč vody). Po úpatí hory vede na okraji údolí dálnice číslo 77. Na západní straně pak z údolí podél úbočí tohoto kopce vytéká vádí Nachal Jiftach'el. Na jižní straně sousedí s Har Chija podobný vrch nazývaný Micpe Rejš Lakiš. Společně vytvářejí jeden masiv, po jehož jihozápadním okraji vede dálnice číslo 79. U ní stojí vesnice ha-Solelim. Hora je pokryta souvislým lesním komplexem, který je součástí lesa Ja'ar Cipori (někdy nazývána tato jeho podčást také \"Ja'ar ha-Solelim\") nazvaného podle vesnice Cipori, jež je situována na jeho jihovýchodním okraji.\n\nVrch je umístěn v starobylé sídelní oblasti. Během záchranného archeologického výzkumu v lednu 2004 byla na svazích Har Chija nalezena keramika z helénistického období a mince z doby vlády Antiocha III. ražené v Akku z letech 198-187 před naším letopočtem.\n\n"}
{"id": "621522", "url": "https://cs.wikipedia.org/wiki?curid=621522", "title": "Purpura", "text": "Purpura\n\nPurpura je aromatická směs koření, dřevěných smolných pilin nebo třísek a vonných bylin, která slouží k vytváření aromatických vůní a kouře o Vánocích. Purpura se o Vánocích klade na rozpálenou plotnu, aromatická směs se tak vlastně nasucho praží, z koření, dřevěných pilin i třísek a z vonných bylinek se přitom odpařuje aromatická vůně či kouř. \n\nK dostání je běžně v prodejnách drogerie spolu s ostatními vánočními potřebami. Coby slavnostní vánoční vykuřovadlo má vlastně podobnou funkci jako kadidlo, vánoční františky nebo vonné tyčinky.\n"}
{"id": "621527", "url": "https://cs.wikipedia.org/wiki?curid=621527", "title": "Micpe Rejš Lakiš", "text": "Micpe Rejš Lakiš\n\nMicpe Rejš Lakiš (: מצפה ריש-לקיש) je vrch o nadmořské výšce 264 metrů v severním Izraeli, v Dolní Galileji.\n\nLeží cca 7 kilometrů severozápadně od centra města Nazaret. Má podobu zalesněného pahorku, se kterým na severní straně sousedí podobný vrch nazývaný Har Chija. Společně vytvářejí jeden masiv, po jehož jihozápadním okraji vede dálnice číslo 79. U ní stojí vesnice ha-Solelim. Dál k severu se terén sklání do údolí Bejt Netofa. Hora je pokryta souvislým lesním komplexem, který je součástí lesa Ja'ar Cipori (někdy nazývána tato jeho podčást také \"Ja'ar ha-Solelim\") nazvaného podle vesnice Cipori, jež je situována na jeho východním okraji.\n\n"}
{"id": "621534", "url": "https://cs.wikipedia.org/wiki?curid=621534", "title": "Giv'at Kusbar", "text": "Giv'at Kusbar\n\nGiv'at Kusbar (: גבעת כסבר) je vrch o nadmořské výšce 282 metrů v severním Izraeli, v Dolní Galileji.\n\nLeží cca 5 kilometrů severozápadně od centra města Nazaret. Má podobu zalesněného pahorku, na jehož západním úbočí leží obec Šimšit. Na východní a severní straně vrch obtéká vádí Nachal Cipori, jež tu vede zahloubeným údolím, kterým prochází dálnice číslo 79. Kopec leží na jižním okraji souvislého lesního komplexu Ja'ar Cipori. Na jihovýchodní straně pokračuje tento les na sousedním pahorku Giv'at Rabi.\n\n"}
{"id": "621538", "url": "https://cs.wikipedia.org/wiki?curid=621538", "title": "Giv'at Rabi", "text": "Giv'at Rabi\n\nGiv'at Rabi (: גבעת רבי) je vrch o nadmořské výšce 286 metrů v severním Izraeli, v Dolní Galileji.\n\nLeží cca 4 kilometry severozápadně od centra města Nazaret. Má podobu zalesněného pahorku, na jehož jižním úbočí leží pramen \"Ejn Rabi\" (עין רבי). Dál k jihu se pak zvedá další dílčí vrch Giv'at Cefach a za ním leží město Ilut. Na severní straně vrch obtéká vádí Nachal Cipori, jež tu vede zahloubeným údolím, kterým prochází dálnice číslo 79. V tomto údolí se nachází soubor pramenů \"Ajanot Cipori\" (עיינות ציפורי). Kopec se nalézá na jihovýchodním okraji souvislého lesního komplexu Ja'ar Cipori. Na severozápadní straně pokračuje tento les na sousedním pahorku Giv'at Kusbar. Na západě od vrchu leží obec Šimšit.\n\n"}
{"id": "621542", "url": "https://cs.wikipedia.org/wiki?curid=621542", "title": "Giv'at Cefach", "text": "Giv'at Cefach\n\nGiv'at Cefach (: גבעת צפח) je vrch o nadmořské výšce 258 metrů v severním Izraeli, v Dolní Galileji.\n\nLeží cca 4 kilometry severozápadně od centra města Nazaret. Má podobu odlesněného pahorku, jehož vrcholová partie i jižní a východní svahy jsou z větší části pokryty zástavbou města Ilut. Na severovýchodním úbočí leží pramen \"Ejn Rabi\" (עין רבי) a dál k severu se pak zvedá pahorek Giv'at Rabi, který již je součástí lesního komplexu Ja'ar Cipori. Na severozápad od vrchu leží obec Šimšit.\n\n"}
{"id": "621551", "url": "https://cs.wikipedia.org/wiki?curid=621551", "title": "Žores Ivanovič Alfjorov", "text": "Žores Ivanovič Alfjorov\n\nŽores Ivanovič Alfjorov (; 15. března 1930 – 1. března 2019, Petrohrad) byl ruský fyzik a akademik, který výrazně přispěl ke vzniku moderní fyziky a elektroniky heterogenních struktur. Vynalezl heterogenní tranzistor a v roce 2000 získal Nobelovu cenu za fyziku. Byl také ruským komunistickým politikem a od roku 1995 je poslancem Dumy, parlamentu Ruské federace. V poslední době se stal jedním z nejvlivnějších členů Komunistické strany Ruské federace.\n\nNarodil se ve Vitebsku v Běloruské SSR (Sovětský svaz) do běloruské rodiny. V roce 1952 vystudoval Leninův elektrotechnický institut v Leningradu. Od roku 1953 pracoval na Ioffeho fyzikálně-technickém institutu Akademie věd SSSR. Na institutu získal několik vědeckých titulů: kandidát matematicko-fyzikálních věd (1961) a doktor matematicko-fyzikálních věd (1970). Od roku 1987 byl ředitelem institutu. Od roku 1979 byl členem Ruské akademie věd. V roce 1989 se stal viceprezidentem Akademie a předsedou předsednictva jejího centra v Petrohradu. Od roku 1995 byl členem Dumy za Komunistickou stranu Ruské federace, komunistou byl od roku 1965. V roce 2000 získal spolu s Herbertem Kroemerem Nobelovu cenu za fyziku „za vývoj heterogenních polovodičových struktur používaných ve vysokorychlostní elektronice a optoelektronice“.\n\nHermann Grimmeiss, člen Královské švédské akademie věd, která Nobelovy ceny uděluje, řekl: „Bez Alfjorova by nebylo možné přenášet všechna data ze satelitů na Zem nebo mít tolik telefonních linek mezi městy.“\n\nOd roku 1962 se zabývá studiem heterogenních struktur polovodičů. Jeho objevy např. v oblasti laserů, fotovoltaických článků, technologie LED a epitaxe přispěly ke vzniku moderní fyziky a elektroniky heterogenních struktur.\n\n\n"}
{"id": "621558", "url": "https://cs.wikipedia.org/wiki?curid=621558", "title": "Giv'at Bar", "text": "Giv'at Bar\n\nGiv'at Bar (: גבעת בר) je vrch o nadmořské výšce cca 200 metrů v severním Izraeli, v Dolní Galileji.\n\nLeží cca 7 kilometrů severozápadně od centra města Nazaret. Má podobu nevýrazné odlesněné výšiny, která vystupuje mezi vesnicí Giv'at Ela a městem Zarzir, respektive jeho místní částí \"Ijadat\". Na severních a západních úbočích kopec lemuje rozptýlená zástavba Zarziru, pouze na jihovýchodě pokračuje volná krajina, která pak stoupá do pohoří Harej Nacrat, k zalesněným svahům okolo kopce Giv'at Timrat.\n\n"}
{"id": "621560", "url": "https://cs.wikipedia.org/wiki?curid=621560", "title": "Giv'at Šimšit", "text": "Giv'at Šimšit\n\nGiv'at Šimšit (: גבעת שמשית) je vrch o nadmořské výšce 225 metrů v severním Izraeli, v Dolní Galileji.\n\nLeží cca 7 kilometrů severozápadně od centra města Nazaret. Má podobu nevýrazné odlesněné výšiny, jejíž vrcholové partie a jižní svahy pokrývá zástavba města Zarzir, respektive jeho místní částí \"al-Hajb\". Na severní straně terén klesá do volné krajiny, směrem k údolí vádí Nachal Cipori s lesním komplexem Ja'ar Cipori. Na východní straně se na protější straně údolí zvedá pahorek Giv'at Kusbar, na němž stojí vesnice Šimšit.\n\n"}
{"id": "621568", "url": "https://cs.wikipedia.org/wiki?curid=621568", "title": "Giv'at Zarzir", "text": "Giv'at Zarzir\n\nGiv'at Zarzir (: גבעת זרזיר) je vrch o nadmořské výšce cca 190 metrů v severním Izraeli, v Dolní Galileji.\n\nLeží cca 8 kilometrů severozápadně od centra města Nazaret. Má podobu nevýrazné odlesněné výšiny, jejíž vrcholové partie i svahy pokrývá zástavba města Zarzir, respektive jeho místní částí \"al-Chrifat\". Na východní i severní straně pokračuje v okolí pahorku rozptýlená zástavba Zarziru. Na jižní straně terén klesá do volné krajiny, směrem k Jizre'elskému údolí, kam směřuje vádí Nachal Šimron. Na západ od vrchu se zvedá severojižně orientovaný, zalesněný hřbet Giv'at Chacir.\n\n"}
{"id": "621572", "url": "https://cs.wikipedia.org/wiki?curid=621572", "title": "Seznam chráněných území v okrese Semily", "text": "Seznam chráněných území v okrese Semily\n\nToto je seznam chráněných území v okrese Semily aktuální k roku 2016, ve kterém jsou uvedena chráněná území v oblasti okresu Semily.\n† jsou označené zaniklé či sloučené chráněné území\n\n"}
{"id": "621575", "url": "https://cs.wikipedia.org/wiki?curid=621575", "title": "Giv'at Chacir", "text": "Giv'at Chacir\n\nGiv'at Chacir (: גבעת חציר) je kopcovitý pás o nadmořské výšce 195 metrů v severním Izraeli, v Dolní Galileji.\n\nLeží cca 8 kilometrů západně od centra města Nazaret. Má podobu nevýrazného, severojižně orientovaného kopcovitého hřbetu, který v délce cca 3 kilometrů probíhá mírně zvlněnou, zemědělsky využívanou krajinou. Nejvyšší bod leží na jeho severním okraji, poblíž města Zarzir, k jihu mírně klesá. Nachází se tu ještě několik dílčích vrcholů, včetně pahorku Tel Chacir (180 m n. m.). Na jihu končí u vesnice Manšija Zabda, na okraji Jizre'elského údolí, kam podél východního okraje hřbetu směřuje vádí Nachal Šimron. Podél západního úpatí pásma teče stejným směrem jako Nachal Šimron vádí Nachal Nahalal.\n\n"}
{"id": "621581", "url": "https://cs.wikipedia.org/wiki?curid=621581", "title": "Tel Chacir", "text": "Tel Chacir\n\nTel Chacir (: תל חציר) je pahorek o nadmořské výšce 180 metrů v severním Izraeli, v Dolní Galileji.\n\nLeží cca 8 kilometrů západně od centra města Nazaret a cca 1 kilometr jihozápadně od města Zarzir. Má podobu nevýrazného zalesněného návrší, které je součástí severojižně orientovaného hřbetu nazvaného Giv'at Chacir. Na východní straně pahorku terén spadá do zemědělsky využívané roviny, která se pak mírně svažuje k jihu, do Jizre'elského údolí, kam podél směřuje vádí Nachal Šimron. Podél západního úpatí kopce teče stejným směrem jako Nachal Šimron vádí Nachal Nahalal.\n\n"}
{"id": "621584", "url": "https://cs.wikipedia.org/wiki?curid=621584", "title": "Seznam chráněných území v okrese Jablonec nad Nisou", "text": "Seznam chráněných území v okrese Jablonec nad Nisou\n\nToto je seznam chráněných území v okrese Jablonec nad Nisou aktuální k roku 2015, ve kterém jsou uvedena chráněná území v oblasti okresu Jablonec nad Nisou.\n\n"}
{"id": "621589", "url": "https://cs.wikipedia.org/wiki?curid=621589", "title": "Har Jiftach'el", "text": "Har Jiftach'el\n\nHar Jiftach'el (: הר יפתחאל) je vrch o nadmořské výšce 225 metrů v severním Izraeli, v Dolní Galileji.\n\nLeží cca 9 kilometrů severozápadně od centra města Nazaret. Má podobu zalesněného návrší, jehož vrcholové partie pokrývá z velké části zástavba vesnice Alon ha-Galil. Na východní straně terén prudce spadá do kaňonu vádí Nachal Jiftach'el nedaleko jeho výtoku z údolí Bejt Netofa. V této soutěsce se nachází archeologická lokalita \"Churvat Jiftach'el\" (חורבת יפתחאל) se sídelní tradicí sahající od doby bronzové až do byzantského období. Zároveň tu je pramen \"Ejn Jiftach'el\" (עין יפתחאל) s kapacitou téměř 200 metrů kubických za hodinu. Vádí Nachal Jiftach'el pak na jihovýchodním úpatí hory ústí do vádí Nachal Cipori, jež poté obtéká vrch z jižní strany. Na severní straně horu přetíná trasa dálnice číslo 79 a za ní pak začíná město Bir al-Maksur.\n\n"}
{"id": "621593", "url": "https://cs.wikipedia.org/wiki?curid=621593", "title": "Kostel svatého Mikuláše (Tvarožná)", "text": "Kostel svatého Mikuláše (Tvarožná)\n\nKostel svatého Mikuláše je římskokatolický chrám v Tvarožné v okrese Brno-venkov. Postaven je v novogotickém slohu a je chráněn jako kulturní památka České republiky. Je farním kostelem tvaroženské farnosti.\n\nNa místě stál původně gotický kostel stejného zasvěcení z roku 1322, který byl v baroku (v letech 1700 a 1794) přestavěn, avšak později chátral. V letech 1880-1881 byl na jeho místě podle návrhu brněnského architekta Augusta Prokopa postaven současný kostel. Chrám prošel velkými opravami v 70. a 80. letech 20. století.\n\n"}
{"id": "621595", "url": "https://cs.wikipedia.org/wiki?curid=621595", "title": "Har Charbi", "text": "Har Charbi\n\nHar Charbi (: הר חרבי) je vrch o nadmořské výšce 208 metrů v severním Izraeli, v Dolní Galileji.\n\nLeží cca 15 kilometrů východně od centra města Haifa. Má podobu z větší části zalesněného návrší, na jehož východním úpatí leží obec Adi. Nedaleko severního úbočí hory pak začíná zástavba města Šfar'am. Na jižní straně terén klesá směrem do soutěsky vádí Nachal Cipori, nad kterým stojí vesnice Ras Ali. Na západ od vrchu se terén postupně sklání do rovinatého Zebulunského údolí.\n\n"}
{"id": "621600", "url": "https://cs.wikipedia.org/wiki?curid=621600", "title": "Józef Gosławski", "text": "Józef Gosławski\n\nJózef Jan Gosławski (narozen 24. dubna 1908 v Polanóvce, zemřel 23. ledna 1963 ve Varšavě) byl polský sochař a medailér. Autor mincí (např. 5 zlotých s podobiznou rybáře), pomníků (např. pomník Fryderyka Chopina v Żelazowej Woli) i medailí (např. \"Rok 1939\"). Byl nositelem mnoha uměleckých vyznamenání, mimo jiné Stříbrného kříže za zásluhy.\n\n\n"}
{"id": "621601", "url": "https://cs.wikipedia.org/wiki?curid=621601", "title": "Třída Suffren (1965)", "text": "Třída Suffren (1965)\n\nTřída Suffren byla třída protiletadlových torpédoborců francouzského námořnictva. Třída se skládala z jednotek \"Suffren\" (D 602) a \"Duquesne\" (D 603), jejichž hlavním úkolem byla protiletadlová a protiponorková ochrana francouzských letadlových lodí \"Clemenceau\" a \"Foch\". Ve francouzském námořnictvu sloužily až do svého vyřazení v letech 2001 a 2007.\n\nKýl torpédoborce \"Suffren\" byl založen v prosinci 1962 v loděnici Arsenal de Brest v Brestu, 15. května 1965 byl spuštěn na vodu a konečně 20. července 1967 vstoupil do aktivní služby.\n\nKýl sesterské jednotky \"Duquesne\" byl založen v listopadu 1966 v loděnici Arsenal de Lorient v Lorientu, 12. února 1966 byl spuštěn na vodu a 1. dubna 1970 vstoupil do aktivní služby.\n\nJednotky třídy \"Suffren\":\nHlavňovou výzbroj tvořily dvě příďové dělové věže se 100mm kanóny Creusot-Loire, doplněné o dva 30mm kanóny na zadní nástavbě (později je nahradil stejný počet hlavní ráže 20 mm). Uprostřed trupu se dále nacházel protiponorkový systém Malafon se zásobou 13 torpéd. Protiponorkovou výzbroj doplnily čtyři 550mm torpédomety na bocích, pro které bylo neseno 10 torpéd typu L 5. Hlavní zbraní torpédoborců bylo jedno dvojité vypouštěcí zařízení francouzských protiletadlových řízených střel Masurca, k nimiž byl neseno celkem 48 střel. Charakteristickou siluetu lodí dotvářela mohutné kopule přehledového radaru DRBI 23 na střeše hlavní nástavby. Příďový sonar typu DUBV 23 doplňoval vlečný sonar s měnitelnou hloubkou ponoření typu DUBV 43. V druhé polovině 70. let byly na obě jednotky instalovány čtyřo kontejnery protilodních střel MM38 Exocet.\n\nPohonný systém tvořily čtyři kotle a dvě převodové turbíny. Nejvyšší rychlost dosahovala 34 uzlů.\n"}
{"id": "621610", "url": "https://cs.wikipedia.org/wiki?curid=621610", "title": "Ras Ali", "text": "Ras Ali\n\nRas Ali ( ראס עלי, رأس علي, v oficiálním přepisu do angličtiny Ras Ali) je vesnice v Izraeli, v Haifském distriktu, v Oblastní radě Zevulun.\n\nLeží v Dolní Galileji, v nadmořské výšce 86 metrů na výrazném pahorku Giv'at Alil, který je ze tří stran ohraničen meandrem vádí Nachal Cipori, nedaleko jeho vtoku do Zebulunského údolí. Na sever od vesnice se terén zvedá k zalesněnému návrší Har Charbi.\n\nObec se nachází cca 10 kilometrů od břehů Haifského zálivu, cca 83 kilometrů severovýchodně od centra Tel Avivu a cca 15 kilometrů jihovýchodně od centra Haify. Ras Ali obývají izraelští Arabové, přičemž osídlení v tomto regionu je etnicky smíšené. Západně odtud v Zebulunském údolí a v aglomeraci Haify převládají Židé (rovněž na jihu vyrostlo koncem 20. století židovské sídlo Nofit), v pahorcích na východ a severovýchod od vesnice je výrazné zastoupení dalších arabských sídel (například město Šfar'am 4 kilometry odtud).\n\nRas Ali je na dopravní síť napojen pomocí dálnice číslo 70, ze které sem vychází přes sousední obec Chavalid místní komunikace.\n\nVesnice vznikla roku 1927. Tehdy se sem přesunula skupina arabských vesničanů, kteří museli uvolnit své dosavadní pronajaté pozemky v Zebulunském údolí, v prostoru nynějšího města Kirjat Ata, které přešly do židovského vlastnictví.\n\nVětšina obyvatel se zabývá zemědělstvím a dojížďkou za prací mimo obec. Základní škola je provozována společně se sousední vesnici Chavalid. Vádí Nachal Cipori je turisticky využíváno. Nacházejí se tu v něm pozůstatky starých vodních mlýnů.\n\nPodle údajů z roku 2014 tvořili naprostou většinu obyvatel v Ras Ali Arabové, konkrétně arabští muslimové. Jde o menší sídlo vesnického typu ale s dlouhodobě rostoucí populací. K 31. prosinci 2014 zde žilo 555 lidí. Během roku 2014 populace stoupla o 3,8 %.\n\n\n"}
{"id": "621614", "url": "https://cs.wikipedia.org/wiki?curid=621614", "title": "Seznam představitelů Dvora Králové nad Labem", "text": "Seznam představitelů Dvora Králové nad Labem\n\nToto je seznam starostů a zastupitelů města Dvůr Králové nad Labem.\n\nOd konce 18. století do roku 1850 stál v čele města zkoušený purkmistr. Město řídil magistrát, ve kterém se spojovaly prvky obecní samosprávy a státní správy s dosazovanými úředníky.\n\nV období let 1850 – 1945 stál v čele města volený starosta.\n\nV období let 1945 – 1990 stál v čele města předseda národního výboru (MNV, později MěNV).\n\nRoku 1990 došlo k obnově obecní samosprávy. V čele městě stojí starosta.\n"}
{"id": "621617", "url": "https://cs.wikipedia.org/wiki?curid=621617", "title": "Back to December", "text": "Back to December\n\n„Back to December“ je píseň americké country-popové zpěvačky-skladatelky Taylor Swift. Píseň pochází z jejího třetího studiového alba \"Speak Now\". Produkce se ujal producent Nathan Chapman a Taylor Swift.\n"}
{"id": "621621", "url": "https://cs.wikipedia.org/wiki?curid=621621", "title": "Kostel Saint-Sauveur", "text": "Kostel Saint-Sauveur\n\nKostel Saint-Sauveur (neboli \"kostel svatého Spasitele\") je zaniklý katolický kostel v Paříži.\n\nKostel existoval již na začátku 13. století na místě dnešního domu č. 277 v ulici Rue Saint-Denis ve 2. obvodu. V 16. století byl přestavěn a v roce 1787 byl zbořen, aby mohl být následně rozšířen. Přestavba, kterou vedl architekt Bernard Poyet (1742-1824), však byla přerušena Francouzskou revolucí a poté již nebyla nikdy dokončena. Nedokončená stavba byla nakonec zbořena, jako národní majetek prodána a nahrazena jinými budovami. Po kostele zůstal pouze název nedaleké ulice \"Rue Saint-Sauveur\".\n\n"}
{"id": "621626", "url": "https://cs.wikipedia.org/wiki?curid=621626", "title": "Giv'at Alil", "text": "Giv'at Alil\n\nGiv'at Alil, též Tel Alil (: גבעת עליל nebo תל עליל) je pahorek o nadmořské výšce cca 100 metrů v severním Izraeli, v Dolní Galileji.\n\nLeží cca 15 kilometrů východně od centra města Haifa. Má podobu výrazného návrší, které ze tří stran ohraničuje meandr vádí Nachal Cipori. Jeho vrcholovou partii i svahy z větší části zabírá zástavba vesnice Ras Ali. Na sever odtud se terén zvedá směrem k zalesněnému vrchu Har Charbi. Na západ od pahorku se terén postupně otevírá do rovinatého Zebulunského údolí.\n\nJde o místo se starobylou sídelní tradicí. Našly se tu pozůstatky keramiky z doby bronzové a železné. Bývá identifikováno jako možná lokalita biblického města \"Chalí\", o kterém mluví Kniha Jozue 19,25 Další pozůstatky starověkého osídlení se nacházejí jen několik set metrů západně odtud, kde stojí pahorek Tel Chali ha-Ma'aravi.\n\n"}
{"id": "621629", "url": "https://cs.wikipedia.org/wiki?curid=621629", "title": "Ptačí stěna", "text": "Ptačí stěna\n\nPtačí stěna je přírodní rezervace v okrese Český Krumlov. Nachází se v Blanském lese, na jihozápadním svahu Bulového, 4 km jihozápadně od Brlohu. Je součástí CHKO Blanský les.\n\nPředmětem ochrany jsou podhorské a horské bučiny s významnou příměsí jilmu horského a bohatou faunou na prudkém silně balvanitém až suťovitém svahu. Nejstarší porosty dosahují stáří až 150 let. V nejvyšších partiích rezervace je rozsáhlý granulitový mrazový srub dosahující délky asi 800 m a výšky 15 m. Sutě při úpatí dosahují do vzdálenosti 100 metrů a převládají v nich velké balvany až do velikosti 3 metrů.\n\nDominantním druhem bylinného patra je kostřava lesní, z dalších typických druhů zde rostou věsenka nachová, samorostlík klasnatý, svízel vonný, starček vejčitý, violka lesní, pšeníčko rozkladité, kyčelnice devítilistá, bažanka vytrvalá, kostival hlíznatý a z keřů lýkovec jedovatý. Z vzácných zástupců fauny byl ve vlhkých suťových partiích prokázán výskyt rejska horského.\n"}
{"id": "621631", "url": "https://cs.wikipedia.org/wiki?curid=621631", "title": "Tel Chali ha-Ma'aravi", "text": "Tel Chali ha-Ma'aravi\n\nTel Chali ha-Ma'aravi (: תל חלי המערבי, doslova Západní Tel Chali) je pahorek o nadmořské výšce cca 110 metrů v severním Izraeli, v Dolní Galileji.\n\nLeží cca 14 kilometrů východně od centra města Haifa. Má podobu výrazného návrší, které z východní, jižní a západní strany ohraničuje meandr vádí Nachal Cipori. Jen pár set metrů k východu leží u podobného meandru pahorek Tel Alil s vesnicí Ras Ali. Na jih od Nachal Cipori se prudce zvedá hřbet Reches Kešet, na němž stojí obec Nofit. Na severovýchodní straně se terén zvedá směrem k zalesněnému vrchu Har Charbi. Na západ od pahorku se postupně otevírá rovinaté Zebulunské údolí.\n\nJde o místo se starobylou sídelní tradicí. Na vrcholové plošině se rozkládalo malé opevněné město. Našly se tu i pozůstatky pravoúhlé věžovité stavby o půdorysu 6 x 10 metrů, patrně brány. Jménem odkazuje na biblické město \"Chalí\", o kterém mluví Kniha Jozue 19,25 a které bývá identifikováno na vedlejší pahorek Tel Alil.\n\n"}
{"id": "621637", "url": "https://cs.wikipedia.org/wiki?curid=621637", "title": "Paul Haviland", "text": "Paul Haviland\n\nPaul Burty Haviland (17. června 1880 – 21. prosince 1950) byl americký fotograf, spisovatel a kritik umění narozený ve Francii, který byl úzce spjat s Alfredem Stieglitzem a spolkem \"Fotosecese\".\n\nHaviland se narodil jako syn Charlese Fielda a Madeleine Burty Havilandové v Paříži. Jeho otec vlastnil firmu Haviland & Co., což byl známý výrobce porcelánu v Limoges, jeho matka byla dcerou kritika umění Philippa Burtyho. Jeho rodina byla na svou dobu velmi bohatá a Haviland vyrůstal obklopen uměním, hudbou a divadlem.\n\nBakalářský titul získal na Pařížské univerzitě, v letech 1899-1902 absolvoval postgraduální studium na univerzitě v Harvardu. Po absolvování působil v letech 1901-17 v New Yorku jako zástupce firmy svého otce. Dělal svou práci tak, aby svému otci vyhověl, ve skutečnosti však v kanceláři trávil minimum času.\n\nZačátkem roku 1908 se se svým bratrem Frankem, který byl také fotografem, šli podívat na výstavu kreseb Augusta Rodina v Galerii 291, kde se setkal s Alfredem Stieglitzem. Oba bratři si na výstavě koupili nějaká díla, brzy poté se s Stieglitzem spřátelili a vedli společně dlouhé diskuse o umění a kultuře. Haviland galerii považoval za \"„unikátní oázu vzdělávání“\" a začal v ní trávit většinu svého času.\n\nO několik měsíců později, Stieglitz uvažoval o uzavření galerie kvůli vysokému nájmu. Jakmile se to Haviland dozvěděl, šel hned za pronajímatelem a podepsal s ním tříletý pronájem na ještě větší prostor, který byl přímo přes chodbu. Stieglitz byl za tuto velkorysost Havilandovi vděčný a na další desetiletí se z obou stali téměř nerozluční přátelé a kolegové.\n\nZačátkem roku 1909 začal Haviland psát pravidelné sloupky pro Stieglitzův časopis \"Camera Work\", ve kterém mu byla později v témže roce zveřejněna jedna z jeho portrétních fotografií (\"Miss G. G.\", č. 28, říjen). O rok později byl jmenován zástupcem šéfredaktora. Měl také funkci tajemníka galerie a pomohl zorganizovat mnoho výstav francouzských umělců.\n\nV roce 1912 Haviland získal první cenu na výroční výstavě fotografií Johna Wanamakera ve Philadelphii (posuzoval Stieglitz). O několik měsíců později bylo v časopise \"Camera Work\" zveřejněno dalších šest jeho fotografií (č. 39, 1912).\n\nV roce 1913 (vydáno 1916) Haviland spolu s Marius de Zayasem vydali jednu z prvních rozsáhlých knih o moderním umění pod názvem (New York, 1913 nebo 1916) (\"Studie o moderní evoluci obrazného výrazu\") (New York, 1913).\" Kniha byla „jedním z prvních pokusů vypořádat se ze základními problémy moderního umění.“\n\nV roce 1914 měl ve Stieglitzově galerii 291 samostatnou výstavu jeho bratr Frank Burty Haviland. Později téhož roku byly v Camera Work zveřejněny ještě dva Havilandovy snímky (v čísle 46).\n\nV roce 1915 se Haviland spojil s dalšími dvěma lidmi, kteří se stali pravidelnými návštěvníky „\"291\"“ - Agnes Meyerovou a Ernestem de Zayasem. Byli všichni frustrováni tím, jak Stieglitz v té době nakládal s umělci a cítili, že \"Galerie 291\" uvízla na slepé koleji. Naplánovali novou publikaci, aby pomohli Stieglitzovi a jeho galerii nabrat novou energii. Haviland se brzy stal jednou z hnacích sil nové myšlenky a také redaktorem nově vzniklého radikálního časopisu nazvaného na počest galerie \"„291“\". Další rok Haviland se svými spolupracovníky investoval do nakladatelství a vydavatelství časopisu hodně své energie a času. Snažili se po vypuknutí první světové války oživit newyorskou uměleckou scénu ještě společně se spisovatelkou a mecenáškou Agnes Ernstovou-Meyerovou. Následující rok strávil de Zayas většinu času a energie na redigování a vytváření prací pro nový časopis. Jeho interpretace básní Meyerové a dalších autorů byla počátkem konceptu vizuální poezie ve Spojených státech. Přestože byl časopis \"291\" výtvarně zdařilý, nebyl atraktivní pro širokou veřejnost a jeho vydávání bylo zastaveno po dvanácti číslech.\n\nV roce 1916 Havilanda zavolal jeho otec zpátky do Francie, aby se dohodli o dalším osudu rodinné firmy v Limoges. Kvůli otcově špatnému zdravotnímu stavu zůstal ve Francii a následující rok se oženil se Suzanne Laliqueovou, dcerou slavného sklářského návrháře Reného Laliqua, který projektoval sklo ve stylu art nouveau.\n\nBěhem pobytu ve Francii si Haviland často se Stieglitzem korespondoval, ale s ohledem na nevěstu a větší angažování v rodinném podniku se již nikdy do New Yorku nevrátil.\n\nJeho otec zemřel v roce 1922 a několik let poté byl Haviland zcela pohlcen právními pletkami o vlastnictví podniku. Majetkové pře byly nakonec v roce 1925 vyřešeny a Haviland svůj podíl investoval do nákupu panství pocházejícího ze 17. století. Svou energii začal investovat do vinice a strávil zbytek svého života pěstováním a výrobou vína a žil jako farmář-džentlmen, který nebyl závislý na příjmech.\n\nHaviland zemřel v Paříži ve Francii v roce 1950.\n"}
{"id": "621638", "url": "https://cs.wikipedia.org/wiki?curid=621638", "title": "Jiřina (přírodní památka)", "text": "Jiřina (přírodní památka)\n\nPřírodní památka Jiřina byla poprvé vyhlášena 31.12.1933 pod oficiálním názvem Velký les v Jiřině. Za vyhlášení památky se zasloužila obec Tišice a platný právní předpis o vyhlášení přírodní památky se zasloužil Výnos Ministerstva školství a národní osvěty o ochraně přírodních památek. Nachází se u obce, Tišice a katastrálně spadá pod Kozly u Tišic. Rozloha památky zaujímá 1,72 hektarů a ochranné pásmo do kterého spadá má výměru 2,2 hektarů. \n\nDůvodem vyhlášení lokality za přírodní památku byla velká ztráta původního lesa (lužního lesa) díky holosečnému hospodářství, ke kterému docházelo v 19. století. Dnes je snaha ponechání přírodní památky přirozené sukcesi, aby nedocházelo větším změnám společenstev, například změně druhů hmyzích obyvatel, kteří jsou závislý na spadaných stromech. Také je snaha zabránit rozšiřování invazivních druhů.\n\nV roce 2005 byla vyhlášena Evropsky významná lokalita Polabí u Kostelce, která svou rozlohou překrývá PP Jiřinu.\n\nNachází se u obce, Tišice a katastrálně spadá pod Kozly u Tišic, které se nachází přibližně 25 km od Prahy. Rozloha památky zaujímá 1,72 hektarů a ochranné pásmo do kterého spadá má výměru 2,2 hektarů. Na protější straně Labe (přímo na proti přírodní památce) se nachází obec Jiřice.\n\nK přírodní památce se dá dostat proti toku Labe z obce Kozly. Trasa je dlouhá asi 1,5 km a po celé trase je po pravé ruce řeka a po levé les, na jehož okraji jsou rozmístění rekreační, nebo rybářské chatky. Cesta bude asi hojně využívána lidmi z okolních vesnic a místními rybáři.\n\nOkolo přírodní památky se na jedné straně rozléhá poměrně velký les, který spadá do EVL Polabí u Kostelce, a který je obklopen zemědělskou půdou, a ta ohraničuje ze strany druhé i přírodní památku. \n\nPřírodní památka je rozdělena do čtyř částí, a z toho 2. a 3. části jsou rozděleny do dvou menších úseků, podle stupně přirozenosti porostu. 1. pásmo má nejvyšší stupeň přirozenosti a označuje se za les původní, 2. pásmo má stupeň přirozenosti označovaný za les přírodní, 3. pásmo má stupeň přirozenosti označovaný za les přírodě blízký a 4. pásmo má stupeň přirozenosti označovaný za les přírodě vzdálený, nachází se na okraji přírodní památky u břehu Labe, je tvořeno převážně nepůvodním, křovinným porostem, který splňuje funkci bariéry, bránící před volným vstupem do přírodní památky. Na okrajích památky jsou umístěny cedule označující přírodní památku, a na její hranici (kde je vyčlenění od ostatního lesa) jsou stromy se dvěma červenými pruhy širokými 5 cm.\n\nV 19. století byl zdejší les tvořen společenstvem měkkého luhu, ale po úpravě toku Labe, která způsobila změnu hydrologie, hlavně pokles spodních vod a zamezení pravidelného zaplavování oblasti inundačního pásma, není půda pod lesem tak vlhká a podmáčená, jak bývala. Také díky hospodářskému využití lesa, které bylo převážně holosečné, byla většina původního lesa zdecimována, a místní společenstvo se začalo zvolna obměňovat za společenstvo typické pro luh tvrdý. Zároveň byly pokusy o obnovu lesa, a během toho se začaly duby letní \"(Quercus robur)\" a zimní \"(Quercus petraea)\" nahrazovat nepůvodním dubem červeným \"(Quercus rubre)\", který se díky svým růstovým vlastnostem (není moc náročnou dřevinou) dnes jako invazivní rostlina pořád rozrůstá, a pokud v tom bude pokračovat, mohlo by dojít k vytlačení původních druhů dubů (jsou růstově trochu náročnější). Kvůli těmto hrozbám byla malá část lesa v roce 1933 vyhlášena za přírodní památku. V roce 2005 byla na velké ploše okolí řeky vyhlášena Evropsky významná lokalita, která zahrnuje i okolní les, a také slepá ramena Labe (v současnosti v přírodní památce Jiřina není ani jedno slepé rameno).\n\nJiřina se nachází 15–30 metrů od břehu Labe, který byl v minulém a předminulém století antropogenně ovlivněn. Díky úpravě toku došlo k trvalému poklesu spodních vod a omezení pravidelného zaplavování oblasti. Území je položeno na rovinně, která se nachází v 164 metrech nad mořem. Průměrný roční úhrn srážek je 550 mm.\n\nPodloží pod lesem je svrchního cenomanského původu (Křídový slínovec a pískovec). Nad podložím se nachází fluvizem, která je charakteristická vysokým obsahem minerálů a živin. Podle obsahu humusu je zařazena do mullu. Půda je zde jílovitá, jílovitopísčitá, až hlinitá.\n\nV bylinném patře jsou dominantní bršlice kozí noha \"(Aegopodium podagraria)\" a válečka lesní \"(Brachypodium sylvaticum)\", podle jejichž rozšíření se porost v přírodní památce rozděluje do dvou typologických jednotek. Dále netýkavka malokvětá \"(Impatiens parviflora)\" a kopřiva dvoudomá \"(Urtica dioica).\" K druhům, které jsou v porostu zastoupeny, ale nemusí být až tak časté, patří vraní oko čtyřlisté \"(Paris quadrifolia),\" kuklík potoční \"(Geum rivale),\" hluchavka pitulník \"(Lamium galeobdolon),\" mateřka trojžilná \"(Moehringia trinervia),\" papratka samičí \"(Athyrium filix-femina),\" ptačinec velkokvětý \"(Stellaria\" \"holostea)\" a konvalinka vonná \"(Convalaria majalis).\" Na okrajích přírodní památky (hlavně na hranici lesa), ale občas i v samotném lese, můžeme díky náletům také vidět třtinu křovištní \"(Calamagrostis epigejos),\" lipnici hajní \"(Poa nemoralis),\" vrbinu obecnou \"(Lysimachia vulgaris)\" a kruštík polabský \"(Epipactis albensis).\"\n\nZ jarního aspektu zde kvete česnek medvědí \"(Allium ursinum),\" dymnivka dutá \"(Corydalis cava),\" sasanky hajní \"(Anemone nemorosa)\" a pryskyřníkovitá \"(Anemone ranunculoides)\" a pižmovka mošusová \"(Adoxa moschatellina).\"\n\nNa okraji lesa, směřujícímu ke břehu Labe, je vytvořeno keřové patro obsahující bez černý \"(Sambucus niger),\" lísku obecnou \"(Coryllus avellana),\" ptačí zob obecný \"(Ligustrum vulgare),\" svídu krvavou \"(Cornus sanguinea),\" hloh obecný \"(Crataegus oxyacantha)\" a zimolez černý \"(Lonicera nigra),\" které splňuje pouze funkci oddělovače od turisticky a rybářsky hojně využívané cesty na labském břehu, aby nedocházelo k přímé interakci.\n\nStromové patro by mělo být tvořeno hlavně dubem letním \"(Quercus robur)\" a zimním \"(Quercus petraea),\" ale to narušuje invazní dub červený \"(Quercus rubra),\" kterému se zde velmi dobře daří. Další zastoupení zde má jasan ztepilý \"(Fraxinus excelsior),\" lípa srdčitá \"(Tilia cordata),\" javory babyka \"(Acer campestre),\" mléč \"(Acer platanoides)\" a klen \"(Acer pseudoplatan\"us), habr obecný \"(Carpinus betulus),\" topoly osika \"(Populus tremula)\" a černý \"(Populus nigra),\" jilm habrolistý \"(Ulmus carpinifolia),\" buk lesní \"(Fagus sylvatica)\" a v podmáčené části vrby \"(Salix\" sp.).\n\nNa některých živých jedincích stromového patra můžeme nalézt parazitické nebo poloparazitické rostliny jako jmelí bílé \"(Viscum album)\" a ochmet evropský \"(Loranthus europaeus).\"\n\nV různověkém porostu lesa, kde dochází k interakci mladých stromků a starých spadlých kmenů, lze najít i hojnou mykoflóru, které vyhovuje vlhké prostředí, typické pro lužní les, a spadlé kmeny jim nabízí vhodné prostředí pro růst. Tito houboví zástupci plní v lese důležitou funkci rozkladačů mrtvé biomasy, a zároveň ve svých podhoubích skladují živiny, které mohou být později využity při mykorhize pro mladé, dorůstající stromky. Mezi zdejší zástupce patří houževnatec pohárovitý \"(Lentinus degener),\" který je v ČR považován za velmi vzácný druh, vláknice drobnovýtrusá \"(Inocybe microspora)\" a křehutka útlá \"(Pasthyrella gracilis).\" Ale dají se zde nalézt i parazitické druhy, mezi které patří vzácně se vyskytující trsnatec lupenitý \"(Grifola frondosa).\"\n\nJelikož je v přírodní památce snaha o přirozenou sukcesi, spadlé dřevo se odsud neodváží, lze zde pod spadlými kmeny najít druhově hojné společenstvo bezobratlých, a to hlavně hmyzu. Z nejrozšířenějších zástupců to jsou vlhkomilní střevlíci \"(Bembidion foraminosun, Bebmbidion velox, Bembidion prasinum,\" \"Bembidion tibiale, Bembidion geniculatum),\" nebo nosatci \"(Acalles),\" kteří zde mohou fungovat jako indikační živočich určující přirozenost lesního porostu. Z obratlovců zde o okrajů lesa hnízdí slavík obecný \"(Luscinia megarhynchos),\" který patří k ohroženým druhům ptáků, anebo cvrčilka říční \"(Locustella fluviatilis).\" V korunách stromů je zde častý výskyt datla černého \"(Dryocopus martius),\" a dravého krahujce obecného \"(Accipiter nisus).\" Mimo tyto zástupce samozřejmě i typičtí zástupci české lesní fauny.\n\nHlavním důvodem k ochraně je zbytkový, polabský lužní les, kde hlavní objekt ochrany je společenstvo tvrdého luhu, které se z dané lokality pomalu vytrácí. Snaha o udržení současného stavu lesa, jeho biodiverzity, a popřípadě o navrácení a zvýšení stavu původních dřevin, mezi které patří duby letní \"(Quercus robur)\" a zimní \"(Quercus petraea)\", javor mleč \"(Acer platanoides),\" habr \"(Carpinus betulus)\" a jilm \"(Ulmus carpinifolia).\" Také zajištění vhodných podmínek pro společenstva hub a bezobratlých, která jsou vázaná na popadané, mrtvé a umírající, pomalu se rozkládající stromy.\n\nPůvodní plán péče zahrnoval ponechání lesa přirozené (bezzásahové) sukcesi. V současné době jsou dvě možnosti přístupu k ochraně biodiverzity na dané lokalitě. Je možné pokračovat v bezzásahovém plánu, při kterém se les bude vyvíjet nejpřirozeněji a podle jeho vzhledu bude možné les označit za les přírodní až les původní. Velkou nevýhodou přirozené sukcese je riziko rozšíření invazních druhů, v případě tohoto lesa by mohlo dojít k rozšíření, až následnému vytlačení dubu letního \"(Querkus robur)\" a zimního \"(Quercus petraea)\" dubem červeným \"(Quercus rubra)\" . Druhou variantou je lesní management a aktivní pomoc při navrácení původní biodiverzity lesa, a to druhově výběrovou holosečí kolem výsadků dubu, a také postupnou eliminací dubu červeného v okolí 50 metrů ochranného pásma, který by se na okraje lesa mohl dostat pomocí náletu z okolních lesů.\n\nOficiálně územím nevede žádná naučná stezka, ale po návštěvě lokality bylo zřejmé, že podél hranice přírodní památky vede stezka (nejspíš vytvořená jako školní projekt, nebo projekt obce Tišice, podle vzhledu) Poznáváme Tišickou krajinu. \n\nNa hranici přírodní památky jsou kmeny stromů označeny dvěma rovnoběžnými, vodorovnými, červenými pruhy o tloušťce cca 5 cm. Na dvou rozích byly cedule označující přírodní památku, ale v plánu péče je zmíněno, že by cedule měly být na každém ze 4 rohů přírodní památky.\n\nK přírodní památce se dá pohodlně dojít podél břehu Labe, cca 1,5 km proti toku z obce Kozly\n\nOblast okolí nevypadá, že by byla hojně turisticky využívána. Využívaný je hlavně břeh Labe, a to převážně rybáři.\n\n"}
{"id": "621641", "url": "https://cs.wikipedia.org/wiki?curid=621641", "title": "Minická skála", "text": "Minická skála\n\nPřírodní památka Minická skála byla vyhlášena v roce 1987 a nachází se na samé jihozápadní hranici okresu Mělník u Minic, okrajové části města Kralupy nad Vltavou. Důvodem ochrany je zbytek stepních společenstev.\n\nK nejvýznamnějším rostlinám v oblasti patří česnek tuhý, rostoucí v Čechách jen na několika místech. Dále pak zahořanka žlutá. Z hub je prokázán výskyt parazitického choroše ohňovce hrbolatého a z břichatek vzácná plešivka bělostná, hvězdovka bradavkatá a hvězdovka pastvinná. Skála údajně při pohledu od silnice připomíná profil K. H. Borovského, a proto jí místní lidé říkají též \"Havlíčkova skála\".\n\n"}
{"id": "621649", "url": "https://cs.wikipedia.org/wiki?curid=621649", "title": "Reches Kešet", "text": "Reches Kešet\n\nReches Kešet (: רכס קשט) je kopcovitý hřbet o nadmořské výšce 226 metrů v severním Izraeli, v Dolní Galileji.\n\nLeží cca 15 kilometrů východně od centra města Haifa. Má podobu výrazného návrší, které v délce asi 3 kilometrů vystupuje v severojižním směru z mírně zvlněné okolní krajiny. Vrcholová partie je z velké části pokryta zástavbou obce Nofit, v jižní části pak rozptýlenou zástavbou města Basmat Tab'un. Svahy jsou převážně zalesněné. Podél východní i západní strany spadá terén do údolí, která pak směřují na sever, do údolí vádí Nachal Cipori, jež ohraničuje Reches Kešet na severní straně. Na jeho protější straně stojí pahorky Giv'at Alil (s vesnicí Ras Ali) a Tel Chali ha-Ma'aravi. Nejvyšší nadmořské výšky (226 m n. m.) dosahuje hřbet na svém jižním okraji, kde se rozkládá archeologická lokalita \"Churvat Kešet\" (חרבת קשט), která uchovává zbytky starověkého židovského osídlení. V prvních stoletích křesťanského letopočtu tu stávalo židovské město.\n\n"}
{"id": "621660", "url": "https://cs.wikipedia.org/wiki?curid=621660", "title": "Monika Hamannová", "text": "Monika Hamannová\n\nMonika Hamannová, rozená Meyerová (* \n\nPrvní mezinárodní úspěch zaznamenala v roce 1970 na prvním ročníku ME juniorů v atletice v Paříži, kde vybojovala bronzovou medaili ve štafetě na 4×100 metrů. V roce 1975 na halovém ME v polských Katovicích získala v čase 7,24 s stříbrnou medaili v běhu na 60 metrů.\n\nV roce 1978 na evropském šampionátu v Praze se probojovala na stadionu Evžena Rošického do finále běhu na 100 i 200 metrů. V obou případech doběhla těsně pod stupni vítězů, na 4. místě. Společně s Johannou Klierovou, Carlou Bodendorfovou a Marlies Göhrovou vybojovala bronzové medaile ve štafetě na 4×100 metrů.\n"}
{"id": "621662", "url": "https://cs.wikipedia.org/wiki?curid=621662", "title": "Tel Par", "text": "Tel Par\n\nTel Par (: תל פר) je pahorek o nadmořské výšce cca 30 metrů v severním Izraeli.\n\nLeží cca 13 kilometrů jihovýchodně od centra města Haifa, na pomezí pahorkatiny Dolní Galileji a Zebulunského údolí. Po severním úpatí kopce prochází dálnice číslo 70, za ní již se rozkládá rovinatá a zemědělsky využívaná plocha Zebulunského údolí. Necelý kilometr jižně od pahorku stojí obec Ibtin, za východní straně je v blízkosti kopce situován areál hřbitova Tel Regev.\n\n"}
{"id": "621667", "url": "https://cs.wikipedia.org/wiki?curid=621667", "title": "Giv'at Timrat", "text": "Giv'at Timrat\n\nGiv'at Timrat (: גבעת תמרת) je vrch o nadmořské výšce 364 metrů v severním Izraeli, v Dolní Galileji.\n\nLeží cca 5 kilometrů západně od centra města Nazaret. Má podobu zalesněné výšiny, která je okrajovou součástí pohoří Harej Nacrat. Je začleněna do rozsáhlého lesního komplexu, který vyplňuje území západně od Nazaretu, mezi obcemi Kfar ha-Choreš, Migdal ha-Emek, Timrat, Zarzir a Ilut. Na jižní a západní straně se terén snižuje pozvolna do Jizre'elského údolí, na severu přechází do odlesněné pahorkatiny okolo obce Giv'at Ela, na východě stoupá k dominantnímu vrcholu Har Bahran. Zdejší les na svém jižním okraji ukrývá zbytky vysídlené arabské vesnice Ma'lul, jež tu stávala do roku 1948. Část rozlohy lesa také zabírá komplex vojenské základny.\n\n"}
{"id": "621670", "url": "https://cs.wikipedia.org/wiki?curid=621670", "title": "Cook County", "text": "Cook County\n\nCook County, též Cookův okres je název tří okresů ve Spojených státech amerických:\n"}
{"id": "621673", "url": "https://cs.wikipedia.org/wiki?curid=621673", "title": "Madonka", "text": "Madonka\n\nMadonka neboli svatý medailon je druhem šperku, kde se vedle zlatnického zpracování drahého kovu využívá ještě znalostí z oboru smaltéřství. Jde o přívěsek s vyobrazením svatého patrona nebo patronky, které je namalované keramickými barvami a vypálené při vysokých teplotách (okolo 700 až 800 °C) do pravého smaltu. Taková malba je velmi stálá a bez změny odstínu vydrží mnoho století. Na rubu bývá madonka opatřena požehnáním.\n\nMadonku bylo možno zakoupit jak v obchodě zlatnickém, tak na trhu, či při pouti. Oblíbenost madonek byla zejména za dob Rakousko-Uherska, ale i po první světové válce a ve válečném mezidobí je bylo možno koupit, či získat na trzích, při poutích, na památku. Madonka s Pannou Marií, či s Ježíškem se dávala dětem ke křtu, krátce po narození i například při biřmování, či k různým příležitostem. Madonku pak slečna později předala dceři, či babička své vnučce. Po druhé světové válce s nástupem nové socialistické ideologie a potlačením šíření teologie se madonek prodávalo a vyrábělo stále méně.\n\nMadonky jsou různého tvaru a materiálu, rozdílné podle místa prodeje, movitosti kupujícího, či podle příležitosti kdy, jak a proč byla zakoupená. Setkáme se tedy s provedením ražení v měkkém hliníku, či domácím odléváním z cínu. Nebo je použit tombak, alpaka, stejně tak stříbro, či provedené ve zlatě. Postupem doby se projevolal i historický sloh, funkcionalismus, secese, až po art deco, kde je patrný rozdíl ve tvaru, materiálu, volbě barev, či smaltů. Nalézáme rozdíl v počtu hvězdiček, čím více, tím vzácnější, také některé jsou kovové, či přímo ze zlata. Transparentní smalt (průhledný, průsvitný) je velmi efektní, sice dražší, ale i takové bylo možno koupit. Velmi vzácné jsou zlaté a perleťové smalty. Nejvzácnější jsou pak madonky smaltované na zlatě. Stejně tak výjimečné podle postav, nejméně nalezneme postavu Krista v dospělosti.\n\n"}
{"id": "621684", "url": "https://cs.wikipedia.org/wiki?curid=621684", "title": "Malá skála", "text": "Malá skála\n\nMalá skála je přírodní rezervace v okrese Český Krumlov. Nachází se v Blanském lese, na západním svahu Bulového, 3,5 km jihozápadně od Brlohu. Je součástí CHKO Blanský les.\n\nPředmětem ochrany jsou podhorské a horské bučiny s příměsí jedle bělokoré, smrku ztepilého a javoru klenu. Nejstarší porosty dosahují stáří až 150 let. V nejvyšších partiích rezervace je mohutný granulitový mrazový srub dosahující délky asi 250 m a výšky 10 m. Dominantním druhem bylinného patra je kostřava lesní, z dalších typických druhů zde rostou věsenka nachová, svízel vonný, pitulník horský, ptačinec hajní, kokořík přeslenatý, pšeníčko rozkladité, bažanka vytrvalá, kyčelnice devítilistá, kyčelnice cibulkonosná, vraní oko čtyřlisté, kopytník evropský, kostival hlíznatý atd. Ve skalnatých výchozech Malé skály žijí plachetnatky − pavouci specializovaní na tato stanoviště, významný je také výskyt osmi druhů střevlíků z rodu Carabus.\n"}
{"id": "621690", "url": "https://cs.wikipedia.org/wiki?curid=621690", "title": "Šimečkova stráň", "text": "Šimečkova stráň\n\nŠimečkova stráň je přírodní památka v okrese Český Krumlov. Nachází se v Křemžské kotlině, nad levým břehem Křemžského potoka, dva kilometry východně od Brlohu. Je součástí CHKO Blanský les.\n\nPředmětem ochrany jsou unikátní společenstva na stráni s výchozy hadců nad soutokem Křemžského potoka a potoka Olešnice a nivní louka podél potoka Olešnice. Dominantou společenstva na hadcové stráni je válečka prapořitá, kterou provází bělozářka větvitá, dále suchomilnější a mezofilní druhy jako hvozdík kartouzek, bedrník obecný, devaterník velkokvětý tmavý, chmerek vytrvalý, chrpa čekánek, silenka nadmutá, rožec rolní či mateřídouška vejčitá. Ve stráni nad potokem roste několik trsů kosatce sibiřského a bezkolence. Pro nivu potoka jsou typické vlhkomilné luční a mokřadní druhy − např. ostřice trsnatá, ostřice obecná, kohoutek luční, pryskyřník prudký, pomněnka hajní, blatouch bahenní či skřípina lesní. Ojediněle se zde vyskytuje chráněný zábělník bahenní. Z fauny byl na Šimečkově stráni v roce 1994 poprvé v jižních Čechách pozorován křižák pruhovaný.\n"}
{"id": "621693", "url": "https://cs.wikipedia.org/wiki?curid=621693", "title": "83-42", "text": "83-42\n\n83-42 je název pro malý skalní ostrůvek nad úrovní Severního ledového oceánu, který – pokud to bude potvrzeno – může být nejsevernější pevninou na Zemi. 83-42 se bere jako provizorní název, odvozený od souřadnic místa – objevuje se ještě označení Schmittův ostrov.\n\n83-42 leží na souřadnicích , kolem 699.8 km (400 mil) od Severního pólu. Měří cca 35×15 m s výškou kolem 4 m. Místo bylo objeveno v roce 1998. Na jeho skalnatém povrchu byly nalezeny lišejníky, což nasvědčuje tomu, že se nejedná o dočasnou naplaveninu štěrku (typu blízkého ostrůvku Oodaaq na souřadnicích ), které jsou v této oblasti běžné. Tyto štěrkové naplaveniny obecně nemají trvalý charakter a mohou se posunovat spolu s driftem okolní ledové masy. 83-42 ale může být výjimkou, právě proto, že je tvořena skálou. 83-42 leží severněji než jakákoli pevnina, která byla kdy spatřena (včetně místa údajně spatřeného při návratu z expedice \"Return to the Top of the World Expedition\" v roce 2001), takže je velká šance, že se skutečně jedná o nejsevernější pevninu na Zemi, ale pro potvrzení toho bude třeba zjistit více včetně navštívení samotné lokace. Doposud se za nejsevernější pevninské místo považuje ostrov Kaffeklubben, ležící na souřadnicích .\n\n"}
{"id": "621698", "url": "https://cs.wikipedia.org/wiki?curid=621698", "title": "Rebecca Romijn", "text": "Rebecca Romijn\n\nRebecca Alie Romijn (* 6. listopadu 1972 Berkeley, Kalifornie) je americká herečka a bývalá modelka s nizozemskými kořeny. Známou se stala díky rolím \"Mystique\" v sérii filmů \"X-Men\" a \"Alexis Meadové\" v seriálu \"Ošklivá Betty\".\n\nNarodila se v kalifornském Berkeley do rodiny učitelky angličtiny a autorky Elizabeth Romijnové, rozené Kuizenga a Jaapa Romijna, který pracoval jako výrobce nábytku. Otec se narodil v nizozemském Barneveldu a matka je představitelkou třetí generace holandských Američanů. Rodiče se poznali v Nizozemsku na výměnném školním programu.\n\nJejí děd Dr. Henry B. Kuizenga působil jako presbyteriánský duchovní a seminaristický učitel. Řada zdrojů uvádí, že měla díky své výšce 180 centimetrů přezdívku „Jolly Blonde Giant“ \"(Velká veselá blondýna)\", ovšem herečka to přijímá s humorem. Během vysokoškolských studií hudby (zpěvu) na Kalifornské univerzitě v Santa Cruz začala pracovat jako modelka a přes dva roky strávila v Paříži.\n\nModelingovou kariéru zahájila v roce 1991. Mezi jinými kontrakty pracovala pro \"Sports Illustrated Swimsuit Issue\", Victoria's Secret, americkou maloobchodní síť bebe, Miller Lite či italský oděvní dům Blufin, spolu s Claudií Schifferovou, Kate Mossovou, Naomi Campbellovou, Lindou Evangelista nebo Cindy Crawfordovou. V letech 1998–2000 uváděla pořad ze světa modelek \"House of Style\" na stanici MTV. Několikrát ji různá periodika jako \"Maxim\" (2003–2007), AskMen.com (2001–2003, 2005–2006) a \"FHM\" (2000–2005) zařadila do každoročních žebříčků nejkrásnějších žen.\n\nV akademickém roce 1990–1991 navštěvovala Kalifornskou univerzitu v Santa Cruz. Po prvním ročníku univerzitu opustila kvůli modelingu.\n\n19. září 1998 se provdala za herce Johna Stamose. Během manželství používala jak v osobním, tak profesionálním životě jméno Rebecca Romijn-Stamos. Pár oznámil rozchod 12. dubna 2004 a k rozvodu došlo 1. března 2005. Následně se vrátila k rodnému příjmení.\n\nPo natočení snímku \"Femme Fatale\" se v dubnu 2002 módní časopis \"Elle\" zeptal, zdali ji film přinesl nějaké nové myšlenky ve věcech sexuality. Odpověděla: \"„Víte, krátce po dvacítce jsem si nebyla jistá, jestli bych mohla mít něco i se ženou, a abych tak řekla, prostě … jsem to doma zkusila. [úsměv] Zjistila jsem, že jsem zcela správně orientovaná.“\"\n\n19. září 2005 oznámila zasnoubení s hercem Jerrym O'Connellem. Svatba proběhla 14. července 2007 na jihokalifornském ranči. 28. prosince 2008 pak přivedla na svět dvojčata Dolly Rebeccu Rose a Charlie Tamaru Tulipu. Jméno Dolly je inspirováno zpěvačkou Dolly Parton a Charlie jejím bratrem.\n\n"}
{"id": "621713", "url": "https://cs.wikipedia.org/wiki?curid=621713", "title": "Pavel Brendl", "text": "Pavel Brendl\n\nPavel Brendl (23. března 1981, Opočno, Československo) je bývalý český profesionální hokejový útočník, který nastoupil k 78 utkáním v NHL.\n\nTalentovaný útočník si zahrál na mistrovství Evropy do 18 let 1998 ve Švédsku a na mistrovství světa do 20 let 2001 v Rusku - na tomto turnaji získala česká \"dvacítka\" titul mistrů světa a Brendl byl vyhlášen nejlepším útočníkem turnaje, zároveň byl zařazen do All star týmu a byl i nejproduktivnějším hráčem.\n\nV sezonách 2006/07 a 2009/10 se v rámci Euro Hockey Tour objevil v devíti utkáních v dresu reprezentačního A týmu a vstřelil dvě branky.\n\nOdchovanec HC Olomouc nastoupil za seniorský celek v sezoně 1997/98 ve dvanácti utkáních 1. ligy. V sezoně 1998/99 byl oporou klubu Calgary Hitmen v juniorské kanadské lize WHL, kde pomohl svému mužstvu k prvenství v soutěži. I díky tomu byl již na čtvrté pozici draftován klubem NHL New York Rangers. I ročník 1999/2000 ale sehrál za Hitmen. V závěru sezony odehrál dvě utkání play off za farmářský celek Rangers v AHL - Hartford Wolf Pack, mužstvo celou soutěž vyhrálo. Sezonu 2000/01 opět odehrál za Calgary Hitmen. V sezoně 2001/02 nastoupil k osmi utkáním NHL v dresu Philadelphia Flyers, většinu sezony ale strávil v záložním celku Phantoms v AHL. Více se prosadil v následujícím ročníku, kdy nastoupil 42× za Flyers a po výměně 8× za Carolina Hurricanes. V sezoně 2003/04 se trvale neprosadil do kádru Hurricanes, tak během sezony hrál i za farmu v AHL (Lowell Lock Monsters).\n\nRočník 2004/2005 byl v NHL zrušen kvůli sporům vedení ligy a hráčských odborů NHL. Brendl v něm odehrál dvě utkání v extralize za HC Oceláři Třinec a třikrát nastoupil i za Olomouc v první lize. Během sezony hrál i za švýcarský HC Thurgau a druholigový finský celek JoKP.\n\nV sezoně 2005/06 se vrátil do Severní Ameriky, kde nastoupil ke dvěma utkáním NHL za Phoenix Coyotes, ale převážně působil v AHL v San Antonio Rampage. Poslední sezony hraje v Evropě. V ročníku 2006/07 hrál švédskou ligu za Mora IK, další sezonu ve stejné soutěži hájil barvy Brynäs IF. V letech 2008-10 hrál KHL za ruský tým Torpedo Nižnij Novgorod. Sezonu 2010/11 načal ve finské SM-lize v klubu KalPa, ale v jejím průběhu se vrátil do KHL, kde ročník dohrál za CHK Neftěchimik Nižněkamsk.\n\nV úvodu sezonu 2011/12 byl bez angažmá, tak se v listopadu dohodl na měsíční spolupráci s extraligovými Pardubicemi, po ní posílil ve švýcarské nejvyšší soutěži klub Rapperswil-Jona Lakers. Jako host odehrál v dresu HC Davos v prosinci Spenglerův pohár, kde měl velký podíl na vítězství mužstva v turnaji. Sezona v Rapperswilu již tak slavně nedopadla a mužstvo jako poslední celek základní části muselo hájit účast v elitní soutěži v bojích o záchranu. Ty ale zvládlo.\n\nV květnu 2012 podepsal smlouvu na dvě sezony s Pardubicemi, ale již v létě 2013 klub oznámil, že hráč v klubu nebude pokračovat. V listopadu Pardubice svého hráče zapůjčily na měsíční hostování do Brna. Po necelých dvou týdnech odešel do druholigového německého týmu\n\nÚvod sezony 2014/15 byl bez angažmá, v prosinci se upsal slovenskému klubu HK 36 Skalica. V únoru 2016 po odstoupení Skalicy ze soutěže posílil HKm Zvolen.\n\nWHL\n\nCHL\n\nMS 20\n\nKHL\n\nŠvédská Elitserien\n\nNěkteří odborníci na NHL jej považují za jeden z největších promarněných talentů.\n\n\npozn.: u ročníku 2011/12 je místo statistiky play off kurzívou uvedena bilance v play out Švýcarské ligy\n\n"}
{"id": "621720", "url": "https://cs.wikipedia.org/wiki?curid=621720", "title": "Silnice II/334", "text": "Silnice II/334\n\nSilnice II/334 je silnice druhé třídy spojující okres Nymburk ve Středočeském kraji s okresem Kolín. Silnice začíná v Sadské v okrese Nymburk, kde se napojuje na silnice číslo 330 a 611. Jižně od Sadské se nachází přejezd přes dálnici D11. Poté silnice pokračuje k jihu, prochází vesnicemi Milčice, Tatce, Skramníky a Chotouň. Jižně od Chotouně se nalézá křižovatka se silnicí první třídy číslo 12. Odtud pokračuje silnice č. 334 dále k jihu. Prochází vesnicí Třebovle a městem Kouřim. Nedaleko Žďánic pak protíná silnici č. 2. Pokračuje přes vsi Lhotky, Radlice, Horní Kruty, Přestavlky a Újezdec. Jižně od Újezdce pak končí v silnici číslo 335.\n"}
{"id": "621724", "url": "https://cs.wikipedia.org/wiki?curid=621724", "title": "Letiště Chrášťany", "text": "Letiště Chrášťany\n\nLetiště Chrášťany (nebo též Nouzová plocha Bylany u Českého Brodu, kód ULBYLA) je zpevněné krátké letiště mezi vesnicemi Bylany a Chrášťany na Českobrodsku. Její plocha je zpevněna asfaltem. Plocha není rovná, ale mírně opisuje svažitost náhorní plošiny. Je orientována přibližně ve směru východ západ a na každém konci se nachází vyasfaltovaná plocha pro otočení letadla. Na délku měří něco málo přes 0,5 km. Na šířku má 15 metrů. Je spojena polní cestou se silnicí vedoucí z Chrášťan do Lipan, která na svém tahu protíná silnici první třídy číslo 12. V současnosti je v soukromém vlastnictví, konají se zde různé akce.\n\n"}
{"id": "621728", "url": "https://cs.wikipedia.org/wiki?curid=621728", "title": "Na Stráži", "text": "Na Stráži\n\nNa Stráži je přírodní památka ev. č. 1617 v okrese Český Krumlov. Nachází se v Křemžské kotlině, nad levým břehem Křemžského potoka, na východním okraji obce Brloh, na jižním úbočí vrchu Stráže. Je součástí CHKO Blanský les.\n\nPředmětem ochrany je louka na strmé stráni, bohatá lokalita vstavače kukačky (jeho populace čítá asi 400 exemplářů) a dalších druhů. Typickými druhy zdejších teplomilných acidofilních společenstev jsou ovsíř pýřitý, devaterník velkokvětý tmavý, bika ladní, smolnička obecná, lomikámen zrnatý, řepík lékařský, chrpa čekánek, mochna stříbrná, pupava bezlodyžná, kručinka barvířská, kručinka německá, klinopád obecný, mateřídouška vejčitá, světlík lékařský, vítod obecný atd.\n"}
{"id": "621751", "url": "https://cs.wikipedia.org/wiki?curid=621751", "title": "Aleksander Kowalski", "text": "Aleksander Kowalski\n\nAleksander Marek Kowalski (* 7. října 1902, Varšava – 3. dubna 1940, Katyň) byl polský hokejista. \n\nHrával za AZS Warszawa, v jejímž dresu se stal pětkrát mistrem Polska.\nPolsko reprezentoval na Zimních olympijských hrách v roce 1928 ve Svatém Mořici a o čtyři roky později na olympiádě v Lake Placid. Tam skončil polský tým na čtvrtém místě. Kowalski byl nejlepším střelcem týmu, když vstřelil dvě branky v šesti utkáních. V roce 1930 si zahrál v dresu Evropy v utkání proti Kanadě. \n\nAleksander Kowalski byl zabit při Katyňském masakru. Přesné datum není známo, na seznamu NKVD je jeho jméno uvedeno u data 3. dubna 1940.\n\n profil\n"}
{"id": "621755", "url": "https://cs.wikipedia.org/wiki?curid=621755", "title": "Jukka Nevalainen", "text": "Jukka Nevalainen\n\nJukka Antero \"Julius\" Nevalainen (* 21. dubna 1978, Kitee) je finský bubeník, vystupující s metalovou skupinou Nightwish. S hrou na bicí začal v jedenácti letech, v sedmnácti se seznámil se skladatelem a hráčem na klávesy Tuomasem Holopainenem, který ho v roce 1997 přibral do své skupiny Nightwish, jejímž členem je Nevalainen dodnes. Spolupracuje také s finskou progresivně metalovou skupinou Sethian, která však není příliš aktivní, jelikož její členové jsou zaneprázdněni spoluprací s jinými skupinami. Žije v Joensuu, je vegetarián, ženatý, má syna a dceru. Je znám svou zálibou v nošení bandany při koncertech. Hraje na bicí soupravu od firmy Tama s činelami Paiste, užívá paličky Pro-Mark.\n\nDne 6. srpna 2014 oznámil na oficiálním facebooku skupiny bubeník Jukka Nevalainen dočasnou pauzu v jeho účinkování v kapele na dobu neurčitou ze zdravotních důvodů.\n\nBěhem roku 2019 bylo oznámeno že se Nevalainen vzdává místa v kapele Nightwish z obavy z návratu nespavosti. Hodlá zůstat jen v managementu kapely.\n"}
{"id": "621763", "url": "https://cs.wikipedia.org/wiki?curid=621763", "title": "Verpa", "text": "Verpa\n\nVerpa je rod hub z čeledi smržovitých (\"Morchellaceae\"). V češtině se pro rod \"Verpa\" užívá jméno kačenka, které však není zcela jednoznačné. Užívá se i pro rod \"Ptychoverpa\", který je některými autory z rodu \"Verpa\" vyčleňován, případně i jako alternativní jméno kachniček rodu \"Nettapus\".\n\nPodle analýzy DNA je rod \"Verpa\" úzce spojen s rody smrž a terčovnice. Do čeledi smržovitých se tak dnes zahrnují jen tyto tři rody. K hlavním představitelům rodu patří \"Verpa bohemica\" (kačenka česká) a \"Verpa conica\" (kačenka náprstkovitá).\n"}
{"id": "621765", "url": "https://cs.wikipedia.org/wiki?curid=621765", "title": "Fosfatidylcholin", "text": "Fosfatidylcholin\n\nFosfatidylcholin (PC, někdy též lecit(h)in) je fosfolipid (konkrétně glycerolfosfolipid), který je důležitou složkou eukaryotních obou listů buněčných membrán (v erytrocytu asi 10 hm. %, v mitochondriální membráně dokonce 39 %). Navíc je to významný zdroj druhého posla DAG a dalších signálních molekul. Tvorba DAG z fosfatidylcholinu však trvá pomaleji, než z fosfatidylinositol-4,5-bisfosfátu (PIP), přibližně v řádu minut po obdržení signálu buňkou.Z dalších signálních molekul je možné jmenovat kyselinu arachidonovou, která vzniká rozkladem fosfatidylcholinu fosfolipázou A2, nebo kyselinu lysofosfatidovou i třeba faktor ovlivňující destičky (PAF).\n\nBiosyntéza fosfatidylcholinu probíhá v několika krocích: nejprve je cholin fosforylován na fosfocholin za spotřeby ATP, následně je pomocí CTP vytvořen CDP-cholin a nakonec je CMP zbytek vyměněn za nějaký 1,2-diacylglycerol. Také je ale možné vytvořit v játrech fosfatidylcholin trojitou methylací fosfatidylethanolaminu.\n"}
{"id": "621766", "url": "https://cs.wikipedia.org/wiki?curid=621766", "title": "Vitamíny u drůbeže", "text": "Vitamíny u drůbeže\n\nVitamíny jsou nejvýznamnější skupinou organických látek nezbytných pro normální růst, vývoj, užitkovost a zdravotní stav drůbeže. Drůbež má vysoké nároky na spotřebu vitamínů, protože obsah vitamínů v krmivu velmi kolísá a navíc drůbež není schopna pokrýt potřebu vitamínů mikrobiální syntézou v trácicím traktu. Proto jsou krmné směsi doplňovány syntetickými preparáty vitamínů.\n\nVitamíny představují biologicky velmi důležitou skupinu organických látek potřebných pro život (lat. \"vita\" = život). V určitém minimálním množství jsou nezbytné pro udržení normálních metabolických procesů v organismu (jako tzv. biokatalyzátory). Živočišný organismus je nesyntetizuje sám, kromě několika výjimek. Syntetizují je rostliny a mikroorganismy a do živočišného organismu se dostávají nejčastěji v rostlinné potravě buď v hotové formě, nebo jako tzv. provitamíny.\n\nNedostatek určitého vitamínu se projevuje jako hypovitaminóza. K hypovitaminózám dochází nejčastěji při nedostatku vitamínů v krmivu, při poruchách resorpce a při zvýšené potřebě vitamínů v situacích jejich zvýšeného nároku na organismus (stres). Mohou probíhat i bez výrazných klinických příznaků, ale většinou s poruchou užitkovosti, odolnosti a reprodukce. Při jejich nedostatku se snižuje stupeň využívání živin, narušují se funkce jednotlivých orgánů, vyvíjejí se patologické procesy a snižuje se odolnost organismu k infekčním nemocem. Je snížena užitkovost (růst a snáška), dochází k nedostatečnému vývinu mladých zvířat, je zhoršena kvalita násadových vajec, vyšší nemocnost i ztráty úhynem.\n\nTeprve úplný nedostatek způsobuje avitaminózu. U vitamínů existuje i nebezpečí předávkování, tj. jejich toxického působení (hypervitaminóza), především u vitamínu A a D. S hypervitaminózou se můžeme setkat u drůbeže i exotických ptáků po nadměrném a zbytečném podávání vitamínů ošetřovateli a chovateli.\n\nZ chemického hlediska patří vitamíny do různých skupin látek. Podle rozpustnosti a výskytu se rozdělují do skupin na vitamíny rozpustné v tucích (lipofilní vitamíny A, D, E, K, F) a na vitamíny rozpustné ve vodě (hydrofilní vitamíny).\n\nPotřeba vitamínů je u drůbeže v porovnání s jinými druhy hospodářských zvířat velmi vysoká, protože drůbež není schopna vytvářet mikrobiální syntézou v trávicím ústrojí dostatečné množství potřebných vitamínů. Drůbež má také intenzivnější metabolismus. Intenzivní formy chovu drůbeže, spojené se změnami životních podmínek zvířat a s intenzifikací, kladou vysoké nároky na přísun vitamínů. Stálým urychlováním růstu a zvyšováním užitkovosti při snižování spotřeby krmiva na jednotku přírůstku se jejich potřeba vyjádřená na 1 kg přijatého krmiva zvyšuje. Požadavky se také zvyšují přinemocech a stresových situacích. Vzhledem k variabilitě přirozených vitamínových zdrojů a vzhledem k vysokým nárokům na užitkovost se vitamínová výživa zvířat zabezpečuje průmyslovou výrobou krmných směsí obohacených přídavky synteticky připravených vitamínů. Krmné směsi obvykle obsahují vyšší množství vitamínů, aby se předešlo jejich ztrátě při výrobě, transportu a skladování.\n\n\n"}
{"id": "621767", "url": "https://cs.wikipedia.org/wiki?curid=621767", "title": "Žlíbek (přírodní památka)", "text": "Žlíbek (přírodní památka)\n\nŽlíbek je přírodní památka v  lokalitě Rašovice v okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží jižně od města Bučovice. Důvodem ochrany je uchování xerotermních rostlinných a živočišných společenstev ponticko-panonského typu.\n\n"}
{"id": "621772", "url": "https://cs.wikipedia.org/wiki?curid=621772", "title": "Mrazový klín (přírodní památka)", "text": "Mrazový klín (přírodní památka)\n\nMrazový klín je přírodní památka v lokalitě Němčany v okrese Vyškov. Přírodní památka byla zřízena vyhláškou Okresního úřadu Vyškov ze dne 8. listopadu 1990. Leží severovýchodně od města Slavkov u Brna a severozápadně od obce Němčany u poutního kostelíku Matky Boží na Lutrštéku. Důvodem ochrany je odhalený příklad periglaciálního zvětrávání na stěně jednoho z ramen staré pískovny. Je také největším mrazovým klínem na území České republiky a proto také nese označení – Lokalita evropského významu.\n\nVe starším pleistocénu (doby ledové) byla celá severní Evropa zaledněna. Ledovec sahal až po severní hraniční hory Čech a Moravy a vnikal až do Moravské brány. Podél zaledněných oblastí se táhla tundrová pásma se stále zamrzlou půdou, která pouze povrchově roztávala během krátkého léta. Za tundrou následovaly pásma stepí a ještě dále pásma lesů. Zalednění mělo za následek velké stěhování živočišstva do klimaticky vhodnějších oblastí. Také rostlinstvo bylo vystaveno vlivu velkého kolísání teploty. V tomto období vznikaly mrazové klíny, jež jsou výsledkem zvětrávání půdy, kdy teplota kolísala kolem 0 °C a voda pronikala do trhlin v půdě. Mrazením se pak trhliny rozšiřovaly a vznikal tak velmi účinný mrazový klín. Zmrzlá voda roztahovala od sebe a vyzvedávala okraje trhliny. Mrazové zvětrávání půdy probíhá i dnes v arktických oblastech, což dává odpověď na velký zájem vědců.\n\n"}
{"id": "621790", "url": "https://cs.wikipedia.org/wiki?curid=621790", "title": "Panská skála (přírodní památka)", "text": "Panská skála (přírodní památka)\n\nPanská skála je přírodní památka v  lokalitě Habrovany v  okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží severně od města Rousínov. Důvodem ochrany je výskyt a rozmnožování několika druhů obojživelníků. Z rostlinných druhů zde byl zaznamenán výskyt vraního oka čtyřlistého.\nJiná Panská skála je národní přírodní památkou poblíž Kamenického Šenova na severu České republiky.\n\n"}
{"id": "621792", "url": "https://cs.wikipedia.org/wiki?curid=621792", "title": "Přední Galašek", "text": "Přední Galašek\n\nPřední Galašek byla přírodní památka v  lokalitě Brankovice v  okrese Vyškov. Přírodní památka byla zřízena vyhláškou Okresního úřadu Vyškov ze dne 28. června 1990. Leží severně od města Koryčany. Důvodem ochrany bylo uchování xerotermních rostlinných a živočišných společenstev ponticko-panonského typu. Památka byla narušena výsadbou dřevin při zdlouhavém procesu vyhlašování místa v přírodní památku.. Přírodní památka byla zrušena Nařízením Jihomoravského kraje č. 37/2014 s účinností od 1. ledna 2015.\n\n"}
{"id": "621795", "url": "https://cs.wikipedia.org/wiki?curid=621795", "title": "Australodocus", "text": "Australodocus\n\nAustralodocus („jižní trám“) byl velký sauropodní dinosaurus, příbuzný populárním severoamerickým rodům \"Diplodocus\" a \"Apatosaurus\". Žil na konci období jury před asi 150 miliony let. Při délce kolem 17 metrů dosahoval tento sauropod zhruba čtyřtunové hmotnosti. Podle jiných odhadů byl dlouhý asi 21 metrů a vážil kolem 10 tun.\n\nJeho fosílie byly nalezeny na území dnešní Tanzanie (lokalita Tendaguru) již v roce 1909. Nález sestává ze dvou krčních obratlů, které jsou méně prodloužené než u ostatních diplodocidů a liší se také v dalších anatomických detailech. Tento sauropod sdílel prostředí s obřím rodem \"Giraffatitan\", objeveným rovněž počátkem minulého století německými expedicemi do tehdejší Německé východní Afriky. Také druhové jméno \"bohetii\" je poctou tehdejšímu arabskému dohlížiteli nad vykopávkami a vrchnímu preparátorovi expedic, kterým byl Boheti bin Amrani.\n\n"}
{"id": "621801", "url": "https://cs.wikipedia.org/wiki?curid=621801", "title": "The New Dinosaurs: An Alternative Evolution", "text": "The New Dinosaurs: An Alternative Evolution\n\nThe New Dinosaurs: An Alternative Evolution (v překladu \"Noví dinosauři: alternativní evoluce\") je kniha skotského geologa a paleontologa Dougala Dixona z roku 1988. Nabízí spekulativní pohled na možné přežití neptačích dinosaurů do třetihor a jejich následnou pokračující evoluci. Dixon podává jednu z možných variant, jak by evoluce dinosaurů probíhala, kdyby nevyhynuli před 65 miliony let následkem katastrofy na konci křídy. Na svou dobu šlo o velmi novátorské pojetí paleontologické problematiky, kniha však byla také kritizována Dixonovými kolegy kvůli přílišné spekulativnosti a některým faktickým chybám. Především jeho zobrazení nelétavých ptakoještěrů je zřejmě chybné, stejně jako některé anatomické detaily u jeho hypotetických přežívajících dinosaurů.\n\n"}
{"id": "621804", "url": "https://cs.wikipedia.org/wiki?curid=621804", "title": "Skalní sruby Jizery", "text": "Skalní sruby Jizery\n\nPřírodní památka Skalní sruby Jizery, která byla vyhlášena v roce 1979, se nachází na katastrálním území obce Ptýrov nedaleko zámku Klášter Hradiště nad Jizerou v okrese Mladá Boleslav ve Středočeském kraji. Chráněné území je v péči Krajského úřadu Středočeského kraje.\n\nPředmětem ochrany jsou specifické geomorfologické tvary na pravém břehu řeky Jizery poblíž jejího soutoku se Zábrdkou - skalní sruby s pseudokrasovými výklenky, které vzniklý boční erozí říčního toku. Jedná se o jednu z nejzajímavějších forem vhloubeného zvětrávání pískovců.\n\nChráněnou památku tvoří strmý sráz na břehu řeky v délce 1 kilometru s boční erozí vytvořeným výklenkem o délce 315 metrů s maximální hloubkou 5 metrů a výškou 2 až 3 metry. Podél výklenku (skalní římsy) vede v celé délce úzká pěšina.\n\nBotanický průzkum na této lokalitě prokázal 78 druhů vyšších rostlin, zoologická inventarizace zjistila 16 druhů brouků, 25 druhů motýlů, z obojživelníků ropuchu obecnou, skokana hnědého a skřehotavého, z plazů ještěrku obecnou a 10 druhů pavouků. Při ornitologickém průzkumu bylo potvrzeno 20 druhů pěvců a 2 nepěvci. Při břehu byla spatřena i lovící volavka popelavá. Lokalita má ornitologickou zvláštnost - výskyt konipase horského v počtu nejméně dvou párů zde hnízdících.\n\nPřírodní památka byla poničena uměle zabetonovanými horolezeckými chyty.\n\n"}
{"id": "621807", "url": "https://cs.wikipedia.org/wiki?curid=621807", "title": "Na Novém rybníce", "text": "Na Novém rybníce\n\nPřírodní památka Na Novém rybníce byla vyhlášena v roce 1990 a nachází se u obce Nové Strašecí. Důvodem ochrany je rašelinná loučka se vzácnou květenou.\n\nPamátku tvoří \"Novostrašecký rybník\" a přilehlé podmáčené louky a olšiny v údolní nivě Klíčavy. Na rybníce roste okřehek menší, břehy lemují rákos obecný a orobinec širolistý. Na rašelinných loukách roste vzácná ostřice Davallova, suchopýr širolistý, vachta trojlistá a vzácně i prstnatec májový. Na podzim rozkvétá ocún jesenní, nejcennější je však výskyt upolínu nejvyššího.\n\nGalerie\n\n"}
{"id": "621810", "url": "https://cs.wikipedia.org/wiki?curid=621810", "title": "Links 2-3-4", "text": "Links 2-3-4\n\nLinks 2-3-4 je skladba německé industrial metalové skupiny Rammstein. Vyšla v roce 2001 na jejich třetím studiovém albu \"Mutter\". Text písně měl být odpovědí na obvinění z fašismu/nacismu, která byla na skupinu směřována. Zpívají \"mé srdce bije doleva\", čímž chtěli vyjádřit svou politickou orientaci. Opakované svolání \"links (vlevo)' 'připomínají písně německé komunistické strany z 30. let.\n\nJe použita alternativní výslovnost číslice dva -\"zwo\", namísto klasického \"zwei\". Tato možnost byla zvolena, aby se předešlo záměně mezi \"zwei (dva)\" a \"drei (tři)\", které se rýmují. Ze stejného důvodu se \"zwo\" často používá i v německé armádě.\n\nVideoklip je počítačem vytvořená animace, v níž kolonie mravenců bojuje proti útočícím broukům. Kapelu je vidět pouze na filmovém plátně v kině.\n\nNa nosiči se nachází i skladba \"Hallelujah\", která je o pedofilním knězi. Tato skladba vyšla taktéž na albu Mutter, ovšem jako skrytá.\n\n\n"}
{"id": "621811", "url": "https://cs.wikipedia.org/wiki?curid=621811", "title": "HAL Dhruv", "text": "HAL Dhruv\n\nHAL Dhruv je indický víceúčelový lehký vrtulník vyráběný státní společností Hindustan Aeronautics Limited (HAL). Využívá ho Indické armádní letectvo, letectvo, námořnictvo, pobřežní stráž i jiní uživatelé, včetně civilních. Prodej vrtulníku na světových trzích probíhá ve spolupráci s izraelskou firmou IAI (IAI navíc vrtulníky vybavila avionikou). Ozbrojená varianta vrtulníku je vyvíjena pod označením HAL Rudra.\n\nSériová výroba typu Dhruv začala v roce 2000. V letech 2000–2008 převzaly indické ozbrojené síly 94 kusů vrtulníků HAL Dhruv a výrobu dalších 159 objednaly.\n\nVrtulník má konvenční design. Je dvoumotorový se čtyřlistým hlavním rotorem. Motory jsou typu Turbomeca TM 333-2C či 2B2 (vývoj silnější pohonné jednotky Shakti/Ardiden 1H zatím nebyl dokončen). Konstrukce je převážně z kompozitu, v kokpitu je využit i kevlar a uhlíková vlákna. Podvozek je pevný ližinový, ale námořní verze je opatřena přídovým zatahovacím podvozkem, přičemž hlavní podvozek se zatahuje do pahýlů na boku trupu (podobně jako u Bell 222). Civilní verze může nést 12–14 pasažérů.\n\nVrtulníky armády či námořnictva nesou závěsníky pro podvěšení osmi protitankových řízených střel Nag, čtyř protiletadlových řízených střel či zásobníků neřízených raket. Námořní verze může nést také dvě protiponorková torpéda či čtyři protilodní střely.\n\n\n\n"}
{"id": "621813", "url": "https://cs.wikipedia.org/wiki?curid=621813", "title": "Seznam dílů seriálu Královská dvojčata", "text": "Seznam dílů seriálu Královská dvojčata\n\nToto je seznam dílů seriálu \"Královská dvojčata\". Americký komediální seriál z produkce Disney XD \"Královská dvojčata\" měl v USA premiéru 10. září 2010 na Disney Channel a 22. září 2010 na Disney XD a poslední díl byl odvysílán 18. února 2013. V České republice měl seriál premiéru 31. března 2012.\n\n<onlyinclude></onlyinclude>\n\nHerec Adam Hicks ve třetí řadě nahradil herce Mitchela Mussoa.\n"}
{"id": "621814", "url": "https://cs.wikipedia.org/wiki?curid=621814", "title": "Vizuální informační systém", "text": "Vizuální informační systém\n\nVizuální informační systémy (dále jen VIS) jsou soubory piktogramů a dalších znaků, které napomáhají lidem v orientaci, upozorňují na nebezpečí nebo jinak informují. Jejich hlavní výhodou je perfektní srozumitelnost bez ohledu na věk, vzdělání nebo jazykové znalosti toho, kdo je využívá — většina informací je sdělována v silně zjednodušené obrazové podobě.\n\n\"„Vizuální informační systémy jsou ucelené řady grafických znaků, které vykazují obsahovou a formální (stylovou) jednotu.“\" \n\nZákladními stavebními kameny vizuálních informačních systémů jsou piktogramy, ideogramy a písmo. Samotné VIS jsou složeny z jednoho nebo několika souborů znaků, tzv. piktogramových řad. Znaky v rámci jedné řady by měly mít nějakou souvislost. Například u vlakového přepravce může jedna řada pokrývat služby poskytované na nádražích, druhá popisovat vybavení vagonů (ovládání topení, záchrannou brzdu, světlo apod.) a třetí zachycovat bezpečnostní pokyny (zákaz otevírání dveří před zastavením vlaku, zákaz vstupu do kolejiště). Důležité je, aby piktogramy patřící do jedné řady měly shodnou barevnost, formát nosičů, typ a stupeň stylizace, míru prefabrikace a použité ideogramy a písmo. Podle toho, jak dobře tato kritéria zkoumané znaky plní, hovoříme o vyrovnanosti nebo nevyrovnanosti piktogramové řady.\n\nVizuální informační systémy používáme tam, kde se vyskytují lidé různého věku, vzdělání, gramotnosti, ale i národnosti. Typickými příklady nasazení VIS jsou tak letiště, nádraží (viz vizuální informační systém Českých drah) a další uzly veřejné dopravy, nákupní centra, velké budovy, sportoviště, zoologické zahrady, centra měst, olympijské hry a festivaly . Obrazová informace je univerzální a srozumitelná napříč různými kulturami. Pro její dekódování nepotřebujeme znát žádné konvence, jako je tomu u písma nebo barev na semaforu (přesto se v piktogramech může objevit doplňující text, tvůrce ale vždy musí pečlivě zvážit, zda to neohrozí jeho funkci). , \n"}
{"id": "621821", "url": "https://cs.wikipedia.org/wiki?curid=621821", "title": "Terčovnice síťnatá", "text": "Terčovnice síťnatá\n\nTerčovnice síťnatá (\"Disciotis venosa\") je vzácná vřeckovýtrusná houba z čeledi smržovitých, patří do rodu terčovnice. Ten je velmi blízký rodům smrž a kačenka.\n\nPlodnice – apothecium je nápadná především svým hnědým, k zemi přisedlým, až 20 cm širokým miskovitým až kalichovitým, postupně se do široka rozevírajícím tvarem a vrásčitým a zvlněným, jakoby drobně žilnatým povrchem. Svrchní strana je zbarvena okrově. žlutohnědě až i kaštanově hnědě. Z vnější strany je plodnice bělavá nebo bledě šedohnědá a jemně plstnatá, s patrnými tmavšími vločkami. Třeň je velice krátký; celá plodnice je přiseldá k zemi. Spory jsou velké 14–16 × 8–10 µm. Páchne po chlóru.\n\nTerčovnice roste na jaře, hlavně v dubnu a květnu. Vyskytuje se prakticky v celém mírném pásu, v Česku je poměrně vzácná. Roste zejména ve vápencových oblastech v listnatých lesích na vlhčích místech, zejména v lužních lesích, v porostech devětsilu, též podél cest, v parcích a zahradách, často na stejných stanovištích jako smrž polovolný.\n\nTerčovnice síťanatá je zařazena do Červeného seznamu hub České republiky jako ohrožený druh (kategorie EN).\n\nTerčovnice síťnatá je jedlá, ale nevalné chuti, jako ohrožený druh by neměla být sbírána ke kuchyňským účelům.\n\n"}
{"id": "621829", "url": "https://cs.wikipedia.org/wiki?curid=621829", "title": "Hřebenec", "text": "Hřebenec\n\nHřebenec je přírodní památka vyhlášená v roce 1964. Nachází se u obce Rožmitál pod Třemšínem. Důvodem ochrany je skalní hřbet s reliktním borem. Chráněné kamenné moře je součástí přírodního parku Třemšín.\n\nLišejníky v přírodní památce Hřebenec\n\n"}
{"id": "621832", "url": "https://cs.wikipedia.org/wiki?curid=621832", "title": "Kosova Hora (přírodní památka)", "text": "Kosova Hora (přírodní památka)\n\nPřírodní památka Kosova Hora se nachází asi 500 metrů jihovýchodně od Kosovy Hory v okrese Příbram ve Středočeském kraji. Lokalita byla jako \"rezervace kručinky křídlaté\" vyhlášena československým Ministerstvem školství a osvěty v roce 1946. Chráněné území je ve správě Krajského úřadu Středočeského kraje.\n\nGeomorfologicky se chráněná lokalita nachází na území Benešovské pahorkatiny. Přírodní památka o výměře 16,38 ha zahrnuje lesnatý, na mapách nepojmenovaný kopec (458 m n. m.) na katastrálním území Kosovy Hory. Toto území posléze navazuje na Vysokou horu (496 m n. m.), která leží při silnici III/12138 dále na jihovýchod.\nPředmětem ochrany jsou porosty vzácné rostliny kručinky křídlaté (Genista sagittalis L.). Jedná se žlutě kvetoucí bylinu původem z jižní Evropy, jejíž výskyt je vázán na nevápnité skalní podloží a světlé borové či dubové lesy, případně suché louky nebo pastviny. V přírodní památce Kosova Hora se kručinka křídlatá vyskytuje pouze na okrajích kulturního boru.\n\nZ geologického hlediska je lokalita pozoruhodná tím, že se na jejím území střetávají dva horninové typy středočeského plutonu. Od jihozápadu na toto území zasahují sedlčanské granity, zatímco severovýchodní část kopce je budována jemnozrnnějšími granity typu Kosova Hora. Podloží severovýchodních a východních svahů překrývají pleistocénní spraše. Na svazích i samotném vrcholu bezejmenného kopce se vyskytují četné žulové balvany.\n\nPřírodní památka je dostupná po místní silnici, která vede z Kosovy Hory kolem historického židovského hřbitova do Laviček. Severovýchodně od obou kopců prochází zpevněná cesta z Kosovy Hory ke dvoru Pojezdec. Středem přírodní památky prochází přes kóty 458 m n. m. a 454 m n. m. neznačená lesní cesta. Nejbližší železniční zastávkou je 1,7 km vzdálená \"Kosova Hora\" na regionální trati Olbramovice - Sedlčany.\n\n"}
{"id": "621837", "url": "https://cs.wikipedia.org/wiki?curid=621837", "title": "Kostel svaté Cecilie", "text": "Kostel svaté Cecilie\n\nKostelů zasvěcených svaté Cecilii je více:\n\n\n\n\n…a další\n"}
{"id": "621852", "url": "https://cs.wikipedia.org/wiki?curid=621852", "title": "Hindustan Aeronautics Limited", "text": "Hindustan Aeronautics Limited\n\nHindustan Aeronautics Limited (HAL) patří mezi největší asijské letecké výrobce. Jedná se o indickou státní společnost řízenou ministerstvem obrany. Firma je výrobcem letecké techniky a jejich komponentů, motorů, elektroniky i provozovatelem letišť.\n\nSpolečnost v roce 1940 založil Walchand Hirachand jako Hindustan Aircraft. Firma sídlila v Bangalore a měla produkovat vojenské letouny pro indické královské letectvo. Během několika let se však stala státním podnikem. Za druhé světové války například prováděla opravy letounů provozovaných v Indii a Barmě.\n\nPo vyhlášení nezávislosti Indie, v roce 1947, převzala vedení společnosti indická vláda a společnost byla přejmenována na Hindustan Aeronautics Limited (HAL). Firma pak hrála důležitou roli při modernizaci indických ozbrojených sil. Prováděla rozsáhlou licenční výrobu (například letounů SEPECAT Jaguar, MiG-21 a MiG-27 či vrtulníků HAL Cheetah a HAL Chetak) a vyvíjela též vlastní typy, mimo jiné vyrobila první domácí stíhací letoun HAL HF-24 Marut, jehož konstruktérem byl Kurt Tank – mimo jiné konstruktér známého stíhacího letounu Focke-Wulf Fw 190.\n\nV současnosti HAL licenčně vyrábí například ruské bojové letouny Suchoj Su-30MKI, přičemž vlastní konstrukce zastupuje například lehký stíhací letoun HAL Tejas či víceúčelový vrtulník HAL Dhruv. Řada dalších je ve vývoji, jedná se například o cvičný letoun HAL HJT-36 Sitara, rusko-indický stíhací letoun Suchoj/HAL FGFA, rusko-indický transportní letoun UAC/HAL Il-214 či vrtulník HAL Light Combat Helicopter.\n\n"}
{"id": "621859", "url": "https://cs.wikipedia.org/wiki?curid=621859", "title": "Základní fyzikální veličiny", "text": "Základní fyzikální veličiny\n\nZákladní fyzikální veličiny dané soustavy veličin a jednotek jsou fyzikální veličiny, které tato soustava bere jako vzájemně nezávislé a pomocí kterých definuje všechny ostatní, tzv. odvozené veličiny. \n\nHlavní jednotky všech základních jednotek jsou pak v dané soustavě nazývány základními jednotky.\n\nVšechny rozumně použitelné fyzikální veličiny lze definovat pomocí několika málo základních veličin. Kolik veličin a které veličiny budou považovány za základní, je věcí volby. Proto vedle sebe může existovat několik odlišných soustav veličin a jednotek vhodných pro praktické používání.\n\nZa základní veličiny se zpravidla volí ty, které popisují nejzákladnější, vzájemně nezávislé fyzikální aspekty reality, nebo takové, jejichž jednotky jsou co možná nejpřesněji definovatelné a metrologicky realizovatelné. Oba tyto přístupy lze při vhodné definici základních jednotek aplikovat současně, jak ukazuje připravená redefinice základních jednotek soustavy SI.\n\nV mechanice jsou těmito veličinami zpravidla 3 následující:\n\nPro oblast termiky a příbuzných jevů k těmto jednotkám přistupuje:\n\nPro oblast elektromagnetických jevů postačuje jediná další veličina. V historických a současných soustavách za ni byla volena zpravidla jedna z následujících:\nJe také možné vyjít z vybraného zákona elektromagnetického silového působení, nezavádět novou základní veličinu a definovat elektromagneticky specifické veličiny výhradně pomocí základních veličin mechaniky (toto je přístup všech variant elektromagnetických veličin a jednotek soustavy CGS). Jistou nevýhodou je skutečnost, že elektromagneticky specifická veličina v takovýchto veličinových rovnicích vystupuje vždy ve druhé mocnině, takže její jednotka má definiční vztah ve tvaru druhé odmocniny ze součinu/podílu jednotek mechanických veličin a fyzikální rozměr má polovinové exponenty. Pro některé specialisty v metrologii je to nepřijatelné (spíše však z filozofických a pedagogických důvodů; pro fyziky to problém nepředstavuje).\n\nV některých soustavách je z praktických důvodů zavedena specifická základní veličina pro (zpravidla velký) počet entit:\n\nPraxe ukázala, že je vhodné pro oblast optiky oddělit od sebe zářivé vlastnosti obecného elektromagnetického vlnění (vyjadřované pomocí elektromagnetických a radiometrických veličin) a zářivé vlastnosti světla, tedy viditelné části tohoto záření. Z těchto důvodů se zpravidla doplňuje ještě jedna fotometrická základní veličina, například:\n\nPodobné důvody pro oddělení vlnově-dynamických vlastností mechanického vlnění a zvuku, tedy slyšitelné části tohoto vlnění, sice existují, ale zřejmě vzhledem k logaritmické citlivosti lidských orgánů sluchu nevedly k zavedení nové plnohodnotné základní veličiny (hladina hlasitosti s jednotkou fón či hlasitost s jednotkou son nikdy nezískaly postavení veličin a jednotek základních, ale považují se za odvozené bezrozměrné veličiny a bezrozměrné jednotky).\n\nHlavní jednotka každé základní veličiny představuje pro danou soustavu veličin a jednotek její tzv. základní jednotku. Pomocí základních jednotek jsou jednotkovými rovnicemi definovány hlavní jednotky všech odvozených veličin.\n\nModerní soustavy jednotek se vyznačují tím, že hlavní jednotky odvozených veličin jsou vzhledem k základním jednotkám koherentní, tedy jsou vesměs definovány jednotkovými rovnicemi bez číselných koeficientů. Hovoříme pak o koherentní soustavě.\n"}
{"id": "621862", "url": "https://cs.wikipedia.org/wiki?curid=621862", "title": "Tony Fernandez (hudebník)", "text": "Tony Fernandez (hudebník)\n\nTony Fernandez je anglický hudebník, bývalý bubeník skupiny Strawbs.\n\nKe skupině Strawbs se připojil v roce 1977 a hrál s ní do jejího rozpadu v červenci 1980. Hrál na dvou albech Strawbs, Blue Angel a Heartbreak Hill (vydáno teprve 1995). Hrál též na několika albech bývalého klávesisty Strawbs, Ricka Wakemana. Byl požádán, aby se Strawbs hrál na vystoupení v Chiswicku v roce 1998, ale nebylo zde dost místa pro dvě různé bicí soupravy (Tony je levák); takže si se Strawbs zahrál až na jejich oslavách 40. výročí, kde hrál ve dvou skladbách (Heartbreak Hill a Blue Angel). V roce 2010 ho bylo možné vidět v \"elektrické\" sestavě pro podzimní turné v Kanadě a Velké Británii.\n\n\n\n"}
{"id": "621881", "url": "https://cs.wikipedia.org/wiki?curid=621881", "title": "Politicky exponovaná osoba", "text": "Politicky exponovaná osoba\n\nJako politicky exponovaná osoba (PEP z anglického \"\") se v terminologii používané u bankovních regulací označuje fyzická osoba ve významné veřejné funkcí s celostátním nebo regionálním významem, případně blízký příbuzný či obchodní partner takového funkcionáře. Termín se používá v legislativě zaměřené proti praní špinavých peněz zejména na úrovni mezinárodní organizace FATF a jejích členských zemích včetně zemí Evropské unie.\n\nV Česku tento termín definuje zákon o některých opatřeních proti legalizaci výnosů z trestné činnosti a financování terorismu (tzv. zákon proti praní špinavých peněz). Tento zákon vyžaduje před uzavřením každého obchodu zjistit, zda klient je či byl (přinejmenším v předchozích 12 měsících) politicky exponovanou osobou. Do roku 2016 se definice politicky exponované osoby v tomto zákoně vztahovala jen na osoby s bydlištěm mimo ČR, případně ve veřejných funkcích vykonávaných mimo ČR. Od roku 2017 tato podmínka padá a za politicky exponované osoby se považují všechny fyzické osoby splňující zákonnou definici včetně tuzemských.\n\nZ veřejných funkcí v Česku tuto definici splňují:\n\nJako politicky exponované osoby se pak vedle těchto osob (o osob v obdobných funkcích v jiných státech, orgánech Evropské unie nebo jiných mezinárodních organizací) klasifikují také osoby blízké k těmto osobám, společníci a skuteční majitelé stejných právnických osob s těmito osobami, osoby v jiném blízkém podnikatelském vztahu a skuteční majitelé právnických osob vytvořených ve prospěch těchto osob.\n\n"}
{"id": "621888", "url": "https://cs.wikipedia.org/wiki?curid=621888", "title": "Slepeč", "text": "Slepeč\n\nPřírodní památka Slepeč byla vyhlášena v roce 1984 a nachází se u obce Kochánky. Důvodem ochrany je dubohabrový les s výskytem chráněných rostlinných druhů.\n\nHlavním důvodem ochrany je výskyt v Pojizeří jediné zachované populace střevíčníku pantoflíčku a dalších teplomilných rostlin. Z vzácných a chráněných rostlin se v oblasti vyskytuje např. okrotice bílá, vemeník dvoulistý, plamének přímý a jiné. Z hub zde byla nalezena velmi vzácná náramkovitka žlutozelená. Z nejvýznamnějších druhů hmyzu průzkum prokázal střevlíky Carabus arcensis a Carabus glabratus, zlatohlávka Potosia aeruginosa, tesaříka Lioderus collari a roháče obecného.\n\n"}
{"id": "621891", "url": "https://cs.wikipedia.org/wiki?curid=621891", "title": "Stará Jizera", "text": "Stará Jizera\n\nStará Jizera je přírodní památka v okrese Mladá Boleslav. Nachází se u obce Horky nad Jizerou. Ochrana území byla vyhlášena v roce 1987. Předmětem ochrany jsou slepá ramena řeky Jizery. Na slepá ramena jsou vázané podmáčené louky a mokřady, které slouží jako významné refugium řady chráněných druhů rostlin a živočichů.Jedná se o jeden z posledních podobných biotopů na Jizeře.\n\nV minulosti byly v těchto místech hojně rozšířené lužní lesy s četnými vlhkými loukami, na kterých se místy držela voda celoročně a jejich okraje porůstaly stromy typické pro měkké luhy, jako jsou například vrby a olše. Řeka se zde pravidelně vylévala ze svého koryta a vznikaly tu živinami bohaté náplavy, které byly odedávna využívány zemědělsky (především jako kosené louky nebo pastviny). Z počátku jen určité části, ale od druhé poloviny 16. století byly lesy káceny intenzivněji a původní les byl zcela zlikvidován. Poslední památkou rozsáhlých lesů jsou dnes mohutné solitérní duby na zbytcích luk a polních okrajích. Širší okolí bylo postupně rozoráno, přesto jsou místy dochovány luční porosty, hlavně v ochranném pásmu. Dlouhou dobu jsou využívány i samotné tůně jako rybářský revír (od 20. století).\n\nŘeka na lokalitě tvoří velký meandr, u kterého se nacházejí dvě mrtvá ramena. První, větší z nich, se nachází na vnitřní straně meandru, se nazývá \"Stará Jizera.\" Druhé menší rameno na vnější straně meandru se nazývá \"Měsíc.\" V jejich okolí je množství luk, které přecházejí od sušších až po velmi vlhké. Časté jsou tady staré solitérní duby, které tvoří mnohdy z dálky patrné krajinné dominanty. Luční biotopy tvoří velice důležité ochranné pásmo vlastní přírodní památky, která je tvořená pouze mrtvými rameny. Místa přiléhající k řece jsou periodicky zcela zaplavována. \n\nGeologické podloží tvoří vápnité pískovce a slínovce svrchní křídy (svrchní turon) a můžeme jej tedy zařadit k tzv. České křídové tabuli, která zahrnuje velkou část severovýchodních Čech. Tyto horniny jsou zde překryty nivními půdami a říčními náplavy, které postupně přecházejí až do hnědozemí. Největším geologickým činitelem je zde řeka samotná, dochází k zahlubování jejího koryta stran, a tím k jeho posouvání. Vodní tok tak rozrušuje a znovu buduje náplavy a náplavové terasy.\n\nÚzemí patří do oblasti tzv. Dolního Pojizeří, pro které jsou charakteristické vyšší teploty a nižší úhrny srážek. Průměrné roční teploty zde činí 8,4 °C a průměrný roční úhrn srážek 575 mm. Nadmořská výška se pohybuje mezi 192 a 193 metry, z čehož jasně vyplývá nízký sklon koryta a velmi rovinatý reliéf. \n\nLokalita je napájená především vodou z řeky Jizery. Ta spadá do povodí Labe, jehož je pravým přítokem. Průměrný roční průtok Jizery v těchto místech dosahuje 18,6 m³/s. \n\nKvětenu lokality je možné rozdělit na tři typy vegetace: vegetace vodní hladiny, příbřežní vegetace a vegetace vlhkých luk:\n\nZ rostlin vodní hladiny je možné na lokalitě najít například růžkatec ponořený (\"Ceratophyllum demersum\"), voďanku žabí (\"Hydrocharis morsus-ranae\"), okřehek menší (\"Lemna minor\"), okřehek trojbrázdý (\"Lemna trisulca\"), lakušník okrouhlý (\"Batrachium circinatum\"), stulík žlutý (\"Nuphar lutea\"), rdest vzplývavý (\"Potamogeton natans\") nebo rdesno obojživelné (\"Persicaria amphibia\"). Rovněž je možné na lokalitě nalézt leknín bělostný (\"Nymphaea candida\"), který sem byl pravděpodobně vysazen.\n\nK nejvzácnějším rostlinám na březích tůní patří, šmel okoličnatý (\"Butomus umbellatus\") a žebratka bahenní (\"Hottonia palustris\"). Z dalších typických příbřežních rostlin je možné zmínit kosatec žlutý (\"Iris pseudacorus\"), halucha vodní (\"Oenanthe\" aquatica), žabník jitrocelový (\"Alisma plantago-aquatica\"), orobinec úzkolistý (\"Typha angustifolia\"), zblochan vodní (\"Glyceria maxima\"), rákos obecný (\"Phragmites australis\") nebo chrastici rákosovitou (\"Phalaris arundinacea\").\n\nVlhké louky tvoří hlavně ochranné pásmo chráněného území a vyskytují se na nich mnohé vzácné druhy rostlin. Část těchto luk je sečená. K nejvzácnějším rostlinám vlhkých luk zde patří kostival český (\"Symphytum bohemicum\") nebo žluťucha lesklá (\"Thalictrum lucidum\"). Jinak zde hojně roste kohoutek luční (\"Lychnis flos-cuculi\"), blatouch bahenní (\"Caltha palustris\"), tužebník jilmový (\"Filipendula ulmaria\"), pomněnka bahenní (\"Myosotis palustris\"), přeslička bahenní (\"Equisetum palustre\") nebo mnoho druhů ostřic (\"Carex\"). Vegetace vlhkých luk je doplněna solitérními stromy, nejčastěji dubem letním (\"Quercus robur\") nebo jilmem vazem (\"Ulmus laevis\").\n\nZe zoologického hlediska jsou nejcennějšími biotopy území mokřady, které nabízejí důležité refugium vzácným druhům obojživelníků. Je možné jmenovat například kriticky ohroženého skokana skřehotavého (\"Rana ridibunda\") nebo ropuchu zelenou (\"Bufo viridis\"). Mimo tyto druhy se zde vyskytuje i ropucha obecná (\"Bufo bufo\"), skokan zelený (\"Rana esculenta\") nebo čolek obecný (\"Triturus vulgaris\"). Z plazů je významný výskyt užovky obojkové (\"Natrix natrix\") a ještěrky obecné (\"Lacerta agilis\").\n\nKromě obojživelníků se jedná o významné hnízdiště a tahovou zastávku ptactva. Podle průzkumu z roku 2000 tady bylo zjištěno 25 druhů pěvců a 7 druhů nepěvců: pěnkava obecná (\"Fringilla coelebs\"), moudivláček lužní (\"Remiz pendulinuz\"), pěnice černohlavá (\"Sylvia atricapilla\"), slavík tmavý (\"Luscinia luscinia\"), žluva hajní (\"Oriolus oriolus\"), volavka popelavá (\"Ardea cinerea\"), ledňáček říční (\"Alcedo atthis\") nebo lyska černá (\"Fulica atra\").\n\nLokalita je významná i výskytem některých vzácných střevlíčků (\"Elaphrus\") nebo pavouků.\n\nLokalita je ohrožená postupným zazemňováním tůní. Například tůň Měsíc je již téměř zcela bez vody a bylo by tedy vhodné uvažovat o její revitalizaci. Dalším ohrožujícím faktorem by mohl být nadměrný rybolov. Plán péče o lokalitu stanovuje maximální počty vysazených ryb. Ryby by rovněž neměly být přikrmovány a tůně hnojeny. Ohrožení může přinášet i nadměrný pohyb turistů po blízké turistické trase.\n\nV rámci ochrany území je část luk sečená. Potenciálním nebezpečím je skutečnost, že okolí chráněného území je obhospodařováno zemědělsky. Hlavním cílem ochrany této lokality v budoucnosti je zachování typických mokřadních stanovišť a na ně vázaných druhů rostlin a živočichů.\n\n"}
{"id": "621896", "url": "https://cs.wikipedia.org/wiki?curid=621896", "title": "Vratislavský dům", "text": "Vratislavský dům\n\nVratislavský dům je renesanční dům na Masarykově náměstí v Třeboni, postavený pravděpodobně v 16. století šlechtickou rodinou Vratislavů na základech staršího gotického domu.\n\nPo velkém požáru Třeboně roku 1618 anebo při obléhání města vojáky generála Baltasara Marradase i Vich roku 1622 byl zřejmě poškozen a roku 1623 poprvé rekonstruován. Po Vratislavech získal tuto významnou nemovitost se vší pravděpodobností další nižší šlechtic, Jan Ruthard Mirotický z Malešova. Po něm ji zdědila jeho žena Ludmila a ta ji asi prodala písemně již doloženému Matyáši Pirglerovi.\n\nRoku 1656 koupil dům Tobiáš Prattenberger za 1350 kop míšenských. V roce 1672 jej pak prodal Janu Kazilovi, měšťanovi a spoluradnímu třeboňskému, který jej opravil, zvelebil a postoupil roku 1710 Melicharu Cibuškovi za 1000 zlatých rýnských. Vdova Terezie Cibušková pak prodala v roce 1740 dále vylepšený dům svému zeti Filipovi Thurnerovi za 2000 zlatých rýnských. Vdova Ludmila Thurnerová, rozená Cibušková, pak postoupila dům svému druhému manželovi Josefu Schatzovi.\n\nRoku 1773 se ujal domu Karel Solberger za sumu 1400 zlatých rýnských. Je pravděpodobné, že při velkém požáru Třeboně v roce 1781 byl dům rovněž poškozen a tehdy zřejmě vznikl nový krov patrně i s novými stropy nad prvním patrem. V roce 1808 převedla vdova Antonia Solbergerová dům v hodnotě 6937 zlatých na svého syna Františka Solpergera, měšťana a obchodníka. Ještě v roce 1870 je v městské knize uváděn jako vlastník František Solperger. V pozemkové knize města Třeboň navazuje pak nejstarší zápis z roku 1866, kde je jako majitel uveden již Antonín Břeský z Birkenfelsu. Za tohoto majitele byla zřejmě provedena koncem 19. století historizující přestavba včetně úpravy fasád a schodiště.\n\nRoku 1901 koupili dům manželé Jan a Matylda Tesařovi. V té době byl dům v průčelí opatřen nejprve jedním později dvěma předsazenými dřevěnými výkladci a provedena pseudorenesanční úprava štítu prakticky do dnešní podoby. Roku 1930 přešla polovina budovy po Matyldě Tesařové na Jana Tesaře staršího. V roce 1948 získali třetinové vlastnické podíly Marie Broukalová, Božena Dušková a Dr. Jan Tesař. Roku 1960 přešlo vlastnictví domu vnucenou darovací smlouvou na Československý stát. V r. 1980 byla provedena poměrně nevhodná adaptace přízemí budovy sejmutím předložených dřevěných výkladců a nevýrazným řešením štítového průčelí.\n\nRoku 1991 získali dům v restituci potomci bývalých vlastníků, provedli opravu střechy a prodali jej roku 1999 stávajícím majitelům. Ti po provedení stavebně historického průzkumu a po konzultaci s Památkovým ústavem České Budějovice v roce 2001 celý objekt zrekonstruovali. Schválený postup rekonstrukce má za cíl chránit a zvýraznit všechny architektonicky cenné prvky pozdně renesančního Vratislavského domu.\n\nV tomto roce byla v přízemních klenutých prostorách otevřena restaurace Vratislav. V současné době jsou pro společenské účely a dobré pohostinství využity i bývalé suterénní a sklepní prostory renesanční budovy, pod názvem \"Vratislavský dům\", v létě i s předzahrádkou na Masarykově náměstí.\n\nZachované kvalitní architektonické detaily a prvky jsou podle stavebně historického průzkumu\n\n\n"}
{"id": "621897", "url": "https://cs.wikipedia.org/wiki?curid=621897", "title": "Grand Châtelet", "text": "Grand Châtelet\n\nGrand Châtelet [\"gra šätele\"] (neboli \"Velký hrádek\"), obvykle jen Châtelet byl jedna ze dvou pevností, které chránily mosty vedoucí na ostrov Cité v Paříži. Grand Châtelet se nacházel na pravém břehu, kde chránil přístup na Grand-Pont (dnešní Pont au Change). Petit Châtelet ležel na protějším levém břehu a chránil přístup na Petit-Pont. Pevnosti zde stály již od 9. století, nejprve dřevěné, později kamenné a obě byly zbořeny. Petit Châtelet v roce 1782, Grand Châtelet v roce 1808.\n\nV roce 877 nechal Karel II. Holý zlepšit opevnění Paříže, aby ochránil město před častými nájezdy Normanů. Byly opraveny hradby na ostrově Cité, opevněny mosty a k jejich ochraně byly na březích vybudovány dřevěné věže.\n\nDřevěné věže byly nahrazeny kamennými stavbami kolem roku 1130 za Ludvíka VI. Grand Châtelet tvořil zhruba čtvercovou pevnost s nádvořím uprostřed, kterou obklopovaly hluboké příkopy naplněné vodou ze Seiny. V roce 1190 začal král Filip II. August budovat na pravém břehu nové hradby, čímž Grand Châtelet ztratil svou obrannou funkci. V té době se stal sídlem pařížského prévôta, který zodpovídal za bezpečnost ve městě. Grand Châtelet proto začal sloužit i jako vězení.\n\nZa vlády Ludvíka IX. byl v letech 1250-1257 Grand Châtelet opraven a podstatně rozšířen.\n\nV roce 1684 Ludvík XIV. nařídil, že se v Châtelet budou konat zasedání feudálních soudů. Když byl Grand Châtelet přestavován, přesídlil soud dočasně do kláštera sv. Augustina, s čímž ale mniši nesouhlasili a rozhodli se k ozbrojenému útoku. Při něm jich bylo několik zabito. Po rekonstrukci nezůstalo nic z původní pevnosti. Pevnost i nadále sloužila jako vězení, kde byli zavíráni nejtěžší zločinci. V září 1792 došlo ve věznici k masakru, kdy dav vtrhl do vězení a a byla zabita většina vězňů. Během existence pevnosti zde bylo uvězněno i mnoho slavných osob, jako např. básník François Villon (1448), básník Clément Marot (1526), loupežník Louis Dominique Cartouche (1721) nebo velitel švýcarské gardy Thomas de Mahy de Favras (1790).\n\nGrand Châtelet sloužil rovněž jako márnice pro osoby nalezené na ulici nebo utopené v Seině. Poprvé je zde ukládání mrtvol doloženo v rozhodnutí pařížského prévôta z 23. prosince 1371. Mrtví byli pohřbíváni na hřbitově Neviňátek. V roce 1804 byla márnice přemístěna na \"Quai du Marché-Neuf\" na ostrově Cité.\n\nGrand Châtelet byl zbořen v roce 1808 na rozkaz Napoleona I. Na jeho místě vzniklo náměstí Place du Châtelet. Jméno pevnosti připomíná též Divadlo Châtelet otevřené na tomto náměstí v roce 1862.\n\n"}
{"id": "621899", "url": "https://cs.wikipedia.org/wiki?curid=621899", "title": "Petit Châtelet", "text": "Petit Châtelet\n\nPetit Châtelet (neboli \"Malý hrad\") byl jednou ze dvou pevností, které chránily mosty vedoucí na ostrov Cité v Paříži. Petit Châtelet se nacházel na levém břehu a chránil přístup na Petit-Pont. Naopak Grand Châtelet na pravém břehu chránil přístup na Grand-Pont (dnešní Pont au Change). Pevnosti zde stály již od 9. století, nejprve dřevěné, později kamenné a obě byly zbořeny. Petit Châtelet v roce 1782, Grand Châtelet v roce 1808.\n\nV roce 877 nechal Karel II. Holý zlepšit opevnění Paříže, aby ochránil město před častými nájezdy Normanů. Byly opraveny hradby na ostrově Cité, opevněny mosty a k jejich ochraně byly na březích vybudovány dřevěné věže.\n\nDřevěné věže byly nahrazeny kamennými stavbami kolem roku 1130 za Ludvíka VI. Petit Châtelet byl jen jednoduchou stavbou s bránou a dvěma věžemi. 20. prosince 1296 se rozvodnila Seina, která poškodila Petit-Pont i Petit Châtelet. Ten nechal Karel V. přestavět roku 1369. Karel VI. v roce 1382 určil Petit Châtelet jako sídlo pařížského prévôta. Část sloužila jako vězení.\n\nV roce 1769 bylo nařízeno Petit Châtelet zbořit, k čemuž došlo v roce 1782. Vězni byli přesunuti do věznice Force a volné prostranství bylo přeměněno na náměstí \"Place du Petit Pont\".\n\n"}
{"id": "621912", "url": "https://cs.wikipedia.org/wiki?curid=621912", "title": "Falk", "text": "Falk\n\nFalk může být:\n\n"}
{"id": "621924", "url": "https://cs.wikipedia.org/wiki?curid=621924", "title": "Pesto", "text": "Pesto\n\nPesto nebo Pesto alla genovese je zelená omáčka, jejíž hlavní složkou je bazalka.\n\nPůvod pesta se klade do oblasti Ligurie v severní Itálii, přídomek \"genovese\" má podle severoitalského města Janov (\"Genova\").\n\nNázev je odvozen z italského slova \"pestare\" = \"tlouci, mlátit\".\nTradiční příprava klasického pesta spočívá v rozdrcení a tření bazalkových listů v mramorovém moždíři dřevěnou paličkou. Do nich se dále přidává sůl a česnek, parmezán a/nebo jiný drobně strouhaný ovčí sýr a piniové oříšky, nakonec olivový olej. Jiný druh, \"pesto alla siciliana\", obsahuje na slunci sušená rajčata.\n\nPodle klasického receptu z okolí Bologne se špagety vaří a podávají s několika nakrájenými bramborami.\n\n"}
{"id": "621925", "url": "https://cs.wikipedia.org/wiki?curid=621925", "title": "Dougal Dixon", "text": "Dougal Dixon\n\nDougal Dixon (* 9. května 1947 v Dumfries) je skotský spisovatel, popularizátor vědy, geolog a paleontolog.\n\nDixon studoval geologii a paleontologii na University of St. Andrews a vydobyl si značnou reputaci jako průkopník tzv. spekulativní zoologie a paleontologie. Zabývá se například hypotetickými formami do třetihor přeživších dinosaurů nebo možnostmi dalšího vývoje života v éře po člověku. Píše však také encyklopedické nebo zábavné knihy o pravěkých zvířatech a dinosaurech.\n\n\n\n"}
{"id": "621931", "url": "https://cs.wikipedia.org/wiki?curid=621931", "title": "Mats Näslund", "text": "Mats Näslund\n\nMats Näslund (* 31. října 1959, Timrå, Švédsko) je bývalý švédský hokejový útočník.\n\nZačínal ve Švédsku, kde hrával za týmy Timrå IK a Brynäs IF. Do NHL byl draftován v roce 1979 z celkově 37. místa týmem Montreal Canadiens, zůstal však ještě další tři roky ve švédské lize. V Montrealu začal nastupovat v sezóně 1982/1983 a hned se stal stabilním článkem základní sestavy. Na konci sezóny byl zvolen do All-star týmu nováčků, kde byl ve společnosti například Phila Housleye či Steva Larmera (byl to první ročník, ve kterém se All star tým nováčků volil). Nejúspěšnější sezónou pro něj byl ročník 1985/1986, kdy zaznamenal své nejlepší osobní statistiky (43 gólů, 67 asistencí, 110 kanadských bodů) a devatenácti body v play-off výrazně přispěl k zisku Stanley Cupu pro Montreal. Bylo to prozatím naposledy, kdy hráč Montrealu Canadiens překonal hranici sta bodů v jedné sezóně. Také v dalším roce byl nejproduktivnějším hráčem týmu, i když jeho bilance již nebyla tak úspěšná. Patřil mezi slušné hráče, nikdy nenasbíral více než 19 trestných minut za sezónu a v roce 1988 tak byl zaslouženě oceněn Lady Byng Memorial Trophy. Po sezóně 1989/1990 se vrátil do Evropy, hrával rok ve Švýcarsku, poté tři roky ve Švédsku. Ve zkráceném ročníku 1994/1995 se vrátil do NHL a odehrál sezónu v Boston Bruins, poté ukončil aktivní kariéru.\n\nŠvédsko reprezentoval na řadě turnajů již od juniorské kategorie. Jako senior se účastnil pěti turnajů mistrovství světa, z nichž má kompletní sbírku medailí, korunovanou zlatem z roku 1991. Třikrát hrál na Kanadském poháru (v letech 1984, 1987 a 1991) a dvakrát na olympijských hrách. Při své poslední účasti na velké akci, na olympiádě v Lillehammeru 1994 byl členem týmu, který vybojoval zlato v památném finálovém rozstřelu proti Kanadě a vedle svých spoluhráčů Håkana Looba a Tomase Jonssona se stal prvním hokejistou, který dokázal vyhrát olympiádu, mistrovství světa i Stanley Cup - Triple Gold Clubu.\n\n\n\n statistika na hockeydb.com\n"}
{"id": "621939", "url": "https://cs.wikipedia.org/wiki?curid=621939", "title": "Vedlejší postavy v Percym Jacksonovi", "text": "Vedlejší postavy v Percym Jacksonovi\n\nToto je seznam vedlejších postav, které se vyskytly v knihách o Percym Jacksonovi.\n\nSally je Percyho matka. Jako jedna z mála smrtelníků vidí skrz mlhu která obklopuje bohy. Poté, co s Poseidonem počala dítě, které pojmenovala Perseus věděla, že se ho budou snažit zabít. Zachovala si chladnou hlavu a provdala se za Gabriela Ugliana, který překryl Perseův pach. Když bylo Percymu 12 let, utekla s ním do tábora, odkud ji unesl Hádes pomocí Mínotaura. Percy se jí vydá zachránit, ale nepovede se mu to. Nakonec jí Hádes propustí výměnou za přilbici temna. Použije Medusinu hlavu na Gabriela, kterého pak prodá galerii a začne nový život.\n\nGabriel \"Gabe\" Ugliano (někdy Oriano) je hospodský povaleč a prodavač v obchodě. Žil se Sally, protože příšerně zapáchal. Po odchodu Percyho se stane středem pozornosti, dokonce za Percyho zatčení nabízí odměnu. Na konci knihy ho Percy zničí, když celému Los Angeles nabídne spotřebiče zdarma.\n\nKřupan je jedním z Laistrigonů, který se spolu s Morkocucem a Lebkožroutem vydal zabít Percyho ve škole v New Yorku v druhém dílu knihy. Jako jediný přežije poté co omráčí Tysona, ale Annabeth ho zabije svým nožem. \n"}
{"id": "621940", "url": "https://cs.wikipedia.org/wiki?curid=621940", "title": "Kyselina fluorná", "text": "Kyselina fluorná\n\nKyselina fluorná HOF neboli monofluorovaná voda je zajímavá, ale stále ještě málo známá látka. Je jedinou známou kyslíkatou kyselinou fluoru. Je to pevná krystalická látka, která se explozivně rozkládá za vzniku fluorovodíku a kyslíku podle rovnice\n\nproto je nutné ji ihned po výrobě zužitkovat. Je to jedno z nejlepších oxidačních činidel, které není destruktivní. Při oxidacích se z kyseliny fluorné odštěpuje kyslík a vzniká fluorovodík. Kyselina fluorná se připravuje zaváděním plynné směsi složené z 10 % fluoru a 90 % dusíku do acetonitrilu obsahujícího vodu. Acetonitril (CHCN) je zde netečný a fluor reaguje s vodou za vzniku kyseliny fluorné a fluorovodíkové.\n"}
{"id": "621951", "url": "https://cs.wikipedia.org/wiki?curid=621951", "title": "Kavalír King Charles španěl", "text": "Kavalír King Charles španěl\n\nKavalír King Charles španěl je společenské plemeno psa. Elegantní a dobře vyvážený pes s jemným výrazem a harmonickou stavbou těla.\n\nJde o plemeno uznané Mezinárodní kynologickou federací (FCI), ve skupině 9 a sekci 7 .\n\nV historii byli tzv. „malí španělé“ oblíbení hlavně u šlechty, ženám sedávali na klíně a z části je tak chránili před průvanem ve studených domech nebo v kočárech na cestách. Trpasličí španělé (\"toy spaniels\", tak byli dříve označováni) pocházejí z loveckého španěla, který byl známý už ve středověku a ze kterého se před 400 lety stal společenský pes. Důkazem je mnoho maleb kde byli zobrazováni po boku králů. Chov trpasličích španělů se rozšířil v Anglii za vlády Karla I. a jeho syna Karla II., který jim dal pojmenování, velmi je miloval a hodně se jim věnoval. Král rozhodl, že jim nesmí být žádné dveře uzavřeny, tedy že mohou jít kamkoliv, dokonce měli povolen vstup do anglického parlamentu a je tomu tak dodnes. V 18. století přinesla móda oblibu kulatých hlav a krátkých nosů, což ovlivnilo chov malých španělů a tak se z původního plemene Karla I. stalo dnes velmi uznávané plemeno King Charles španěl. Takže původně jedno plemeno se rozdělilo na dvě samostatná. Malí španělé s krátkým nosem, kulatou hlavou a menším tělem – King Charles španěl a malí španělé s normálním nosem a hlavou – Kavalír King Charles španěl. Původní, tedy kavalíři, skoro vyhynuli. Podobně to bylo i s jejich barevnými kombinacemi. I když hnědobílá kombinace, která byla chovaná v paláci Blenheim se udržela díky oblibě. Až začátkem 19. století vznikl nápad vyšlechtit původní typ španělů, tedy kavalírů, zpět. V roce 1975 byl do Československa dovezen první kavalír a později se jejich chov rozšířil. Oficiální rozdělení plemen Kavalír King Charles španěl a King Charles španěl uznal Kennel Club až v roce 1945. Od té doby se lidé více věnují kavalírům. Pro zajímavost se v dnešní době ve Velké Británii ročně narodí zhruba 10 – 15 000 kavalírů a jen asi 350 kingů.\n\nBlenheim (BH): Perlově bílý podklad se sytě kaštanovými znaky, na hlavě by znaky měly být rozloženy tak, aby nechaly mezi ušima prostor na tzv. \"korunku\" či kosočtverečnou známku, která je charakteristická pro toto plemeno. Srst je kaštanově zbarvena i na lících, uších a kolem očí.\n\nBlack and Tan (BT): Základ tvoří sytá, lesklá, havraní čerň s tříslovitými znaky nad očima, na vnitřní straně uší a ocasu, na tlamě, lících, končetinách, a na hrudi. Bílé znaky jsou nežádoucí.\n\nRuby (RU): Zbarvení srsti je jednobarevné, tedy zářivě kaštanové až červené. Bíle znaky jsou nežádoucí.\n\nTricolour (TR): Trojbarevné zbarvení. Bílá a černá barva je na těle rovnoměrně rozložená. Ohnivě hnědé znaky se vyskytují nad očima, na lících, na vnitřní straně uší a končetin a na spodní straně ocasu.\n\nHlava je mezi ušima skoro plochá. Lebka je v poměru k tělu těžká. Délka čenichu od základu stopu ke špičce nosu je asi 3,81 cm. Nos je vždy černý s dobře vyvinutými nozdrami (žádné známky zesvětlení). Čenich se směrem ke špičce zužuje. Stop je mělký. Pysky jsou dobře vyvinuté. Oči jsou velké, tmavě hnědé, kulaté ale zase ne vypouklé, prostorově dobře rozložené. Uši jsou delší, výše postavené a bohatě osrstěné, jemně zvlněné. Krk je středně dlouhý a lehce klenutý. Mají silné čelisti s úplným chrupem a pravidelným, kompletním nůžkovým skusem. To znamená, že horní řezáky překrývají těsně spodní a v čelisti jsou zasazeny kolmo. Trup je krátký s rovným hřbetem a dobře klenutými žebry. Přední část těla - Hrudník je středně velký, lopatky jsou dobře položené dozadu, středně silné kosti, přední končetiny rovné. Zadní část těla - Kosti jsou středně silné, přiměřeně k síle plemena, kolena jsou dobře zaúhlené, bez tendence ke špatnému postoji (kravský, sudovitý). Tlapky jsou uzavřené s plnými polštářky, a vždy dobře osrstěné. Ocas je k délce těla přiměřeně dlouhý (cca 25 – 30 cm), dobře nasazený, radostně nesený, ale ne příliš nad úroveň hřbetu. Srst je dlouhá, hedvábná na dotek, bez kudrn, jemné zvlnění je však přístupné, a to na uších, ocasu a končetinách. Srst se nestříhá ani netrimuje.\n\nKavalíři jsou převážně veselí, přátelští, společenští, inteligentní, neútoční, nebojácní, nemívají sklon k nervozitě. Jsou čilí a přítulní, láskyplní, trpěliví k dětem a oddaní svému páníčkovi i sportovně nadaní. Kavalír, díky své povaze, je vhodný jak k dětem, tak k seniorům ačkoliv potřebuje dostatek pohybu. Kavalír se s vámi rád vydá na delší procházku, ale bude se klidně i celý den vyvalovat na gauči. Kavalíři se umí velice dobře přizpůsobit.\n\nTohle plemeno z hlediska péče a výživy není náročné. Kavalírům stačí menší porce potravy, i když drobnými pamlsky nikdy nepohrdnou. Dobré je také, koupit jim nějaké kostičky na kousání. Hlavně proto, aby měli zdravý chrup, ale i proto aby váš nábytek zůstal takový jaký byl před příchodem vašeho pejska. Nevyžadují dlouhé procházky, ale rádi si venku zaběhají. Proto jsou vhodnými mazlíčky jak ke starším lidem, tak i k sportovně založeným lidem. Kavalíři milují společnost, proto není vhodné, aby kavalír byl často sám nebo zavřený celý den v kotci.\n\nSrst kavalíra je nutné alespoň 1x týdně pročesávat, hlavně v oblasti uší a hrudníku, kde je srst delší. Srst se zásadně nestříhá ani netrimuje (jedině na výstavy se občas zastřihují konečky srsti na tlapkách). Kavalíři obvykle línají dvakrát do roka. Důležité je také časté čištění uší, aby nedošlo k zánětu zvukovodu. Pokud si sami neobrušují drápky, hlavně ze začátku, je potřeba jim je zastřihávat.\n\nJakékoliv odchylky od výše uvedených bodů jsou považované za vadu. Závažnost vady je posuzována v souvislosti s jejím stupněm a taky v tom, jaký vliv má na zdraví psa. Pes který evidentně projevuje psychické nebo fyzické abnormality bývá často diskvalifikován. Hrubé vady: když je pes celkově netypický, bázlivý nebo agresivní, když má kulatou hlavu se sraženým nosem (hlava King Charlese španěla), příliš dlouhý nebo krátký nos, předkus nebo podkus, výraznost v postavení končetin, kdy to psovi znemožňuje volný pohyb, ocas který je stočený nad hřbet (špic), velmi krátká nebo příliš zvlněná srst, jakékoliv jiné barvy nebo kombinace barev než které jsou přípustné.\n\nKavalíři jsou nejen společenští, ale jsou inteligentní, chytří a také dobře sportovně založení. Základy slušného chování a poslušnosti by měly být jako u každého plemena samozřejmostí. Pes by měl slyšet na své jméno, a taky by měl přijít když jej zavoláte. Při výcviku musíte být důslední, což znamená, že když dáte psovi nějaký povel musíte trvat na tom, aby byl splněn. Samozřejmě nemá cenu dávat povel \"Ke mně!\", když pes utíká za zajícem do pole, protože je jasné, že ve většině případů vás neposlechne, ale naopak až se bude vracet, tak říkejte \"Ke mně!\" aby pes věděl co ten povel znamená. Kavalír je učenlivý a je schopný se naučit i jiným kouskům, než jsou základní povely. Například hledání skrytých předmětů, rozlišování, podávání atd. Kavalíři rádi sportují. Oblíbenými sporty jsou agility, kde pes musí skákat či přelézat přes překážky, nebo projít tunelem. Dále pak fly ball, kde musí chytat letící míček, dogdancing, kde psovod tancuje se psem a provádějí různé otočky při hudbě nebo dogfrisbee, kde zase musí chytit letící talíř. Potom coursing, kde musí kavalíři běhat ve volné přírodě s hrboly, příkopy a kličkováním anebo dogtrekking, což je extrémní kynologický sport, který je založen na vytrvalosti. U tohoto sportu se překonávají mimořádné vzdálenosti v časovém limitu. Nejkratší vzdálenost se počítá 40 km, nejdelší 100 km a více.\n\nOnemocnění srdce: Kavalíři mají sklony k některým dědičným chorobám a vadám. Onemocnění srdce jsou jedna z nejčastějších a nejvážnějších onemocnění, které se u kavalírů vyskytuje. Nejčastější ze získaných nebo vrozených vad je endokardióza, což je chronické degenerativní onemocnění srdečních chlopní. Nejčastěji u dvojcípých chlopní ji způsobují degenerativní změny. Je to nevyléčitelná choroba srdce, která je získaná a často i dědičná. Symptomy této nemoci se bohužel začínají projevovat až u pejska ve středním věku.\n\nSyringomyelie (SM) je vývojová anomálie lebky, mozku a míchy. Je to rozšíření centrálního kanálku míchy a tvorba mokem naplněných dutinek uvnitř míchy. Rozpínáním takovýchto dutin dochází k ovlivnění okolních nervových drah míchy. První projevy onemocnění se dají zpozorovat obvykle mezi 5. měsícem až 3. rokem věku, nezáleží na pohlaví ani barvě srsti. Přitom riziko objevení se klinických příznaků narůstají ve věku 6 až 7 roků. Často se objevuje bolestivost krku, která se projevuje především škrábáním v oblasti ramen, uší, krku a hrudní kosti, často jen na jedné straně. Takový záchvatovitý typ bolesti se objeví při pohybu, rozrušení nebo i při zatahání za obojek. Bolest se může objevit při manipulaci s postiženou oblastí, vyskytuje se citlivost v oblasti uší. Psi se syringomyelií mohou mít i další neurologické příznaky, například skoliózu, slabost a atrofii svalstva hrudních končetin, ataxii pánevních končetin. Jedinou metodou diagnostiky onemocnění je MRI vyšetření. Terapeutické řešení onemocnění je buď konzervativní (pomocí léků) nebo chirurgické.\n\nDysplazie kyčelních kloubů (DKK): Dysplazie kyčelních kloubů je převážně vrozená vývojová vada, která postihuje hlavně velká plemena, takže u kavalírů není až tak častá. Spočívá v tom, že kyčelní kloub a kloubní jamka do sebe nepřesně zapadají anebo nejsou zcela vyvinuty.\n\nLuxace patelly: Jedná se o vrozenou luxaci (vymknutí, vykloubení) čéšky. Často se vyskytuje právě u trpasličích a malých plemen. Čéška je velmi důležitou částí kolenního kloubu a má ojedinělou funkci při natahování kolena. Zvířata, která trpí touhle nebo jakoukoliv deformací kolenní čéšky, pak nemohou natáhnout kolenní kloub, což může způsobit různé deformace pánevních končetin.\n\nZáněty zvukovodu: Jelikož je kavalír plemeno, které má uši zavěšené a bohatě osrstěné, tak je občas náchylný k ušním infekcím. Infekce může způsobit nějaký předmět, který se dostane do ucha nebo zanedbání hygieny, zapařená srst v uších anebo se může přenést z jiného psa. Zánět zvukovodu se u psů většinou projevuje tak, že si pejsci často drbají uši, třepou hlavou a zvukovod výrazně zapáchá.\n\nKavalír se může účastnit výstav jedině s PP (průkazem původu). Na výstavách rozhodčí hledají na kavalírovi znaky, ve kterých se nejvíce blíží standardu a také vlastnosti kterými se liší. Rozhodčí hodnotí zejména: jak pes působí celkově navenek, jeho eleganci, do určité míry jeho povahu a ušlechtilost, potom také jednotlivé části těla: utváření hlavy, nesení a nasazení uší, tvar a barvu očí, hřbet rovný či klenutý, jak je nasazený a nesený ocas, kvalitu a vybarvení srsti.\n\n"}
{"id": "621966", "url": "https://cs.wikipedia.org/wiki?curid=621966", "title": "Prameny Javornice", "text": "Prameny Javornice\n\nPřírodní památka Prameny Javornice, která je součástí přírodního parku Jesenicko, byla vyhlášena v roce 1996. Nachází se v okrese Rakovník v katastrálních územích Drahouš a Soseň. Chráněné území je v péči Krajského úřadu Středočeského kraje.\n\nPředmětem ochrany je prameniště říčky Javornice s bohatou mokřadní květenou.\n\nMezi významné rostliny rostoucí v daném území patří suchopýr úzkolistý, violka bahenní, prstnatec májový či štírovník bahenní.\n\nNa území přírodní památky žije z ptactva jestřáb lesní, bramborníček hnědý či krkavec velký.\n\n"}
{"id": "621969", "url": "https://cs.wikipedia.org/wiki?curid=621969", "title": "Přílepská skála", "text": "Přílepská skála\n\nPřírodní památka Přílepská skála se nachází se u obce Přílepy v okrese Rakovník. Území, jehož ochrana byla vyhlášena v roce 2001, je v péči Krajského úřadu Středočeského kraje.\n\nPředmětem ochrany je bývalý lom, skalnatá krajinná dominanta se zbytky historické těžby arkozového pískovce.\n\nStěny někdejšího pískovcového lomu jsou nyní využívány jako cvičný terén pro horolezce. Mezi balvany rostou osiky, borovice, jeřáb ptačí a akát. V podrostu pak například kostřava ovčí, pavinec horský, trávnička prodloužená nebo jestřábník savojský.. Horolezecké cesty jsou zajištěny lepenými borháky a je zde povoleno použití vklíněnců. Při horolezeckých aktivitách je zakázáno používání magnézia.\n\n"}
{"id": "621976", "url": "https://cs.wikipedia.org/wiki?curid=621976", "title": "Návrat do budoucnosti II", "text": "Návrat do budoucnosti II\n\nNávrat do budoucnosti II (v anglickém originále \"Back to the Future II\") je americká sci-fi komedie, kterou v roce 1989 natočil režisér Robert Zemeckis jako pokračování prvního dílu \"Návrat do budoucnosti\".\n\nDíl začíná tím že Marty McFly si chce s přítelkyní Jennifer vyjet na výlet k jezeru, když v tom přijede doktor Emmett Brown a řekne Martymu, že s ním musí jet do roku 2015 i s Jennifer. Marty přijímá a následně s doktorem odletí do roku 2015 zachránit Martyho syna, kterého parta výrostků nutí ke krádeži. Akce se zdaří, jenže starý Biff Tannen se zmocní stroje času - DeLorean, ve kterém se mu podaří přeletět do roku 1955 a předat svému mladšímu já sportovní almanach, ve kterém jsou sportovní výsledky do konce roku 2000. Po předání se s DeLorean vrátí na původní místo, bez toho aby si doktor Brown nebo Marty něčeho všimli. Když se úspěšně všichni i s Jennifer vrátí do roku 1985, zjistí, že Biff je milionářem a za manželku má Martyho matku. Jeho otec je mrtev, protože ho Biff zastřelil. Když si Marty uvědomí, co se „starému“ Tannenovi povedlo, musí nejdřív zjistit, kdy předal svému mladšímu já almanach. Poté se společně musí vypravit zpět do minulosti, aby vše napravili. Poté, co se vše zdárně povede, však do vznášejícího se DeLoreanu udeří blesk a auto i s doktorem zmizí. Martymu v tu chvíli předá zásilkový doručovatel dopis, který v jejich společnosti byl uložen 70 let. Dopis poslal z divokého západu Martymu doktor Brown. Doktor Brown z roku 1955 musí opět Martymu pomoci, tentokrát však do minulosti.\n\n"}
{"id": "621998", "url": "https://cs.wikipedia.org/wiki?curid=621998", "title": "Tamir Pardo", "text": "Tamir Pardo\n\nTamir Pardo (: תמיר פרדו; narozen 1953) je bývalý ředitel izraelské zpravodajské služby Mosad, jmenovaný do funkce 29. listopadu 2010 izraelským premiérem Benjaminem Netanjahu.\n\nPardo sloužil v Izraelských obranných silách jako komunikační důstojník elitní jednotky Sajeret Matkal. Byl členem jednotky, která se pod vedením Jonatana Netanjahua, staršího bratra premiéra Netanjahua, zúčastnila operace Entebbe, jejímž cílem byla záchrana izraelských rukojmích unesených palestinskými teroristy.\n\nPo absolvování povinné vojenské služby v izraelské armádě vstoupil do Mosadu, kde zprvu zastával různé technické pozice. Postupně stoupal v rámci pozic ve zpravodajské službě, až se nakonec stal šéfem oddělení Kešet, zodpovědného za operace, včetně získávání elektronického zpravodajství prostřednictvím odposlechů a fotografických metod. V roce 2005 byl jedním z kandidátů na pozici zástupce ředitele Mosadu, avšak na místo něj byl povýšen jiný kolega. Tehdejší ředitel Mosadu Me'ir Dagan propůjčil Parda izraelské armádě, kde působil jako starší poradce operací při generálním štábu. V této své pozici působil i během druhé libanonské války v roce 2006. Poté co Dagan propustil svého zástupce, nabídl Pardovi tuto funkci. Pardo tuto nabídku přijal v naději, že by mohl v dohledné době Dagana na jeho postu vystřídat. Daganovo funkční období však bylo prodlouženo a Pardo opustil Mosad a začal podnikat.\n\nV následujícím výběru Daganova nástupce byl Pardo jediným kandidátem pocházejícím zevnitř této tajné služby. Podle izraelských médií byl post ředitele Mosadu nabídnut přinejmenším jednomu kandidátovi, a to řediteli Teva Pharmaceutical Industries a penzionovanému generálmajorovi Šlomo Janajovi, který však měl nabídku odmítnout.\n\nV Izraeli je zvykem zachovávat v otázce identity jeho zpravodajských důstojníků utajení, a proto byl Pardo až do svého oficiálního povýšení znám pouze pod písmenem „T“.\n"}
{"id": "622002", "url": "https://cs.wikipedia.org/wiki?curid=622002", "title": "Lineární perspektiva", "text": "Lineární perspektiva\n\nLineární perspektiva je středové promítání, které se snaží napodobit lidské oko. Cílem je zobrazit názorný obraz předmětu daného sdruženými pravoúhlými průměty tak, aby byl podobný obrazu předmětu vnímaného okem. Proto je třeba zavést na středové promítání omezující podmínky. V technické praxi se využívá především k zobrazování objektů větších rozměrů. Perspektivními obrazy jsou například fotografie.\n\nPerspektiva je dána distancí d, horizontem h, výškou oka v, H∈h.\nV lineární perspektivě promítáme ze středu oka O na průčelnou rovinu ∨ (perspektivní průmětnu), a zobrazovaný objekt stojí na vodorovné rovině π obvykle za průmětnou v, což znamená v opačném poloprostoru jí tvořeném než oko O \nZákladní pojmy, se kterými se budeme setkávat v lineární perspektivě:\n\nPerspektiva objektu musí ležet uvnitř zorné kružnice k = (H,r). Její body se nazývají distančníky. Perspektivní průmětnu v ztotožníme s nákresnou a dostaneme perspektivní křiž. Distance také splňuje vztah r≤d≤3r . Viz obr. 2.\n\nVzdálenost z od h, levý, pravý resp. horní, dolní distančník D D D D – průsečíky distanční kružnice s h.\nKdyž dodržíme tyto zásady vznikne perspektiva objektu blízka dojmu při pozorování skutečného objektu lidským okem.\n\nHlavní bod H je úběžníkem všech hloubkových přímek.Dále horizont h je úběžnicí všech vodorovných rovin a zároveň obsahuje úběžníky všech vodorovných přímek, které nejsou rovnoběžné se základnicí z. Perspektiva si zachovává rovnoběžnost průčelných přímek. Dále perspektiva zachová dělící poměr tří navzájem různých bodů na průčelných přímkách. Distančníky jsou úběžníky přímek které svírají s průmětnou n úhel 45°. Perspektiva b přímky b (O∉b,b||ν) je určena stopníkem N a úběžníkem U\n(OU ||b,U ∈ ∨) Platí b= U N\nPerspektiva je dána určujícími prvky (H,h,d,∨,H∈h).Objekt stojí na základní rovině π většinou za perspektivní průmětnou ∨.Základní rovinu (včetně půdorysu objektu) otočíme do perspektivní průmětny ∨ a sestrojíme nejprve perspektivu půdorysu objektu a potom vyneseme výšky.\n\nPřímka leží v základní rovině.Budeme konstruovat tímto postupem: \n1.l je daný otočený půdorys hloubkové přímky l,l ⊂ π ,l je kolmý ∨→l je kolmý z. \n2.Sestrojíme stopník N hloubkové přímky l,l ∈π→ N≡;l ∩ z \n3.Hlavní bod H je úběžník hloubkové přímky l \n4.Perspektiva hloubkové přímky je l ≡ NH viz obr.6\n\nMáme daný otočený půldorys C≡C.Tohle je metoda dolního distančníku obr.7.Budeme konstruovat tímto postupem: \nBodem C (C∈π) proložíme dvě pomocné přímky l,q.Sestrojíme jejich perspektivy l,q.Dále pro perspektivu C bodu C platí C≡ l∩ q\n\nK bodu A, který leží v základní rovině, vyneseme výšku a. Viz obr.8. Budeme konstruovat tímto postupem: \n1.Sestrojíme perspektivu A bodu A,podle 4.2 \n2.Bodem A zvolíme perspektivu pomocné přímky b, ležící v základní rovině,b:A∈b,b∪π \n3.Na b najdeme body N ,U,stopníky a úběžník přímky b \n4.|NB| = a je výška ve skutečné velikosti,NB leží v perspektivní průmětně,NB≡NB \n5.A´B||AN → AN, A´B mají společný úbežník U a platí tedy |AA´|=|NB| \nV prostoru jsme bodem B sestrojili rovnoběžku s pomocnou přímkou b ve vzdálenosti a. Viz obr.8.\n\nHistoricky nejstarší nepřímou metodou je průsečná metoda. Objekt je zadán pomocí\nMongeovy projekce a perspektiva objektu se sestrojuje rovněž využitím prostředků Mongeovy\nprojekce. Daný objekt je postaven na ∨, perspektiva je dána průmětnou, okem a základní rovinou,\nkterou je půdorysna. Průmětnu volíme podle toho, která část objektu má být viditelná\n"}
{"id": "622015", "url": "https://cs.wikipedia.org/wiki?curid=622015", "title": "Blue Angel", "text": "Blue Angel\n\nBlue Angel je studiové hudební album od anglické skupiny Strawbs. Je prvním albem Strawbs, které obsahuje nově nahraný materiál posbíraný za 12 let působení různých sestav skupiny. V mnoha skladbách účinkuje welšská folková zpěvačka Mary Hopkin a pokračuje tak v pracovním partnerství navázaném s Davem Cousinsem a Brianem Willoughbym na jejich albu \"The Bridge\", ze kterého byly některé skladby použity i na tomto albu.\n\nSkladba \"Blue Angel\" je rearanžmá skladby, která se objevila na prvním sólovém albu Dave Cousinse \"Two Weeks Last Summer\". \"Lay Down\" je znovu nahraná verze hitového singlu z alba \"Bursting at the Seams\".\n\n\n\nhosté\n\n\n\n"}
{"id": "622021", "url": "https://cs.wikipedia.org/wiki?curid=622021", "title": "Betonářská výztuž", "text": "Betonářská výztuž\n\nBetonářská výztuž, výztužná vložka, betonářská ocel, měkká výztuž jsou pojmy, se kterými se lze setkat při označení plných, většinou kruhových ocelových tyčí, které se vkládají do betonu za účelem zvýšení jeho únosnosti a snížení deformací, tedy výroby železobetonu. Podmínkou pro vytvoření železobetonu je tzv. soudržnost, která zajistí spolupůsobení mezi výztuží a betonem. Soudržnost je u kruhových výztuží zajištěna mj. výstupky, které jsou tvarované.\n\nŽivotnost železobetonové konstrukce je mj. ovlivněna hloubkou uložení výztuže pod povrchem, tzv. krycí vrstvou, která chrání ocelové vložky před masivní korozí. Pro snížení rizika vzniku koroze se vložky mohou opatřit povlakem (nátěrem) nebo se mohou použít vložky z korozivzdorné oceli.\n\nDruhů výztuží i betonářských ocelí se používalo za dobu stavění železobetonových konstrukcí nepřeberné množství. Výběr výztuží je ovlivněn nejenom výrobním sortimentem, ale také typem konstrukce, do kterých jsou výztuže zabudovány. Typickým příkladem jsou svařované sítě, tzv. kari sítě, které se používají pro vyztužování deskových nebo stěnových konstrukcí. V dnešní době musí být výztuže používané v České republice v souladu s evropskými normami, stejně jako postupy pro navrhování a provádění železobetonových konstrukcí.\n\nSlangový výraz roxor, v současnosti používaný jako obecné označení všech betonářských výztuží, bylo původně označení pro jeden typ profilu betonářské výztuže používaný od 30. do 50. let 20. století.\n\nPevnost oceli v tahu výztužných vložek dosahuje 300 až 600 MPa, což je několikanásobně vyšší hodnota ve srovnání s betonem, který má pevnost v tlaku řádově v desítkách MPa (speciální betony až 100 MPa) a v tahu v jednotkách MPa.\nPro výztuž se používaly jak oceli s výraznou (nebo vyznačenou) mezí kluzu R, tzv. měkké oceli ve třídách \"10 216\", \"10 245\" nebo \"10 335\", tak i oceli se smluvní mezí kluzu, např. \"10 338\", \"10 425\" a \"10 505\".\n\nBetonářská výztuž se tvaruje, tedy ohýbá, podle požadavků daných jednak geometrií konstrukce a jednak pro zvýšení únosnosti částí konstrukce, např. ohýbaná smyková výztuž. I z těchto důvodů musí mít ocel dostatečnou tažnost, aby nedošlo při ohýbání ke vzniku makroskopických trhlin. Ohýbání vyžaduje dodržení minimálních normovaných vnitřních poloměrů.\nHlavním požadavkem na tažnost oceli je ale schopnost materiálu – po zplastizování průřezu – odolávat vyššímu nebo stejnému napětí při zvětšujícím se protažení až do meze pevnosti, viz pracovní diagramy.\n\nVelmi často je potřebné svařování betonářských výztuží, a to ať z důvodu pevnostních (náhrada za stykování vložek), konstrukčních (příprava tzv. armokošů, viz dále) nebo z důvodu potřeby elektricky vodivého spoje (ochranné opatření proti korozivnímu působení tzv. bludných proudů). Z toho důvodu je vyžadována i svařitelnost betonářských ocelí. \n\nPodle \"Návrhu čs. mostního řádu z roku 1923\" se používaly tyče ze svářkové nebo plávkové oceli, ve 30. letech minulého století pak za tepla válcované tyče z uhlíkové oceli C37 resp. C38 podle ČSN 1230 z roku 1931 resp. ČSN 1090 z roku 1937 s mezí kluzu Re 230 MPa. Ve Směrnici pro navrhování mostů z roku 1951 je uvedena celá řada výztuží, např. za tepla válcované 10 372 a 10 373 s hladkým povrchem, nebo za studena zkrucované, nesvařitelné ISTEG 10 472 a TOROS 10 492 s mezí kluzu Rp0,2 až 400 MPa nebo svařitelný ROXOR 10 512 nebo 10 513 s mezí kluzu Rp0,2 až 380 MPa, který se používal již od roku 1933. \"ČSN 73 1201\" pracovala s konstrukční výztuží 10 216, s ocelí pro závěsná oka prefabrikátů 11 373, žebírkovými výztužemi za tepla válcovanými 10 335, 10 425, za studena zkrucovanými, nesvařitelnými 10 338 a moderní výztuží za tepla válcovanou bez tepelného zpracování 10 505.0 a termicky zušlechtěnou \"10 505.9\". Druh výztuží lze rozeznat podle uspořádání žebírek na tyči. \n\nUvedený typ \"ROXOR\" byla výztuž používaná převážně od 30. do 50. let minulého století a vyznačovala se čtyřlístkovým průřezem s příčnými žebry. Tento druh oceli se vyráběl v POLDI Kladno, po zrušení huti Koněv v 80.letech 20.století byla výroba ukončena.V dnešní době se na stavbách již nepoužívá, i když se výztuž takto slangově označuje stále.\n\nVýše uvedené značky byly v ČR používány do roku 2007. Vydáním normy ČSN 42 0139, která  je v souladu se zavedenou evropskou normou \"ČSN EN 10080\" a nebo tzv. Eurokódy, např. \"ČSN EN 1992-1-1\" nebo \"ČSN EN 1992-2\". byly zavedeny nové značky B500A, B500B a B500C. Norma byla revidována v roce 2011. Normu EN 10080 lze považovat za metodický návod pro stavbu národních norem pro betonářské oceli a zároveň stanoví principy značení (identifikace) výrobce na každé tyči/drátu. Normy řady EN 1992 obsahují pravidla pro navrhování betonových konstrukcí.\n\nPřestože se jedná o klasický stavební prvek, nebyla na EN 10080 vyhlášena harmonizace z důvodu námitek některých států, a to s ohledem na rozdíly v oblasti klimatických podmínek nebo rizika seizmické aktivity. Betonářské oceli jsou řešeny pouze na národní úrovni jednotlivých států. Norma ČSN 42 0139 byla tedy vyhlášena nařízením vlády ČR jako „určená“.\n\nPokud jde o uvedené značky, je třeba poznamenat, že jsou používány v národních normách v souladu s EN 10027-1, nemusí však představovat shodu ve všech parametrech nebo rozsahu prováděných zkoušek. Doporučuje se proto příslušnou značku vždy uvádět současně s národní normou.\n\nK nově zavedeným značkám je třeba poznamenat, že oproti dosud používané praxi musí betonářské oceli prokázat potřebnou duktilitu. Tato je definována poměrem meze pevnosti v tahu k mezi kluzu a celkovým prodloužením při maximálním zatížení v procentech. Laicky lze výraz duktilita definovat asi takto: duktilita je schopnost materiálu se bez porušení plasticky deformovat. Výztuže jsou většinou dostupné v sortimentu průměrů 8, 10, 12,14, 16, 20, 25, 28 a 32 mm, výjimečně i v průměrech 6, 18, 22, 36 nebo 40 mm.\n\nBetonářské oceli se dnes označují v souladu s ČSN EN 10027-1 ve tvaru BXXXZ, kde B označuje betonářskou ocel, XXX mez kluzu v MPa a Z duktilitu oceli ve třech volbách, a to A normální, B vysoká a C velmi vysoká. . V Česku je standardem pro použití ocel B500B.\n\nMéně často se používají výztuže B400A i B400B, nebo z Rakouska dovážené B550B (BSt 550 podle ÖNORM B4200).\n\nPro méně náročné konstrukce se používají tzv. svařované sítě nebo svařované rohože. Svařované sítě, známé pod obchodním názvem KARI sítě, se vyráběly z KARI drátů (z německého kaltgeripptem, za studena žebírkované) průměru 4 až 8 mm (výjimečně až 12 mm), z ocelí s mezí kluzu 500 až 550 MPa, jsou továrně vyráběné, odporově svařované s velikostmi od 50 do 250 mm v šířkách do 3 m a délkách až 8 m (výjimečně až 12 m). Svařovanými rohožemi se nazývají mříže zakázkově vyráběné i v libovolných tvarech. Výhodou těchto předpřipravených mříží je vysoká rychlost pokládky výztuží především deskových konstrukcí, např. základových nebo stropních desek rodinných domů, apod. \n\nPodobně jako sítě jsou na stavbách používány i příhradové nosníky. Pro sítě i nosníky se u prvků, které nejsou namáhány (tzv. distanční prvky nebo vyztužovací dráty), používají tyče hladké nebo tyče s vtisky.\n\nU podzemních liniových staveb, tedy tunelů, se používají příhradové výstroje při výstavbě tzv. primárního ostění stříkaným betonem. Příhradová výstroj je svařena do prostorové příhradoviny ze tří nosných výztužných tyčí a výpletu mezi nimi. Vzájemné spojení žeber se provádí šroubovými spoji. \n\nKromě výše uvedených výrobků jsou pro betonové konstrukce rovněž používány:\n\nZ hlediska statického působení je betonářská výztuž nezbytným elementem při výstavbě železobetonových konstrukcí. Beton sám o sobě dokáže přenést jen velmi malé tahové síly nebo žádné, proto je nutné při tahovém nebo ohybovém namáhání přenést tahové složky sil jiným konstrukčním prvkem, tedy ocelovou výztuží. Při ohybovém namáhání je železobetonový průřez částečně namáhán tlakem, který přenáší beton, a částečně tahem, který přenáší výztuž. Předpokládá se, že tahové namáhání způsobí takové deformace tažené části betonového průřezu, že dojde ke vzniknu mikrotrhlinek o velikosti řádově do 1 mm. Vznik trhlinek v betonu indikuje, že beton již v tahu nepůsobí a veškerou tahovou složku přebírá právě výztuž.\n\nSpolupůsobení mezi betonem a výztuží (tj. aby se výztuž nevytrhla z betonu) je dáno mechanickým spojením, tzv. soudržností. Povrch ocelových tyčí není dokonale hladký, ale je hrubý s množstvím důlků a nerovností. Cementová směs je schopna do těchto nerovností zatéct a po zatvrdnutí betonu tak vytvoří množství mikroskopických smykových zarážek. Pro zvýšení soudržnosti se tyče opatřují výstupky, tzv. žebry. Mírný stupeň zarezivění povrchu betonářské oceli také není na závadu, protože koroze na povrchu je tvořena oxidy železa, které zvětšují morfologii povrchu, a tím zvětšují i soudržnost. Korozní produkty však nesmí být takového rozsahu, že se budou z povrchu odlupovat a odpadávat.\n\nPři potřebě většího množství ocelové výztuže v dané části konstrukce se ocelové kruhové tyče nahrazují ocelovými za tepla válcovanými tvarovými tyčemi, např. I, IPE, U, HEB, apod.\nKromě ocelových výztuží se pro některé aplikace beton vyztužuje drátky resp. vlákny, pak se hovoří o tzv. drátkobetonu resp. vláknobetonu (např. sklobeton).\n\nPro zvýšení tahové únosnosti betonových konstrukcí se kromě betonářské výztuže, navrhují i předpínací lana a kabely (pro tzv. předpjatý beton), které ale fungují za odlišných předpokladů.\n\nVýztuž se používá jako součást železobetonových a předpjatých betonových konstrukcí pozemních staveb (např. budovy, apod.), mostních a inženýrských konstrukcí (např. zásobníky, sila, apod.), vodohospodářských staveb (např. přehrad, hrází, ale i propustků) a tunelů a jiných podzemních děl.\n\nPro usnadnění práce při \"armování\" se výztuže připravují v \"armovnách\" a na stavbu dodávají buď ve svazcích nebo v tzv. \"armokoších\".\n\nPro zajištění jednak soudržnosti betonu s výztuží a jednak k ochránění výztuží před korozí se výztuž vždy ukládá do bednění tak, aby byla od vnějšího povrchu betonu vzdálena na nějakou minimální hodnotu. Tato vzdálenost, kterou tedy vyplňuje beton, se nazývá \"krycí vrstvou\" a její velikost závisí na účelu stavební konstrukce a agresivitě prostředí v němž se konstrukce bude nacházet po celou dobu své životnosti. Minimální tloušťka krycí vrstvy by neměla být menší než 20 mm nebo průměr přiléhající výztuže u konstrukcí v interiérech (např. stropů, sloupů v budovách). Pro konstrukce ukládané do zemin jako jsou základy a piloty se požaduje krycí vrstva větší a může dosahovat 50 až 75 mm.\nV nutných případech se používají betonářské výztuže i z korozivzdorných ocelí nebo opatřené organickými povlaky (nátěrové hmoty, převážně na epoxidové bázi) nebo kovovými povlaky (žárové zinkování ponorem). Důvodem je snížení rizika vzniku koroze výztuže po degradaci krycí vrstvy betonu v agresivním korozivním prostředí. Zkorodovaná výztuž totiž snižuje únosnost a konstrukce může v extrémním případě zkolabovat.\n\nProtože se betonářské výztuže vyrábějí v omezených délkách, většinou do 12 m, a v rozměrných konstrukcích (např. mostech, opěrných zdech, apod.) jsou nutné delší výztuže, potom se kratší výztuže vzájemně spojují tzv. \"stykováním\" buď přesahem nebo svařováním. \"Stykování přesahem\" se provádí položením dvou výztuží k sobě v určité délce, na které se předpokládá, že dojde k zaručenému přenosu sil z jedné tyče do druhé soudržností v betonu (pro názornou ukázku viz obrázek válcového armokoše vpravo nahoře). Při svařování výztuží v armovnách se většinou používá odporové svařování a na stavbě ruční obloukové svařování. Stykování se provádí i pro tvarované výztuže kratších délek, které by se v celku na stavbu obtížně dopravovaly a ukládaly do bednění.\nPři ukládání výztuže do bednění se používají tzv. distanční vložky, které vymezují požadovanou krycí vrstvu. Vložky po vybetonování zůstanou v konstrukci. Kromě bodových distancí se lze setkat i s liniovými distančními vložkami. Vyrábějí se z materiálů na bázi cementu, ale i plastové, různých tvarů a profilů.\n\nBetonářskou výztuž lze alternativně použít také jako kotevní tyč se závitem vlepenou do předvrtaného kanálku, tzv. chemická kotva.\n\n\n"}
{"id": "622039", "url": "https://cs.wikipedia.org/wiki?curid=622039", "title": "Scott Hannan", "text": "Scott Hannan\n\nKenneth Scott Hannan (* 23. ledna 1979 v Richmondu , Britská Kolumbie) je bývalý kanadský hokejový obránce.\n\nSvou juniorskou část kariéry hrál pouze v juniorské soutěži WHL. V létě 1994 byl vybrán v Bantam draftu WHL hned v prvním kole z celkového osmého místa týmem Tacoma Rockets. K týmu se připojil v závěru ročníku 1994/95, tehdy ještě působil v mládežnickém týmu Surrey Wolves. Od následujícího ročníku 1995/96 postoupil k dalšímu kroku v poslední části své mládežnické kategorii. Za Tacoma Rockets odehrál pouze dva zápasy, protože přestoupil do týmu Kelowna Rockets. Za Kelowna Rockets strávil čtyři sezony, ve kterých pokaždé postoupil s týmem do playoff. V týmu byl pokaždé jeden z nejlépe produktivních obránců a v posledním ročníku WHL, dosáhl ocenění prvního All-Star Týmu. Během tohoto období, byl v roce 1997 vybrán ve vstupním draftu NHL opět z prvního kola, tentokrát z pátého místa klubem San Jose Sharks.\n\nPrvní zápasy mezi dospělé odehrál v závěrečné části sezony 1998/99, 5 zápasů za hlavní kádr San Jose Sharks, a 14 zápasů na jejich farmě v Kentucky Thoroughblades. Debut v NHL odehrál 9. října 1998 proti Calgary Flames, ve kterém si připsal hned první body (dvě asistence). Sezónu 1999/2000 měl spíše střídavé starty mezi San Jose Sharks a farmou Kentucky Thoroughblades. V závěru sezóny poprvé vstřelil branku v NHL. Stabilním hráčem v týmu Sharks byl od sezony 2000/01. 14. září 2002 prodloužil smlouvu o jeden rok. Největší týmový úspěch v kariéře zažil v ročníku 2003/04, kdy s týmem dokráčeli v playoff až do finále západní konference, kde nestačili nad celkem Calgary Flames. Během výluky v NHL 2004/05 nikde nepůsobil. Za skvělé výkony v týmu byl v roce 2003 jmenován alternativním hráčem. Po osmi sezonách strávených v týmu, mu nebyla nabídnuta nová smlouva, po vypršení kontraktu byl přeřazen mezi volné hráče. Hned první den po otevření trhu s volnými hráči, se dohodl s týmem Colorado Avalanche na čtyřleté smlouvě s platem 18 000 000 dolarů. V Coloradu se hned zapracoval do hlavní sestavy a ve druhé sezoně se stal alternativním hráčem. V průběhu sezony 2010/11, ve které měl poslední rok platné smlouvy s Avalanche, byl 30. listopadu 2010 vyměněn do týmu Washington Capitals za Tomáše Fleischmanna . Ve Washingtonu odehrál první zápas proti Dallasu Stars, ve kterém odehrál 19 minut a připsal si dvě trestné minuty za nedovolené bránění. Po 24 odehraných zápasech za Capitals, získal svůj první bod v zápase proti New York Rangers, kde prohráli 1:2 po samostatných nájezdech. Za Capitals rovněž dohrál sezónu, vedení klubu mu nenabídlo smlouvu a 1. července 2011 se stal nechráněným hráčem. 13. srpna 2011 podepsal jednoletou smlouvu s týmem Calgary Flames v hodnotě jednoho milionu dolarů. Zajímavosti je, že v sezoně 2003/04, kdy ještě působil San Jose, byl s týmem v playoff vyřazen právě Calgary Flames. V organizaci Flames však nesetrval dlouho, po jedné sezoně klub opustil. 17. srpna 2012 opět měnil působiště v NHL, tentokrát podepsal kontrakt na jeden rok s týmem Nashville Predators. Za Nashville Predators odehrál nejméně zápasů v kariéře, po pouhých 29., zápasech byl vyměněn do San Joe Sharks za podmíněný draft v roce 2013. V posledních letech pokaždé prodloužil smlouvu se Sharks o jeden rok. Během sezony 2014/15 odehrál svůj 1000., zápas v nejprestižnější hokejové lize (NHL). 26. února 2016 oficiálně ukončil hráčskou kariéru.\n\nV juniorské reprezentaci se Scott Hannan ve významných akcích neukázal. V roce 2004, kdy začínala výluka v NHL, nebyl nominován do hlavní sestavy pro Světovém poháru Kanadské reprezentace. Před turnajem se zranila opora zadních řad Rob Blake, který si poranil rameno. Výkonný ředitel kanadského týmu Wayne Gretzky tak povolal náhradníka právě Scott Hannana . Ze šesti možných zápasů, odehrál v turnaji pět zápasů, ve třetím zápase proti Ruské reprezentaci si připsal jednu asistenci. S týmem nakonec získali zlaté medaile. jeho druhá a taky poslední významná akce byla mistrovství světa v roce 2005. Za reprezentační tým odehrál všechny možné zápasy ale žádný bod nezískal, i tak měl podíl k zisku stříbrných medailích. \n\n\n\n"}
{"id": "622041", "url": "https://cs.wikipedia.org/wiki?curid=622041", "title": "Západofríské ostrovy", "text": "Západofríské ostrovy\n\nZápadofríské ostrovy jsou souostroví patřící Nizozemsku, které se rozprostírá na pomezí Severního moře a Waddenzee. Ostrovy jsou součástí Fríských ostrovů a vytváří pás lemující pobřeží Nizozemska, oddělují vnitřní wattové moře Waddenzee od volného Severního moře. Probíhají obloukovitě, západně dosahují k přístavnímu městu Den Helder, od něj pás ostrovů jde nejprve severovýchodně, poté se stáčí východně a navazuje na Východofríské ostrovy, které patří Německu. Od západu na východ se jedná o ostrovy: Noorderhaaks, Texel, Vlieland, Richel, Griend, Terschelling, Ameland, Rif, Engelsmanplaat, Schiermonnikoog, Simonszand, Rottumerplaat, Rottumeroog a Zuiderduintjes.\n\nJedná se o ploché písečné ostrovy, ze strany moře s širokými písečnými břehy a dunami. Větší ostrovy (Texel, Vlieland, Terschelling, Ameland a Schiermonnikoog) jsou obydlené, celková populace je asi 23 600 obyvatel. Ostrovy jsou oblíbenou turistickou lokalitou, na ostrovech Texel a Schiermonnikoog leží národní parky.\n\nProvincie Severní Holandsko\n\nProvincie Frísko\n\nProvincie Groningen\n"}
{"id": "622042", "url": "https://cs.wikipedia.org/wiki?curid=622042", "title": "Darja Strokous", "text": "Darja Strokous\n\nDarja Vladimirovna Strokous (rusky Дарья Владимировна Строкоус * 25. září 1990 v Moskvě Rusko (dříve ještě Sovětský svaz)) je ruská modelka, filmová herečka a fotografka..\n\nNarodila se 25. září 1990 v Moskvě jako dcera Vladimira Strokouse, prominentního podnikatele ve městě a matky Olgy Strokousové. Zanedlouho po jejím narození se ona a její rodina přestěhovala do Beninu v Africe, kde žila a studovala do svých 5. let. Má sestru Elenu. Darja mluví rusky a anglicky. Navštěvuje Lomonosovu Moskevskou státní univerzitu a studuje obor žurnalistiky.\n\nV červenci 2007 debutovala během akce Fashion Week v Miláně a Paříži. Absolvovala také přehlídku Prada show v Miláně. \"V Magazine\" ji zařadil mezi Top 10 modelek roku 2008, \"New York Magazine\" ji označil jako jednu z „Top 10 pohledných modelek“ a je držitelkou titulu \"Today's Top Model\" z Milána.\n\nDaria Strokous se objevuje na stránkách \"W\", \"Vogue UK\", \"V\", stejně jako v mnoha magazínech jako je \"Marie Claire\" a řada dalších. \n\n"}
{"id": "622044", "url": "https://cs.wikipedia.org/wiki?curid=622044", "title": "Parník Vltava", "text": "Parník Vltava\n\nKolesový parník Vltava je jedním z posledních dvou velkých kolesových parníků (druhým je parník Vyšehrad), které jsou v Čechách v provozu. Parník Vltava provozuje Pražská paroplavební společnost, a.s. Nyní se využívá především k výletním a vyhlídkovým plavbám po Vltavě.\n\nV roce 2013 jej Ministerstvo kultury prohlásilo za kulturní památku České republiky.\n\nParník Vltava funguje od roku 1940, kdy Pražská paroplavební společnost renovovala svoji lodní flotilu. Po druhé světové válce bylo parníků celkem 17, postupně však chátraly a byly vyřazovány z provozu. V současnosti jsou v provozu pouze dva z nich – Vyšehrad a Vltava. \n\nKolesový parník Vltava patří spíše k menším parníkům. Musel být kratší a užší, aby snadno a bezpečně proplouval plavebními komorami na nejvytíženější trati Praha – Štěchovice, pro kterou byl původně určen. Z důvodu četných nízkých mostů neměl ani vyhlídkovou palubu. Vyroben byl v loděnici PRAGA v Praze – Libni pod vedením hlavního konstruktéra, Ing. Benbenka. Nový parník Vltava byl nakonec po několika zdrženích spuštěn na vodu 27. 8. 1940. Jeho cena se vyšplhala na 2,7 milionů. \n\nBěhem 2. světové války, podobně jako řada jiných lodí, i parník Vltava musel plout pod německým názvem Moldau I., i nadále se však plavil po své obvyklé trase do Štěchovic. Na této trati fungoval až do roku 1990, kdy byl jako poslední provozuschopný parník po nehodě odstaven. V březnu až srpnu roku 1991 bylo plavidlo částečně opraveno a znovu uvedeno do provozu jako restaurační loď. Další, a prozatím poslední, rekonstrukce proběhla v roce 2007, kdy byl vzhledem k narůstající historické hodnotě parník kompletně restaurován, aby se co nejvíce přiblížil své původní podobě z roku 1940.\n\nParník Vltava je již třetí lodí, která ve flotile Pražské paroplavební společnosti nese toto jméno.\n\nParník Vltava měří 53 metrů na délku a 5,1 metrů na šířku. Výkon parního stroje je 112,5 kW (150 k). Celková kapacita lodi je až 250 míst, z toho je 100 krytých míst k sezení. Rychlost plavidla na klidné vodě asi 16,5 km/h. Parník má vlastní restauraci, bar, vinárnu i částečně krytou vyhlídkovou palubu. \n\nZpočátku sloužil parník Vltava jako spěšný spoj na trase Praha - Štěchovice, časem se jeho úsek plavby protáhl až na Slapy. Od roku 1991 je v provozu jako restaurační plavidlo poskytující gastronomické služby. V té době se začal využívat k projížďkám centrem Prahy a fungoval i na dalších veřejných linkách – například z Prahy do Mělníka či na Slapy. Nyní slouží parník Vltava především k vyhlídkovým plavbám po Praze.\n\n\n"}
{"id": "622047", "url": "https://cs.wikipedia.org/wiki?curid=622047", "title": "Rehabilitace (právo)", "text": "Rehabilitace (právo)\n\nRehabilitace v právu označuje navrácení občanské cti a trestní bezúhonnosti pomocí zahlazení odsouzení. Vyskytuje se proto jen v trestním právu, kde lze rozlišit trojí typ rehabilitace: rehabilitaci soudní (\"ex decreto\"), rehabilitaci ve formě \"milosti\" prezidenta republiky a rehabilitaci zákonnou (\"ex lege\").\n\nPokud je pachatel odsouzen a svůj trest si také odpyká, odčiní tak vůči společnosti svou odpovědnost za spáchaný trestný čin. Tím však zcela nezaniknou veškeré důsledky, které z dřívějšího odsouzení plynou, zejména na něj již není pohlíženo jako na osobu \"bezúhonnou\", a to má své následky pro zejména osobní život odsouzeného. Tento fakt lze vždy zjistit z \"výpisu z rejstříku trestů\", kde je takové odsouzení i po odpykání trestu stále uváděno. Odstranit to lze jen zahlazením odsouzení, které spočívá ve vytvoření právní fikce neodsouzení, tedy v tom, že poté se již na odsouzeného hledí, jako by nikdy odsouzen nebyl. Zahlazené odsouzení se nadále neuvádí ve výpisu z rejstříku trestů a nemůže už založit recidivu, jako přitěžující okolnost při spáchání nového trestného činu. Je sice dále uváděno v \"opisu z rejstříku trestů\", jakožto komplexnějším zdroji informací, ten však může získat jen orgán činný v trestním řízení a orgán Ministerstva spravedlnosti, případně také Kancelář prezidenta republiky, pokud jde o jmenování profesorem vysoké školy či o řízení o milost prezidenta republiky.\n\nV trestním zákoníku (§ 105 TrZ) jsou kumulativně stanoveny podmínky pro zahlazení odsouzení, kterými jsou výkon trestu nebo jeho prominutí či promlčení jeho výkonu, uplynutí zákonem stanoveného času od takové události a řádný život odsouzeného. Pro zahlazení odsouzení s ohledem na uložený trest zákon stanovuje dobu v trvání 1 až 15 let. Doba pro zahlazení odsouzení počíná běžet od okamžiku, kdy došlo k výkonu nebo prominutí trestu anebo k promlčení výkonu trestu. V případě uložení více trestů vedle sebe nelze odsouzení zahladit, dokud neuplyne doba pro zahlazení toho trestu, k jehož zahlazení je stanovena doba nejdelší. Toto zahlazení odsouzení je \"obligatorní\", soud vlastně nerozhoduje, vždy je však nutné k němu podat žádost o zahlazení.\n\nV případě, že odsouzený vedl po výkonu trestu řádný život a svým vzorným chováním a poctivým poměrem k práci prokázal, že se napravil, může soud na jeho žádost nebo na žádost toho, kdo je za něj oprávněn nabídnout záruku za dovršení jeho nápravy, rozhodnout o zahlazení odsouzení i před uplynutím zákonem stanovené doby. Toto zahlazení je \"fakultativní\", soud žádosti vyhovět nemusí, záleží na tom, jak posoudí řádný život odsouzeného.\n\nVedle milosti ve formě \"abolice\" (zastavení nebo nezahajování trestního stíhání) a \"agraciace\" (zmírnění nebo úplné prominutí už uloženého trestu) může prezident republiky podle čl. 62 písm. g) Ústavy v individuálním případě využít \"rehabilitace\" a zahladit odsouzení. Jde o zvláštní právní institut, protože nejde o rozhodnutí v klasickém slova smyslu, ale o výrok prezidenta republiky, ačkoli ve svých důsledcích jde o to samé, jako v případě rehabilitace soudním rozhodnutím. Milost prezidenta republiky není nijak právně omezena, na druhou stranu na ni není možné získat právní nárok.\n\nU některých trestů dojde k zahlazení odsouzení již vykonáním tohoto trestu, tedy automaticky ze zákona. Je tomu tak u trestu obecně prospěšných prací, trestu zákazu činnosti a peněžitého trestu, pokud byl uložen za přečin spáchaný z nedbalosti. Také u podmíněně odsouzeného k trestu odnětí svobody pokud bude vysloveno, že se ve zkušební době osvědčil, bude tím daný trest automaticky zahlazen.\n\nV některých historicky odůvodněných případech je navíc nutné mimo standardních rehabilitačních prostředků trestního práva vytvořit speciální zákon, který se pokusí alespoň částečně vyřešit historicky danou nespravedlnost vůči větší skupině osob. \n\nV České republice stále platí zvláštní \"zákon č. 119/1990 Sb., o soudní rehabilitaci\", který sledoval účel navrácení občanské cti těm občanům, kteří byli v období komunistického režimu v Československu nespravedlivě postiženi ve vykonstruovaných politických procesech. Bez ohledu na svůj název jde o rehabilitaci \"ex lege\", protože jím byla automaticky zrušena všechna odsuzující rozhodnutí, učiněná v období od 25. února 1948 do 1. ledna 1990, za konkrétní, v tomto zákoně vyjmenované trestné činy (§ 2 odst. 1). A to \"ex tunc\" (od počátku), pouze deklaratorní rozhodnutí o tom učinil i bez návrhu soud.\n\nProti zrušení daného odsouzení mohl podat prokurátor námitky k soudu a následovalo pak specifické soudní přezkumné řízení. Pokud i přes tyto námitky došel soud k závěru, že přezkoumávané rozhodnutí je vadné (zejména z důvodů podvržených nebo zfalšovaných důkazů, vynuceného doznání, státem vyprovokovaného jednání odsouzeného nebo zcela nepřiměřeného uloženého trestu) rozhodnutí zcela nebo částečně zrušil a spolu s ním i všechna obsahově navazující rozhodnutí. Po právní moci zrušujícího rozhodnutí pak pokračoval v trestním řízení na podkladě původní obžaloby a nově rozhodl.\n\nRehabilitovaným občanům náleželo právo bezplatného zveřejnění zrušujícího rozhodnutí i určité hmotné odškodnění, a to především jako náhrada za ztrátu na výdělku za vazbu či trest odnětí svobody, náhrada za případné škody na zdraví, náhrada nákladů trestního řízení včetně zaplacených nákladů obhajoby, stejně jako náhrada za zaplacený peněžitý trest. Nárok na odškodnění navíc přecházel na dědice.\n\n"}
{"id": "622049", "url": "https://cs.wikipedia.org/wiki?curid=622049", "title": "Termínovaný vklad", "text": "Termínovaný vklad\n\nTermínovaný vklad je druh spořicího účtu určeného ke garantovanému zúročení vložených finančních prostředků. Na rozdíl od klasického spořicího účtu si ho však klient sjednává na předem vymezenou dobu a úrok. Po sjednanou dobu nesmí peníze vybírat ani vkládat. Z toho důvodu je i úroková sazba u termínovaných vkladů zpravidla vyšší než u běžných spořicích účtů.\n\nFunkce termínovaného vkladu spočívá v jednorázovém vložení finančního obnosu, minimálně zpravidla v řádech desetitisíců. S těmito penězi nemůže klient po sjednanou definovanou dobu hýbat. V opačném případě mu hrozí finanční postih.\n\nPeníze uložené na termínovaných vkladech jsou ze zákona 100 % jištěné, maximálně však do hodnoty 100 tisíc euro.\n\nTermínované vklady nabízí banky nebo družstevní záložny (kampeličky), přičemž sjednání tohoto produktu je u družstevních záložen podmíněno také členským vkladem, jehož velikost je minimálně 10 % z vložené sumy. Členský vklad není chráněný pojištěním. Pokud družstevní záložna zkrachuje, klient o něj přijde.\n\nÚroky termínovaných vkladů se pohybují mezi 3,4 % a 0,01 % (u krátkodobých termínovaných vkladů).\n\nTermínované vklady se dělí podle sjednané délky vkladu, způsobu ukončení vkladu, sjednané měny vkladu a typu úroku.\n\nPodle sjednané délky vkladu se rozděluje na:\n\nObecně platí, že na čím delší dobu je sjednaný termínovaný vklad, tím vyšší úrok banka nebo kampelička nabídne.\n\nPodle způsobu ukončení:\nPodle sjednané měny:\nPodle typu úroku:\n\nV den, kdy jsou vložené finanční prostředky volné, může je klient vybrat, převést na jiný účet, v případě cyklického účtu je může navýšit nebo snížit. Pokud volný den připadne na nepracovní den, jsou prostředky volné následující pracovní den.\n\nAčkoliv v roce 2018 dochází k pozvolnému růstu úrokových sazeb spořících a termínovaných vkladů, lze si toho povšimnou spíše u kampeliček a menších bank. I tady však nelze termínovaný vklad vybírat dle toho, který klientovi nejvíce ušetří, ale který nejméně prodělá. Může za to inflace, která v roce 2018 dosáhla hodnoty 2,5 %.\n"}
{"id": "622050", "url": "https://cs.wikipedia.org/wiki?curid=622050", "title": "Severin Nilsson", "text": "Severin Nilsson\n\nJohan \"Severin\" Nilsson (14. ledna 1846 – 24. listopadu 1918) byl švédský malíř a fotograf. Narodil se ve městě Halland na jihu Švédska. Studoval na Královské švédské akademii umění ve Stockholmu v letech 1865-1871 a poté tři roky u Léona Bonnata v Paříži.\n\nSeverin maloval portréty, krajiny a žánrové výjevy. Byl plodným umělcem, zúčastnil se řady výstav a zanechal po sobě velké množství různorodých děl. Byl také jedním z prvních švédských dokumentárních fotografů. Inspirován Arthurem Hazeliem fotografoval žánrové studie z veřejného života, a to zejména v obci Asige v Hallandu, kde se narodil.\n"}
{"id": "622052", "url": "https://cs.wikipedia.org/wiki?curid=622052", "title": "Seznam chráněných území v okrese Karviná", "text": "Seznam chráněných území v okrese Karviná\n\nToto je seznam chráněných území v okrese Karviná aktuální k roku 2010, ve kterém jsou uvedena chráněná území v oblasti okresu Karviná.\n\n"}
{"id": "622053", "url": "https://cs.wikipedia.org/wiki?curid=622053", "title": "Piotr Rysiukiewicz", "text": "Piotr Rysiukiewicz\n\nPiotr Grzegorz Rysiukiewicz (* 14. července 1974, Świebodzin, Lubušské vojvodství) je bývalý polský atlet, sprinter, jehož specializací byl běh na 400 metrů.\n\nSvé největší úspěchy zaznamenal především ve štafetě na 4×400 metrů. Má dvě bronzové medaile ze světových šampionátů, byť byl bronz Polsku jak na MS 1997 v Athénách i na MS 2001 v Edmontonu dodatečně udělen až po diskvalifikaci amerických kvartet.\n\nV roce 1999 byl na halovém MS v japonském Maebaši členem štafety, která vybojovala stříbrné medaile a časem 3:03,01 vytvořila dosud platný halový evropský rekord v běhu na 4×400 metrů. Spoludržiteli dále jsou Piotr Haczek, Jacek Bocian a Robert Maćkowiak.\n\nTřikrát reprezentoval na letních olympijských hrách (Atlanta 1996, Sydney 2000, Athény 2004). Jeho největším individuálním úspěchem je 4. místo z halového ME 2002 ve Vídni.\n\n"}
{"id": "622055", "url": "https://cs.wikipedia.org/wiki?curid=622055", "title": "Gymnázium Jana Palacha", "text": "Gymnázium Jana Palacha\n\nGymnázium Jana Palacha je název více všeobecně orientovaných středních škol:\n"}
{"id": "622056", "url": "https://cs.wikipedia.org/wiki?curid=622056", "title": "Robert Maćkowiak", "text": "Robert Maćkowiak\n\nRobert Maćkowiak (* 13. května 1970, Rawicz, Velkopolské vojvodství) je bývalý polský atlet, sprinter, jehož specializací byl běh na 200 metrů a hladká čtvrtka.\n\nNejvětší individuální úspěchy (400 m) zaznamenal v roce 1998, kdy získal bronzovou medaili na halovém ME ve Valencii a stříbro na evropském šampionátu v Budapešti.\n\nV roce 1999 byl na halovém MS v japonském Maebaši členem štafety, která vybojovala stříbrné medaile a časem 3:03,01 vytvořila dosud platný halový evropský rekord v běhu na 4×400 metrů. Spoludržiteli dále jsou Piotr Haczek, Jacek Bocian a Piotr Rysiukiewicz.\n\nDvakrát reprezentoval na letních olympijských hrách (Atlanta 1996, Sydney 2000). Lepšího výsledku dosáhl na olympiádě v australském Sydney, kde se mu podařilo jako jedinému Evropanovi probojovat do finále běhu na 400 metrů. V něm nakonec doběhl v čase 45,14 s na 5. místě.\n\n"}
{"id": "622057", "url": "https://cs.wikipedia.org/wiki?curid=622057", "title": "Lucas Oil Stadium", "text": "Lucas Oil Stadium\n\nLucas Oil Stadium je multifunkční sportovní stadion v Indianapolisu, Indiana. Stadion byl slavnostně otevřen 24. srpna 2008 v zápase proti Buffalu Bills, stříhání pásky proběhlo o osm dní dříve. Nahradil RCA Dome jako domov týmu NFL Indianapolis Colts. Jako přídavek stadionu je stavěn hotel JW Marriott Indianapolis, součást komplexu Indiana Convention Center. Stadion hostil Super Bowl XLVI v roce 2012.\n\nZa designem stadionu stojí architektonická firma HKS, Inc., společnost Walter P Moore navrhla vnitřní strukturu stavby. Stadion má zatahovací skleněnou stěnu a střechu, což dovoluje Colts hrát „venku“ i uvnitř. Povrchem je FieldTurf. Prvky kinetické architektury umožňují rychlou přeměnu objektu na různé typy akcí.\n\n28. února 2006 oznámil rodák z Indiany Forrest Lucas, že jeho společnost Lucas Oil koupila práva na jméno stadionu za 121 milionů dolarů na dalších více než 20 let.\n\nRetro vzhled nového stadionu je výsledkem snahy indianapoliských po zachování historického vzhledu sportovišť z doby před několika desítkami let. Conseco Fieldhouse, Hinkle Fieldhouse nebo Pepsi Coliseum jsou příklady těchto snah.\n\nPočet míst k sezení pro fotbalové zápasy je 63 000, což představuje nárůst o více než 5 000 oproti RCA Dome. Během Super Bowlu bude kapacita stadionu dočasně zvednuta na 70 000 míst. Basketbalová konfigurace bude minimálně 70 000, což je požadavek pro pořádání Final Four NCAA. Na rozdíl od většiny basketbalových soutěží bude palubovka v Lucas Oil Stadium umístěna ve středu plochy místo v jedné z end zón.\n\nLucas Oil Stadium skýtá 137 skyboxů, včetně osmi hracích a dvanácti super skyboxů. Kromě toho nabízí Quarterback Suite 200 míst pro jedinečný zážitek ze hry. Stadion má dvě obrovské obrazovky Daktronics s vysokým rozlišením, každá je 30 metrů dlouhá a 16 metrů vysoká, a jsou situovány do severozápadního a jihovýchodního rohu arény.\n\nLucas Oil Stadium má zatahovací střechu navrženou firmou Uni-Systems, která se skládá ze dvou podélně zatahovacích panelů, přičemž každá polovinu sklouzne po šikmé střeše dolů do otevřené polohy. Střecha je sedlová, od vrcholu hřebenu ve středu hřiště sbíhá ke stranám, které jsou paralelní s auty hrací plochy. Panely zatahovací střechy nahoru a dolů po šikmé dráze pohání bubnový naviják. Jediným stisknutím tlačítka se během devíti minut panely současně otevřou. Aby byl vnitřek stadionu uchráněn před nepříznivým počasím, je mezi panely střechy vložena hermeticky uzavíratelná krycí lišta. Těsně pod ní je velké koryto, které odvádí vodu. Zatahovací střecha se dvěma panely se chlubí otevíratelnou plochou 18 000 m² a je největší a jediná v zemi, včetně plánovaných staveb.\n\nJejí posuv zajišťuje soustava 32 kabelů o průměru 1,5 palce, jejichž konce jsou galvanizovány. Byly ručně vyrobeny speciálně pro tento projekt firmou Wire Rope Corporation of America a nainstalovány The Tway Company Inc. z Indianapolisu. Jejich délka se pohybuje od 232 po 245 stop a na jednom konci se nachází systém Johnson Wedge Socket, takže lana visí z vrcholu dolů 288 stop nad hřištěm, jak můžete vidět na obrázku vpravo.\n\nDomácí tým musí 90 minut před výkopem oznámit, zda bude střecha otevřena. Střecha zůstává otevřena, ledaže déšť či srážky postihnou okolí stadionu, teplota klesne pod 4,44 °C (40 °F) nebo vítr překročí rychlost 64,37 km/h (40 mph). V takových případech je střecha zatažena. Jakmile je jednou zavřená, nemůže být znovu otevřena.\n\n„Zatahovací střecha Lucas Oil Stadium byla poprvé otevřena v zahajovacím utkání nové sezóny, ale kvůli hrozbě bouřky byla zatažena,“ řekl Pete Ward, starší výkonný viceprezident Colts. Rovněž prohlásil, že stadion není vodotěsný. Hřiště není odvodněné, reproduktory, obrazovky a ostatní elektronické vybavení nejsou chráněné, takže je třeba pečlivě sledovat počasí. Protože zde bylo 30% riziko bouřky a uzavření trvá 12 minut, byla střecha v 14:30 uzavřena.\n\nObrovská skleněná plocha na jednom konci stadionu přidává další světlo, když je zavřená a čerstvý vzduch, když je otevřená. Byla to největší pohyblivá skleněná zeď na světě do doby, než byl otevřen Cowboys Stadium v Arlingtonu. Plocha je dlouhá 74 metrů, vysoká 27 metrů a skládá se ze šesti panelů 27 × 12 metrů. Každý panel je uložen na dvou kolech z kalené oceli a při otevření a zavření se pohybuje po ocelové kolejnici. Okna se dělí ve středu, v otevřené poloze se tři panely shromáždí na jedné straně. Panely se pohybují současně, otevření i zavření trvá šest minut. Okenní těsnění byla instalována proto, aby ochránila diváky před nepřízní počasí. Díky šikmé orientaci stavby nabízí skleněné okno nádherný výhled na centrum Indianapolisu.\n\n8. srpna 2006 bylo oznámeno, že Drum Corps International přestěhuje své kanceláře do Indianapolisu a každoroční „DCI mistrovství světa pochodových kapel“ se minimálně do roku 2018 uskuteční právě v tomto městě. Nicméně 4. dubna 2008 vyšlo najevo, že stadion v době události nebude hotový, takže se ročník 2008 odehraje na Memorial Stadium v areálu Indiana University a teprve od roku 2009 na Lucas Oil Stadium.\n\nK prvnímu utkání na Lucas Oil Stadium došlo 22. srpna 2008 jako součást turnaje v americkém fotbalu. V prvním utkání se střetli Noblesville High School a Fishers High School, ve druhém New Palestine High School a Whiteland Community High School. Lucas Oil Stadium a město Indianapolis se ucházeli o pořádání Super Bowlu XLVI v roce 2012. Kandidatura je 20. května 2008 schválena, Indianapolis poráží texaský Houston a Glendale v Arizoně. Stadion také hostí každoroční fyzické testy mladých hráčů v „NFL Scouting Combine“.\n\nRočník NFL 2008 odstartoval prvním utkáním právě z toho stadionu, Colts se stejně jako v Super Bowlu XLI setkávají s Chicagem Bears, ale prohrávají 13:29. V play-off 2009 si zde připisují bilanci 2:0; v konferenčním semifinále nejprve poráží Baltimore Ravens 20:3, ve finále New York Jets 30:17 a dostávají se do Super Bowlu XLIV. Kromě profesionálního fotbalu hostí stadión v roce 2010 semifinálová a finálová kola NCAA Final Four mužů, ženská jsou na pořadu v roce 2011. Historicky je Indianapolis častým pořadatelem, protože vedení NCAA sídlí právě zde.\n\nMezi další události patří Velké národní finále pochodových kapel a Finále pochodových kapel státu Indiana. 13. září 2008 zde zpěvák country Kenny Chesney uspořádal svůj první veřejný koncert na stadionu. Aréna se také se uchází o pořadatelství „Big Ten Football Championship Game“ v roce 2011, kdy se konference rozšiřuje na 12 týmů.\n\nZákladní kámen byl položen 20. září 2005. Dokud si firma Lucas Oil nekoupila práva na jeho jméno, byl označován Indiana Stadium. Celkové náklady se vyšplhaly na 720 milionů dolarů. Stadion byl financován z fondů založených státem Indiana a městem Indianapolis, Colts přispěli částkou 100 milionů dolarů. Okres Marion County zvýšil daně u nápojů a potravin, spotřební daň a daň z příjmu, aby zaplatil svůj podíl na nákladech. Mezitím došlo ke zvýšení daně z potravin a nápojů v osmi okolních okresech (s výjimkou Morgan County) a ke zvýšení prodeje produktů licencovaných Colts.\n\nV srpnu 2006 se poprvé objevily nesrovnalosti okolo nákladů na výstavbu nového stadionu. Vedení města odhadlo, že se roční náklady na provoz stadionu zvýší o 10 milionů dolarů oproti RCA Dome. V roce 2009 už to bylo 20 milionů. Oproti očekávaným nákladům 7,7 milionu se dnes počítá s částkou 27,7 milionu dolarů, takže se město snaží navýšit procenta z příjmu jednotlivých akcí. Rovněž panuje znepokojení nad dlouhodobým a nízkým nájemným pro Colts a jejich vysokým procentem příjmů ve snaze udržet je ve městě.\n\nV listopadu 2009 místní televizní stanice WTHR-TV odhalila porušení hygienických norem v restauracích stadionu, včetně nalezení myšího trusu i živých myší, kontaminovaných potravin, skladovaní při nevhodné teplotě nebo opakované používání jednorázových obalů.\n\n"}
{"id": "622058", "url": "https://cs.wikipedia.org/wiki?curid=622058", "title": "Listopad 2010", "text": "Listopad 2010\n\n"}
{"id": "622059", "url": "https://cs.wikipedia.org/wiki?curid=622059", "title": "Montgomery County (Kentucky)", "text": "Montgomery County (Kentucky)\n\nMontgomery County je okres amerického státu Kentucky založený v roce 1797. Správním střediskem je město Mount Sterling. Pojmenovaný je podle generála Richarda Montgomeryho, účastníka americké války za nezávislost.\n\n"}
{"id": "622061", "url": "https://cs.wikipedia.org/wiki?curid=622061", "title": "Seznam chráněných území v okrese Prostějov", "text": "Seznam chráněných území v okrese Prostějov\n\nToto je seznam chráněných území v okrese Prostějov aktuální k roku 2016.\n\n"}
{"id": "622063", "url": "https://cs.wikipedia.org/wiki?curid=622063", "title": "Montgomery County", "text": "Montgomery County\n\nMontgomery County je název osmnácti okresů ve Spojených státech amerických:\n\n"}
{"id": "622072", "url": "https://cs.wikipedia.org/wiki?curid=622072", "title": "Tacho", "text": "Tacho\n\nTacho je český film natočený převážně na Slovensku v okolí Nitry v létě 2010 za 24 dní. Premiéru měl 2. prosince 2010. V současné době je film v kinech. V prodeji je i soundtrack k filmu. Původní označení filmu bylo \"Dotkni se duhy\". Film byl natočen ve spolupráci manželů Landových a jeho děj se odehrává před a během Nitranské rallye.\n\nAlex Bold (Daniel Landa) je úspěšný jezdec, který si bez rallye nedokáže svůj život představit. Po havárii, při níž se těžce zraní jeho spolujezdec Martin (Rudolf Hrušínský nejmladší), ale sám Alex vyvázne jen s otřesem mozku shání Levent (George Nicolas), Alexův manažer, náhradníka s nímž by Alex mohl jet nejdůležitější závod sezony, Nitranský pohár.\n\nToho se má zúčastnit i Webber (Timothy Otis) a jeho spolujezdec Muller (Robert Dern), nad kterými za 15 let závodění nikdy nevyhrál. Od primáře (Rudolf Hrušínský mladší) se však dozvídá, že není zdravotně způsobilý účastnit se rallye, protože má nádor na mozku. Na onkologii se setkává s Lucií (Olga Lounová), dcerou primáře, která je v podobné životní situaci a líbí se mu její postoj k životu a odhodlání zúčastnit se rallye. Účast na rallye se nelíbí matce Lucie (Kamila Magálová), ale primář onkologie , otec Lucie, mu i Lucii potvrzuje zdravotní kartu, kterou manželka Leventa omylem vyhodí.\n\nLeventovi se to nelibí, ale i přes to Alex do životního závodu nastoupí s nezkušenou, ale odhodlanou Lucií. Němec Webber se už vidí jako vítěz, ale vyhrát chce i slovenský dobrodruh a mafián Jožo (Martin Havelka), který bude závodit s nejlepším spolujezdcem Slovenska Julem (Roman Pomajbo), kterého zachránil od pomsty podsvětí, který mu hrozil kvůli kšeftu s lanýži. Angličtí závodníci Charlie (Christopher Rithin) a Dave (Julian Pindar) také pilně trénují, ale úplně na něco jiného než rallye. Do poslední chvíle není vůbec jisté, jestli se Alex rallye zúčastní, protože nemá zdravotní kartu, kterou mu těsně před závodem obstará Jožo. Alex rallye v Nitře vyhraje a příběh končí čelní srážkou s protijedoucím nákladním automobilem.\n\nOficiální internetové stránky filmu\nOficiální videoklip k filmu \n"}
{"id": "622078", "url": "https://cs.wikipedia.org/wiki?curid=622078", "title": "Chrášťanský vrch", "text": "Chrášťanský vrch\n\nChrášťanský vrch () je vrchol o výšce 780,4 m n. m. v Šumavském podhůří a též přírodní rezervace v jeho jihovýchodním svahu v okrese Český Krumlov.\n\nNachází se v chráněné krajinné oblasti Blanský les 2 km jihovýchodně od Horních Chrášťan.\n\nPředmětem ochrany jsou květnaté bučiny a suťové lesy na příkrém svahu s charakteristickou druhovou skladbou stromového, bylinného a mechového patra a vegetace narušovaných míst a stinných skal, s výskytem ohroženého druhu měsíčnice vytrvalé, společenstva ptáků starých smíšených lesních porostů. Z ptáků se vyskytují zejména kulíšek nejmenší, sýc rousný, datel černý, strakapoud velký a holub doupňák. Vedle ptáků jsou v rezervaci významní také zástupci bezobratlých, zejména ze skupiny xylofágních brouků.\n\nVrchol s nadmořskou výškou 780 metrů je mělkým sedlem oddělen od vrchu Vysoká Běta (803 m n. m.), jehož vrchol se nachází asi 800 metrů jiho-jihovýchodním směrem. Chrášťanský vrch geomorfologicky spadá do celku Šumavské podhůří, podcelku Prachatická hornatina, okrsku Buglatská vrchovina a podokrsku Pískovokamenská vrchovina.\n"}
{"id": "622079", "url": "https://cs.wikipedia.org/wiki?curid=622079", "title": "Jaronínská bučina", "text": "Jaronínská bučina\n\nJaronínská bučina je přírodní rezervace v okrese Český Krumlov. Nachází se v Blanském lese, na východním svahu severního výběžku granulitového masivu hory Buglata, dva kilometry severně od Jaronína. Je součástí CHKO Blanský les a evropsky významné lokality Blanský les. Území dnes zaujímá plochu 13,70 ha (nejcennější část 4,98 ha) a leží v nadmořské výšce 746–818 m n.m.\n\nPředmětem ochrany je zbytek starého podhorského smíšeného lesa přirozené druhové skladby. Porost má místy suťový charakter. V nejvyšší části rezervace jsou četné lavicovitě zvětralé skalní útvary a kamenná moře, které jsou tvořeny světlou dvojslídnou žulou, přestože v geologickém podloží je zastoupen nejvíce granulit. Významná je fauna bezobratlých a početné ptačí populace vázané na staré smíšené porosty.\n\nPřírodní rezervace se nachází v Jihočeském kraji v okrese Český Krumlov uvnitř CHKO Blanský les asi pět kilometrů severně od obce Brloh na východních svazích severního výběžku masívu Buglaty (832 m n.m.) v nadmořské výšce 746–818 m n.m. Nedaleko PR Jaronínská bučina se nachází další dvě přírodní rezervace – jeden kilometr severně PR Chrášťanský vrch a jeden kilometr severovýchodně PR Vysoká Běta. PR Jaronínská bučina je pojmenovaná podle části obce Brloh – Jaronín, který se nachází jen dva kilometry jižně od rezervace. Mezi další blízká sídla patří Vodice a Třešňový Újezdec, místní části městyse Lhenice. Výměra přírodní rezervace činí 13,70 ha (jádro rezervace 4,98 ha). Na severním cípu území rezervace se nachází křižovatka pěti cest. Cesty ohraničují rezervaci na severní a severovýchodní straně. Západní a jihovýchodní hranice vedou lesem. Celou rezervaci tvoří podhorský smíšený les, morfologicky významné jsou periglaciálně modelované skalní útvary.\n\nPřírodní rezervace Jaronínská bučina byla původně vyhlášena zřizovacím předpisem ministerstva kultury ČSR č. j. 12 893/73 ze dne 24.10.1973, který nabyl účinnosti 6.12.1973. Znovu byla rezervace vyhlášena nařízením AOPK ČR č.4/2015 ze dne 1.7.2015. Hlavním důvodem nového vyhlášení bylo přičlenění zbytku starého porostu na západ od původní rezervace. Les na této ploše má do budoucna předpoklady k pestré věkové struktuře se zastoupením převážně buku a jedle. Další přičleněnou plochou byla část lesa na východ od jádra rezervace, kterou dnes pokrývá mladý porost s převahou javoru klenu, buku a jedle a s příměsí jilmu a dalších listnáčů. Území bylo hájeno a vyjmuto z těžeb mnohem dříve, než zde byla přírodní rezervace poprvé vyhlášena. Doklady o úmyslných těžbách na této lokalitě nejsou známy. Jednalo se o zájmovou lokalitu Schwarzenbergů, kteří Českokrumlovské panství zdědili roku 1710 po rodu Eggenbergů. V těsné blízkosti rezervace se nachází stará roubená lovecká chata.\n\nCHKO Blanský les leží ve srážkovém stínu Šumavy, což způsobuje menší množství srážek, teplejší a méně větrné klima na jeho území. PR Jaronínská bučina leží v mírně teplé klimatické oblasti (MT3).\n\nNejvýznamnější horninou podloží je granulit. Na území přírodní rezervace se nacházejí četné skalní útvary tvořené především světlou dvouslídou žulou, které dokládají periglaciální modelaci terénu. Patří mezi ně mrazové sruby, tory, skalní hradby, balvanové proudy a kamenná moře. Půdu tvoří rankerové a mezotrofní až eutrofní kambizemě.\n\nLesy rezervace patří mezi nejstarší porosty na území CHKO Blanský les. Nejstarší stromy jsou staré až 280 let a přestárlý hřbetový porost je již ve stadiu samovolného rozpadu. Jádro rezervace tvoří ekosystém suťových lesů, tzv. bažanková jasenina (\"Mercuriali-Fraxinetum\"), který zaujímá asi 42 % plochy chráněného území. Nejhojněji zastoupen je buk lesní (\"Fagus sylvatica\") až v 70 %, dále zde v 11 % nacházíme javor klen (\"Acer pseudoplatanus\"), v 6 % jedli bělokorou (\"Abies alba\"), lípu srdčitou (\"Tilia cordata\") a jilm horský (\"Ulmus glabra\"). Podíl jedle a jilmu v posledních několika desetiletích významně poklesl. Jilm horský (\"Ulmus glabra\") byl dříve zastoupen až v 10 %, dnes je zde vzácný, protože ho zahubila grafióza. Místy je ale hojně omlazen. Ojediněle lze na svěžích balvanitých stanovištích najít i jasan ztepilý (\"Fraxinus excelsior\"). Také bylinné patro je v bažankové jasenině velmi bohaté. Najít zde lze věsenku nachovou (\"Prenanthes purpurea\"), pšeníčko rozkladité (\"Milium effusum\"), lýkovec jedovatý (\"Daphne mezereum\"), svízel vonný neboli mařinku vonnou (\"Galium odoratum\"), kyčelnici devítilistou (\"Cardamine enneaphyllos\"), bažanku vytrvalou (\"Mercurialis perennis\"), hluchavku skvrnitou (\"Lamium maculatum\"), dymnivku dutou (\"Corydalis cava\"), samorostlík klasnatý (\"Actaea spicata\"), pitulník horský (\"Galeobdolon montanum\"), řeřišnici nedůtklivou (\"Cardamine impatiens\"), kapraď samec (\"Dryopteris filix-mas\") a vraní oko čtyřlisté (\"Paris quadrifolia\"). Při úpatí sutí nacházíme i nitrofilnější druhy jako je kopřiva dvoudomá (\"Urtica dioica\") nebo bršlice kozí noha (\"Aegopodium podagraria\"). Acidofilní bučiny tvoří necelých 7 % plochy chráněného území. Na svazích mimo sutě se nachází tzv. kostřavové bučiny (\"Festuco altissimae-Fagetum\") pojmenované podle převažující byliny celkově chudšího bylinného patra kostřavy lesní (\"Festuca altissima\"), významný je zde výskyt v jihočeském regionu vzácné ječmenky evropské neboli lesní (\"Hordelymus europaeus\"). Tento ekosystém zaujímá asi 40 % plochy chráněného území. V okrajových částech rezervace převládá smrk ztepilý (\"Picea abies\"). Chráněná je také štěrbinová vegetace silikátových skal a drolin, která se nachází ve skalních útvarech na vrcholu severojižně orientovaného hřebene. V rezervaci bylo v roce 2004 uměle vysazeno pět jedinců silně ohroženého tisu červeného (\"Taxus baccata\").\nV rezervaci bylo dříve nalezeno více než 20 druhů plžů. V aktuálním plánu péče (na období 2015 - 2024) je ale jmenovitě uvedeno pouze pět druhů. Četný je zde alpsko-dinárský zemoun skalní (\"Aegopis verticillus\"). Nalezena zde byla i na prostředí velmi citlivá jehlovka hladká (\"Platyla polita\"). Dále se zde ojediněle vyskytují vrkoč horský \"(Vertigo alpestris),\" skelnička zjizvená \"(Vitrea subrimata),\" řasnatka nadmutá (\"Macrogastra tumida\") a závornatka křížatá (\"Clausilia cruciata\"). Žijí zde dva druhy střevlíků – zvláště chráněný střevlík nepravidelný (\"Carabus irregularis\") a střevlík vypouklý (\"Carabus convexus\"). Dalším broukem vyskytujícím se na území je trojáč měďobarvý (\"Triplax aenea\") žijící ve stromových houbách a úzkoštítník zúžený (\"Cychrus attenuatus\"). Mezi druhy dvoukřídlých typických pro smíšené lesy patří octomilka (\"Hirtodrosophila trivittata\") nebo lanýžovka (\"Suillia univittata\").\n\nVzácně se zde vyskytuje silně ohrožený čolek horský (\"Triturus alpestris\").\n\nZ chráněných obratlovců v rezervaci žije holub doupňák (\"Columba oenas\") hnízdící v dutinách starých stromů a lejsek malý (\"Ficedula parva\"), vzácně datlík tříprstý (\"Picoides tridactylus\"), kulíšek nejmenší (\"Glaucidium passerinum\"), puštík obecný (\"Strix aluco\"), sýc rousný (\"Aegolius funereus\"), ořešník kropenatý (\"Nucifaga caryocatactes\") a krkavec velký (\"Corvus corax\").\n\nOjediněle se zde vyskytuje plšík lískový (\"Muscardinus avellanarius\"), vzácně rejsek horský (\"Sorex alpinus\"). V oblasti se v rámci velkého teritoria občasně pohybuje rys ostrvid (\"Lynx lynx\"), který má oblibu ve skalnatých návrších s dobrým rozhledem. Dle červeného seznamu ČR jde o ohrožený druh.\n\nO území pečuje Agentura ochrany přírody a krajiny ČR, Správa chráněné krajinné oblasti Blanský les a krajské středisko České Budějovice. Hospodaří zde Lesy ČR, s.p., Lesní správa Český Krumlov. Předmětem ochrany je \"„podhorský autochtonní smíšený les s přirozenou druhovou skladbou, s významnou faunou bezobratlých, početnými populacemi druhově pestré avifauny vázané na staré smíšené porosty, a s periglaciálně modelovanými skalními útvary.\"“ Cílem ochrany je udržet příznivý stav přirozeného lesního porostu, jádro rezervace nechat samovolnému vývoji, v okrajových částech zvýšit zastoupení některých původních dřevin jako je jilm, jedle nebo javor klen, a podpořit pestrou strukturu porostů.\n\nHlavní snahou je ponechat jádro rezervace dalšímu samovolnému vývoji, neprovádět zde těžební zásahy a veškerou odumřelou dřevní hmotu ponechávat k samovolnému zetlení. Perspektivním cílem je zapojit později přičleněnou západní část rezervace. Zde probíhala v minulosti těžba, v současné době je zde odrůstající spodní etáž s převahou buku. Záměrem je vytvoření druhově i věkově diferencovaného porostu. Z toho důvodu byly na zmlazení jedle umístěny individuální oplůtky, aby nebyly tyto stromky utlačovány převažujícím bukem. Mimo plochy ponechané samovolnému vývoji je možno výsadbou doplnit chybějící nebo málo zastoupené druhy (jedle, jilm, javor, lípa) místního původu. Potřeba ochrany proti obvyklým škůdcům se vzhledem k druhovému složení lesa nepředpokládá, v úvahu připadá ochrana lesa proti okusu zvěří. Nahodilou těžbu lze provádět v okolí cest z bezpečnostních důvodů a v okrajových částech PR lze provádět nahodilou těžbu smrku. Do rezervace je návštěvníkům z důvodů zranitelnosti zdejší přírody vstup zakázán.\n\nPřímo kolem rezervace prochází modrá turistická stezka, která protíná celý Blanský les a je po ní možné dojít až na 21,1 km vzdálený nejvyšší vrchol CHKO Blanský les Kleť (1084 m n.m.). Bližším cílem se může stát 6,7 km vzdálená osada Kuklov, kde se nachází nedostavěný klášter pavlánů s kostelem sv. Ondřeje, zřícenina hradu Kuglvajt a slovanské hradiště. Na téže modré turistické značce je možné se pouhých 200 metrů od rezervace občerstvit u Hantlovy studánky Pod Jasany. Ve vzdálenosti 2,3 km od rezervace se nachází vesnická památková rezervace Vodice s přilehlou zrekonstruovanou částí Linecké stezky. Za návštěvu stojí také Lhenice, pro než se, díky četným okolním sadům, vžilo označení Zahrada jižních Čech. Na východ od Jaronínské bučiny se lze vydat po turistických stezkách do 10 km vzdálené obce Holašovice, která je zapsána na seznamu světového kulturního dědictví UNESCO.\n"}
{"id": "622081", "url": "https://cs.wikipedia.org/wiki?curid=622081", "title": "Žánrová malba", "text": "Žánrová malba\n\nŽánrové umění, žánrové scény, žánrové pohledy nebo žánrová malba (fran. \"genre\" – \"druh\", \"žánr\") jsou ilustrované reprezentace, které představují scény nebo události z každodenního života, jako jsou trhy, domácí prostředí, interiéry, večírky, hostinské nebo pouliční scény. Ve všech odvětvích umění jsou však žánry neurčité kategorie bez pevných hranic a jsou určeny především zažitými konvencemi. Mnoho děl pak jde napříč několika žánry a používá a kombinuje tyto konvence. Provedení může být realistické nebo zromantizované podle umělce. Některé variace pojmu žánrového umění specifikuje použité médium, například \"žánrová malba\", \"žánrový tisk\" nebo \"žánrová fotografie\" a tak podobně. V devatenáctém století v Itálii pamatuje především z největších exponenty žánrové malby Antonio Rotta a Vincenzo Petrocelli.\n\nV malířství se slovem žánr označuje malba, při níž je na pozadí města či vesnice zachycen běžný život zpravidla prostých anonymních lidí. Nejde zde tedy o zobrazení či dokonce oslavu konkrétních osob, měst či krajiny, ale pouze o zobrazení divácky vděčné pracovní, obchodní, bitevní atd. scény. Ta může mít i komické vyznění. Žánr byl oblíben především ve druhé polovině osmnáctého a po celé devatenácté století.\n\nZatímco žánrová malba začala v 17. století reprezentací života v Evropě, vynález rozvoj fotografie se shodoval s érou evropského imperialismu od střední do pozdí části 19. století. Žánr fotografie - typicky pořizovaný během vojenské, vědecké nebo komerční expedice, často také zachycuje lidi z jiných kultur, které Evropané potkávali po celém světě.\n\nI když rozdíly nejsou striktní, měla by být žánrová fotografie odlišena od etnografické studie, která ilustruje přímým pozorováním a popisnou studií kulturu a způsob života jednotlivých společností, a které představují jeden z takových oborů, jako jsou antropologie nebo behaviorální vědy.\n\n\n"}
{"id": "622082", "url": "https://cs.wikipedia.org/wiki?curid=622082", "title": "Žánrová fotografie", "text": "Žánrová fotografie\n\nŽánrová fotografie (fran. \"genre\" – \"druh\", \"žánr\") je variace žánrového umění. Jedná se o reprezentace, které představují scény nebo události z každodenního života, jako jsou trhy, domácí prostředí, interiéry, večírky, hostinské nebo pouliční scény. Nemá však pevné hranice a je určena především zažitými konvencemi. Mnoho děl pak jde napříč několika žánry a používá a kombinuje tyto konvence. Provedení může být realistické nebo zromantizované podle umělce.\n\nFotografie vzešla z malířství, kde se slovem žánr označuje malba, při níž je na pozadí města či vesnice zachycen běžný život zpravidla prostých anonymních lidí. Nejde zde tedy o zobrazení či dokonce oslavu konkrétních osob, měst či krajiny, ale pouze o zobrazení divácky vděčné pracovní, obchodní, bitevní atd. scény. Ta může mít i komické vyznění. Žánr byl oblíben především ve druhé polovině osmnáctého a po celé devatenácté století. \n\nZatímco žánrová malba začala v 17. století reprezentací života v Evropě, vynález rozvoj fotografie se shodoval s érou evropského imperialismu od střední do pozdí části 19. století. Žánr fotografie - typicky pořizovaný během vojenské, vědecké nebo komerční expedice, často také zachycuje lidi z jiných kultur, které Evropané potkávali po celém světě.\n\nI když rozdíly nejsou striktní, měla by být žánrová fotografie odlišena od etnografické studie, která ilustruje přímým pozorováním a popisnou studií kulturu a způsob života jednotlivých společností, a které představují jeden z takových oborů, jako jsou antropologie nebo behaviorální vědy.\n\n\n\n\n\n\n\n\n\n\n\n\n"}
{"id": "622085", "url": "https://cs.wikipedia.org/wiki?curid=622085", "title": "James Craig Annan", "text": "James Craig Annan\n\nJames Craig Annan (8. března 1864 – 5. června 1946) byl skotský fotograf a čestný člen Královské fotografické společnosti.\n\nNarodil se v Hamilton v South Lanarkshire ve Skotsku. Vzdělání získal na Hamilton Academy, (popsané v Cambridge University Press roku 1910, jako \"jedna z nejlepších škol ve Skotsku\").Potom studoval chemii a přírodní filozofii na vysoké škole Andersona v Glasgow (ze které v roce 1964 vznikla University of Strathclyde.\n\nJeho otec Thomas Annan (1829–1887) pocházel ze sedmi dětí Johna Annana, přadláka lnu a vešel ve známost dokumentárními snímky špatných podmínek bydlení pro chudé. Později založil firmu \"T. & R. Annan & Sons\", kterou James Craig Annan zdědil a pokračoval v jejím řízení. Pobočky měla na třech místech - Glasgow, Hamilton a Edinburgh.\n\nV roce 1883 odešel do Vídně, aby se naučil proces hlubotisku, který vynalezl Karel Klíč. James Annan představil hlubotiskový proces v Británii prostřednictvím firmy T. & R. Annan a poté, co získal patent a stal se držitelem práv, se jeho společnost stala vedoucí firmou v Británii se specializací na používání hlubotisku ve fotografickém tisku. James Craig Annan je držitelem královského titulu \"Photographers and Photographic Engravers to Her Majesty in Glasgow\".\n\nSvé vlastní hlubotisky vystavoval na \"Fotografickém Salonu\" v roce 1893, díky čemuž byl o rok později zvolen členem The Linked Ring, výběrové mezinárodní skupiny uměleckých fotografů. Pořádal také přednášky v Edinburské fotografické společnosti na téma \"Umění hlubotisku\" (prosinec 1901) a \"Fotografie jako prostředek uměleckého vyjádření\" (květen 1910). V 90. letech devatenáctého století vytiskl hlubotiskem několik fotografií Roberta Adamsona Davida Hilla, které pak prošly posouzením různých umělců. Pozitivně o nich hovořil například James Whistler. V roce 1905 a 1912 se o nich zmínil Alfred Stieglitz ve svém časopise \"Camera Work\".\n\nV roce 1900 jej pozvala Královská fotografická společnost, aby zorganizoval samostatnou výstavu - „one man show“, první z řady v nových výstavních prostorách společnosti na Russell Square, Londýn. Následně mu bylo uděleno čestné členství ve společnosti.\n\nVystavoval i na dalších výstavách, například na Mezinárodní výstavě v Glasgow 1901; Pařížském Salónu, v roce 1910 na Mezinárodní výstavě piktorialistické fotografie v umělecké galerii Albright-Knox v Buffalu, New York a v roce 1904 královská komise Světového veletrhu v Saint Louis vybrala ještě společně s sirem Williamem Abneym, aby reprezentovali Británii na International Jury for Photography, Photo-process a Photo-appliances.\n\nJames Craig Annan měl vliv na vývoj fotografie v Severní Americe díky snímkům, které vystavoval v Galerii 291 Alfreda Stieglitze v New Yorku, publikoval v americkém fotografickém časopise Camera Notes, vydávaným společností The Camera Club of New York v období 1897-1903, ve kterém působil Stieglitz jako redaktor. Některá díla mu vyšly i ve čtvrtletníku \"Camera Work\" (1905, 1909 a 1912), který Stieglitz vydával v New Yorku v letech 1903 - 1917).\n\nJames Craig Annan zemřel v Lenzie poblíž Glasgow 5. června 1946.\n\nRodinný podnik Annanů existuje i na počátku 21. století v podobě \"Annan Fine Art Gallery\", který se nachází na Woodlands Road ve West End v Glasgow.\n\n"}
{"id": "622093", "url": "https://cs.wikipedia.org/wiki?curid=622093", "title": "Poslední vlk v Čechách", "text": "Poslední vlk v Čechách\n\nPoslední vlk v Čechách (někdy uváděn jako \"poslední vlk na Šumavě\") byl zastřelen 2. prosince 1874 v polesí Lipka u Vimperka. I po tomto datu se ale na Šumavě občas objevovali osamělí jedinci, životaschopná populace se však již nevytvořila. Popisem honu se podrobně zabývá kniha \"Dějiny lovu a lovectví\" od Jana Evangelisty Chadta-Ševětínského vydaná v roce 1909 v Lounech.\n\nPřesné místo skonu posledního vlka dodnes připomíná památník jižně od Světlé hory v katastrálním území Černá Lada, mezi Kubovou Hutí a Borovými Lady (cca ). „Vlčí kámen“ je volně přístupný značenou odbočkou z červené turistické trasy.\n\nPodle Chadta-Ševětínského obnášela délka vlkova těla „154 cm a výška 80 cm; byl tři dny pro podívanou v zámku vimperském vystaven a pak na Hlubokou poslán a do sbírek J. J. knížete ze Schwarzenberga zařaděn“. V mysliveckém a rybářském muzeu v loveckém zámečku Ohrada u Hluboké nad Vltavou si lze posledního vlka prohlédnout dodnes. Rovněž brokovnice „Lefaucheur“ ráže .14 byla roku 1934 odevzdána do sbírek loveckého zámečku Ohrada.\n\nStřelcem posledního vlka byl knížecí stavitel Jan Štěrbík z Vimperka (1830–1895). Stavitel Štěrbík „obstarával stavitelskou práci ve všech knížecích a patronátních budovách“ v celé střední Šumavě. Jeho nejznámějším dílem je dnešní dominanta Kvildy, kostel sv. Štěpána, jehož stavbu po požáru v roce 1892 zahájil.\n"}
{"id": "622095", "url": "https://cs.wikipedia.org/wiki?curid=622095", "title": "Stormbergia", "text": "Stormbergia\n\nStormbergia (\"pocházející ze sedimentů Stormberg Series\"), byl rod menšího ptakopánvého dinosaura, žijícího v období spodní jury na území dnešní Jihoafrické republiky a Lesotha (souvrství Upper Elliot). Jediný dnes známý druh \"S. dangershoeki\" byl popsán v roce 2005 (druhové jméno bylo zvoleno podle lokality objevu fosilií - statku Dangerhoek). Zkameněliny tohoto dinosaura byly po dobu více než dvou desetiletí před popisem známé jen jako \"velký fabrosaurid\". V současnosti je znám pouze postkraniální materiál z kostry. Existují předpoklady, že by se mohlo jednat o vývojově primitivního zástupce kladu Genasauria nebo o dospělou formu známějšího rodu \"Lesothosaurus\". Délka tohoto dinosaura dosahovala asi 2 metrů.\n\n"}
{"id": "622099", "url": "https://cs.wikipedia.org/wiki?curid=622099", "title": "Boleslav Opolský", "text": "Boleslav Opolský\n\nJméno Boleslav Opolský se vztahuje k vícero lidem:\n"}
{"id": "622103", "url": "https://cs.wikipedia.org/wiki?curid=622103", "title": "La Galissonnière (D 638)", "text": "La Galissonnière (D 638)\n\nLa Galissonnière (D 638) byl první moderní protiponorkový torpédoborec francouzského námořnictva. Byl postaven jako šestá, značně modifikovaná, jednotka třídy \"T 53\". Ve francouzském námořnictvu torpédoborec sloužil až do svého vyřazení v roce 1990.\n\nKýl torpédoborce \"La Galissonnière\" byl založen v listopadu 1958 v loděnici Arsenal de Lorient, 12. března 1960 byl spuštěn na vodu a konečně 9. července 1962 vstoupil do aktivní služby. V první letech byl používán zejména pro zkoušky nových sonarů.\n\nKompletní trup a pohonné ústrojí lodi byly převzaty z předchozí třídy \"T 53\". Podobná byla přední nástavba, zatímco zadní polovina byla překonstruována s ohledem na provoz protiponorkového vrtulníku. Hlavňovou výzbroj tvořily dvě příďové dělové věže nesoucí po jednom automatickém 100mm kanónu Creusot-Loire. Uprostřed trupu se nacházel protiponorkový systém Malafon se zásobou 13 torpéd. Protiponorkovou výzbroj doplnil jeden čtyřhlavňový vrhač 305mm raketových hlubinných pum a dva trojhlavňové 550mm protiponorkové torpédomety. Na zádi byla přistávací plocha a skládací hangár pro jeden lehký vrtulník. Střelecký radar byl typu DRBC 32A, příďový sonar typu DUBV 23 doplňoval vlečný sonar s měnitelnou hloubkou ponoření typu DUBV 43. Pohonný systém tvořily čtyři kotle a dvě převodové turbíny. Nejvyšší rychlost dosahovala 34 uzlů.\n"}
{"id": "622111", "url": "https://cs.wikipedia.org/wiki?curid=622111", "title": "Mezinárodní letiště Dubaj", "text": "Mezinárodní letiště Dubaj\n\nMezinárodní letiště Dubaj (IATA: DXB, ICAO: OMDB, ) je k roku 2018 třetím nejrušnějším na světě a současně komplexem s největší celkovou plochou na světě (1 713 000 m²). Je větším ze dvou dubajských letišť (druhé je letiště Al-Maktúma), nachází se asi 4 km od centra města v části Al Garhoud. Letiště je důležitým uzlem pro Blízký východ a domovskou základnu zde mají aerolinky Emirates, FedEx Express a flydubai. Bylo otevřeno v roce 1960.\n\nZa celý rok 2018 přes letiště prošlo cestujících, což byl nárůst 1 % oproti roku předchozímu. Bylo zde přepraveno 2,61 milionů tun leteckého nákladu. Provoz na tomto letišti každoročně roste, ačkoliv v roce 2018 pomalu čísla začala stagnovat, cílem správce Dubai Airports je jím učinit globální centrum pro leteckou dopravu.\n\nZ České republiky se pravidelně létá na mezinárodní letiště Dubaj z pražského letiště Václava Havla. Mezi rokem 2016 až 2018 se sem jednou denně sezónně létalo také z ostravského letiště Leoše Janáčka, linku provozoval dopravce SmartWings.\nMezinárodní letiště Dubaj má tři terminály. Terminál 3 slouží pouze pro Emirates, terminál 2 pro nízkonákladové dopravce (především flydubai) a terminál 1 pro ostatní letecké společnosti (například British Airways, Lufthansa či SmartWings).\n\n\n"}
{"id": "622117", "url": "https://cs.wikipedia.org/wiki?curid=622117", "title": "4bitový", "text": "4bitový\n\nIntel 4004 se 15. listopadu 1971 stal v USA prvním obchodně úspěšným a dostupným jednočipovým mikroprocesorem. Intel 4004 měl 4bitovou architekturu, byl postaven na Harvardské architektuře (tj. oddělená paměť pro program a data) a zasazen v 16pinovém pouzdře se 740 kHz hodinovým signálem.\n\nV dnešní době máme šanci setkat se s 4bitovými procesory například v dálkových ovladačích od TV, Hi-Fi a videopřehrávačů, dále pak mikrovlnných troubách, klávesnicích počítačů a kalkulačkách, pro které byly původně v 70. letech 20. století vytvořeny.\n\nPomocí 4bitového čísla jsme schopni vytvořit 16 různých hodnot. Lze je zakódovat do hodnot nabývajících od 0 do 15 pro desítkovou soustavu, od 0000 do 1111 v binární soustavě nebo od 0h po Fh v soustavě hexadecimální, a to vše pomocí 4 bitů.\n"}
{"id": "622122", "url": "https://cs.wikipedia.org/wiki?curid=622122", "title": "Napoleon (rozcestník)", "text": "Napoleon (rozcestník)\n\nNapoleon může být:\n\n\n"}
{"id": "622130", "url": "https://cs.wikipedia.org/wiki?curid=622130", "title": "Lars Björn", "text": "Lars Björn\n\nLars Björn (* 16. prosince 1931 Stockholm) je bývalý švédský lední hokejista, dvojnásobný mistr světa.\n\nPůsobil ve švédské lize, v letech 1949 až 1966 hrával za Djurgårdens IF, se kterým získal devětkrát švédský titul. Z tohoto hlediska je nejúspěšnějším švédským hráčem historie.\nV reprezentaci odehrál 217 utkání, devětkrát se účastnil mistrovství světa. V letech 1953 a 1957 s týmem vybojoval zlaté medaile. Z olympijských her má bronzovou medaili z roku 1952, hrál i na olympiádách v letech 1956 a 1960.\nV roce 1998 byl uveden do Síně slávy Mezinárodní hokejové federace.\n"}
{"id": "622133", "url": "https://cs.wikipedia.org/wiki?curid=622133", "title": "Proteinkináza A", "text": "Proteinkináza A\n\nProteinkináza A (PKA) je serin/threonin kináza, která se aktivuje účinkem druhého posla cAMP a fosforyluje celou řadu cílových proteinů. Signál na tuto proteinkinázu obvykle přichází z receptorů spřažených s G proteiny, které navozují právě tvorbu cAMP. Cyklický adenosinmonofosfát v drtivé většině případů neúčinkuje v buňce na cílové proteiny přímo, ale obvykle právě přes proteinkinázu A. Podle toho, jaké substráty v daném buněčném typu PKA fosforyluje, se odvíjí také konkrétní účinek cAMP.\n\nV neaktivním stavu se proteinkináza A sestává ze dvou katalytických podjednotek a dvou podjednotek regulačních. Regulační oblasti zajišťují mimo jiné vazbu na určité místo v buňce, např. na cytoskelet nebo na membránu. Když se naváže cAMP na regulační jednotku, dochází k jejímu uvolnění z komplexu a katalytické jednotky mohou fosforylovat serin či threonin cílových proteinů. Ve svalových vláknech takto například dochází k regulaci enzymatické mašinérie, která stojí za rozkladem glykogenu na glukózu. V buňkách produkujících hormon somatostatin dochází zase k fosforylaci proteinu CREB, který vstupuje do jádra a váže se na CRE sekvenci, což spouští výrobu somatostatinu. Když dojde k opětovnému složení katalytických a regulačních podjednotek dohromady, enzym přestává být schopen funkce až do doby, než bude opět aktivován cAMP.\n"}
{"id": "622139", "url": "https://cs.wikipedia.org/wiki?curid=622139", "title": "Vodní nádrž Boskovice", "text": "Vodní nádrž Boskovice\n\nVodní nádrž Boskovice je vodní dílo ležící na říčce Bělá východně od Boskovic.\n\nVýška hráze činí 42,5 metrů, délka v patě 160 metrů a délka v koruně pak 305 metrů. Na hrázi je vyasfaltovaná silnice spojující oba břehy. Spotřeba zeminy na vytvoření přehrady přesáhla 492 tisíc metrů kubických. Jelikož se jedná o chráněný vodní zdroj, i když pouze záložní, je zde koupání zakázáno.\n\nNádrž se táhne úzkým pruhem Melkovského údolí až k hranicím přírodního parku Řehořkovo Kořenecko, na úrovni hráze z ní vystupuje záliv, který se táhne jižně pod obcí Vratíkov až k Vratíkovskému krasu, který je chráněn v rámci přírodní rezervace Vratíkov. Pravý břeh tvoří zalesněná stráň Mojetínského hřbetu.\n\nPrůměrný dlouhodobý roční průtok k profilu hráze činí 0,33 m³/s. Stoletá voda zde dosahuje 33,5 m³/s.\n\nPřehrada byla budována v letech 1985–1989.\n\nV minulosti vedl korytem Okrouhlého potoka plavební kanál Suchý – Šmelcovna, kterým se plavilo dříví z lesů v okolí dnešní obce Suchý do Boskovic, kde se kousek pod dnešní hrází zachytávalo v tehdejší pile zvané Šmelcovna.\n\nDne 2. srpna 2017 započala rekonstrukce hráze, díky čemuž byla uzavřena celá hráz pro veřejnost. Z důvodu prací bude přehrada upuštěna o dvanáct metrů. Stavební práce budou spočívat zejména ve zvýšení kapacity přelivu, skluzu a vývaru. Dále bude upraveno odpadní koryto, upravena horní část těsnícího jádra a navazující úpravy koruny hráze. Také budou opraveny dvě mostní konstrukce přes skluz a přes odpadní koryto.\n\nRekonstrukce zvýší bezpečnost vodního díla při případných povodních, tak aby riziko ohrožení oblastí podél toku bylo minimální.\n\nPřestavba by měla být dokončena do podzimu roku 2018. Celkové náklady na rekonstrukci jsou odhadovány na 138 milionů Kč.\n\n"}
{"id": "622146", "url": "https://cs.wikipedia.org/wiki?curid=622146", "title": "Stanislava Hronová", "text": "Stanislava Hronová\n\nStanislava Hronová (* 1954 Praha) je česká vysokoškolská pedagožka, prorektorka pro vědu a výzkum Vysoké školy ekonomické v Praze a členka Rady pro výzkum, vývoj a inovace při vládě České republiky (v letech 2010-2011 byla její 1. místopředsedkyní). Je mj. členkou Vědecké rady Vysoké školy ekonomické v Praze, členkou Vědecké rady ČVUT a členkou Vědecké rady Technické univerzity Liberec.\n\nVystudovala Vysokou školu ekonomickou v Praze, obor statistika. Ve stejném oboru se i habilitovala a v roce 2001 získala titul profesor pro obor statistika. V roce 2011 obdržela čestný titul čestný doktorát.\n\nJe nositelkou řádu akademických palem, vysokého státního vyznamenání Francouzské republiky za rozvoj vědy a školství.\n\nPatří mezi uznávané statistiky a ekonomy, zejména v oblasti národních účtů, hospodářské a sociální statistiky a makroekonomických agregátů. Její publikační činnost čítá téměř tři desítky knih, monografií a slovníků a desítky článků a odborných statí. Je členkou řady odborných grémií v České republice i v zahraničí.\n"}
{"id": "622153", "url": "https://cs.wikipedia.org/wiki?curid=622153", "title": "Seznam osobností Boskovic", "text": "Seznam osobností Boskovic\n\nToto je seznam rodáků a obyvatel Boskovic, případně osob žijících v Boskovicích.\n\n\n"}
{"id": "622154", "url": "https://cs.wikipedia.org/wiki?curid=622154", "title": "Den pracovního klidu", "text": "Den pracovního klidu\n\nDen pracovního klidu je označení dne určeného k pracovnímu odpočinku, kdy je možnost nařízení práce zaměstnavatelem omezena zákonem. V České republice jej upravuje paragraf 91 Zákoníku práce (zákon č. 262/2006 Sb.), který stanovuje, že dnem pracovního klidu jsou dny nepřetržitého odpočinku v týdnu (nejčastěji soboty a neděle, ale záleží na rozvržení pracovní doby konkrétního zaměstnance) a svátky, a za jakých výjimečných podmínek může zaměstnavatel práci nařídit. \n\n"}
{"id": "622159", "url": "https://cs.wikipedia.org/wiki?curid=622159", "title": "PKA", "text": "PKA\n\nPKA může být:\n\n\n"}
{"id": "622161", "url": "https://cs.wikipedia.org/wiki?curid=622161", "title": "Seznam železničních tunelů ve Švýcarsku", "text": "Seznam železničních tunelů ve Švýcarsku\n"}
{"id": "622174", "url": "https://cs.wikipedia.org/wiki?curid=622174", "title": "Fluidesign", "text": "Fluidesign\n\nFluidesign je kanadský výrobce závodních veslařských lodí. Patří mezi pět nejdůležitějších a největších výrobců na světě. Hlavními odběrateli lodí Fluidesign, jsou veslařské federace z Kanady a ze Spojených států amerických. Společnost sídlí ve městě London v kanadském Ontariu.\n\nFluidesign založil v Kanadě Gord Henry, který byl po dobu 30 let aktivním veslařem. Závodil jak na mistrovstvích světa, tak také v roce 1988 na Olympijských hrách v Soulu. Před založením Fluidesignu pracoval Gord Henry pět let v továrně na výrobu veslařských lodí. Poté pracoval rok v leteckém průmyslu, kde se seznámil s leteckými výrobními materiály, které pak aplikoval při výrobě svých lodí.\n\nSpolečnost Fluidesign přišla jako první výrobce na světě s loděmi, které mají umístěný krákorec (křídlo) za veslařem. Krákorec za veslařem přináší několik výhod a to: loď je stabilnější, eliminuje se kroutivý moment při odhozu a krákorec je výše nad hladinou, což představuje výhodu ve vlnách. V dnešní době začínají používat toto vylepšení i ostatní výrobci lodí. Při výrobě trupu používá Fluidesign vícesměrové vrstvy tkaniny a uhlíkový kompozit s pěnovým jádrem.\n\nZákladním modelem lodí Fluidesign je tzv. \"EL Model\". Druhým modelem lodi je \"Elite Model\", který představuje elitní třídu těchto lodí. Hlavním rozdílem mezi základním modelem a elitní třídou je trup. U základního modelu je trup nalakován uretanovou barvou, která zvýší váhu lodi o 900 gramů.\n\nSpolečnost vyrábí tři typy lodí:\nPárová čtyřka (4x-) má být brzy k dispozici.\n\nFluidesign lodě startují na všech vrcholných veslařských akcích světa, jako jsou \"Olympijské hry\", \"Mistrovství světa\", \"Mistrovství Evropy\" nebo na největší veslařské regatě na světě \"Head of the Charles\".\nNejvětším výsledkem je \"nejlepší světový čas\" na skifu Zacem Purchasem v roce 2006 na Mistrovství světa v Etonu (Anglie) a start dvojskifu na Olympijských hrách v Pekingu v roce 2008.\n\n\"Při tvorbě tohoto článku byly použity informace z oficiálních stránek výrobce\"\n"}
{"id": "622181", "url": "https://cs.wikipedia.org/wiki?curid=622181", "title": "Kronika žhavého léta", "text": "Kronika žhavého léta\n\nKronika žhavého léta je československý propagandistický film z roku 1973 režiséra Jiřího Sequense na motivy Řezáčova románu \"Bitva\". Děj filmu se odehrává ve výjimečně suchém létě roku 1947, odtud pak jeho název.\n\n"}
{"id": "622185", "url": "https://cs.wikipedia.org/wiki?curid=622185", "title": "Althanský palác", "text": "Althanský palác\n\nAlthanský palác (dříve známý jako Starhemberský či Valdštejnský palác) je architektonická památka ve Znojmě. Bavorský rod Althanů, po němž nyní nese jméno, je spojen také s přestavbou původně gotického Vranovského zámku do jeho barokní podoby. \n\nZa švédských válek v zimě na přelomu roku 1631 a 1632 přebýval v tomto paláci Albrecht z Valdštejna, který ve Znojmě naverboval šedesátitisícovou armádu a vyjednával z paláce s císařem Ferdinandem II. o kořisti z podmaněných území. Císař, postrašen neúspěchy na bojištích třicetileté války, jmenoval nakonec vévodu generalissimem svých armád. Říká se, že na střeše paláce dal pověrčivý Valdštejn zřídit astrologickou observatoř a italský hvězdopravec Seni se pokoušel vyčíst z hvězd jeho osud. Za svého působení ve Znojmě vydal Albrecht z Valdštejna také dva patenty.\n\nRoku 1723 se při návratu z pražské korunovace ubytoval v paláci císař Karel VI. Při příležitosti oslavy korunovace a jmenin císařovny Alžběty Kristýny byla ve Znojmě poprvé uvedena opera Svornost planet (Concorida dei´Pianeti) italského hudebního skladatel Antonia Caldary na libreto italského básníka Prescimonia. Antonio Caldara právě každý rok skládal velkou operu k jmeninám císaře a díla menší velikosti k narozeninám císařovny. Jeho opery měly prakticky stejný děj – k oslavě panovníka sloužila zvláště témata z řecké mytologie, děj byl tedy zasazen na horu Olymp, kde podle mytologie sídlili v dávných časech bohové, kteří ve „Svornosti planet“ sestupují z Olympu na zem, aby v závěru vzdali hold královskému páru. \n\nPůvodně patřil dnešní Althanský palác do rukou rodu Starhembergů. Hrabě Maxmilián Vavřinec započal výstavbu měšťanského paláce roku 1607 na místě tří měšťanských domů jako reprezentativního šlechtického městského sídla. Umělecky hodnotná fasáda z druhé poloviny 17. století je členěna vysokým řádem korintských pilastrů zakončeným atikou, střed tvoří sloupkovitý portál s balkónem, nad kterým je umístěn hraběcí erb rodu Althanů, jimž palác patřil od roku 1860, jmenovitě Michalu Janovi, hraběti z Althanu.\n\nNěkdy kolem roku 1712, kdy dům užíval znojemský hejtman Michal Ehrenreich, hrabě z Althanu, se stal palác úřední budovou. Ještě v meziválečném období sloužil jako budova Okresního hejtmanství, dlouho po druhé světové válce zde sídlil Okresní národní výbor, nakonec kolem roku 1970 ředitelství Okresního podniku služeb – po celou tuto dobu byl Althanský palác ve vlastnictví státu a velmi chátral. \n\nV roce 1997 byl palác nabídnut městu Znojmu, které ale na nákladnou rekonstrukci nemělo prostředky, proto se ocitl znovu v soukromém vlastnictví, tentokrát místního zájemce, který ale také nebyl schopen podniknout žádné radikální kroky k záchraně. Počátkem třetího tisíciletí byl palác opět v držení města Znojma. Až do roku 2001 palác nadále chátral, než se ocitl znovu v soukromém vlastnictví. Po nákladné rekonstrukci objektu, probíhající v letech 2001 až 2006, která dodržovala původní technologie, díky nimž byl zachován historický ráz budovy, byla na podzim roku 2006 v přízemí paláce otevřena luxusní restaurace a roku 2008 i hotel.\n"}
{"id": "622190", "url": "https://cs.wikipedia.org/wiki?curid=622190", "title": "Agilisaurus", "text": "Agilisaurus\n\nAgilisaurus („agilní ještěr“), byl rod menšího ptakopánvého dinosaura, žijícího v období střední jury (asi před 168 až 161 miliony let) na území dnešní východní Asie. Jediný dnes známý druh \"A. louderbacki\" byl popsán v roce 1990.\n\nJe znám z poměrně kompletní kostry o celkové délce asi 1,2 metru, objevené v proslulém souvrství Dašanpu. Agilisaurus zřejmě dokázal velmi rychle běhat a byl drobným býložravcem, který se před dravci snažil zachránit útěkem. V dospělosti mohl dosahovat délky kolem 1,7 metru a hmotnosti asi 12 kg.\n\n"}
{"id": "622197", "url": "https://cs.wikipedia.org/wiki?curid=622197", "title": "Preisner", "text": "Preisner\n\nPříjmení Preisner, Preißner (Preissner) má více osob:\n\n"}
{"id": "622198", "url": "https://cs.wikipedia.org/wiki?curid=622198", "title": "Ucha", "text": "Ucha\n\nUcha ( ) je tradiční jídlo ruské národní kuchyně, rybí polévka. Připravuje se z lososovitých či treskovitých ryb, kořenové zeleniny, cibule, póru, brambor, bobkového listu, limetky, kopru, petržele, černého pepře, skořice a hřebíčku. Pro chuť se do polévky přidávaly ještě další ryby, jako okouni, líni, sumci a mníci.\n\nVýraz \"ucha\" je odvozen z praslovanského \"juchá\" (z téhož základu pochází i staročeská \"jícha\" neboli omáčka), což \"značilo prastarý pokrm neboli jakousi hustou polévku vařenou s krví a masem, patrně něco zdaleka podobného guláši\".\n\nUcha se od naší rybí polévky liší tím, že se nezasmažuje, správná ucha má být naprosto čirá. Má se vařit z čerstvě ulovených ryb (v některých verzích se dokonce malé rybky vaří živé - to je pochopitelně možné jen v předjaří, když mají prázdný žaludek), ideálně v kotli nad ohněm. Pravá ruská ucha je z více druhů ryb (dvou až čtyř), i když v městském prostředí se dnes už běžně používá filé. Napřed se uvaří silný vývar z hlav, vnitřností a ploutví, ten se scedí a pročistí bílkem, postupně se do něj přidávají celý pepř, bobkový list, brambory, kořenová zelenina, cibule a nakonec kousky rybího masa (to se vaří jen krátce, podle druhu 10-15 minut, aby zůstalo pevné a šťavnaté). Hotová polévka se dochutí sekanou koprovou natí, citronovou šťávou a zejména vodkou - minimálně půl deci na osobu.\n\nExistují tři základní typy uchy - bílá (z dravých ryb - okoun, candát, štika, sumec), černá (z kaprovitých ryb) a červená (z lososa a jesetera). Dále existují různé krajové verze:\n\n"}
{"id": "622201", "url": "https://cs.wikipedia.org/wiki?curid=622201", "title": "Fort Peck", "text": "Fort Peck\n\nPřehrada Fort Peck (\"Fort Peck Dam\") je název velké přehrady na řece Missouri v Montaně. V současnosti je nejvyšší ze šesti přehrad na řece Missouri a zároveň největší hydraulicky řízenou přehradou na území Spojených států. Přehrada vytváří velké vnitrozemní jezero stejného jména, které je s délkou 216 km pátým největším umělým jezerem v USA. Jezero i přehrada jsou nazvané podle nedaleké obce Fort Peck (233 obyvatel). Přehrada byla postavena ve 30. letech 20. století v rámci Rooseveltova ekonomického opatření New Deal. V okolí přehrady a jezera se nachází četné výchozy druhohorních svrchnokřídových sedimentů s fosíliemi dinosaurů (např. \"Tyrannosaurus rex\") i jiných pravěkých organismů daného období.\n\n"}
{"id": "622204", "url": "https://cs.wikipedia.org/wiki?curid=622204", "title": "Seznam památek v Boskovicích", "text": "Seznam památek v Boskovicích\n\nSeznam památek v Boskovicích obsahuje stručný popis významnějších památek a pamětihodností v Boskovicích.\n\n\n\n\n\n\n\n"}
{"id": "622205", "url": "https://cs.wikipedia.org/wiki?curid=622205", "title": "Stanislav Adam", "text": "Stanislav Adam\n\nStanislav Adam (30. dubna 1889, Loštice – 6. července 1974 Brandýs nad Labem) byl český učitel, houslista a hudební skladatel.\n\nNarodil se 30. dubna 1889 v Lošticích na Šumpersku. Jeho otec zde byl učitelem a regenschorim. Vystudoval gymnázium v Zábřehu na Moravě. Po maturitě učil na různých školách kraje (Bludov, Litovel, nejdéle však v rodných Lošticích.\n\nV hudbě byl prakticky samouk. Ve hře na housle však dosáhl velmi vysoké úrovně. V době letních prázdnin tak s úspěchem vystupoval na koncertech v lázeňských střediscích doma i v zahraničí.\n\nJako skladatel byl velmi plodný, avšak vzhledem k nedostatku hudebního vzdělání nebyla jeho tvorba příliš kvalitní . Přesto byla jeho díla často uváděna, zejména amatérskými hudebníky, a několik z nich (např. \"Koncertní polonéza pro housle a orchestr\" op. 5 (Praha 1936), \"Pozdrav spojencům,\" suita pro velký orchestr nebo dechovou hudbu (Praha 1938)) vyšlo i tiskem. Živé jsou některé příležitostné skladby (úpravy lidových písní, slavnostní znělka města Loštice), zejména však vánoční hra\" Nesem vám noviny\" (provedena v Olomouci r. 1940) a hra se zpěvy a tanci \"V říši vodníka\" na text Josefa Nováka (1957).\n\nZemřel 6. července. 1974 v Brandýse nad Labem. Hudební pozůstalost je uložena v Památníku Adolfa Kašpara v Lošticích.\n\n\n\nÚplný seznam děl do roku 1959 je uveden v práci Františka Hekele a J. Kapusty (viz literatura).\n\n"}
{"id": "622209", "url": "https://cs.wikipedia.org/wiki?curid=622209", "title": "Seedbox", "text": "Seedbox\n\nSeedbox je soukromý dedikovaný server pro nahrávání a stahování počítačových souborů. Seedboxy obecně využívají BitTorrent, což je protokol pro peer-to-peer (p2p) výměnu souborů. Seedboxy jsou obvykle připojeny k vysokorychlostní síti, často s propustností 100 Mbit/s nebo i více. Soubory jsou stahovány z torrentových stránek (trackerů), respektive od jejich uživatelů, a odtud je možné je stáhnout při vysokých rychlostech do osobního počítače uživatele prostřednictvím protokolu HTTP, FTP, FTPS nebo rsync. Seedbox umožňuje zachovat si anonymitu a zároveň nebývá nutné starat se o ratio, tedy o poměr odeslaných a stažených dat.\n\nSeedboxy na vysokorychlostních sítích jsou obvykle schopny stahovat velké soubory během několika minut, za předpokladu, že roj (swarm) může skutečně zvládnout tak vysoký upload. Seedboxy jsou většinou připojeny na symetrickou linku, tudíž mají stejně rychlý download jako upload. Například 1GB soubor může být stažen za cca 2 min a za stejně dlouho může být i odeslán (odseedován) dalším uživatelům. Toho je často využíváno na uzavřených trackerech, kde bývá zachování poměru odeslaných a stažených dat na 1 (1:1) velmi důležité. Dále se užívají k obcházení FUP od ISP a nebo vnitrostátních právních předpisů, jako je např. zákon HADOPI ve Francii.\n"}
{"id": "622240", "url": "https://cs.wikipedia.org/wiki?curid=622240", "title": "Blatenský svah", "text": "Blatenský svah\n\nBlatenský svah je přírodní rezervace o rozloze 13,78 ha. Leží asi 1,2 km západně od obce Blatno. Je chráněno od roku 1934. Jedná se o zbytky starého suťového porostu na žulovém podkladu, smíšený les s až 200 let starými stromy.\n\nStarý suťový les na žulovém podkladu mezi Žihlí a Blatnem asi 1 km západně od obce Blatno. Toto chráněné území je nejstarší na okrese Louny. Právní ochrana existuje od roku 1934 rozhodnutím tehdejšího vlastníka hraběte E. Czernina. Staré lesní porosty na skalnatém a suťovém podloží mají poměrně zachovalou přirozenou skladbu domácích druhů dřevin. Průměrné stáří stromů je asi 200 let, některé mohutné duby a lípy jsou však mnohem starší. Rostou zde i habry, jilmy, javory, buky a břízy. Je zde také zastoupeno několik druhů jehličnanů: borovice lesní, jalovce a smrky. Vstup do chráněného území je možný od silnice z Blatna do Tisu u Blatna a po turistické trase vedoucí od nádraží v Blatně (červená turistická značka). Nejlépe je možné poznat chráněné území vycházkou vedoucí na sever od silnice lesní cestou po hranici od rezervace.\n\n"}
{"id": "622248", "url": "https://cs.wikipedia.org/wiki?curid=622248", "title": "Ferdinand Alanus de Rupa", "text": "Ferdinand Alanus de Rupa\n\nFerdinand Alanus de Rupa (? – 1703, Praha), hudební skladatel působící v Čechách.\n\nFerdinand Alanus de Rupa byl řeholníkem české provincie Řádu bratří kazatelů (Dominikánů). Je doložen jeho pobyt v Písku od roku 1683.\n\nV literatuře se uvádí jeho mše \"Scti Venceslai 26 vocum\", která je však ztracena. Jedna z jeho skladeb se nachází ve Vratislavi.\n\nDalší podrobnosti jeho života a díla nejsou známy.\n\nAutorem chrámových skladeb uložených v Kroměřížském archivu je Alan Leonard de Rupa († 1668), rovněž dominikán, který však není totožný s Ferdinandem Alanem de Rupou.\n\n"}
{"id": "622257", "url": "https://cs.wikipedia.org/wiki?curid=622257", "title": "Pruská P 8", "text": "Pruská P 8\n\nP 8 je řada parní lokomotivy pro osobní dopravu Pruských státních drah. Ačkoliv se jednalo o neúspěšnou konstrukci rychlíkové lokomotivy, stala se nejpočetnější řadou parních lokomotiv určených pro osobní dopravu v Evropě. Byla provozována v řadě evropských zemích, často až do úplného ukončení parního provozu.\n\nŘada P 8 se měla stát náhradou za řadu P 6, jejíž jízdní vlastnosti byly neuspokojivé. Konstruktér Robert Garbe chtěl navrhnout lokomotivu pro vozbu rychlíků, která by byla jednoduchá, úsporná, provozně nenáročná a v neposlední řadě schopná otáčení na tehdy v Prusku obvyklých šestnáctimetrových točnách. Maximální délka lokomotivy bez tendru pak byla omezena délkami stání v lokomotivních dílnách na 11,6 m. Garbe tvrdil, že tehdejší potíže sdružených čtyřválců vyplývají z obtížného přístupu k mechanismu prostředních válců. Jeho lokomotiva byla proto navržena jako dvojčitá s maximálním důrazem na snadnou přístupnost a údržbu všech důležitých dílů. Stejně jako u řady P 6 použil Garbe Schmidtův přehřívač páry, který umožnil dosáhnout vyšší účinnosti, než u tehdy obvyklých složitých sdružených čtyřválcových strojů na mokrou páru.\n\nPrototyp nové řady postavila v roce 1906 firma Schwartzkopff v Berlíně. Stroj s výrobním číslem 3616/1906 byl označen jako KO 2401 (pozdější 38.1001). Garbe konstruoval rychlíkový stroj, proto i strojvůdcovská budka byla šípovitě protažená vpřed. Maximální rychlost nové lokomotivy byla stanovena na 110 km/h.\n\nPersonál nebyl zprvu z nové lokomotivy příliš nadšen. Na jedné straně stroj disponoval kotlem s velmi dobrým vývinem páry díky zvětšené spalovací komoře na přední straně topeniště, na straně druhé zde bylo mnoho nedostatků. Nejzávažnějším nedostatkem byl neklidný chod lokomotivy při vyšších rychlostech. Objevily se i další nedostatky – slabě dimenzovaná ložiska ojnic a spojnic měla sklon k horkoběžnosti, trhavý chod parního stroje způsoboval uvolňování válců a dokonce se uvolňovaly i spoje na rámu lokomotivy, příliš volné spojení s tendrem zhoršovalo chodové vlastnosti při jízdě tendrem vpřed a zejména se projevoval neklidný chod při vyšších rychlostech.\n\nPrakticky se všemi nedostatky se podařilo Garbemu vypořádat. Pro snížení namáhání ojničních čepů byly průměry válců zmenšeny z 590 na 575 mm a ojniční čepy zesíleny. Šoupátka opatřena pružnými kroužky. Plocha přehřívače se zvýšila ze 48,8 na 49,8 m. Přes veškerou snahu se ale Garbemu nepodařilo vyvážit pojezd a pohon tak, aby lokomotiva bezpečně dosáhla původně plánované maximální rychlosti 110 km/h. Maximální rychlost byla tedy stanovena 100 km/h a tak to již zůstalo u všech strojů této řady.\nV roce 1907 byla u firmy Vulcan ve Štětíně objednána stavba sedmi strojů pro ředitelství Královec (Vulcan 2346–2352/1907). Všechny provedené změny se u lokomotiv čísel 2401–2407 osvědčily, špatné chodové vlastnosti při vysokých rychlostech zůstaly. A tak u dalších strojů se již Garbe vzdal myšlenky na rychlíkovou lokomotivu a s tím zmizelo u dalších strojů i šípovité čelo budky.\nV roce 1908 začala sériová výroba. Na přelomu let 1912 a 1913 došlo k dalším úpravám konstrukce. Především byla zvětšena plocha přehřívače na 58,9 m a dosazena brzda na běžný podvozek. Tím došlo i k dalšímu zvýšení hmotnosti lokomotivy. S ohledem na dostupnou kvalitu vody byl pak ve válečných letech dosazován na kotel napájecí dóm s čističem vody.\n\nI přes zklamání, které tento stroj Garbemu přinesl, se začala lokomotiva po provedených úpravách konstrukce ve své nové roli univerzální lokomotivy pro osobní dopravu pozoruhodně osvědčovat. Její obliba u personálu vzrůstala, byla pozoruhodná především svojí hospodárností a jednoduchou údržbou ve srovnání se sdruženými lokomotivami. Její kotel patřil k mistrovským dílům a byl použit i u řad G 10 a T 18. V roce 1912, kdy Garbe odcházel do penze, již brázdilo pruské koleje 350 těchto strojů. Na konci I. světové války jejich počet dosáhl čísla 2350.\n\nPo první světové válce muselo Německo odevzdat 627 nebo 628 strojů jako válečnou reparaci vítězným mocnostem. Tyto lokomotivy byly rozděleny následovně: Polsko 190 ks (+2 Svobodné město Gdaňsk), Belgie 168, Francie 137, Sársko 41, Itálie 25, Alsasko 25, Rumunsko 18 a Litva 11.\n\nBrzy po válce se opět rozběhla výroba lokomotiv k obnově zdecimovaného stavu. Jednou z řad byla i P 8. Její produkce dosáhla vrcholu v letech 1920–1922, kdy bylo vyrobeno celkem přes 1200 kusů. V průběhu výroby docházelo i k dalším úpravám – začaly se instalovat usměrňovací plechy, vyklenula se střecha budky a byly na ni dosazeny větrací klapky. Na výrobě se podílely téměř všechny německé lokomotivky, kromě Hartmanna a Esslingenu. Největšími producenty byly firmy Schwartzkopff (1027 kusů) a Henschel (740 kusů). Celkem bylo v letech 1906–1923 vyrobených v třinácti pruských lokomotivkách 3 438 lokomotiv pro pruské dráhy a 118 pro další německé železnice. Poslední lokomotivu pro Německo vyrobila v roce 1923 firma AEG – stroj č. 38 4051.\n\nJako první mimo pruské železnice si pořídilo pět lokomotiv typu P 8 Oldenbursko.\n\nK doplnění stavu lokomotivního parku bádenských drah po první světové válce objednalo ředitelství v Karlsruhe u firmy Maschinenbau-Gesellschaft Karlsruhe 40 lokomotiv řady P 8. Lokomotivy obdržely čísla 1153–1192, v roce 1925 je DR přečíslovaly na 38 3793–38 3832.\n\nPro pokrytí vzrůstajících požadavků na přepravu v relaci Warnemünde objednala Friedrich-Franz-Eisenbahn v letech 1914–1916 stavbu 10 lokomotiv u firmy Humboldt. V roce 1917 převzala tato železnice další tři nově vyrobené stroje od pruských drah. Lokomotivy obdržely čísla 251–263. Poté, co v roce 1920 musely být stroje 258–260 odevzdány Belgii jako válečná reparace (B 6400, B 6401 a B 6431), obdržela dráha v roce 1922 jako náhradu tři stroje z lokomotivky Henschel. Nové stroje byly označeny jako 264–266, po roce 1925 dostaly všechny lokomotivy u DR nová čísla – 38 1573, 1574, 1575, 1750, 1751, 1791, 1792, 2023, 2026, 2119, 3674, 3675 a 3676.\n\nNěmecké říšské dráhy (Deutsche Reichsbahn-Gesellschaft – DRG) přeznačily řadu P 8 na 38. Touto řadou byly označeny i saské lokomotivy původní řady XII H2, P 8 obdržela inventární čísla od 1001 výše. V průběhu 2. světové války postupně DR zařazovaly do svého parku i lokomotivy na obsazených územích a přidělovaly jim svá inventární čísla, často duplicitně čísla vlastních strojů, které již byly dříve zrušené.\n\nPo druhé světové válce přešlo cca 1200 lokomotiv řady 38.10-40 k DB. Profesor Mölbert z Hannoveru navrhl jejich použití ve vratných soupravách s řídícími vozy. Za tím účelem byl zkonstruován nový krátký tendr. Firma Krauss-Maffei takto vybavila stroje 38 2919 a 38 2990, které byly přeznačeny na řadu 78.10. Ty se však příliš neosvědčily, při jízdě tendrem vpřed jezdily zjevně špatně, rychlost byla omezena na 60 km/h. K úspěchu vedlo teprve spojení s vanovými tendry vyřazovaných lokomotiv válečné řady 52, tím se prodloužil i akční rádius lokomotivy. V Bavorsku došlo k vybavení osmi lokomotiv pro provoz ve vratných soupravách. Ty zajišťovaly osobní dopravu na trati Mnichov–Buchloe.\n\nK další výrazné změně vzhledu lokomotivy docházelo dosazováním usměrňovacích plechů Witte. Tyto plechy a výše zmíněné tendry patřily k typické vizáži lokomotiv ř. 38 u DB. Část strojů se ještě po roce 1968 dočkala přeznačení na řadu 038. Jako poslední byla vyřazena 038 772-0 depa Rottweil koncem roku 1974.\n\nPoválečné Deutsche Reichsbahn měly po válce cca 700 strojů řady 38. Také v NDR byla tato řada dlouho pokládána za nenahraditelnou, teprve dieselové lokomotivy řady V 100 ji začaly koncem 60. let vytlačovat. Na rozdíl od DB ponechávaly DR lokomotivy většinou v původní podobě. Pouze jediná dostala tendr řady 52, jen několik bylo vybaveno čelní stěnou tendru, aby četa byla chráněna při jízdě tendrem vřed. Také usměrňovací plechy Witte se rozšiřovaly jen pomalu.\n\nV roce 1964 byla lokomotiva 38 3276 vybavena zkušebně dyšnou Giesl. Měření prokázala 14–24 % úspory uhlí. Další zkušební jízdy s další upravenou lokomotivou – 38 2680 přesvědčila vedoucí činitele DR o smysluplnosti této rekonstrukce, a tak, ačkoliv se konec provozu těchto lokomotiv očekával v nedlouhé době, bylo od roku 1966 vybaveno dyšnou Giesl dalších více než sedmdesát lokomotiv. V roce 1972 však provoz této řady u DR končí.\n\nJiž koncem 30. let plánovaly říšské dráhy vývoj nové řady, která by postupně řadu 38.10-40 nahradila. Vlivem války se podařilo v roce 1941 vyrobit pouhé dva stroje nové řady 23 s uspořádáním 1'C1'.\n\nTeprve v roce 1950 byla zahájena výroba nově vyvinutých lokomotiv řady 23 pro DB. Poslední ze 105 strojů této řady byl dokončen v roce 1959. Následkem nástupu nových trakcí došlo k vyřazení poslední lokomotivy řady 23 pouhý rok po vyřazení poslední P 8.\n\nV NDR šel vývoj podobným směrem. DR si pořídily v letech 1955 – 1959 113 lokomotiv řady 23.10, které byly obdobou západoněmeckých strojů. V roce 1970 byly přeznačeny na 35.10 a ani ony se neudržely v provozu déle, než jejich předchůdkyně. Poslední z nich byly vyřazeny v roce 1977, avšak v důsledku energetické krize byla 35.1113 reaktivována a provozována až do roku 1985.\n\nKe 192 strojům, které získaly PKP jako válečnou reparaci, si objednaly dalších 65 kusů u firem Hanomag a Linke-Hofmann. Tyto stroje byly dodány v letech 1922–1923. PKP přidělily lokomotivám řadové označení Ok1.\n\nV březnu 1939 připadlo při obsazení Polska 102 (dle jiných zdrojů 98) lokomotiv Ok1 Sovětskému Svazu a zbytek převzaly DR. Po II. světové válce naopak PKP získaly další stroje od DR, a tak se s počtem 422 kusů stala řada Ok1 nepočetnější polskou řadou parních lokomotiv pro osobní dopravu.\nAž do 60. let 20. století se jednalo o klíčovou řadu v osobní dopravě. Poslední z těchto lokomotiv dojezdily v roce 1981.\n\nFrancie získala po první světové válce jako válečnou reparaci celkem 162 strojů řady P 8. Lokomotivy byly rozděleny mezi železniční společnosti následujícím způsobem:\nPo vzniku SNCF v roce 1938 byly lokomotivy přeznačeny následovně:\nV roce 1950 byly stroje přeživší válku přeznačeny na řadu 1–230 F:\nV roce 1946 doplnily tuto řadu další 4 stroje řady 38 DRG získané jako válečná reparace po druhé světové válce. Byly označeny jako 1–230 F 600, 607, 641 a 694.\n\nPrvních 18 lokomotiv řady P 8 přišlo do Rumunska jako válečná reparace. Až do roku 1923 byly označeny původními pruskými čísly, poté jim CFR přidělily označení 230.036–53 dle nového systému z roku 1920. V roce 1920 objednaly CFR v Německu výrobu dalších 75 lokomotiv – 230.001-035 a 230.054-093. Lokomotivy byly vybaveny petrolejovým osvětlením a neměly instalovánu samočinnou brzdu, ani přídavné olejové vytápění, obojí bylo namontováno až dodatečně. V roce 1926 si pořídily CFR dalších 18 strojů od DR, tehdy již označených řadou 38.10–40.\n\nDvacet lokomotiv objednaných v roce 1929 a dodaných v roce následujícím již bylo z výroby vybaveno dle požadavků CFR – elektrické osvětlení AEG, vodočistič Pecz-Rejtö, přídavné olejové vytápění, injektor Friedmann LF X na výfukovou páru, injektor ASZ 10 na ostrou páru. Stroje obdržely čísla 230.112–131.\n\nOd roku 1932 vyráběly tyto lokomotivy licenčně lokomotivky Malaxa a Resita. Lokomotivy měly mírně odlišné parametry, zejména měly o něco málo nižší celkovou hmotnost. Celkem 139 strojů dodala v letech 1932–1936 lokomotivka Resita a 91 v letech 1932–1939 lokomotivka Malaxa. Posledních 19 strojů z lokomotivky Resita mělo ventilový rozvod Lentz (230.501-519) a 11 strojů z roku 1936 vyrobených v lokomotivce Malaxa mělo ventilový rozvod Caprotti (230.520-530). Těchto 30 strojů mělo z výroby i elektrické osvětlení. Při příležitosti hlavních oprav byly v letech 1951-53 ventilové rozvody nahrazeny šoupátkovými.\n\nLokomotivy, které přešly po první světové válce do belgického vlastnictví, byly označeny řadou 64. Z provozu byly vyřazeny v roce 1967.\n\nNa základě územních změn po 1. světové válce získala Itálie spolu s regiony Trentino, Alto Adige a Venezia Giulia i 25 strojů řady P 8, které se na připojených územích tou dobou nacházely. Byly označeny 675.001-025 a přiděleny depům Firenze a Orte. Jejich působení u FS nebylo příliš úspěšné, jelikož jejich poměrně vysoké nápravové síly neumožňovaly nasazení na staré tratě s málo únosným svrškem. Byly zrušeny v letech 1935–1940.\n\nPo 2. světové válce zůstaly lokomotivy řady 38.10-40 roztroušené po celé Evropě, včetně Československa. Zde byly soustředěny na Bohumínsko a do výtopen Přerov a Děčín-východ. ČSD jim přidělily řadové označení 377.0500 – 377.0530, celkem 31 strojů. Většina těchto lokomotiv pocházela od PKP (řada Ok1), jejich původ však byl obtížně určitelný, neboť po obsazení Polska zařazovaly DR polské lokomotivy do svého stavu pod čísly svých, tou dobou již vyřazených lokomotiv. Od roku 1947 se proto lokomotivy této řady vracely PKP. Jedinou výjimkou byla 377.0519 z Děčína – na základě žádosti Výzkumného ústavu dopravní a opravárenské techniky (později VÚŽ) byla zprovozněna a byla do ní zabudována Riggenbachova protitlaková brzda. Takto byla využívána s dynamometrickým vozem pro zkoušky parních lokomotiv, a to až do roku 1963, kdy byla vyřazena.\n\nTři německé lokomotivy, které se po 2. světové válce nacházely na území Dánska, byly nově označeny T 297, 298 a 299. Lokomotivy byly vyřazeny v letech 1956–1966 a v roce 1973 sešrotována poslední z nich.\n\nPo válce se na území Holandska nacházelo pět lokomotiv řady 38.10-40. NS je označily jako 3851–3855 a již roku 1947 vrátily Německu.\n\nSedm lokomotiv řady 38.10-40 nacházejících se po válce na území Jugoslávie bylo z počátku připojeno k řadě 03. Lokomotivy dostaly pro odlišení inventární čísla 201–207. V roce byly přeznačeny na řadu 09 s inventárními čísly 001–007.\n\nLokomotivy na řeckém území po válce převzaly řecké železnice a přidělily jim řadu Ζδ (Zéta delta).\n\n\n\n\n\n\nLokomotiva řady P 8 je dvojčitá na přehřátou páru. Pojezd lokomotivy se skládá z dvounápravového běžného podvozku s příčným posuvem vůči otočnému čepu ±40 mm. Uspořádání tří spřažených dvojkolí, z nichž prostřední je hnací, je nápadné velkým rozestupem mezi druhým a třetím dvojkolím, což umožňuje dobrý přístup k popelníku. Rám je plechový, tloušťka postranic činí 25 mm. Osa kotle se nachází 2750 mm nad temenem kolejnice. Na kotli byl původně jeden (zadní) parní dóm, u sériových strojů přibyl před písečníkem druhý. U lokomotiv pro Rumunsko a vyráběných v Rumunsku se uspořádání parních dómů měnilo. Topeniště bylo dlouhé a úzké – 2,62 x 1,01 m. Parní stroj měl dva vnější válce o průměru 575 mm (původně 590 mm) a šoupátka 220 mm. Rozvod parního stroje byl do roku 1912 s úhlovými pákami, od roku 1913 s kulisou Kuhn. Vyrovnávače tlaku měly pneumatické ovládání. Strojvůdcovská budka měla u prvních cca 100 lokomotiv šípovité čelo, další již měly čelo rovné. Budka byla velmi malá ve srovnání s jinými lokomotivami.\n\nLokomotivy měly tlakovou brzdu Knorr a oboustranně obrzděná hnací a spřažená kola. Od roku 1913 dostal jednostranné obrzdění i běžný podvozek. Lokomotiva tak dosáhla 126 brzdících procent.\n\nIndikovaný výkon lokomotivy dosahoval 1512 koní. Lokomotiva utáhla na rovině rychlík o hmotnosti 630 t rychlostí 80 km/h nebo na sklonu 10 ‰ se 400 t na háku dosáhla rychlosti 70 km/h.\n\nAby se lokomotivy vešly i na malé točny, spřahovaly je Pruské státní dráhy s tendry T 21,5, které měly objem vodojemu 21,5 m³ a zásobu uhlí 7 t. Později je DB spojovaly i s vanovými tendry vyřazených válečných lokomotiv ř. 52. To umožnilo zvýšení rychlosti tendrem napřed z 50 km/h na 85 km/h. Východoněmecké DR je zase spřahovaly s tendry řady 17 – tzv. tendry na dlouhé tratě.\n\nV roce 1927 upravila firma Henschel lokomotivu 38 2555 na turbínovou. Lokomotiva byla upravena minimálně, změny se týkaly především tendru. Nový tendr s uspořádáním 1´B´2´ měl podvozek poháněný dvěma turbínami – pro každý směr jízdy jednou. Turbíny využívaly výfukovou páru. Jelikož na výstupu byl již tlak páry nedostatečný pro využití v dyšně, byla lokomotiva vybavena elektricky poháněným ventilátorem v dýmnici. Přínos celého zařízení byl neuspokojivý, takže v roce 1937 bylo odstraněno.\n\nKotel lokomotivy byl využit u pruských řad G 10 a T 18. Podle vzoru P 8 vznikla švédská řada B. V Polsku byl pojezd P 8 základem pro řadu Ok22.\n\n"}
{"id": "622262", "url": "https://cs.wikipedia.org/wiki?curid=622262", "title": "Katedrála Krista, Světla ze Světla v Oaklandu", "text": "Katedrála Krista, Světla ze Světla v Oaklandu\n\nKatedrála Krista, Světla ze Světla slouží jako sídlo biskupa Oaklandské diecéze. Byla postavena jako náhrada za katedrálu sv. Františka Saleského, jež byla v roce 1989 nevratně poničena při zemětřesení Loma Prieta. Je to první katedrála postavená v 21. století.\n\nKatedrálu, v níž je místo pro 1350 věřících, navrhl architekt Craig W. Hartman ze studia Skidmore, Owings and Merrill. Součástí projektu je i přebudované prostranství před katedrálou, které ji propojuje s centrem Oaklandu.\nZ prostoru katedrály je pěkný výhled na takzvané jezero Merritt, což je však spíše laguna. Součástí komplexu je též mauzoleum, konferenční centrum, kanceláře, byty, knihkupectví a kavárna.\nDesign katedrály není založen na tradiční ikonografii, zaměřuje se spíše na vyvolání silného zážitku v návštěvnících. Nad betonovou základnu budovy stoupá dřevěné žebrování se skleněným přístěnkem a dřevěnými žaluziemi.\nKatedrála je postavena tak, aby odolala i tisíciletému zemětřesení, což je v dané oblasti základním předpokladem „dlouhověkosti“.\n\nPatrony katedrály jsou Blahoslavená Panna Maria a sv. František Saleský.\n\n"}
{"id": "622266", "url": "https://cs.wikipedia.org/wiki?curid=622266", "title": "Primátor hlavního města Prahy", "text": "Primátor hlavního města Prahy\n\nPrimátor hlavního města Prahy je nejvyšším činitelem v zastupitelstvu hlavního města, který zároveň vykonává funkci hejtmana kraje. Jeho úkolem je především zastupovat hlavní město Prahu navenek. Pražský primátor je jedním ze sedmi držitelů klíčů od korunní komory ve svatovítské katedrále, v níž jsou uchovávány české korunovační klenoty. Současným pražským primátorem je Zdeněk Hřib z České pirátské strany.\n\nRoku 1784 došlo z rozhodnutí císaře Josefa II. ke sloučení do té doby samostatných pražských měst (Staré Město pražské, Nové Město pražské, Menší Město pražské, Hradčany) do jediného samosprávného celku nazvaného jako královské hlavní město Praha. V jeho čele stál purkmistr. Ve druhé polovině 19. století bylo označení \"purkmistr\", jakožto z němčiny přejaté slovo, nahrazeno českým označením \"starosta\". V souvislosti s plánovaným vznikem Velké Prahy (značné rozšíření Prahy o její předměstí) navrhl městský archivář Václav Vojtíšek, aby vrchní starosta nového velkoměsta užíval historického titulu primátor (latinského původu). Označení \"primátor\" tak vstoupilo v platnost spolu se vznikem Velké Prahy 1. ledna 1922.\n\nPrimátora volí zastupitelstvo hlavního města Prahy a primátor mu je z výkonu své funkce odpovědný. Primátor má právo svolávat zasedání Zastupitelstva hlavního města Prahy. Právem pražského primátora je slavnostní předávání symbolických klíčů od města významným zahraničním návštěvníkům. \n\nPlat pražského primátora v roce 2009 činil 100 070 Kč. \n\nInsigníí primátora hlavního města Prahy je tzv. primátorský řetěz. O jeho zřízení rozhodla pražská městská rada v roce 1897. Starosta královského hlavního města Prahy jej měl nosit při slavnostních příležitostech. Řetěz s medailí byl zhotoven z ryzího zlata podle návrhu architekta Antonína Balšánka zlatníkem Karlem Ebnerem a 18. srpna 1898 byl slavnostně předán starostovi Janu Podlipnému. \nPřední strana medaile řetězu původně nesla podobiznu císaře a krále Františka Josefa I. s nápisem: \"\"Za panování Jeho Veličenstva císaře a krále Františka Josefa I. – MDCCCXCVII\"\". Za první republiky došlo ke sbroušení a vyhlazení celé přední strany medaile s portrétem Františka Josefa, medaile byla obrácena a jako avers se dodnes používá původně zadní strana medaile se znakem Prahy (podle verze staroměstského znaku z roku 1649) s nápisem: \"\"Slovutnému starostovi královského hlavního města Prahy\"\".\n\n\n\n"}
{"id": "622267", "url": "https://cs.wikipedia.org/wiki?curid=622267", "title": "Vitamín A u ptáků", "text": "Vitamín A u ptáků\n\nZ vitamínů je vitamín A nejstarším známým vitamínem. Jeho deficience jsou již dlouho známy v humánní medicíně jako příčina vysychání rohovky (xeroftalmie), keratomalacie (změknutí rohovky) a noční slepoty (hemeralopie). Vzhledem k vysoké citlivosti drůbeže a ptáků na jeho nedostatek patří vitamín A mezi nejdůležitější ze všech vitamínů. Obecně jsou všichni semenožraví ptáci predisponováni k hypovitaminóze. Zvláště často se objevují známky hypovitaminózy u kura, krůt a kachen, a u cizokrajných ptáků chovaných z obliby. I u volně žijících ptáků může docházet k příznakům hypovitaminózy A, nejčastěji koncem zimy a začátkem jara.\n\nVýznam vitamínu A je mnohostranný. U ptáků se podílí na biosyntéze mukopolysacharidů, účastní se prakticky všech důležitých procesů probíhajících v těle. Má význam zejména pro růst, rozmnožování, užitkovost, vidění, je potřebný pro řádnou funkci epitelů, pro nervovou i kostní soustavu, vývoj vaskulárního systému embryí, pro produkci adrenálních hormonů a pro tvorbu červených a oranžových pigmentů v peří. Vitamín A se zúčastňuje oxidačních pochodů v buňkách, dělení buněk, pravděpodobně i přeměny glycidů v tuky a syntézy tuků z mastných kyselin. Při jeho nedostatku se hromadí uráty v močovodech a ledvinných tubulech a dochází ke zvětšení a bledému zabarvení ledvin. Hypovitaminóza zhoršuje imunologickou reakci.\n\nV krmivech rostlinného původu se nachází vitamín A ve formě provitamínů, které drůbež přeměňuje na vitamín A jen částečně, asi z 30-40 %. V semenech vitamín A chybí. V živočišných krmivech jsou zastoupeny provitamíny i vitamíny. Hlavními zdroji vitamínu A jsou krmné směsi obohacené moučkou z mořských ryb, rybí tuk a mléko. Vitamín A je obsažen v játrech sladkovodních ryb. Obsah provitamínů A může u téhož krmiva podstatně kolísat, podle způsobu sklizně, ošetření a zpracování. Zelené krmivo, pořezané a ponechané na hromadách, ztrácí v několika hodinách působením světla a kyslíku až polovinu i více z obsahu provitamínů. Při vyšších teplotách a ve směsích s jinými krmivy jsou ztráty zvláště velké. Dlouhodobým skladováním a žluknutím se vitamín A ničí. K obohacení krmných směsí pro drůbež se používá esterifikovaných forem (nejčastěji palmitátu a acetátu) pro jejich poměrnou stabilitu.\n\nStabilizaci vitamínu A v krmných směsích lze provádět uchováváním ve vakuu nebo inertním plynem, skladováním při nízkých teplotách, přídavkem antioxidantů, obalením protektivním materiálem (želatina, vosk) nebo smícháním s jinými sloučeninami.\n\nPrvní dva způsoby mají význam pouze pro laboratorní práci. Z antioxidanctů se v praxi používají tokoferoly, BHA (butylhydroxyanisol), BHT (butylhydroxytoluen) a Kurasan (santochin, etoxychin). Nejběžnější je použití syntetického vitamínu obdukovaného želatinou. Vitamín A nepodléhá v této formě rozkladu ani v krmných směsích a granulích, ani oxidaci při styku s minerálními látkami nebo vlivem vlhkosti.\n\nKromě nejznámějšího vitamínu A (retinol, axeroftol, antixeroftalmický vitamín, COHOH) jsou známy četné látky jemu velmi blízké, které také řadíme do skupiny vitamínu A, např. 3-dehydroretinol (vitamín A, C0HOH), který má jen 40% účinnost vitamínu A.\n\nVitamín A je bledě žlutá, v tucích rozpustná látka. Je velmi labilní, zejména ke světlu a teplu, a citlivá k působení kyslíku. Rozkládá se rychle účinkem žluklých tuků, některých kyselin a minerálních látek, zejména při vyšších teplotách. Při nízkých teplotách je poměrně stabilní. Oxidaci vitamínu A podporují některé kovy, např. železo a měď.\n\nVitamín A v živočišném těle pochází většinou z karotenoidů. Karotenoidy jsou přirozená barviva, značně rozšířená v rostlinné i živočišné říši. Mají žlutou, oranžovou, červenou až fialovou barvu. Jsou to deriváty alifatického nenasyceného uhlovodíku lykopenu, který podmiňuje červenou barvu rajských jablíček (\"Solanum lycopersicum\"). Za svůj název vděčí karotenoidy uhlovodíku karotenu (C0H) izolovanému poprvé z mrkve (\"Daucus carota\"). Dnes je známo několik set různých karotenoidů podmiňujících typickou barvu nejen mrkve, ale i např. rajských jablíček, pomerančů, meruněk,šípků, jeřabin atp. Z rostlin se dají vyextrahovat tukovými rozpouštědly a získat v krystalické formě. Karotenoidy pro svoji rozpustnost v tucích a pro svoji barevnost bývají často označovány také jako lipochromy.\nKarotenoidy se dostávají do živočišného organismu s rostlinnou potravou a podmiňují žluté zabarvení vaječného žloutku, másla i tkáňových tuků. Biologický význam karotenoidů spočívá v tom, že některé z nich mají funkci tzv. provitamínů (předstupňů, prekurzorů) vitamínů skupiny A. Z mrkve izolovaný surový karoten je směsí 3 izomerů - alfa, beta a gama-karotenu; z nich nejvíce je zastoupen beta-karoten (85 %). Mezi nejznámější karotenoidy mimo lykopen a karoteny patří také xantofyl (lutein) obsažený ve vaječném žloutku a zeaxantin (kukuřice), které však nejsou provitamíny.\n\nVitamín A vzniká z molekul karotenu hydrolytickým štěpením centrální dvojné vazby enzymem karotenázou. Enzymová degradace provitamínů probíhá ve stěně tenkého střeva. Beta-karoten může poskytnout 2 molekuly vitamínu A, kdežto alfa- a gama-karoten jen jednu vitamínově účinnou molekulu. Nejlepším zdrojem vitamínů A je tedy beta-karoten.\n\nVitamín A se ze střeva vstřebává společně s tukem, který slouží jako jeho nosič. Resorpci vitamínu A ze střeva usnadňuje žluč a děje se pod ochrannou antioxidancií. Krevními a lymfatickými cestami se vitamín A transportuje do jater, kde se skladuje. Krví se transportuje jako neesterifikovaný vitamín vázaný na proteiny plazmy. Jeho nadbytek se v játrech ukládá v depotní formě jako ester. K syntéze vitamínu A ve střevě ptáků dochází během jedné hodiny po příjmu karotenu. Vzestup zásob v játrech se může zjistit již za 3 hodiny. Aplikace antibiotik, antioxidantií a tuku v krmivu zlepšuje zlepšuje ve střevě podmínky potřebné pro syntézu a resorpci vitamínu. Ukládání vitamínu A v těle podporuje vitamín E. Naopak antagonistický vztah panuje mezi vitamínem A a tyroxinem. Při nedostatku vitamínu A se sekrece tyroxinu, zatímco vyšší dávky vitamínu A jeho sekreci potlačují.\n\nNedostatek stejně jako nadbytek bílkovin v krmivu nepříznivě působí na vstřebávání vitamínu A. Také onemocnění trávicího ústrojí, zejména enteritidy a parazitární infekce ve střevech, podstatně ovlivňují množství vstřebaného vitamínu a jeho využití. Pro ukládání vitamínu A v játrech je nutné určité množství tuku v krmivu. Resorpce vitamínu A je individuálně rozdílná.\n\nSnáška slepic při nedostatku vitamínu A v krmné dávce klesá. U plemenných nosnic vede jeho nedostatek k citelnému poklesu biologické hodnoty násadových vajec, což má za následek zpomalení vývoje embryí, zhoršenou líhnivost a sníženou životaschopnost vylíhlých mláďat.\n\nObsah vitamínu A ve vaječném žloutku je do určité míry úměrný obsahu vitamínu v játrech kuřat a ten opět obsahu provitamínu nebo vitamínu A v krmivu. Kuřata s nízkým obsahem vitamínu A brzy po vylíhnutí hynou. Orientační obsah vitamínu A v 1 g žloutku násadových vajec se pohybuje u slepičích vajec kolem 33-37 mj. krůtích 30-40 mj. kachních 40-53 mj. a husích 43-55 mj. \nPodle intenzity zbarvení vaječného žloutku není možné spolehlivě usuzovat na obsah vitamínu A. Zbarvení žloutku je způsobováno xantofylem a zeaxantinem, z nichž ani jeden není provitamínem vitamínu A. Obsah vitamínu A ve vejcích záleží i na intenzitě snášky. Čím vyšší je snáška, tím nižší je obsah vitamínu A ve vejcích při stejné výživě.\n\nU papoušků jsou karence vitamínu A nejčastější příčinou celkového zhoršení zdravotního stavu a skvamózní metaplazie sliznice hltanu (hypovitaminóza A). Extrémně vysoká citlivost na nedostatek vitamínu A je známa u alexandrů. S hypovitaminózou A se můžeme také setkat u ptáků chovaných v zoologických zahradách v zimním období.\n\nU volně žijících ptáků se dá předpokládat dostatek přirozených zdrojů provitamínů A. Přesto byly popsány výrazné příznaky avitaminózy A u mnoha ptačích druhů, např. u labutě černokrké (\"Sthenelides melanocoryphus\"), zrzohlávky rudozobé (\"Netta rufina\"), poláka velkého (\"Aythya ferina\"), kachničky karolínské (\"Aix sponsa\"), káně rousné (\"Buteo lagopus\"), sov, orebice, křepela virginského (\"Colinus virginianus\"). U labutě velké (\"Cygnus olor\") a u kachny pižmové (\"Cairina moschata\") byly pozorovány zánět víček, keratitida a oslepnutí.\n\nLehčí formy hypovitaminózy byly zjištěny také u orla královského (\"Aquila heliaca\"), orla skalního (\"Aquila chryseatos\"), káně lesní (\"Buteo buteo\"), včelojeda lesního (\"Pernis apivorus\"), supa (\"Gyps coprotheres\"). U rybožravých ptáků – pelikánů, kormoránů, racků a tučňáků, byly zaznamenány poruchy vidění. U pěvců se hypovitaminóza A objevuje zřídka.\n\nKromě změn na různých orgánech, které vyvolává nedostatek vitamínu A, má vitamín A význam i v etiologii četných nemocí. Jeho nedostatek vytváří u drůbeže dispozici k onemocnění dýchacích ústrojí, dále k onemocnění zažívadel, katarům a parazitárním infekcím. Nedostatek vitamínu A při současném zkrmování většího množství bílkovin pravděpodobně přispívá i ke vzniku dny.\n\n\n"}
{"id": "622286", "url": "https://cs.wikipedia.org/wiki?curid=622286", "title": "Simon Brett", "text": "Simon Brett\n\nSimon Brett (* 28. října 1945, Worcester Park, Surrey) je anglický spisovatel známý svými detektivními romány, v České republice si však větší oblibu získala jeho „prevítovská série“ o výchově dětí.\n\nPo studiích na Dulwich College a na Wadham College v Oxfordu pracoval pro BBC Radio a London Weekend Television. Od konce 70. let se plně věnuje spisovatelské činnosti. Je ženatý a má tři děti. V roce 2000 se stal předsedou Klubu detektivů.\n\nBrett vytvořil čtyři série klasických detektivních příběhů vyznačujících se výstředními charaktery postav, náhlými zvraty a všudypřítomným humorem.\n\nV nejstarší z nich představuje detektiva amatéra stárnoucí herec Charles Paris, řešící kromě detektivních zápletek své problémy s angažmá, pitím a vztahem ke své ženě, se kterou nežije. Série se skládá z 18 románů, z nichž poslední, \"A Decent Interval\", byl vydán v roce 2013 po 15leté přestávce. Část příběhů byla dramatizována pro rozhlas.\n\nVe druhé sérii vystupuje paní Pargeterová, jíž pomáhají v řešení případů přátelé jejího zemřelého manžela.\n\nTřetí série, jejíž první kniha \"The Body on the Beach\" vyšla roku 2000, se odehrává ve fiktivní vesnici Fethering, nacházející se na jižním pobřeží Anglie.\n\nČtvrtá, nejnovější série byla zahájena v roce 2009 dílem \"Blotto, Twinks and the Ex-King's Daughter\". Odehrává se na začátku 20. století a detektivní zápletky v nich řeší dvojice aristokratických sourozenců Blotto a Twinks.\n\nZa celoživotní přínos detektivnímu žánru obdržel Brett v roce 2014 ocenění Diamond Dagger.\n\n\n\n\n\n\n"}
{"id": "622293", "url": "https://cs.wikipedia.org/wiki?curid=622293", "title": "Veverka a kouzelná mušle", "text": "Veverka a kouzelná mušle\n\nVeverka a kouzelná mušle je česká filmová pohádka režisérky Věry Plívové-Šimkové z roku 1988.\n\n\n"}
{"id": "622294", "url": "https://cs.wikipedia.org/wiki?curid=622294", "title": "Orcomimus", "text": "Orcomimus\n\n\"Orcomimus\" je neformální rodové jméno pro dosud nepopsaného dravého (teropodního) dinosaura, jehož fosílie byly objeveny na území Jižní Dakotě v sedimentech souvrství Hell Creek (lokalita Sandy site). Malý dvounohý dravec byl neformálně popsán paleontologem Michaelem Trieboldem v roce 1997 na základě fosilních částí pánve a zadních končetin. Šlo zřejmě o vývojově vyspělého a odvozeného ornitomimida, žijícího v období svrchní křídy, asi před 84-65,5 miliony let (nejspíše však před 67-65,5 miliony let). Dnes se jedná o \"nomen nudum\".\n\n\n"}
{"id": "622300", "url": "https://cs.wikipedia.org/wiki?curid=622300", "title": "Nefňukej, veverko!", "text": "Nefňukej, veverko!\n\nNefňukej, veverko! je česká filmová pohádka režisérky Věry Plívové - Šimkové z roku 1988.\n\n\n"}
{"id": "622301", "url": "https://cs.wikipedia.org/wiki?curid=622301", "title": "Kostel svaté Oportuny", "text": "Kostel svaté Oportuny\n\nKostel svaté Oportuny () je zaniklý katolický kostel v Paříži.\n\nKostel byl zasvěcen svaté Oportuně, která byla abatyší původem z Normandie a žila v 8. století († 770).\n\nKostel se nacházel v dnešním 1. obvodu podél ulice \"Rue Saint-Denis\" s hlavním vstupem z \"Rue Courtalon\". Kostel dal jméno celé historické čtvrti a rovněž ulicím \"Rue Sainte-Opportune\" a \"Rue des Lavandières-Sainte-Opportune\" a náměstí \"Place Sainte-Opportune\", které se rozkládá na místě bývalého kostelního ambitu.\n\nV pozdní římské době byla severně od tehdejší Lutetie založena kaple Notre-Dame des Bois. V 9. století biskup ze Sées v Normandii, která byla ohrožována nájezdy Vikingů, přenesl ostatky svaté Oportuny do Paříže a uložil je v kapli.\n\nZázraky přisuzované světici přitahovaly poutníky a Ludvík II. daroval pozemek, kde byl postaven kostel s ambitem, který nahradil kapli. Ludvík VII. věnoval kostelu panství sahající až k Montmartru.\n\nKostel byl přestavován ve 13. a 14. století. V roce 1792 byl kostel zbořen poté, co byl jako státní majetek rozprodán na stavební materiál.\n"}
{"id": "622307", "url": "https://cs.wikipedia.org/wiki?curid=622307", "title": "Augustin Bartoloměj Hille", "text": "Augustin Bartoloměj Hille\n\nAugustin Bartoloměj Hille (2. prosince 1786, Velký Šenov – 26. dubna 1865 Litoměřice) byl český katolický duchovní, 11. biskup litoměřický.\n\nJedenáctý litoměřický biskup se narodil ve Velkém Šenově u Šluknova dne 2. prosince 1786 jako páté dítě Jana Josefa Hilleho a Marie Magdaleny rozené Paulové.. V křestní matrice farnosti Velký Šenov jsou jako rodiče uvedeni Joseph Hille, Schneider (čili krejčí) a Gertruda; při křtu dostalo dítě pouze jméno Augustin. Po velikých obtížích se i hudebně nadaný Hille dostal za vokalistu ke kostelu sv. Štěpána v Praze II. Na studiích se většinou vydržoval sám; získával obživu posluhami a později kondicemi. Ve filozofii měl profesorem proslulého Bolzana. Sám si však jeho předmět neoblíbil, ale se zvláštním zájmem studoval soukromě astronomii. Bolzano jej chtěl získat pro pražskou arcidiecézi. Vstoupil do semináře v Litoměřicích a získal pověst vzorného studenta, takže se v semináři stal prefektem. 23. dubna 1810 byl biskupem Chlumčanským vysvěcen na kněze.\nJako kaplan byl v roce 1810 ustanovený ve Šluknově. Povinnosti vykonával s velkým nadšením a láskou, takže si brzy získal všeobecnou oblibu. Zvlášť rád kázal a psal rozmanité články a pojednání s vysokou literární úrovní. U příležitosti tzv. reformačního jubilia v roce 1817 napsal stať, v níž propagoval myšlenku svorné spolupráce evangelíků s katolíky. Apoštolský vikář saský Dr. Schneider uznal jeho pojednání za tak zdařilé a aktuální, že ho dal bez autorova vědomí vytisknout. Brožuru s tímto pojednáním přijali katolíci i protestanté, byla několikrát vydána a přeložena do češtiny. Jméno Hille se tak stalo známým.\n\nLitoměřický biskup Hurdálek hledal pro seminář vedoucí osobnost. Dlouho se nerozpakoval a povolal do Litoměřic Hilleho. V roce 1821 byl jmenován rektorem litoměřického semináře. V únoru roku 1831 se stal rektor Hille kanovníkem v litoměřické kapitule. 31. prosince 1831 byl jmenován litoměřickým biskupem císařem Františkem I. a 2. července 1832 byl v Římě potvrzen do úřadu papežem Řehořem XVI. Biskupské svěcení přijal 16. září 1832 na pražském hradě v chrámu Všech Svatých. V Litoměřicích byl intronizován 7. října 1832. Litoměřická diecéze se dostala do kvalifikovaných rukou Augustina Bartoloměje Hilleho.\n\nPři generálních vizitacích prošel Hille dvakrát všechny farnosti a větší místa navštívil několikrát. Dlouho vyřizoval všechna úřední akta sám, nebo alespoň většinu z nich osobně přehlédl. Teprve v roce 1858 ustanovil generálním vikářem kanovníka Václava Káru, který mu byl věrným spolupracovníkem 27 let.\n\nHille byl neúnavným povzbuzovatelem všeho dobrého u svého kněžstva. Kněžím doporučoval všechny prostředky zaručující rozvoj vzorného kněžského života. Sám v tomto ohledu dával kléru dobrý příklad. Doporučoval duchovní cvičení, kterých se účastnilo pravidelně 70 kněží ročně, povzbuzoval k pilnému studiu katechetiky, návštěvám nemocných a stálému studiu. Nabádal k založení diecézního teologického časopisu ještě dříve, než takový časopis začal vycházet v Linci.\nVojtěch Hnojek mu zaslal první díl své \"liturgiky\". Biskup Hille mu za odměnu věnoval 6 dukátů.\nNadaného církevního historika Frinda povzbuzoval k napsání církevních dějin.\nZavedl pravidelné schůze knězstva zvané „pastorální konference“.\n\nZvláštní péči věnoval pomocným duchovním, kteří byli nedostatečně hmotně zajištěni. Vytvořil podpůrný fond z darů majetnějších beneficiátů, který měl těmto kněžím v nouzi pomáhat. Podobně vznikl z jeho popudu soukromý léčebný fond, který již po třech letech existence od založení disponoval částkou 660 zlatých. Zamýšlel vybudovat kněžský starobinec a vybízel duchovní, aby svým odkazy pamatovali na jeho uskutečnění.\n\nProtože jako bývalý rektor znal dobře problematiku kněžského semináře, podnikal kroky pro jeho zlepšení. Šlo mu o to, aby litoměřické biskupství se seminářem – „srdce diecéze“, dobře fungovalo. Alumnům semináře zdůrazňoval důležitost vědecké, asketické i občanské přípravy na budoucí povolání. Vyhledával dobré profesory a postaral se o jejich lepší hmotné zabezpečení. Vypracoval nový studijní plán obdobný právě zaváděnému na teologickém učilišti v Salcburku. Ač byl ve výběru kandidátů kněžství značně náročný, míval 70 až 120 studentů. Při takové praxi vycházeli z jeho semináře kvalitní kněží. Jako univerzitní profesoři se absolventi litoměřického semináře později uplatnili: Dr. Šimůnek v Salcburku, Mayer v Praze, Zschoke ve Vídni. Ve vysokých hodnostech působili: oba Frindové (Antonín Ludvík Frind se pak stal 13. litoměřickým biskupem), královský kaplan v Drážďanech Macháček, guberniální rada Jakš.\nPro zvnitřnění náboženského života v diecézi Hille nevynechal žádný dostupný prostředek. Šířil litanie v lidovém jazyce, doporučoval eucharistické pobožnosti, májové slavnosti a lidové misie. Popularitu Hilleho založila i jeho neohroženost, s jakou se ujal dělnictva v továrnách. Používal ve svých dopisech továrníkům biblickou větu: „Líto mi bylo zástupů“. V těchto dopisech továrníky vyzývá, aby s pracujícími jednali spravedlivě. Aby ukázal a zdůraznil krásu a vznešenost kněžského úřadu, uděloval svěcení v Šenavě, v Liberci a Oseku. Protože měl hudební vzdělání, podnikal všechno pro zdokonalení církevní hudby a zpěvu. S touto snahou byla spojena péče o kostely vůbec.\n\nV roce 1845 pán na Stvolínkách, které byly biskupskou letní rezidencí, dal postavit na nedaleký hrad Ronov křížovou cestu. Na zasypaném paláci dal vztyčit kříž. Nic z toho se nezachovalo.\n\nV Litoměřicích zachránil barokní skvost Octavia Broggia, kostel sv. Václava. Ten v té době sloužil pouze jako skladiště a 28. září 1852 jej vysvětil spolu s kostelem sv. Vavřince a kaplí sv. Jana v Litoměřicích. Za jeho episkopátu vzniklo v diecézi přes třicet nových kostelů a kaplí. V roce 1850 založil tříletý ústav pro vzdělání učitelů vydržovaný většinou ze soukromých prostředků, na který však vláda přispěla ročně jen 375 zlatých. Měl záměr podobný ústav s českým vyučovacím jazykem zřídit v Mladé Boleslavi.\n\nV duchu křesťanských zásad Hille věnoval pozornost tělesně postiženým lidem, o které se soudobá veřejnost organizačně nestarala. Poslal do Vídně řediteli ústavu pro hluchoněmé Čechovi kněze Mareše, aby se seznámil s léčebnými a vyučovacími metodami ústavu. Potom v Litoměřicích otevřel v roce 1861 vlastní diecézní ústav pro hluchoněmé (budova na Komenského ulici č. 4 v Litoměřicích), zprvu jen pro 20 chovanců se dvěma odbornými učitelskými silami. V roce 1845 otevřel v Litoměřicích nemocnici s dvaceti lůžky, jejíž správu předal milosrdným sestrám. V diecézi pak díky jeho episkopátu vzniklo ještě dalších deset nemocnic.\n\nV otázce života klášterů podnikal všechny možné nezbytné kroky, aby se mohl rozvíjet. Dal mnohým klášterům novou náplň a podnítil je k činnosti, která odpovídala jejich tradicím. Stal se generálním visitátorem řádu cisterciáků v celém Rakousku. V poměrně krátké době jednoho měsíce prošel všechny jejich domy a připravil návrhy na reorganizaci. S ostatními českými diecézními biskupy udržoval přátelské styky, zvláště měl v úctě pražského metropolitu. Tomu si dovolil zaslat i některé připomínky týkající se církevního života. V tomto smyslu stojí za zmínku, že usiloval o zřízení páté diecéze v Čechách.\n\nPokud se týká charakterových vlastností, byl nazýván svými současníky: „Dobrý biskup Hille“. Byl znám svou podivuhodnou pracovitostí. Osobně byl prostý a pohostinný. U jeho stolu se střídali skoro pravidelně zástupci kněžstva, učitelstva, úřednictva i městské reprezentace. Návštěv používal k tomu, aby byl o životě lidí co možná všestranně nejlépe informován. Žil takřka chudě, v mnohém ohledu prostěji než běžný venkovský farář. Varoval se toho, aby při vizitacích nezatěžoval duchovenstvo. Kromě těchto vlastností byl navíc iniciativní, takže po smrti pražského arcibiskupa Aloise Josefa Schrenka byl vážným kandidátem na jeho místo.\nKdyž vlastenecký kanovník Pešina zakládal roku 1837 ústav pro vydávání českých knih, tzv. Dědictví svatojánské, byl Hille vůbec první, který zaplatil členský podíl. Byl znám jako dobrý stylista, který nemá nouzi o slovo. To dosvědčuje 130 pastýřských listů rozeslaných mezi věřící.\nPři oslavách pětistého výročí založení Karlovy univerzity roku 1848 byl Hille promován na čestného doktora.\n\nV roce 1860 se dožil zlatého kněžského jubilea – 50 let kněžství. Zemřel 26. dubna 1865. Byl pohřben za účasti 120 kněží na litoměřickém hřbitově vedle ostatků biskupa Kindermanna, jemuž se v mnohém podobal. Jeho srdce bylo pohřbeno samostatně ve stříbrné schránce do pilíře katedrály sv. Štěpána v Litoměřicích u oltáře Nejsvětější svátosti. Místo uložení jeho srdce je označeno mramorovou deskou s nápisem: \"\"Vixit orans, laborans, vigilans dictus pater pauperum\"\". Lidé na něho dlouho vzpomínali. Celých deset let byl jeho hrob denně pokrýván věnci a čerstvými květinami. Teprve až zemřeli jeho současníci, ustávaly tyto projevy úcty, lásky a vděčnosti.\n\n\n"}
{"id": "622309", "url": "https://cs.wikipedia.org/wiki?curid=622309", "title": "František Stupka", "text": "František Stupka\n\nFrantišek Stupka (18. ledna 1879, Tedražice, Rakousko-Uhersko – 24. listopadu 1965, Praha) byl český dirigent, houslista a pedagog.\n\nByl žákem O. Ševčíka. V letech 1902–1919 byl profesorem konzervatoře v Oděse, kde založil české kvarteto ve složení Jaroslav Kocian, František Stupka, Josef Perman a Ladislav Zelenka a kde posléze působil i jako dirigent. V letech 1919–1946 byl dirigentem České filharmonie a v letech 1946–1956 byl hlavním dirigentem a uměleckým ředitelem Moravské filharmonie v Olomouci. V té době od roku 1947 do roku 1951 také působil jako profesor Janáčkovy akademie múzických umění. Interpret zvláště děl Bedřicha Smetany, Antonína Dvořáka, Leoše Janáčka a Petra Iljiče Čajkovského. \n\nPohřben je v Praze na Vyšehradském hřbitově.\n\nV Olomouci a v Praze 7 (Holešovice) jsou ulice, které se jmenují podle Františka Stupky – Stupkova. František Stupka je pra-prastrýcem českého violoncellisty Františka Brikcia.\n\n\n\n"}
{"id": "622310", "url": "https://cs.wikipedia.org/wiki?curid=622310", "title": "Havelské město", "text": "Havelské město\n\nHavelské město (), v písemnostech nazývané Město u kostela sv. Havla (\"Civitas circa S. Gallum\") nebo Nové město okolo sv. Havla, je někdejší město, respektive čtvrť v okolí pražského kostela sv. Havla a přilehlého kláštera magdalenitek, později obutých karmelitánů.\n\nHavelské město vzniklo pravděpodobně kolem 30. až 40. let 13. století (uvádí se 1232–1234) kolem farního kostela svatého Havla na místě nevýrazného staršího osídlení. Nejstarší dochovaná písemná zmínka se vztahuje k roku 1265. Bylo městem ve městě, uvnitř opevnění Starého města pražského, avšak mělo vlastní právní a správní řád. Se Starým Městem bylo právně sloučeno roku 1287.\n\nMěsto založil v počátcích vlády Václava I. z královského pověření lokátor Eberhard, horní podnikatel a pozdější mincmistr království českého. Většina obyvatel pocházela zřejmě z jihoněmeckých měst, zejména z Řezna. Důvod vytvoření města uvnitř města nebyl uspokojivě vysvětlen. Jádrem města bylo rozsáhlé privilegované tržiště (tzv. Nové tržiště), které konkurovalo starému tržišti na dnešním Staroměstském náměstí.\n\nMěsto vyrostlo na pravidelném půdorysu, bylo tvořeno věžovitými domy z lomové opuky a exponovaná místa havelského náměstí byla vydlážděna. Leželo kolem tržiště v ose cesty mezi Petrskou čtvrtí a Újezdem svatého Martina, přibližně v místech dnešních ulic a náměstí Rytířská, Uhelný trh, Havelská, V Kotcích a Ovocný trh. Tržiště mělo délku kolem 560 metrů a rozlohu přes 3 hektary. Ve 14. století byla západo-východní osou tržiště vedena zástavba dvěma řadami mohutných soukenických, postřihačských a dalších kotců, a tržiště tak bylo rozděleno na ulice v dnešních uličních čarách. Poté vznikaly kamenné domy v dnešních ulicích Melantrichova a Železná, spojující čtvrť se starším tržištěm na Staroměstském rynku. Výstavba Havelského města se stal spojnicí pozdějšího Nového města pražského, jež bylo odděleno hradební zdí s věží (dodnes dochovanou v nárožním domě ulic Na můstku a Rytířská), příkopem a kamenným můstkem (dochovaným ve vestibulu stanice metra Můstek a odhaleným při jeho stavbě). Významný palác Jana Rotleva posloužil ve 2. polovině 14. století pro výstavbu univerzitní budovy Karolina.\nKamenná zástavba, která se rozvinula zejména v 17.-18. století, zcelila Havelské a Staré Město, nadále z něj zbyly dva farní obvody kostela sv. Havla se hřbitovem a kostel sv. Martina ve zdi se hřbitovem. Hřbitovy byly zrušeny koncem 18. století (svatohavelský) a 19. století (svatomartinský). Hlavními novostavbami byl jednak raně barokní klášter obutých karmelitánů v Rytířské ulici podle projektu podepsaného Carlem Luragem a k roku 1671 dokončeného Giovannim Domenicem Orsim, jednak Nosticovo divadlo z let 1781-1782.\n\n\n"}
{"id": "622312", "url": "https://cs.wikipedia.org/wiki?curid=622312", "title": "Trichlorethylen", "text": "Trichlorethylen\n\nTrichlorethylen (systematický název \"trichlorethen\") je chlorovaný uhlovodík běžně používaný jako průmyslové rozpouštědlo. Jedná se o bezbarvou nehořlavou kapalinu sladké vůně. V průmyslu se označuje různými zkratkami, například TCE, trichlor, Trike, Tricky nebo tri. Vyráběn pod značkami Trimar a Trilene se dříve používal jako prchavé celkové anestetikum a porodní analgetikum.\n\nDo 70. let 20. století se většina trichlorethylenu vyráběla dvoufázovým procesem z acetylenu. Nejprve se acetylen nechával při 90 °C reagovat s chlorem za přítomnosti chloridu železitého jako katalyzátoru, čímž vznikal 1,1,2,2-tetrachlorethan podle rovnice:\n\n1,1,2,2-tetrachlorethan se poté dehydrochloroval na trichlorethylen. To lze zajistit pomocí vodného roztoku hydroxidu vápenatého:\n\nnebo ve fázi par zahříváním na 300-500 °C na katalyzátoru chloridu barnatém nebo chloridu vápenatém:\n\nDnes se však většina trichlorethylenu vyrábí z ethylenu. Nejtřív se ethylen chloruje na chloridu železitém za vzniku 1,2-dichlorethanu:\n\nKdyž se tento zahřívá na zhruba 400 °C s přídavkem dalšího chloru, přechází na trichlorethylen:\n\nTuto reakci lze katalyzovat různými látkami. Nejčastěji se používá směs chloridu draselného a chloridu hlinitého. Lze však také používat různé formy porézního uhlíku. Při reakci vzniká jako vedlejší produkt tetrachlorethylen; v závislosti na množství chloru přidaného do reakce může být tetrachlorethylen dokonce i hlavním produktem. Typicky se obě tyto látky odebírají společně a pak se oddělují destilací.\n\nTrichlorethylen je účinným rozpouštědlem pro různé organické materiály.\n\nVe větší míře se trichlorethylen vyrábí od 20. let 20. století. Zpočátku byla hlavní oblastí použití extrakce olejů z rostlin, například ze soji, kokosu nebo palem. Mezi další potravinářské aplikace patří dekofeinizace kávy a příprava ochucovacích extraktů z chmele a koření. Používá se také k odstraňování zbytků vody při výrobě stoprocentního ethanolu.\n\nOd třicátých do sedmdesátých let se trichlorethylen používal jako prchavé celkové anestetikum, a to jak v Evropě, tak v Severní Americe. Ve 40. letech nahradil dříve používaný chloroform a diethylether, byl však v 50. letech sám nahrazen novějším halotanem, který umožňoval rychlejší vyvolání i ukončení anestezie. Ve Velké Británii byl barven modře (barvivem zvaným waxolenová modř) k prevenci záměny s podobně vonícím chloroformem.\n\nPoužíval se také jako rozpouštědlo pro chemické čištění, byl však v 50. letech nahrazen tetrachlorethylenem (též známým jako perchlorethylen).\n\nTrichlorethylen se prodával do roku 2009 jako 'Ecco 1500 Anti-Static Film Cleaner and Conditioner' pro použití v automatických strojích na čištění filmů a též pro ruční čištění pomocí polštářků neuvolňujících vlákna.\n\nTrichlorethylen je nebezpečným polutantem. Snadno kontaminuje půdu a obtížně se odstraňuje. Silně zamořena je například půda v okolí Kennedyho vesmírného střediska a letecké základny na mysu Canaveral. V letech 1959 až 1968 zde byl trichlorethylen vyléván přímo na zem, celkem se jednalo o zhruba 40 tun. NASA na čištění oblasti vynaloží v příštích 30 letech celkem 96 mil. USD, letectvo do roku 2017 dalších 50 mil. USD.\n\n\n\n\n\n\n\n"}
{"id": "622314", "url": "https://cs.wikipedia.org/wiki?curid=622314", "title": "Klášter Ábrahám", "text": "Klášter Ábrahám\n\nKlášter Ábrahám zv. \"Beatae Mariae Virginis de Abraham\" je bývalý cisterciácký klášter v dnešním maďarském městě Dombóvár v župě Tolna.\n\nKlášter byl založen královským pokladníkem Mojsem a jako zakládající konvent sem byli povoláni mniši z kláštera Pilis z clairvauxské filiační řady. Konvent přetrval necelých tři sta let a roku 1537 byl zrušen.\n\n"}
{"id": "622325", "url": "https://cs.wikipedia.org/wiki?curid=622325", "title": "John Flanagan", "text": "John Flanagan\n\nJohn Flanagan (* 22. května 1944) je australský spisovatel zejména fantasy, jeho nejznámější dílo je dobrodružná série Hraničářův učeň.\n\nJohn Flanagan zahájil svoji pracovní dráhu jako reklamní autor. Pracoval v agenturách v Londýně, Sydney a Singapuru, potom přešel na volnou nohu. Začal psát televizní scénáře a byl hlavním autorem australské nejdéle vysílané situační komedie \"Haló, tati\"!\n\nBěhem pestré kariéry psal John reklamní slogany a scénáře, komerční prezentace, scénáře zábavných pořadů a jednou dokonce i projev guvernéra státu Nový Jižní Wales.\n\nSérii Hraničářův učeň začal psát, aby svého dvanáctiletého syna Michaela přilákal ke čtení. Původně obsahovala dvacet povídek, které John později přepracoval na první díl Hraničářova učně s názvem Rozvaliny Gorlanu. Brzy následovaly další díly. Jeho syn, nyní třicetiletý, je nadšeným čtenářem všech těchto knih.\n\nJohn žije se svou ženou Leonií v Manly, přímořském předměstí Sydney, a v současné době píše nové díly série Bratrstvo.\n\nCo nejdříve by se měl o sérii Hraničářův učeň natáčet už dlouho odkládaný celovečerní film.\n\n\n\n\n\n\n"}
{"id": "622330", "url": "https://cs.wikipedia.org/wiki?curid=622330", "title": "Alexandr Michajlovič Prochorov", "text": "Alexandr Michajlovič Prochorov\n\nAlexandr Michajlovič Prochorov (rusky: \"Алекса́ндр Миха́йлович Про́хоров\"; 11. července 1916 – 8. ledna 2002) byl sovětský fyzik ruského původu známý jako průkopník ve výzkumu laserů a maserů, za což v roce 1964 spolu s Charlesem Townesem a Nikolajem Basovem získal Nobelovu cenu za fyziku. V roce 1950 se stal členem Komunistické strany Sovětského svazu.\n\nNarodil se v roce 1916 v Athertonu (Queensland) do rodiny ruských revolucionářů, kteří emigrovali z Ruska, aby unikli útisku ze strany carské vlády. V roce 1923 se po Říjnové revoluci vrátili zpět do Ruska. V roce 1934 začal Prochorov studovat fyziku na Petrohradské státní univerzitě, kde v roce 1939 absolvoval s vyznamenáním. Pak se přestěhoval do Moskvy a začal pracovat na Lebeděvově fyzikálním institutu. Zkoumal šíření radiových vln v ionosféře. V červnu 1941 se přidal k Rudé armádě. Během druhé světové války sloužil v pěchotě, dvakrát se zranil a dostal tři medaile. V roce 1944 z vojska odešel a vrátil se na Lebedědův institut, kde v roce 1946 získal titul kandidát fyzikálně-matematických věd a roku 1951 doktor fyzikálně-matematických věd.\n\nV roce 1959 se stal profesorem na Moskevské státní univerzitě, nejprestižnější univerzitě v Sovětském svazu; v tomto roce také získal Leninovu cenu. O rok později se stal členem Ruské akademie věd. Prvním Leninovým řádem byl vyznamenán v roce 1967 (za život jich získal 5). \n\nOd roku 1969 působil jako redaktor Velké sovětské encyklopedie. V roce 2000 získal Děmidovovu cenu. Roku 1971 byl zvolen členem Americké akademie věd. V letech 1982–1998 byl generálním ředitelem fyzikálního institutu sovětské, později ruské akademie věd. \n\nS manželkou Galinou měl syna Kirilla, který se rovněž věnuje fyzice.\n\nV roce 1947 začal zkoumat radiaci vydávanou elektrony obíhajícími v synchrotronu (urychlovač částic). Ukázal, že radiace jsou většinou v rozsahu mikrovln. Okolo roku 1950 vytvořil skupinu mladých vědců, která začala zkoumat kvantovou elektroniku.\n\nS Nikolajem Basovem vyvinuli molekulární oscilátor založený na amoniaku a také metody pro výrobu populační inverze použité u nehomogenních elektrických a magnetických polí. V roce 1955 začal Prochorov zkoumat elektronovou paramagnetickou rezonanci. Zaměřil se na relaxační časy atomů železa v mřížce oxidu hlinitého, zkoušel ovšem i další postupy.\n\nV roce 1957 ho při zkoumání rubínu napadlo, že by mohl tento prvek použít jako aktivní prostředí laseru. V roce 1964 získal spolu s Nikolajem Basovem a Charlesem Townesem Nobelovu cenu za fyziku „za zásadní výzkum v oboru kvantové elektroniky, který vedl ke konstrukci oscilátorů a zesilovačů založených na principu maserů a laserů“.\n\n\n"}
{"id": "622333", "url": "https://cs.wikipedia.org/wiki?curid=622333", "title": "Macauská kuchyně", "text": "Macauská kuchyně\n\nMacauská kuchyně (čínsky:、), tedy kuchyně Macaa, je směsící tradiční čínské kuchyně a kuchyně portugalských kolonistů. Existují zde i vlivy kuchyní jihovýchodní Asie (Malajsie) a kuchyní jiných portugalských kolonií. Nejpoužívanějšími techniky při vaření je pečení a grilování. \n\nVzhledem k své geografické poloze, bylo Macao součástí čínského území od starověku. Oblast obývají hlavně Číňané, a proto původní kuchyní Macaa byla čínská kuchyně. Od druhé poloviny 16. století se zde začali usazovat Portugalci kteří významně ovlivnili zdejší kuchyni o nové kulinářské techniky, nové ingredience a nové pokrmy. Moderní macauská kuchyně se považuje za typ fusion kuchyně - směsici tradiční čínské, portugalské kuchyně a také kuchyní portugalských kolonií (Jižní Amerika, Afrika).\n\nNejpoužívanějšími ingrediencemi jsou ryby, mořské plody (krevety, krabi, chobotnice), drůbeží maso (kuře, kachna), vepřové maso, tofu, rýže a různé druhy ovoce. K typickým dochucovadlům patří kurkuma, skořice, kokos a kokosové mléko, zázvor, čili papričky a bakalhao (sušená a sláná rozdrcená treska). K typickým pokrmům patří galinha à portuguesa, galinha à africana, cabidela, minči. \n\nSladká jídla jsou zastoupena dezerty, jako jsou pastel de nata, serradura, mandlové koláčky a různé druhy pudinků (mangový, kokosový).\n\n"}
{"id": "622336", "url": "https://cs.wikipedia.org/wiki?curid=622336", "title": "Nachal Anin", "text": "Nachal Anin\n\nNachal Anin (: נחל אנין) je krátké vádí v severním Izraeli, cca 4 kilometry jižně od Galilejského jezera.\n\nZačíná v nadmořské výšce okolo 0 metrů, na východních svazích hřbetu Ma'ale Elot, poblíž vyhlídkové plošiny Micpe Levi Eškol. Pak vádí směřuje k východu, míjí archeologickou lokalitu \"Churvat Anin\" (חרבת אנין), a rychle sestupuje do příkopové propadliny řeky Jordán. Do ní ústí na severním okraji obce Menachemija.\n\n"}
{"id": "622344", "url": "https://cs.wikipedia.org/wiki?curid=622344", "title": "HAL Tejas", "text": "HAL Tejas\n\nHAL Tejas je indický lehký víceúčelový taktický stíhací letoun 4. generace vyráběný státní společností Hindustan Aeronautics Limited (HAL). Letoun má dosáhnout počáteční operační způsobilosti do konce roku 2012, pro operační provoz má být schválen v roce 2013. Provozovat ho bude jak Indické letectvo, tak námořnictvo.\n\nDodání prvních sériových kusů bylo očekáváno na počátku roku 2011. Indické letectvo doposud objednalo 160 jednomístných stíhacích letounů a 20 dvoumístných letounů ve cvičné verzi. Vývoj palubní verze letounu, určena pro indické letadlové lodě, stále probíhá. Zkoušky na letadlové lodi mají být zahájeny někdy v roce 2013. Letové testy se střelami Vympel R-73 byly úspěšně dokončeny na konci roku 2010. Zbraňové zkoušky letoun dokončil na konci června 2012.\n\nPrvní zkušební přistání a start palubní verze letounu Tejas proběhly 11. ledna 2020 na letadlové lodi INS \"Vikramaditya\".\n\nJedná se o jednomístný jednomotorový bezocasý letoun s deltakřídlem. Námořní verze letounu bude mít nižší přistávací rychlost a bude vybavena přistávacím hákem. V kokpitu je jeden průhledový displej (HUD) a dva multifunkční displeje (MFD). Hlavňovou výzbroj tvoří dvouhlavňový 23mm kanón GŠ-23. Na sedmi podvěsech může nést širokou škálu výzbroje – protiletadlových řízených střel Astra BVRAAM, Vympel R-77 či Vympel R-73, protizemních střel Ch-59, protilodních střel, neřízených střel či pum.\n\n\n\n\n"}
{"id": "622345", "url": "https://cs.wikipedia.org/wiki?curid=622345", "title": "Nachal Menachemija", "text": "Nachal Menachemija\n\nNachal Menachemija (: נחל מנחמיה) je vádí v severním Izraeli, cca 7 kilometrů jižně od Galilejského jezera.\n\nZačíná v nadmořské výšce okolo 200 metrů, na východních svazích hřbetu Micpe Elot. Pak vádí směřuje k jihovýchodu a rychle sestupuje do příkopové propadliny řeky Jordán. Míjí vodní nádrž \"Agam Ejn Ankor\" (אגם עין אנקור), která vznikla z opuštěného lomu a bývá nazývána též \"ha-Agam ha-Nistar\" (האגם הנסתר, \"Skryté jezero\"), protože je ukryta okolními skalami. Nádrž se stala v poslední době předmětem sporu, protože těžební společnost zde plánuje obnovit těžbu horniny, proti čemuž protestují ochranáři přírody a turisté. Dle stavu z roku 2010 je jezero vyschlé a areál je oplocen a nepřístupný veřejnosti. Nachal Menachemija zde zprava přijímá vádí Nachal Ankor a později i vádí Nachal Talija. Poak sleduje lokální silnici číslo 7188 a ústí do řeky Jordán na jihovýchodním okraji obce Menachemija, nedaleko od vesnice Ašdot Ja'akov Ichud, jež leží na protějším břehu řeky.\n\n"}
{"id": "622349", "url": "https://cs.wikipedia.org/wiki?curid=622349", "title": "Nachal Ankor", "text": "Nachal Ankor\n\nNachal Ankor (: נחל אנקור) je vádí v severním Izraeli, cca 7 kilometrů jižně od Galilejského jezera.\n\nZačíná v nadmořské výšce okolo 200 metrů, na východních svazích hřbetu Micpe Elot. Pak vádí směřuje k východu a rychle sestupuje do příkopové propadliny řeky Jordán. Míjí vodní nádrž \"Agam Ejn Ankor\" (אגם עין אנקור), která vznikla z opuštěného lomu a bývá nazývána též \"ha-Agam ha-Nistar\" (האגם הנסתר, \"Skryté jezero\"), protože je ukryta okolními skalami. Nádrž se stala v poslední době předmětem sporu, protože těžební společnost zde plánuje obnovit těžbu horniny, proti čemuž protestují ochranáři přírody a turisté. Dle stavu z roku 2010 je jezero vyschlé a areál je oplocen a nepřístupný veřejnosti. Za ní ústí cca 1 kilometr jihozápadně od vesnice Menachemija zprava do vádí Nachal Menachemija, které jeho vody odvádí do řeky Jordán.\n\n"}
{"id": "622355", "url": "https://cs.wikipedia.org/wiki?curid=622355", "title": "Nachal Talija", "text": "Nachal Talija\n\nNachal Talija (: נחל טליה) je krátké vádí v severním Izraeli, cca 7 kilometrů jižně od Galilejského jezera.\n\nZačíná v nadmořské výšce okolo – 50 metrů. Pak vádí směřuje k severovýchodu a sestupuje do příkopové propadliny řeky Jordán. Sleduje lokální silnici číslo 7188 a ústí cca 1 kilometr jižně od vesnice Menachemija zprava do vádí Nachal Menachemija, které jeho vody odvádí do řeky Jordán.\n\n"}
{"id": "622360", "url": "https://cs.wikipedia.org/wiki?curid=622360", "title": "Vrškámen", "text": "Vrškámen\n\nPřírodní památka Vrškámen byla vyhlášena v roce 1977. Nachází se v nadmořské výšce 456 m na parcele č. 507/1 v katastrálním území Vilasova Lhota, zhruba 500 metrů jihovýchodně od středu obce Petrovice v okrese Příbram a necelých 100 m od posledních domů v obci, situovaných podél silnice č. 105 ve směru na Kojetín. Chráněné území je ve správě Krajského úřadu Středočeského kraje.\n\nJedná se o jedno z nejmenších chráněných území v České republice. V základní dokumentaci AOPK ČR je uvedena jeho rozloha 863 metrů čtverečních, avšak v plánu péče o přírodní památku jeho autor poukazuje na to, že ve skutečnosti existují tři různé varianty vymezení tohoto chráněného území. Samotná parcela č. 507/1 má rozlohu 791 m², v jiné dokumentací je však zahrnuto širší území o celkové rozloze 1276 m². Podle vymezení na základě geometrického plánu, což je třetí verze, která je v souladu se stanoviskem Krajského úřadu Středočeského kraje, má čtvercové území, definované čtyřmi body s konkrétními souřadnicemi, plochu pouhých 232 m². \n\nPřírodní památka se nachází na území geomorfologického celku Vlašimská pahorkatina. Podobně, jako v případě jiných skalních tvarů, vyskytujících se na Sedlčansku, Vrškámen vznikl selektivním zvětráváním žulového podloží (středočeský pluton) v třetihorním období. Z geologického hlediska je Vrškámen tvořen horninou obdobného původu, jako nedaleký viklan Husova kazatelna - porfyrickým syenitem až syenodioritem typu Čertova břemene (pozn.: v jiných zdrojích se uvádí, že se jedná o durbachit Čertova břemene, tj. totožnou horninu jako u Husovy kazatelny, která bývá charakterizována jako specifická odrůda syenitu). S rozměry 350 x 550 cm a výškou 320 cm je největším žulovým balvanem ve středních Čechách.\n\n"}
{"id": "622364", "url": "https://cs.wikipedia.org/wiki?curid=622364", "title": "Třemešný vrch", "text": "Třemešný vrch\n\nPřírodní památka Třemešný vrch je součást Brdské vrchoviny, leží ve Středočeském kraji v okrese Příbram u obce Rožmitál pod Třemšínem v katastrálním území obce Voltuš. Za přírodní památku byl Třemešný vrch vyhlášen v roce 1966. Památka se rozkládá na území 2,07 ha v nadmořské výšce 670 až 696 m.\n\nDůvodem ochrany je bohaté naleziště lýkovce jedovatého (\"Daphne mezereum\") a zbytků původního svahového lesa. Přírodní památka je součástí přírodního parku Třemšín, v němž lze nalézt další významné přírodní památky a rezervace, například přírodní památky Hřebenec a Rybník Vočert a Lazy či přírodní rezervace Na skalách a Getsemanka\n\nVrchol o nadmořské výšce 696 metrů, kolem kterého se chráněné území rozkládá, má SV až SZ expozici, geomorfologicky spadá do celku Brdská vrchovina, podcelku Brdy, okrsku Třemšínská vrchovina a podcelku Voltušská vrchovina.\n\nBrdské lesy jsou historicky modelovány především lidskou činností, a to zejména těžbou dřeva. Již od 12. století vzrůstala těžba dřeva v oblasti (zatím jen v lokálních sídlech lidí), avšak v 16. století se v okolí Brd rozmáhá průmysl (sklářství), a těžba dřeva je dále navýšena. Největšího rozkvětu dosáhla v 18. až 19. století, a to kvůli hutím a dolům. Těžba postoupila i do nepřístupných částí Brd, která měla dopad i na prales s 200 až 300letými stromy dříve se nacházející v okolí Teslínů, o kterém zpravují starší prameny. Nicméně tento prales byl do současnosti vykácen. Lokalitu také v minulosti ovlivnila těžba biotického granodioritu a hořických pískovců.\n\nPřírodní památka Třemešný vrch (kóta 696 m. n. m.) byla vyhlášena v roce 1966 Středočeským krajem.\n\nMenší, ale geologicky významný vrchol v okolí z jemnozrnného melanokrátního granodioritu (hlubinná žulová hornina) uprostřed území chudých kambrických slepenců. Přírodní památka patří do Vrchoviny Berounky do podjednotky Brdské pahorkatiny.\n\nPřírodní památka leží na úživných lesních hnědých půdách (hnědozemě), které jsou výborně humifikované.\n\nHlavní dominantou mezi zástupci flóry Třemešného vrchu je lýkovec jedovatý (\"Daphne mezereum\"), rostlina nacházející se na červeném seznamu rostlin. Na lokalitě bylo nalezeno již pouze 8 sterilních jedinců.\n\nVýskyt rostlin v bylinném patře podle lesních fytocenóz vyskytujících se na Třemešném vrchu:\n\nVzrostlé stromové patro lze rozdělit na stejnověkou smrkovou monokulturu a na listnatý porost, který je až 160 let starý. Listnaté stromy tvoří hlavně javor klen (\"Acer pseudoplatanus\") a buk lesní (\"Fagus sylvatica\"). Původně se zde vyskytovala jedle bělokorá (\"Abies alba\"), která byla v minulosti zcela vykácena, a tak je v plánu ji znovu vysázet z genetického materiálu z Brd.\nDalší rostliny nacházející se na lokalitě: samorostlík klasnatý (\"Actaea spicata\"), pižmovka mošusová (\"Adoxa moschatellina\"), bršlice kozí noha (\"Aegopodium podagraria\"), zběhovec lesní (\"Ajuga genevensis\"), zběhovec plazivý (\"Ajuga reptans\"), česnek medvědí (\"Allium ursinum\"), sasanka hajní (\"Anemone nemorosa\"), sasanka pryskyřníkovitá (\"Anemone ranunculoides\"), huseník lysý (\"Arabis glabra\"), lopuch větší (\"Arctium lappa\"), lopuch menší (\"Arctium minus\"), opuch plstnatý (\"Arctium tomentosum\"), kopytník evropský (\"Asarum europaeum\"), mařinka vonná (\"Asperula odorata\"), kozinec sladkolistý (\"Astragalus glycyphyllos\"), papratka samičí (\"Athyrium filix-femina\"), metlička křivolaká (\"Avenella flexuosa\"), válečka lesní (\"Brachypodium sylvaticum\"), sveřep větevnatý (\"Bromus ramosus\"), třtina rákosovitá (\"Calamagrostis arundinacea\"), třtina křovištní (\"Calamagrostis epigeios\"), zvonek rozkladitý (\"Campanula patulav\"), zvonek broskvolistý (\"Campanula persicifolia\"), zvonek okrouhlolistý (\"Campanula rotundifolia\"), zvonek kopřivolistý (\"Campanula trachelium\"), řeřišnice nedůtklivá (\"Cardamine impatiens\"), ostřice ježatá (\"Carex echinata\"), ostřice měkkoostenná (\"Carex muricata\"), ostřice řídkovlasá (\"Carex remota\"), ostřice lesní (\"Carex sylvatica\"), čarovník alpský (\"Circaea alpina\"), čarovník pařížský (\"Circaea lutetiana\"), konvalinka vonná (\"Convallaria majalis\"), dymnivka dutá (\"Corydalis cava\"), srha laločnatá (\"Dactylis glomerata\"), kyčelnice cibulkonosná (\"Dentaria bulbifera\"), kyčelnice devítilistá (\"Dentaria enneaphylos\"), metlice trsnatá (\"Deschampsia cespitosa\"), náprstník velkokvětý (\"Digitalis grandifolia\"), kapraď osténkatá (\"Dryopteris carthusiana\"), kapraď rozložená (\"Dryopteris dilatata\"), kapraď samec (\"Dryopteris filix-mas\"), vrbovka úzkolistá (\"Epilobium angustifolium\"), vrbovka horská (\"Epilobium montanum\"), kruštík pravý (\"Epipactis helleborine\"), přeslička lesní (\"Equisetum silvaticum\"), pryšec sladký (\"Euphorbia dulcis\"), kostřava lesní (\"Festuca altissima\"), kostřava obrovská (\"Festuca gigantea\"), jahodník obecný (\"Fragaria vesca\"), jasan ztepilý (\"Fraxinus excelsior\"), pitulník žlutý (\"Galeobdolon luteum\"), konopice dvouklaná (\"Galeopsis bifida\"), konopice pýřitá (\"Galeopsis pubescens\"), konopice velkokvětá (\"Galeopsis speciosa\"), svízel přítula (\"Galium aparine\"), svízel pochybný (\"Galium spurium\"), kakost smrdutý (\"Geranium robertianum\"), kuklík městský (\"Geum urbanum\"), bukovník kapraďovitý (\"Gymnocarpium dryopteris\"), ječmenka evropská (\"Hordelymus europaeus\"), třezalka chlupatá (\"Hypericum hirsutum\"), třezalka skvrnitá (\"Hypericum maculatum\"), třezalka tečkovaná (\"Hypericum perforatum\"), vrbka úzkolistá (\"Chamaenerion angustifolium\"), vlaštovičník větší (\"Chelidonium majus\"), kopretina bílá (\"Chrysanthemum leucanthemum\"), mokrýš střídavolistý (\"Chrysosplenium alternifolium\"), mokrýš vstřícnolistý (\"Chrysosplenium oppositifolium\"), netýkavka nedůtklivá (\"Impatiens noli-tangere\"), chrastavec rolní (\"Knautia arvensis\"), chrastavec lesní (\"Knautia sylvatica\"), hluchavka skvrnitá (\"Lamium maculatum\"), modřín opadavý (\"Larix decidua\"), hrachor luční (\"Lathyrus pratensis\"), hrachor lesní (\"Lathyrus sylvestris\"), hrachor jarní (\"Lathyrus vernus\"), lnice květel (\"Linaria vulgaris\"), bika chlupatá (\"Luzula pilosa\"), plavuň vidlačka (\"Lycopodium clavatum\"), vrbina hajní (\"Lysimachia nemorum\"), pstroček dvoulistý (\"Maianthemum bifolium\"), strdivka nicí (\"Melica nutans\"), bažanka vytrvalá (\"Mercurialis perennis\"), pšeníčko rozkladité (\"Milium effusum\"), mateřka trojžilná (\"Moehringia trinervia\"), mléčka zední (\"Mycelis muralis\"), pomněnka lesní (\"Myosotis sylvatica\"), šťavel kyselý (\"Oxalis acetosella\"), vraní oko čtyřlisté (\"Paris quadrifolia\"), lipnice hajní (\"Poa nemoralis\"), kokořík vonný (\"Polygonatum odoratum\"), kokořík přeslenitý (\"Polygonatum verticillatu\"), osladič obecný (\"Polypodium vulgare\"), věsenka nachová (\"Prenanthes purpurea\"), plicník lékařský (\"Pulmonaria officinalis\"), pryskyřník kosmatý (\"Ranunculus lanuginosus\"), ostružiník křovitý (\"Rubus fruticosus\"), ostružiník maliník (\"Rubus idaeus\"), vrba jíva (\"Salix caprea\"), bez černý (\"Sambucus nigra\"), bez červený (\"Sambucus racemosa\"), žindava evropská (\"Sanicula europaea\"), krtičník hlíznatý (\"Scrophularia nodosa\"), zlatobýl obecný (\"Solidago virgaurea\"), jeřáb ptačí (\"Sorbus aucuparia\"), čistec lesní (\"Stachys sylvatica\"), ptačinec prostřední (\"Stellaria media\"), ptačinec hajní (\"Stellaria nemorum\"), tořice japonská (\"Torilis japonica\"), divizna malokvětá (\"Verbascum thapsus\"), rozrazil rezekvítek (\"Veronica chamaedrys\"), rozrazil lékařský (\"Veronica officinalis\"), vikev ptačí (\"Vicia cracca\"), vikev plotní (\"Vicia sepium\"), violka Rivinova (\"Viola riviniana\"), vikev lesní (\"Vicia sylvatica\").\n\nZ kriticky ohrožených druhů se na území přírodní památky vyskytuje holub doupňák (\"Columba oenas\"), sýc rousný (\"Aegolius fureneus\"), zmije obecná (\"Vipera berus\") a je zde ojedinělé naleziště karpatského plže \"Macrogastra tumba\".\n\nZ dalších živočichů jmenujme: Pavouci (\"Arenaea\"): slíďák hajní (\"Pardosa lugubris\"), pokoutník hajní (\"Histopona torpéda\"), punčoškář lesní (\"Eurocoelotes inermis\"), cedivka podkorní (\"Amaurobius fenestralis\"). Z brouků (\"Coleoptera\"): střevlík hájní (\"Carabus nemoralis\"), Střevlík zahradní (\"Carabus hortensis\"), střevlík fialový (\"Carabus violaceus\"), střevlík zlatolesklý (\"Carabus auronitens\"), střevlík vypouklý (\"Carabus convexus\"), střevlík kožitý (\"Carabus coriaceus\"), střevlík hladký (\"Carabus glabratus\"), střevlíček kovový (\"Pterostichus burmeisteri\"), střevlíček černý (\"Pterostichus niger\"), střevlíček obecný (\"Pterostichus vulgarit\"), chrobák lesní (\"Anoplotrupes stercorosus\").\n\nMěkkýši (\"Molusca\"): vřetenovka hladká (\"Cochlodina laminata\"), hladovka horská(\"Ena montana\"), srstnatka jednozubá (\"Fruticicola unidentata bohemica\"), vrásenka okrouhlá (\"Gonidiscus rotundatus\"), řasnatka lesní (\"Iphigena plicatula\"), řasnatka nadmutá (\"Iphigena tumida\"), zuboústka trojzubá (\"Isognomostoma personatum\"), žihlobytka stinná(\"Monacha umbrosa\"), vlahovka narudlá (\"Monachoides incarnatus\"), skelnatka stlačená(\"Oxychilus depressus\"), sítovka blýštivá(\"Retinella nitens\"), vrkoč horský(\"Vertigo alpestris\").\n\nZ obojživelníků se zde nachází skokan hnědý (\"Rana temporaria\").\n\nPtáci (\"Aves\"): káně lesní (\"Buteo buteo\"), holub hřivnáč (\"Columba palumbus\"), žluna zelená (\"Picus viridis\"), střízlík obecný(\"Troglodytes troglodytes\"), kos černý(\"Turdus merula\"), pěnice černohlavá (\"Sylvia atricapilla\"), brhlík lesní(\"Sitta europaea\"), šoupálek krátkoprstý(\"Certhia brachydactyla\"), králíček obecný(\"Regulus reguluj\"), sýkora koňadra(\"Parus major\"), sýkora modřinka(\"Parus caeruleus\"), pěnkava obecná(\"Fringilla coelebs\").\n\nSavci (\"mammalia\"): rejsek obecný(\"Sorex araneus\"), veverka obecná(\"Sciurus vulgaris\").\n\nNejvětším problémem přírodní památky Třemešný vrch je vysoká zvěř a monokultury smrku. Přemnožení vysoké zvěře má za následek okus jak vzácného lýkovce jedovatého (\"Daphne mezereum\"), tak ale i mladých semenáčků listnatých stromů, které se pak špatně daří zmlazovat. Na ochranu proti okusu jsou instalovány oplocenky, které ne vždy pomohou. V oblasti je zakázán příkrm zvěře a je třeba celkový počet snížit na jednu třetinu dosavadního stavu.\n\nMonokultury smrku jsou nahrazovány původními dřevinami především listnatými stromy a jsou prováděny výchovné zásahy pro správné zmlazování již několika set letých stromů. V plánu je také vysázet původní jedli bělokorou (\"Abies alba\"), z genetického fondu Brd, která se zde kdysi hojně vyskytovala a dnes je již zde zcela vymýcena.\n\nPro ochranu a znovuobnovení populací lýkovce jedovatého (\"Daphne mezereum\") je třeba se snažit zachovat co nejvíce původních stanovišť. V současné době se neví proč je lýkovec jedovatý (\"Daphne mezereum\") stále na ústupu. V minulosti byly vysázeny mladé semenáčky vypěstované ze semen nasbíraných na lokalitě, ale ani to nepomohlo. Turistika zde nepředstavuje problém.\n\nPřírodní památka Třemešný vrch i její okolí není stále příliš zapojeno do turistických map a průvodců. V návrhu je vytvořit naučnou stezku, která by vedla přes všechny přírodní památky a rezervace přírodního parku Třemšín.\nPřírodní památka Třemešný vrch a její okolí je cílem geocachingu.\n\n"}
{"id": "622367", "url": "https://cs.wikipedia.org/wiki?curid=622367", "title": "Číčov (přírodní rezervace)", "text": "Číčov (přírodní rezervace)\n\nČíčov je přírodní rezervace v okrese Louny na stejnojmenném kopci (někdy též Čičov či Hořenecký Špičák; ) o výšce 476 m n. m. u osady Hořenec, nad křižovatkou silnic č. I/15 a II/257. Výměra přírodní rezervace je 7,2 ha. Ochrana byla vyhlášena 23. května 1951. Jedná se o holou čedičovou kupu se stepními společenstvy a o naleziště aragonitu s mezinárodním významem.\n\nNápadně špičatý, strmý, bezlesý kopec (kóta 477 m), někdy též nazývaný špičák, se nachází na severozápadním okraji Hořence mezi obcemi Kozly a Hořenec v CHKO České středohoří.\n\nVrch s nadmořskou výškou 476,1 metrů spadá do geomorfologického celku České středohoří, podcelku Milešovské středohoří, okrsku Ranské středohoří a podokrsku Bělušická vrchovina. Kopec je budován pikritickým leucitinem, v jehož puklinách se nacházejí krystaly aragonitu, a brekcie. Toto naleziště je uváděno v mnoha mineralogických učebnicích a příručkách. Na vrcholu jsou dosud patrné drobné lůmky po těžbě aragonitu, v současnosti je jakákoli těžba nebo sběr zakázána. Lze nicméně nalézt krystaly medově žlutého aragonitu v širším rozsypu na okolních polích mimo území přírodní rezervace.\n\nPřírodovědecká hodnota území spočívá především v existenci dokonale vyvinuté stepní vegetace – tzv. koniklecová step. Hojně se zde vyskytuje koniklec luční český, který tvoří souvislý porost na jižním svahu a vyskytuje se roztroušeně téměř po celém chráněném území. Z dalších bylin zde roste například kozinec dánský, hlaváček jarní, divizna fialová, různé teplomilné trávy, kavyl Ivanův, kavyl vláskovitý, hlaváč žlutavý, sesel fenyklový, pryšec chvojka, rozrazil rozprostřený, rozrazil klasnatý, mateřídouška časná pravá, hvozdík kartouzek a mochna písečná.\n\nChráněné území sahá od okraje okolních polí, jimiž je odříznuto od všech komunikací, až po samotný vrchol. Na území přírodní rezervace není povoleno mimo jiné jakékoliv poškozování původního stavu. To znamená, že zde není ani možné sbírat minerál aragonit bez povolení příslušného orgánu ochrany přírody.\n\nLokalita se nachází při západním okraji vsi Hořenec, necelých 300 metrů od autobusové zastávky \"Libčeves, Hořenec, rozc.\" Nejbližší vlakovou zastávkou bývala zastávka Sinutec na tzv. Švestkové dráze, na níž je zrušena pravidelná osobní přeprava. Okolím Číčova nevedou žádné turisticky značené cesty.\n\n\n"}
{"id": "622369", "url": "https://cs.wikipedia.org/wiki?curid=622369", "title": "Nachal Chagal", "text": "Nachal Chagal\n\nNachal Chagal (: נחל חגל) je vádí v severním Izraeli, cca 9 kilometrů jižně od Galilejského jezera.\n\nZačíná v nadmořské výšce okolo 150 metrů západně od vrchu Giv'at Adamot, v lokalitě \"Churvat Adamot\" (חרבת אדמות), která uchovává zbytky starověkého a středověkého osídlení. Pak vádí směřuje k jihovýchodu a sestupuje do příkopové propadliny řeky Jordán. Zde u pahorku Giv'at Gamal zprava přijímá vádí Nachal Adama, podchází dálnici číslo 90 a ústí do řeky Jordán cca 1 kilometr severovýchodně od vesnice Gešer.\n\n"}
{"id": "622375", "url": "https://cs.wikipedia.org/wiki?curid=622375", "title": "Nachal Adama", "text": "Nachal Adama\n\nNachal Adama (: נחל אדמה) je vádí v severním Izraeli, cca 10 kilometrů jižně od Galilejského jezera.\n\nZačíná v nadmořské výšce okolo 150 metrů západně od vrchu Giv'at Adamot, v lokalitě \"Churvat Adamot\" (חרבת אדמות), která uchovává zbytky starověkého a středověkého osídlení. Pak vádí směřuje k jihovýchodu odlesněněnou krajinou a sestupuje do příkopové propadliny řeky Jordán. Podchází lokální silnici 7188 a u pahorku Giv'at Gamal, cca 1 kilometr severně od vesnice Gešer, ústí zprava do vádí Nachal Chagal, které jeho vody odvádí do řeky Jordán.\n\n"}
{"id": "622385", "url": "https://cs.wikipedia.org/wiki?curid=622385", "title": "Nachal Salil", "text": "Nachal Salil\n\nNachal Salil (: נחל סליל) je vádí v severním Izraeli, cca 12 kilometrů jihozápadně od břehů Galilejského jezera.\n\nZačíná v nadmořské výšce okolo 150 metrů na jižním okraji horského hřbetu Har Javne'el, respektive jeho nejjižnější části, která bývá někdy zvána Ramat Sirin. Jde o neosídlenou náhorní planinu, jejíž odlesněná vrcholová partie je zemědělsky využívána. K jihu i východu se odtud terén prudce propadá. Vádí směřuje k jihu bezlesou suchou krajinou a sestupuje do příkopové propadliny řeky Jordán, respektive do soutěsky na dolním toku vádí Nachal Tavor, krátce před jeho vyústěním do údolí Jordánu. Na dně tohoto kaňonu pak Nachal Salil zleva ústí do Nachal Tavor.\n\n"}
{"id": "622387", "url": "https://cs.wikipedia.org/wiki?curid=622387", "title": "Nachal Ukal", "text": "Nachal Ukal\n\nNachal Ukal (: נחל אכל) je vádí v severním Izraeli, cca 12 kilometrů jihozápadně od břehůGalilejského jezera.\n\nZačíná v nadmořské výšce okolo 250 metrů na jižním okraji horského hřbetu Har Javne'el, respektive jeho nejjižnější části, která bývá někdy zvána Ramat Sirin. Jde o neosídlenou náhorní planinu, jejíž odlesněná vrcholová partie je zemědělsky využívána. K jihu i východu se odtud terén prudce propadá. Vádí směřuje k jihu bezlesou suchou krajinou a sestupuje do příkopové propadliny řeky Jordán, respektive do soutěsky na dolním toku vádí Nachal Tavor, krátce před jeho vyústěním do údolí Jordánu. Na dně tohoto kaňonu pak Nachal Ukal zleva ústí do Nachal Tavor. Krátce předtím ještě zleva přijímá vádí Nachal Šachal.\n\n"}
{"id": "622389", "url": "https://cs.wikipedia.org/wiki?curid=622389", "title": "Mistrovství Evropy ve vzpírání 2011", "text": "Mistrovství Evropy ve vzpírání 2011\n\n90. mužské a 24. ženské mistrovství Evropy ve vzpírání se konalo od 11. do 17. dubna 2011 v ruské Kazani. Soutěže probíhaly v hale \"Basket-choll\" () místního košíkářského klubu UNIKS Kazaň (). Na území Ruska se mistrovství Evropy konalo opět po 28 letech, naposledy evropský vzpěračský šampionát hostila Moskva v roce 1983.\n\nNejlepší výkony mistrovství zaznamenali ruští vzpěrači Chadžimurat Akkajev (464,54 Sincl.) a Taťana Kaširina z Ruska (346,55 Sincl.). Rusko se kromě toho stalo nejúspěšnější výpravou za všech: získalo nejvíce cenných kovů a zvítězilo i v obou klasifikacích družstev. \n\nČeská republika vybojovala na kontinentálním mistrovství zásluhou Jiřího Orsága 2 medaile. V kategorii nad 105 kg se výkonem 226 kg stal mistrem Evropy v nadhozu a se součtem 410 kg také vicemistrem Evropy ve dvojboji (430,61 Sincl.). Pro Českou republiku to znamenalo první zisk medailí z mistrovství Evropy po 11 letech.\nČesko dále reprezentovali: Petr Petrov (do 62 kg; 11. místo), Jiří Gasior (do 85 kg; 13. místo), Libor Wälzer, Tomáš Matykiewicz (oba do 105 kg; 15., resp. 16. místo), Petr Hejda (nad 105 kg; nebyl v dvojboji klasifikován) a Pavla Kladivová (do 69 kg; 10. místo).\n\nNa šampionátu bylo zjištěno 7 dopingových případů. Mezi pozitivně testovanými atlety byli dvojnásobný evropský šampión v kategorii nad 105 kilogramů Rus Dmitrij Lapikov a několik dalších medailistů: Rumun Alexandru Roşu, reprezentant Izraele Anatolij Mošik, Armén Gevorik Porosjan a jeho krajanka Elen Grigorjan.\n\nPozn.: Pouze „velké“ dvojbojové medaile.\n\n"}
{"id": "622390", "url": "https://cs.wikipedia.org/wiki?curid=622390", "title": "Femme fatale (rozcestník)", "text": "Femme fatale (rozcestník)\n\nFemme fatale (Femme Fatale) je v původním smyslu označení archetypálního charakteru v literatuře a umění. K dalším významům patří:\n\n\n"}
{"id": "622391", "url": "https://cs.wikipedia.org/wiki?curid=622391", "title": "Nachal Šachal", "text": "Nachal Šachal\n\nNachal Šachal (: נחל שחל) je vádí v severním Izraeli, cca 12 kilometrů jihozápadně od břehů Galilejského jezera.\n\nZačíná v nadmořské výšce okolo 250 metrů na jižním okraji horského hřbetu Har Javne'el, respektive jeho nejjižnější části, která bývá někdy zvána Ramat Sirin. Jde o neosídlenou náhorní planinu, jejíž odlesněná vrcholová partie je zemědělsky využívána. K jihu i východu se odtud terén prudce propadá. Vádí směřuje k jihu bezlesou suchou krajinou, zařezává se do okolního terénu a rychle sestupuje do příkopové propadliny řeky Jordán, respektive do soutěsky na dolním toku vádí Nachal Tavor, krátce před jeho vyústěním do údolí Jordánu. Poblíž dna tohoto kaňonu pak Nachal Šachal zleva ústí do Nachal Ukal.\n\n"}
{"id": "622394", "url": "https://cs.wikipedia.org/wiki?curid=622394", "title": "Nachal Jazir", "text": "Nachal Jazir\n\nNachal Jazir (: נחל יזיר) je vádí v severním Izraeli, cca 12 kilometrů jihozápadně od břehů Galilejského jezera.\n\nZačíná v nadmořské výšce okolo 250 metrů na jižním okraji horského hřbetu Har Javne'el, respektive jeho nejjižnější části, která bývá někdy zvána Ramat Sirin. Jde o neosídlenou náhorní planinu, jejíž odlesněná vrcholová partie je zemědělsky využívána. K jihu i východu se odtud terén prudce propadá. Vádí směřuje k jihu bezlesou suchou krajinou a sestupuje do příkopové propadliny řeky Jordán, respektive do soutěsky na dolním toku vádí Nachal Tavor, krátce před jeho vyústěním do údolí Jordánu. Na dně tohoto kaňonu pak Nachal Jazir zleva ústí do Nachal Tavor.\n\n"}
{"id": "622396", "url": "https://cs.wikipedia.org/wiki?curid=622396", "title": "Pamodřín líbezný", "text": "Pamodřín líbezný\n\nPamodřín líbezný (\"Pseudolarix amabilis\") je čínský opadavý jehličnan. Patří do monotypického rodu pamodřín, který je zařazen do podčeledě jedlových (\"Abietoideae\") v čeledi borovicovitých.\n\nNejstarší fosilní nálezy pamodřínu pocházejí z oblastí východní a západní Sibiře z doby svrchní křídy (asi před 95 mil. lety) a z období paleocénu (asi před 60 mil. lety) ze Špicberků, Evropy a Střední Asie.\n\nJeho místem současného výskytu je jihovýchodní Čína, kde se dosud přirozeně vyskytuje v provinciích Fu-ťien, Če-ťiang, Chu-nan a Ťiang-si, v oblastech s mírným až teplým, vlhkým klimatem bez období sucha. Nachází se v nadmořských výškách 100 až 1000 m, výjimečně i 1500 m. Je součástí stálezelených nebo opadavých smíšených lesů. Evropa byla o pamodřínu informována až v roce 1853 skotským botanikem Robertem Fortune, který ho popsal jako strom až 40 m vysoký s průměrem kmene okolo 150 cm. V České republice se pamodřín pěstuje vzácně jako okrasná dřevina či v arboretech.\n\nJsou to opadavé stromy vysoké až 40 m a jejich rovný, štíhlý kmen mívá výčetní tloušťku okolo 150 cm. Drsná, šupinatá šedohnědá kůra se u starších jedinců odlupuje. Kónická nebo kupolovitá otevřená koruna je široce klenutá a často nepravidelná. Větvičky jsou dvoutvaré. Dlouhé větvičky rostou až 2 roky a mají paprskovitě odstávající jehlice seřazené do spirál, krátké se vyvíjejí s axiálních pupenů na dlouhých větvičkách a jehlice na jejich koncích jsou uspořádané ve zdánlivých přeslenech po 10 až 30. Většina krátkých větviček nedorůstá do délky větší než 3,5 cm. Zploštělé, mírně zakřivené ohebné jehlice jsou zelené, před opadem získají zlatožlutou barvu. Tvar mají úzce čárkovitý, obkopinatý, dlouhé bývají 2,5 až 5,5 cm a široké 2 až 4 mm. Jsou rozděleny středním žebrem (cévním svazkem), po okrajích mají většinou 2 nebo 3 pryskyřičné kanálky.\n\nRozmnožovací šištice vyrůstají na koncích krátkých větviček. Samčí šištice jsou sdruženy v okolíkatých svazcích po 10 až 25. Samičí jsou vejčitě kulovité, barvy zelené nebo purpurově zelené, vyrůstají na krátkých stopkách jednotlivě, vzpřímeně. Bývají vysoké od 5 do 7,5 cm a široké od 4 do 5 cm. Semenné šupiny jsou vejčitě kopinaté, deltoidní nebo vejčité, tlusté a dřevnaté, mají po 2 vajíčkách. Vyvíjejí se a dozrávají v jednom roce, při dozrávání semen získávají šišky barvu červenohnědou a postupně se rozpadávají. Semena jsou bílá, vejčitá, asi 2,5 cm dlouhá se žlutavým blanitým křidélkem.\n\nV minulosti se využívalo rovné, pevné dřevo pamodřínu na stavby mostů, chrámů, lodí a zhotovoval se z něho nábytek. V současnosti je jeho průmyslové využití ukončeno a dřevina má čistě vědecký a estetický význam. Je to nádherný okrasný strom s atraktivní korunou a hlavně se zlatou barvou na podzim. V Číně se snaží v lesních školkách vypěstovat dostatek sazenic a vysazují je do původních vytěžených prostorů.\n\nJaponští vědci zjistili, že pamodřín mj. obsahuje léčivé látky s antibakterálními účinky a látky zvlhčující pokožku. Doporučují využít jeho léčebných vlastností k léčbě nemoci kůže, hlavně atopické dermatitidy.\n\n"}
{"id": "622397", "url": "https://cs.wikipedia.org/wiki?curid=622397", "title": "Hate (hudební skupina)", "text": "Hate (hudební skupina)\n\nHate je polská death metalová kapela z Varšavy. Vznikla v roce 1990. Jejich nejnovější album, Solarflesh, byl vydán v roce 2013.\n\nHate byli založeni kytaristou a vokalistou Adamem The First Sinner, kytaristou Qackem a bubeníkem Mittloffem. V letech 1990 a 1995 nahrála kapela 3 demo nahrávky, Aborrence (1992), Evil Art (1994) a Unwritten Law (1995). V roce 1996 Hate podepsali svou první smlouvu u malého undergroundového labelu Novum Vox Mortiis, u kterého vydali svá první dvě alba, Daemon Qui Fecit Terram (1996) a Lord Is Avenger (1997) (vydali je v Polsku).\n\nV roce 2000 vydali Hate mini-album Victims u většího polského labelu Metal Mind Records. O rok později si díky vystoupením získali pozornost amerického vydavatelství Dwell Records, které vydalo jejich coververzi Postmortem na kompilaci Gateways To Hell: Tribute To Slayer (Vol. 2). To Hate dovedlo k nahrání jejich prvního alba v zahraničí s WW3/Mercenary Music. Tato společnost vydala kompilaci alb \"Lord Is Avenger a Victims as Holy Dead Trinity in 2001.\n\nV roce 2002 vyšlo album \"Cain's Way (u WW3/Mercenary Music v USA a o několik měsíců později v Evropě). Po vydání tohoto alba v Evropě se kapela stala známější. Kytarista Ralph a bubeník Mittloff byli nahrazeni Kaosem a Hellrizerem.\nV roce 2004 vydali Hate \"Awakening Of The Liar\" u Listenable Records v Evropě a u Mercenary Music v USA. Album vyhrálo anket v polském časopise Thrash'Em All.\n\n\n\n\n\n\n\n"}
{"id": "622403", "url": "https://cs.wikipedia.org/wiki?curid=622403", "title": "Julian Assange", "text": "Julian Assange\n\nJulian Paul Assange (* 3. července 1971, Townsville, Queensland, Austrálie) je australský vydavatel a internetový aktivista. Je znám jako mluvčí, hlavní redaktor a spoluzakladatel WikiLeaks – internetového serveru, který za posledních několik let zveřejnil množství utajovaných dokumentů.\n\nJulian Paul Assange se narodil 3. července 1971 v Townsville v australském Queenslandu. Jeho rodiče provozovali loutkové divadlo a za jeho dětství se mnohokrát stěhovali, takže Assange vystřídal několik domovů i škol. Když mu bylo 8 let, jeho matka se rozvedla a našla si jiného partnera. V mládí studoval fyziku a matematiku, zajímaly ho (tehdy 8bitové) počítače, později se živil také jako programátor. Kromě jiného se rovněž podílel na tvorbě souborového systému Rubberhose s prvky popiratelného šifrování pro Linux, které mělo ochránit uložená data i v případě mučení majitele a měl pomoci politicky pronásledovaným disidentům chránit data po jejich zadržení a vyšetřování. V mládí byl ale také členem skupiny počítačových hackerů a za některé prohřešky byl nakonec i vyšetřován a zaplatil pokutu.\n\nV roce 2006 se Assange stal spoluzakladatelem kontroverzního webového serveru WikiLeaks a od té doby fungoval v dozorčí radě tohoto projektu. Od svého spuštění se server stal známý tím, že zveřejnil různé tajné dokumenty, zejména Spojených států amerických. Tyto dokumenty se týkaly Operace Trvalá svoboda, tj. války v Afghánistánu, války v Iráku či diplomatických úřadů Spojených států ve světě. Koncem roku 2016 zveřejnil tajné dokumenty a emaily týkající se amerických vojenských aktivit v Jemenu. V roce 2017 zveřejnil dokumenty Vault 7 popisující hackerské techniky a nástroje používané americkou CIA. WikiLeaks zveřejnil dokumenty týkající se mnoha dalších zemí, včetně Turecka, Ruska, Číny, Peru nebo Keni. \n\nBěhem svého života žil v různých zemích a sám uvedl, že je téměř neustále v pohybu. Nepravidelně veřejně vystupuje s tématy jako jsou svoboda tisku, cenzura a také investigativní žurnalistika. Za svoji práci s WikiLeaks obdržel několik novinářských ocenění, např. cenu \"UK Media Awards\" od Amnesty International. V červenci 2010 ho deník The New York Times označil za „nejvýznamnějšího světového novináře“. Jeho práce ale vyvolává i mnohé negativní reakce.\n\nAssangeho postoj k serveru Wikileaks a jeho úloze v dnešní společnosti lze v širším kontextu vyčíst z jeho eseje \"State and Terrorist Conspiracies\" („Státní a teroristická spiknutí“), ve které Wikileaks vidí jako jakýsi prostředek informační války proti stávajícímu počínání vlád a neokorporativistického chování, proti kterému má smysl bojovat.\n\nAssange také tvrdil, že Facebook a Google mají tajné projekty pro americký dohled nad nimi.\n\nMezinárodní organizace Interpol umístila Assangeho 30. listopadu 2010 na tzv. červený seznam hledaných osob Interpolu, protože byl stíhán ve Švédsku za podezření ze „znásilnění, sexuálního zneužití a nátlaku“. 2. prosince Assangeho obhájce potvrdil, že švédští vyšetřovatelé jeho klienta nestíhají za znásilnění, ale tzv. sex bez kondomu (\"sex by surprise\"), který je ve Švédsku přestupkem, nikoli trestným činem. Údajné znásilnění se mělo odehrát 11. srpna 2010 ve Švédsku, kam Assange přijel na seminář, a figurují v něm dvě švédské ženy. Assangeův právní zástupce Mark Stevens je přesvědčen o nevině svého klienta a tvrdí, že u obou žen šlo o „konsensuální styk, který se ex post změnil na nekonsensuální“. Assange má v tomto ohledu i zastánce, kteří tvrdí, že obvinění je vykonstruovaný proces, za nímž stojí politické síly, které ho chtějí zdiskreditovat nebo zneškodnit. Na síti Facebook vznikla skupina zasazující se za to, aby byl zproštěn tohoto obvinění.\n\nPo semináři ve Švédsku odejel Assange do Anglie. 6. prosince 2010 ohlásila britská policie (Scotland Yard), že je připravena Assangeho stíhat a vzít do vazby. 7. prosince 2010 v 9.30 hod. místního času se Julian Assange dostavil v Londýně na dohodnutou schůzku na policejní stanici a tam byl – oficiálně na švédskou žádost – zatčen. Poté požádal o propuštění na kauci. Jeho žádost byla nakonec schválena, přestože se proti ní švédská strana původně ohradila. Assange byl z vazby propuštěn a mohl se v Londýně omezeně pohybovat na svobodě. Měl ovšem např. omezen pohyb v noci, musel se hlásit denně na policii apod. 19. června 2012 však tyto podmínky porušil, neboť se uchýlil na ekvádorské velvyslanectví, kde okamžitě požádal o politický azyl. Dne 16. srpna 2012 mu tehdejší prezident Ekvádoru Rafael Correa udělil azyl s tím, že je obětí perzekuce. Podle některých komentátorů šlo ze strany prezidenta Correy o \"teatrální gesto, které mu mělo zvýšit šance v nadcházejících volbách\".\n\nNěkteří američtí a kanadští politici otevřeně vyzývali k dopadení, odsouzení nebo dokonce popravě Juliana Assangeho. Poradce kanadského premiéra Tom Flanagan chtěl, aby na něj byl spáchán letecký atentát, s tím, že „si zaslouží smrt“. Neúspěšná americká viceprezidentská kandidátka Sarah Palinová volala po tom, že „by měl být stíhán jako teroristé (vůdci Tálibánu nebo Al-Káidy)“ a domnívala se, že je protiamericky zaměřený. Její stranický kolega a prezidentský kandidát z minulých voleb, Mike Huckabee, se též vyslovil pro smrt Assangeho a „toho zodpovědného za únik diplomatických depeší“ – tento skutek označil za velezradu a řekl, že „cokoli méně než poprava by bylo příliš vlídným trestem“. Proti takovým výzvám se Assange ohradil a prohlásil, že je to navádění k vraždě a jeho původci by měli být soudně stíháni.\n\nV únoru 2016 se komise Rady OSN pro lidská práva usnesla, že je Assange ve Spojeném království svévolně zadržován v rozporu s mezinárodním právem.\n\nDne 11. dubna 2019 byl Assange v budově ekvádorského velvyslanectví v Londýně zatčen britskou policií. Ekvádorský prezident Lenín Moreno mu odňal azyl pod podmínkou, že nebude vydán do země, kde by mu hrozil trest smrti. Zároveň bylo Assangeovi odebráno občanství Ekvádoru, které mu bylo uděleno vládou této země 12. prosince 2017. Na podporu Juliana Assangeho vzniklo mnoho sbírek z několika komunit, například z komunity kryptoměn.\n\nAssange byl ve Spojených státech obžalován, že \"zveřejněním utajovaných informací\" porušil americký Zákon o špionáži z roku 1917, za což mu hrozí desítky let ve vězení. Tento zákon byl například použit proti Danielu Ellsbergovi, který stál za zveřejněním Pentagon Papers. V červnu 2019 Spojené státy formálně požádaly Velkou Británii o jeho vydání.\n\nV roce 2012 byl natočen film \"Underground\", který popisuje rok života Juliana Assangea na přelomu 80. a 90. let 20. století.\n\n\n"}
{"id": "622404", "url": "https://cs.wikipedia.org/wiki?curid=622404", "title": "Nachal Achin", "text": "Nachal Achin\n\nNachal Achin (: נחל עכין) je vádí v severním Izraeli, cca 12 kilometrů jihozápadně od břehů Galilejského jezera.\n\nZačíná v nadmořské výšce okolo 200 metrů na jižním okraji horského hřbetu Har Javne'el, respektive jeho nejjižnější části, která bývá někdy zvána Ramat Sirin. Jde o neosídlenou náhorní planinu, jejíž odlesněná vrcholová partie je zemědělsky využívána. K jihu i východu se odtud terén prudce propadá. Vádí směřuje k jihu bezlesou suchou krajinou, míjí lokalitu Churvat Achin (חורבת עכין) a sestupuje do příkopové propadliny řeky Jordán, respektive do soutěsky na dolním toku vádí Nachal Tavor, krátce před jeho vyústěním do údolí Jordánu. Na dně tohoto kaňonu pak Nachal Achin zleva ústí do Nachal Tavor.\n\n"}
{"id": "622412", "url": "https://cs.wikipedia.org/wiki?curid=622412", "title": "Femme Fatale (film, 2002)", "text": "Femme Fatale (film, 2002)\n\nFemme Fatale je francouzský kriminální thriller ve stylu neo-noir z roku 2002 režírovaný Brianem De Palmou. Hlavní role ztvárnili Rebecca Romijn jako \"femme fatale\" a Antonio Banderas v postavě soukromého fotografa. Film byl promítán mimo soutěž na Filmovém festivalu v Cannes v roce 2002, na němž také začíná dějová zápletka krádeží diamantů.\n\nTržby nepřesáhly náklady snímku, které činily 35 miliónů dolarů a thriller se tak stal prodělečným. \n\nSnímek se setkal se smíšenou kritikou. Část kritiků vyjádřila kladná hodnocení, například Roger Ebert jej označil za jeden z nejlepších De Palmových filmů. \n\n"}
{"id": "622414", "url": "https://cs.wikipedia.org/wiki?curid=622414", "title": "Faktor Ikarus", "text": "Faktor Ikarus\n\n„Faktor Ikarus“, v originále „The Icarus Factor“, je v pořadí čtrnáctá epizoda druhé sezóny seriálu \"\".\n\nPrimární děj epizody se točí okolo rozhodnutí Williama Rikera, zda se ujmout velení své vlastní lodi v pozici kapitána či zda setrvat nadále jako první důstojník na USS Enterprise D. Celou situaci navíc komplikuje fakt, že se má vzhledem k této skutečnosti zúčastnit instruktáže, kterou má vést jeho otec Kyle Riker, se kterým nemá právě nejlepší vztahy. Zatímco zpočátku je vůči pokusům svého otce o usmíření hluchý, zápas v anbo-jitsu jej nakonec donutí naslouchat, a to vede k následnému usmíření.\n\nDruhá příběhová linie se zabývá Worfem, který náhle jedná s ostatními neobvykle prudce a naštvaně. Jeho přátelé z posádky Enterprise zjistí, že příčinou jeho chování je neuskutečnění pro Klingony důležité zkoušky dospělosti. Posádka mu umožní odbýt si rituál v simulátoru, čímž se jeho projevy vrátí do normálu.\nAnbo-jitsu je fiktivní japonský bojový sport ze \"Star Treku: Nové generace\". Probíhá tak, že dva zápasníci ve speciálním brnění a oslepení přilbou s neprůhledným hledím bojují za pomoci velkých tyčí. Každý z nich disponuje pohybovým senzorem, který jej zvukovým signálem informuje o pozici soupeře. V japonštině „an“ znamená temný, což odráží fakt, že bojovníci nemohou používat zrak. „Bo“ pak označuje tyč a „jitsu“ techniku nebo dovednost.\n\n"}
{"id": "622418", "url": "https://cs.wikipedia.org/wiki?curid=622418", "title": "Vladimír Ambros", "text": "Vladimír Ambros\n\nVladimír Ambros (18. září 1890, Prostějov – 12. května 1956, Prostějov) byl český hudební skladatel, dirigent a pedagog, jeden z předních představitelů brněnské skladatelské školy Leoše Janáčka.\n\nZáklady hudebního vzdělání Vladimíra Ambrose položil jeho otec, který byl ředitelem hudební školy v Prostějově. V roce 1907 se stal žákem Leoše Janáčka na varhanické škole v Brně. Po studiích v Brně se roku 1911 stal korepetitorem na konzervatoři ve Frankfurtu nad Mohanem. Ve Frankfurtu se seznámil se svou pozdější manželkou, Angličankou M. Speakmanovou, se kterou odešel do Anglie. Po dobu první světové války žil v Londýně. Stal se dirigentem u operní společnosti, kterou založil německý hudebník. Současně působil i jako korepetitor ve slavné královské opeře Covent Garden.\n\nDo Prostějova se vrátil v roce 1921. Stal se učitelem na hudební škole v Prostějově, sbormistrem pěveckých spolků Orlice a Vlastimil a dirigentem Orchestrálního sdružení. Pohostinsky řídil brněnský rozhlasový orchestr a po druhé světové válce i Moravskou filharmonii. Především se však věnoval skladatelské činnosti. Kromě krátkého působení v Břeclavi zůstal až do své smrti věrný rodnému Prostějovu.\n\nAmbrosovo dílo je rozsáhlé, od drobných miniatur, přes komorní hudbu až po velká díla symfonická a vokální. Úplný katalog jeho skladeb má na 135 položek.\n\nStylově vycházel Ambros z díla Leoše Janáčka, později však byl významně ovlivněn Vítězslavem Novákem a Josefem Sukem. \n\nOrchestrální skladby:\n\n\n\nŘada skladeb pro klavír, housle, violoncello a komorní soubory, písně, sbory, scénická hudba a melodramy.\n\nPosledním dokončeným dílem Vladimíra Ambrose se stal smyčcový kvartet 6 nálad.\n\n\n"}
{"id": "622419", "url": "https://cs.wikipedia.org/wiki?curid=622419", "title": "Nachal Kochav", "text": "Nachal Kochav\n\nNachal Kochav (: נחל כוכב) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce okolo 200 metrů na severovýchodním okraji náhorní planiny Ramat Kochav, nedaleko od archeologického a turistického areálu Belvoir (zvaného též \"Kochav ha-Jarden\") a pramene \"Ejn Kochav\" (עין כוכב). Ramat Kochav je neosídlenou náhorní plošinou, jejíž odlesněná vrcholová partie je zemědělsky využívána. Jde o nejzazší výběžek Dolní Galileje, který na severní, východní i jižní straně prudce spadá do příkopové propadliny v povodí řeky Jordán. Pouze na západní straně plynule přechází do planiny Ramot Isachar. Vádí směřuje k severovýchodu po prudkých, bezlesých svazích a sestupuje do údolí vádí Nachal Tavor, do kterého ústí zprava necelé 2 kilometry jihozápadně od vesnice Gešer.\n\n"}
{"id": "622432", "url": "https://cs.wikipedia.org/wiki?curid=622432", "title": "Nachal Chamud", "text": "Nachal Chamud\n\nNachal Chamud (: נחל חמוד) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce okolo 150 metrů na severním okraji náhorní planiny Ramat Kochav, jižně od vesnice Gazit. Ramat Kochav je řídce osídlenou náhorní plošinou, jejíž odlesněná vrcholová partie je zemědělsky využívána. Jde o nejzazší výběžek Dolní Galileje, který na severní, východní i jižní straně prudce spadá do příkopové propadliny v povodí řeky Jordán. Pouze na západní straně plynule přechází do planiny Ramot Isachar. Vádí směřuje k východu, míjí z jihu pahorek Giv'at Chamud a zařezává se rychle do bezlesých svahů. Zprava přijímá vádí Nachal Dana a sestupuje do údolí vádí Nachal Tavor, do kterého ústí zprava cca 3 kilometry jihovýchodně od vesnice Gazit.\n\n"}
{"id": "622434", "url": "https://cs.wikipedia.org/wiki?curid=622434", "title": "Severočeské doly", "text": "Severočeské doly\n\nSeveročeské doly a.s. se sídlem v Chomutově je česká těžební společnost zaměřená zejména na těžbu hnědého uhlí na Teplicku a Chomutovsku.\n\nSpolečnost vlastní lomy Bílina a Nástup - Tušimice.\n\nFirma má také několik dceřiných společností, mezi něž patří např. železniční společnost SD - Kolejová doprava.\n\nSpolečnost vznikla v roce 1994 spojením Dolů Nástup Tušimice a Dolů Bílina. Působí v Severočeské hnědouhelné pánvi. Zabývá se těžbou, úpravou a odbytem hnědého uhlí a doprovodných surovin získaných při těžbě.\n\nV roce 2009 dosáhla společnost na českém trhu podílu 48,61 %. Jediným akcionářem a největším odběratelem je elektrárenská společnost ČEZ.\n\n"}
{"id": "622437", "url": "https://cs.wikipedia.org/wiki?curid=622437", "title": "Nachal Dana", "text": "Nachal Dana\n\nNachal Dana (: נחל דנה) je vádí v severním Izraeli, na pomezí Dolní Galileji a údolí řeky Jordán.\n\nZačíná v nadmořské výšce okolo 200 metrů na severním okraji náhorní planiny Ramat Kochav, která je řídce osídlenou náhorní plošinou, jejíž odlesněná vrcholová partie je zemědělsky využívána. Jde o nejzazší výběžek Dolní Galileje, který na severní, východní i jižní straně prudce spadá do příkopové propadliny v povodí řeky Jordán. Pouze na západní straně plynule přechází do planiny Ramot Isachar. Vádí směřuje k severozápadu, míjí areál zaniklé arabské vesnice Danna, jež tu stávala do roku 1948 a která uchovává stopy po starším židovském osídlení. Dochovala se tu stavba muslimské hrobky. Pak se vádí stáčí k severu, zařezává se rychle do bezlesých svahů a zprava ústí do vádí Nachal Chamud.\n\n"}
{"id": "622442", "url": "https://cs.wikipedia.org/wiki?curid=622442", "title": "Steve Shutt", "text": "Steve Shutt\n\nSteve Shutt (* 1. července 1952 ve Willowdale, Ontario, Kanada) je bývalý kanadský hokejový útočník, držitel pěti Stanley Cupů.\n\nJako junior hrával v Toronto Marlboros v Ontario Hockey League, kde vytvořil spolu s Davem Gardnerem a Billy Harrisem jednu z nejúdernějších formací v historii ligy.\n\nDo NHL byl draftován z celkově 4. místa v roce 1972 Montrealem Canadiens. Také odehrál prakticky celou profesionální kariéru s výjimkou části své poslední sezóny, kdy působil v Los Angeles Kings.\n\nV Montrealu byl součástí slavné generace sedmdesátých let a patřil ke klíčovým hráčům. Spolu s Jacquesem Lemairem a Guy Lafleurem vytvořili hvězdný útok. Pětkrát se stal držitelem Stanley Cupu (v letech 1973, 1976, 1977, 1978 a 1979). Jeho individuálně nejúspěšnější sezónou byl ročník 1976/1977, kdy zaznamenal 105 kanadských bodů a 60 vstřelenými góly vytvořil dokonce rekord levých křídel, který překonal až Luc Robitaille v sezóně 1992/1993.\n\nAktivní kariéru ukončil v roce 1985. Později pracoval jako asistent trenéra Montreal Canadiens (v letech 1993 až 1997).\n\n\n\n statistika na www.hockeybd.com\n"}
{"id": "622443", "url": "https://cs.wikipedia.org/wiki?curid=622443", "title": "Nachal Šumar", "text": "Nachal Šumar\n\nNachal Šumar (: נחל שמר, uváděno též nesprávně jako \"Nahal Šomer\") je vádí v severním Izraeli, v Dolní Galileji.\n\nZačíná v nadmořské výšce okolo 200 metrů na severním okraji náhorní planiny Ramot Isachar, na svazích vrchu Giv'at Gazit. Vádí směřuje k severovýchodu, prochází vesnicí Kafr Misr a zařezává se do okolního terénu. Přijímá zprava menší vádí Nachal Gazit a sestupuje do údolí vádí Nachal Tavor, do kterého ústí zprava cca 1 kilometr jižně od vesnice Kfar Kisch.\n\n"}
{"id": "622445", "url": "https://cs.wikipedia.org/wiki?curid=622445", "title": "Na horách", "text": "Na horách\n\nPřírodní památka Na horách byla vyhlášena v roce 1997 a nachází se u obce Křešín. Důvodem ochrany je bohatá lokalita koniklece lučního (\"Pulsatilla pratensis\") a vstavače obecného (\"Orchis morio\") aj. Přírodní památka je vyhlášena na území, které dříve sloužilo jako pastviny, současný ráz je doplněn několika stromy - jde o jalovec obecný (\"Juniperus communis\") a borovici lesní (\"Pinus sylvestris\").\n\nDalší významnější druhy jsou např. lněnka alpská (\"Thesium alpinum\"), kociánek dvoudomý (\"Antennaria dioica\"), bělozářka větevnatá (\"Anthericum ramosum\") a zimostrázek alpský (\"Polygala chamaebuxus\").\n\n"}
{"id": "622448", "url": "https://cs.wikipedia.org/wiki?curid=622448", "title": "Vinice (přírodní památka)", "text": "Vinice (přírodní památka)\n\nVinice je přírodní památka nedaleko Jinců na Příbramsku ve Středočeském kraji. Byla vyhlášena Okresním úřadem v Příbrami dne 30. dubna 1999. Přírodní památku tvoří zalesněné území o celkové rozloze 42,18 ha. Chráněné území je ve správě Krajského úřadu Středočeského kraje.\n\nHlavním důvodem ochrany je zachování mezinárodně uznaného stratigrafického profilu, který určuje nejen sled biostratigrafických zón jineckého kambrického souvrství. Je to světově cenná paleontologická lokalita, známá již od druhé poloviny 18. století. Vyskytuje se zde mnoho zkamenělin kambrické mořské fauny, například trilobiti rodu \"Paradoxides\" a \"Hydrocephalus\".\n\nÚzemí je dále chráněno kvůli výskytu společenstev teplomilných acidofilních doubrav, druhově nasycených dubohabřin a některých chráněných druhů organismů.\n\nPřírodní památka Vinice se nachází na jihozápadně orientovaném skalnatém svahu na pravém břehu říčky Litavky. Dle katastrálního úřadu spadá pod obce Běřín, částečně také pod Jince a Čenkov u Příbramě . Rozprostírá se ve výšce 372 – 506 m n. m.\nÚzemím prochází 17,3 km dlouhá naučná stezka Z Jinec na Olymp Brd.\nVinice se nachází nedaleko jineckého železničního nádraží.\n\nDoklady o osídlení území Brdské vrchoviny a Hřebenů jsou známy již z pravěku. Za nejvíce významné pravěké sídliště je považován nedaleký vrch Plešivec, kde se našli pozůstatky z mezolitu, neolitu až eneolitu. Údolí řeky Litavky bylo významnou komunikační stezkou umožňující přechod brdské vrchoviny.\nRozvoj hutnictví především v 18. století (první zmínka již z roku 1390) měl za následek degradaci místních lesních porostů. Přímo na Vinici se těžilo dřevo, ale i křemence a nejspíš i železná ruda. Klíčové a prostředí nejvíce ohrožující je však dobývání trilobitů a dalších fosilií kambrické fauny.\n\nV 19. století zde působil proslulý geolog a paleontolog Joachim Barrande, který zkoumal unikátní naleziště kambrických zkamenělin.\nV letech 1806-1852 zde mělo dojít k pokusu pěstovat vinnou révu, odtud pravděpodobně pochází jméno Vinice. Vlivem chudé půdy a nedostatku vláhy se to nepodařilo a nelze přesně určit, kde se vinice nacházela.\n\nVýchozy tzv. jineckého souvrství jsou tvořeny sedimentárními horninami z období středního kambria, kdy tato oblast byla zatopena mořem. Mezi nejstarší vrstvy náleží žlutošedé a hnědavé prachovce a pískovce, dále jsou to zelenošedé a zelenavé tvrdé drobové břidlice. Nalezneme zde i ordovické tufy a velice tvrdé křemence. Půda je zde chudá na živiny a poměrně mělká.\n\nOblast, kde se PP Vinice nachází je suchá a teplá. Patří do mezofytika, ale díky výskytu teplomilných rostlin lze údolí Litavky nazvat jako lokální termofytikum. Na nejstrmějších, skalnatých místech je xerické bezlesí, kde roste chrpa chlumní \"Centaurea triumfettii\" (C3 – ohrožený taxon Červeného seznamu), bělozářka větevnatá \"Anthericum ramosum\", bělozářka liliovitá \"Anthericum liliago\" (C3 – ohrožený taxon Červeného seznamu), svízel sivý \"Galium glaucum\" či koniklec luční český \"Pulsatilla pratensis subsp. bohemica\".\n\nNejčastěji zde najdeme druhově velmi chudé bikové acidofilní doubravy \"as. Luzulo albae-Quercetum\" s podrostem kostřavy luční \"Festuca ovina\", ty přecházejí do dubohabřin (\"Melampyro-Carpinetum subas. luzuletosum\"). V nich nalezneme více druhů jako například žindavu evropskou \"Sanicula europaea\", hrachor jarní \"Lathyrus vernus\", jaterník podléška \"Hepatica nobilis\", ale třeba i lilii zlatohlavou \"Lilium martagon\" (C4 – vzácnější taxon Červeného seznamu). V příkřejší stráni jsou habřiny s rozšířeným ptačincem velkokvětým \"Stellaria holostea\".\nZ kapradin se tu běžně vyskytuje sleziník severní \"Asplenium septentrionale\" a osladič obecný \"Polypodium vulgare\".\n\nMezi další zde rostoucí ohrožené rostliny patří jedle bělokorá \"Abies alba\" (C4 – vzácnější taxon Červeného seznamu), jeřáb břek \"Sorbus torminalis\" (C4 – vzácnější taxon Červeného seznamu) a jetel alpínský \"Trifolium alpestre\" (C4 – vzácnější taxon Červeného seznamu).\n\nPovodněmi sem byla zavlečena invazní netýkavka žláznatá \"Impatiens glandulifera\".\n\nJsou doklady z minulosti, že se zde vyskytoval kriticky ohrožený druh plcha zahradního \"Eliomys quercinus\". V povodí Litavky se objevuje i vydra říční \"Lutra lutra\".\nDále zde žijí typičtí živočichové jako srnec obecný \"Capreolus capreolus\", zajíc polní \"Lepus europaeus\", veverka obecná \"Sciurus vulgaris\" a prase divoké \"Sus scrofa\". Z bezobratlých můžeme jmenovat chrobáka lesního (Anoplotrupes stercorosus) či invazivní slunéčko východní \"Harmonia axyridis\".\n\nV sedimentárních horninách se nachází mnoho druhů zkamenělých živočichů z období před zhruba 520 miliony lety.\n\nTehdy mohli živočichové přežívat pouze ve vodním prostředí. Z tehdejšího mořského ekosystému se zde zachovaly desítky různých druhů zkamenělých trilobitů, dvoumiskových korýšů, ostnokožců, ramenonožců, měkkýšů, ale i pralilijic a hyolitů. V otiscích na kamenech lze najít primitivní řasy. V nejstarších a tudíž nejspodnějších vrstvách jsou ukryty prachovce a pískovce se vzácnou faunou brachiopodů \"Westonia fatkai\" a trilobitů: \"Elipsocephallus, Ornamentaspis, Conocoryphe\". Další vrstvy oplývají výskytem trilobita \"Eccaparadoxides pusillus\", \"Conocoryphe atlanta, Jincella prantli, Acadoparadoxides sirokyi, Conokephalina emmrichi, Dawsonia bohemica\", agnostidní trilobiti \"Peronopsis cuneifera\", \"Onymagnostus hybridus\", brachiopodi \"Westonia bohemica\". Nejtypičtější trilobiti jineckého souvrství jsou \"Paradoxides gracilis, Hydrocephalus minor\".\nHorní vrstva sedimentů s vůdčími trilobity \"Paradoxides lyelli\" a \"Elipsocephallus hoffi\" není na Vinici dosatečně odkryta.\n\nToto území je chráněno především kvůli nenahraditelnosti místního stratigrafického profilu, který je ohrožován živelnou a nelegální těžbou trilobitů. Významné jsou i paleontologické nálezy pro jejich vědecké zkoumání. Ochranáři považují za vhodné legislativně zakázat prodej zkamenělin z jineckého souvrství a zkoordinovat spolupráci s kriminální policií.\nTyto zásahy amatérských sběračů ohrožují také flóru Vinice.\nCo se týče lesního porostu, většina oblastí se nechává bez zásahů, ve zbylých částech probíhá selektivní těžba borovice lesní \"Pinus sylvatica\", smrku ztepilého \"Picea abies\" či invazního trnovníku akátu \"Robinia pseudoacacia\". Na některých místech je třeba prosvětlit křoviny z důvodu podpory xerotermní vegetace.\n\n"}
{"id": "622449", "url": "https://cs.wikipedia.org/wiki?curid=622449", "title": "Nervosvalová ploténka", "text": "Nervosvalová ploténka\n\nNervosvalová ploténka nebo také nervosvalové zakončení nebo řidč. myoneurální spojení je typ periferní synapse, která umožňuje převod vzruchu mezi motorickým neuronem a svalovým vláknem. \n\nV místě nervosvalové ploténky naléhá zvrásněná presynaptická nervová membrána na postsynaptickou svalovou membránu. Tím, že dochází k zanoření obou membrán do sebe je dosaženo většího účinného povrchu.\n\nKlidový membránový potenciál ploténky je -90mV. V klidu projevuje nervosvalová ploténka neustálou aktivitu a rytmicky se vybíjí v tzv.miniaturních potenciálech, které mají hodnotu 1-1,5mV. Může k tomu docházet díky uvolňování malých kvant acetylcholinu – jedná se o tzv. podprahový podnět. \n\nDráždění motorického nervu dále depolarizuje ploténkovou membránu na -50 - -60 mV. Mediátorem u nervosvalové ploténky je acetylcholin, který se váže na nikotinový receptor. Ten je spojen s iontovým kanálem, tedy zvyšuje permeabilitu membrány pro ionty (konkrétně Na) a následně dochází k depolarizaci. Po překročení kritické hranice je vyvolán svalový vzruch, který se dále šíří po svalovém vláknu. Na ploténce je vysoká koncentrace cholinesterázy, která acetylcholin rychle rozkládá.\n\nDoba přenosu vzruchu je asi 0,5ms, což značí, že se jedná o podobný systém jako u centrální synapse.\n\n"}
{"id": "622454", "url": "https://cs.wikipedia.org/wiki?curid=622454", "title": "Nachal Gazit", "text": "Nachal Gazit\n\nNachal Gazit (: נחל גזית) je vádí v severním Izraeli, v Dolní Galileji.\n\nZačíná v nadmořské výšce necelých 200 metrů na severním okraji náhorní planiny Ramot Isachar, na svazích vrchu Giv'at Gazit. Vádí směřuje k severovýchodu, po západním okraji míjí vesnicí Gazit a zařezává se do okolního terénu. Ústí pak zprava do vádí Nachal Šumar.\n\n"}
{"id": "622464", "url": "https://cs.wikipedia.org/wiki?curid=622464", "title": "Lom Nástup – Tušimice", "text": "Lom Nástup – Tušimice\n\nLom Nástup – Tušimice je jednou z těžebních lokalit společnosti Severočeské doly a. s. Leží v okrese Chomutov v Ústeckém kraji. V blízkosti lomu se nacházejí města Chomutov, Kadaň, Březno a menší obce Prunéřov, Málkov, Černovice, Spořice, Droužkovice.\n\nPůvodní otvírka byla provedena mezi Kadaní a elektrárnami Tušimice na tehdejším \"lomu Merkur.\" Dále od Prunéřova pokračoval \"lom Nástup\" a dnes většinu zbývající lokality přetěží \"lom Libouš.\"\n\nRoční těžba je okolo 13,5 miliónů tun uhlí. Na skrývce je roční těžba cca 26,5 miliónů metrů krychlových nadložních zemin. Na západ od lomu se nachází Elektrárny Prunéřov a na jih Elektrárna Tušimice II, které jsou zásobovány vytěženým uhlím.\n\nLom nemá prakticky žádnou větší vnější výsypku, většina nadložních zemin je uložena u Prunéřova, Kadaně a Tušimic. Většina skrývky je tak ukládána jako vnitřní výsypka a porubní fronta je minimální.\n\nV průběhu těžby byl přerušen tok říčky Hutné, Lužničky a přeložen tok Prunéřovského potoka. Vodu z úbočí hor a přerušených toků zachycuje Podkrušnohorský přivaděč. Také byla přeložena železniční trať z Černovic do Března.\n\nV prostoru lomu se nacházela sídla Ahníkov, Brančíky, Brany, Bystřice, Čachovice, Kralupy, Krbice, Libouš, Lužice, Milžany, Naší, Prahly, Přezetice, Račice, Vrchnice a Zásada.\n\nChystá se prodloužení těžby směrem k městu Chomutov až do roku 2029. Prostor přetěží lom Tušimice – Libouš. Jedná se o zásoby asi 200 miliónů tun uhlí.\n"}
{"id": "622466", "url": "https://cs.wikipedia.org/wiki?curid=622466", "title": "Alfréd Hajós", "text": "Alfréd Hajós\n\nAlfréd Hajós (1. února 1878, Budapešť, Rakousko-Uhersko – 2. listopadu 1955, Budapešť, Maďarsko) byl maďarský plavec a architekt. Byl prvním moderním olympijským šampiónem v plavání a prvním maďarským olympijským vítězem z letních olympijských her v Athénách v roce 1896.\n\nNarodil se v Budapešti jako Arnold Guttmann. Ve věku 13 let, kdy se stal stejně dobrým plavcem jako jeho otec, který se utopil v Dunaji, přijal kvůli své další sportovní kariéře maďarské příjmení Hajós (maďarsky námořník). V roce konání olympijských her studoval architekturu. Získal sice povolení univerzity k účasti na soutěžích, ale nebylo to snadné. Po návratu na Polytechnickou univerzitu mu děkan negratuloval k jeho sportovnímu úspěchu na olympiádě, ale místo toho mu řekl: \"Vaše medaile mne nezajímá, ale nemohu se dočkat, až uslyším vaše odpovědi při vaší příští zkoušce.\"\n\nV roce 1896 se plavecké soutěže na olympijských hrách konaly ve Středozemním moři. Ve svých 18 letech získal dvě zlaté medaile v extrémně chladném počasí (teplota vody byla asi 10 stupňů Celsia) a na pobřeží dorážely až 4 m velké vlny. Vyhrál závod na 100 m volným stylem v čase 1:22.2 a závod na 1200 metrů volným stylem s časem 18:22.2. Chtěl vyhrát všechny tři vzdálenosti, ale závod na 500 metrů volným stylem následoval ihned po závodu na 100 m a bezprostředně po něm následoval závod na 1200 metrů. I když si před závodem na 1200 metrů namazal celé tělo centimetrovou vrstvou tuku, ukázalo se to být malou ochranou proti studené mořské vodě. Po vítězství v závodě se přiznal, že vůle k přežití zcela překonala jeho touhu po vítězství. Při slavnostní večeři na počest olympijských vítězů se ho řecký korunní princ ptal, kde se naučil tak dobře plavat. Na to mu odpověděl: „Ve vodě“. Na druhý den ráno athénské noviny \"Akropolis\" zobrazily Hajóse s podtitulkem „Maďarský delfín“. V Athénách se stal nejmladším olympijským vítězem.\n\nPřed athénskými olympijskými hrami se stal evropským šampiónem v závodě na 100 m volným stylem v roce 1895 a 1896. Byl všestranným atletem, vyhrál maďarské mistrovství v běhu na 100 metrů v roce 1898, také závod na 400 metrů překážek a titul získal i v hodu diskem. Byl reprezentantem Maďarska ve fotbalu, hrál v reprezentačním výběru v letech 1901, 1902 a 1903. V letech 1897 až 1904 byl také fotbalovým rozhodčím a v roce 1906 se stal trenérem maďarského národního fotbalového mužstva.\nV roce 1924 se Hajós, v té době architekt specializující se na sportovní zařízení, účastnil uměleckých soutěží v průběhu olympijských her v Paříži. Jeho plán výstavby stadionu, vymyšlený společně s Dezső Lauberem (tenistou, účastníkem olympijských her v roce 1908), byl oceněn stříbrnou medailí, přičemž porota neudělila zlatou medaili.\n\nNejznámějším sportovním areálem, který navrhl, je plavecký stadion postavený na dunajském ostrově Margit sziget (Markétin ostrov) v Budapešti. Bazén byl vybudován v roce 1930 a byl v letech 1958, 2006 a 2010 místem konání evropského šampionátu ve vodních sportech a v roce 2006 se tam konal Světový pohár FINA ve vodním pólu mužů.\n\nV roce 1953 obdržel od MOV olympijský diplom za zásluhy. Byl uveden do mezinárodní plavecké Dvorany slávy a v roce 1981 byl také uveden do mezinárodní židovské sportovní Dvorany slávy. Jeho bratr Henrik Hajós vyhrál v roce 1906 zlatou medaili v závodě plaveckých štafet na 4x250 m volným stylem na vložených hrách v Athénách.\n\nJeho první návrhy byly v secesním a eklektickém stylu, později se obrátil k moderně a byl ovlivněn italským stylem:\n\n"}
{"id": "622467", "url": "https://cs.wikipedia.org/wiki?curid=622467", "title": "Anita Doth", "text": "Anita Doth\n\nAnita Daniëlle Dels (* 28. prosince 1971 v Amsterdamu v Nizozemsku), známější pod fiktonymem Anita Doth, je nizozemská zpěvačka a hudební skladatelka v oblasti dance, eurodance, techno, pop music, house music a soul a také moderátorka, po dokončení své školy ale také dělala administrativní pracovnici na policejní stanici. Známá je díky svému působení v kapele \"2 Unlimited\", jejíž hlavní součástí bylo duo tvořené Anitou Doth a zpěvákem Rayem Slijngaardem. Anita Doth ale zpívá i mimo kapelu.\n\nNarodila se 28. prosince 1971 manželům Rolfu Delsovi a Lydii Dels. Dostala jméno Anita Daniëlle Dels. Školu dostudovala v roce 1991. Poté nastoupila do zaměstnání na policejní stanici jako administrativní pracovnice.\n\nTou dobou dostal zpěvák Ray Slijngaard od dvou belgických producentů Jeana–Paula de Costera a Phila Wilda za úkol napsat rapovou pasáž k melodii, kterou Coster a Wilde vytvořili. Ray Slijngaard však do písně napsal i refrén určený nějaké zpěvačce. Požádal proto Anitu, aby ho nazpívala. Demonahrávka se Costerovi a Wildovi líbila a Anitě nabídli spolupráci. Anita si vytvořila fiktonym „Anita Doth“ a spolu s Rayem Slijngaardem založila skupinu \"2 Unlimited\".\n\n\n\n\n"}
{"id": "622468", "url": "https://cs.wikipedia.org/wiki?curid=622468", "title": "Bořinka", "text": "Bořinka\n\nBořinka je přírodní rezervace v okrese Český Krumlov. Nachází se v Křemžské kotlině, podél Křemžského potoka, 1 km jižně od Křemže. Je součástí CHKO Blanský les.\n\nPředmětem ochrany je zbytek reliktního boru na hadci, významné mineralogické naleziště. Trhliny v hadci vyplňuje často hadcový magnezit, který se zde dříve těžil, což dokládají drobná důlní díla (tzv. jeskyňky) ve stráni. Na svazích jsou četné skalky, na nichž lze pozorovat různé fáze zvětrávání hadců.\n\nVliv odlišného geologického podkladu působí na složení flóry. V hadcových půdách se díky zvětrávání uplatňuje vysoká koncentrace uhličitanu hořečnatého a hořčík je pro většinu rostlin jedovatý. Jedinou původní dřevinou, která trvale odolává toxickým vlivům hadcového podkladu, je borovice lesní, proto převažujícím typem lesní vegetace v rezervaci je rozvolněný hadcový bor. Lesní porosty jsou stejnověké, ve stáří 70-90 let. V bylinném patře jsou typickými druhy kostřava ovčí, strdivka nicí, silenka nadmutá, chrpa čekánek, mateřídouška vejčitá, zvonek okrouhlolistý, bělozářka větvitá, bedrník obecný, psineček tenký a válečka prapořitá. Charakteristickým druhem hadcových borů je serpentinofyt sleziník hadcový, který se vyskytuje nerovnoměrně v rozptýlených trsech po celém území, včetně skalních štěrbin, vzniklých zvětráváním hadců. Vzácně najdeme v rezervaci kriticky ohrožený hvozdík kartouzek hadcový.\n"}
{"id": "622470", "url": "https://cs.wikipedia.org/wiki?curid=622470", "title": "Milčané", "text": "Milčané\n\nMilčané ( , , dolnolužicky , hornolužicky ) byli západoslovanský kmen (kmenová teorie je ovšem zpochybňována), který obýval dnešní Horní Lužici. Poprvé byli zmíněni v polovině 9. století Bavorským geografem. Ten připisuje Milčanům 30 sídlišť s možným centrálním hradištěm v jejich středu. Hlavními sídly byly Budyšín a Zhořelec. Během 10. století si je podmanili Němci. Jejich dnešními potomky jsou horní Lužičtí Srbové.\n\n\n"}
{"id": "622471", "url": "https://cs.wikipedia.org/wiki?curid=622471", "title": "Hejdlovský potok (přírodní památka)", "text": "Hejdlovský potok (přírodní památka)\n\nHejdlovský potok je přírodní památka v okrese Český Krumlov. Nachází se v Blanském lese, podél Hejdlovského potoka při severovýchodním okraji vesničky Hejdlov, 3 km severovýchodně od Chvalšin. Je součástí CHKO Blanský les.\n\nPředmětem ochrany je přirozený tok Hejdlovského potoka s jasanovo-olšovými luhy, vlhkými ostřicovými a pcháčovými loukami a s výskytem ohrožených druhů rostlin kýchavicí bílou, prstnatcem májovým, omějem pestrým, kamzičníkem rakouským a chrastavcem lesním. Dalšími rostlinnými druhy jsou krabilice chlupatá, blatouch bahenní, pcháč zelinný, kostival hlíznatý, prvosenka vyšší, škarda bahenní. Ojediněle jsou zastoupeny také vlhké bezkolencové louky.\n"}
{"id": "622475", "url": "https://cs.wikipedia.org/wiki?curid=622475", "title": "Cyklostezka pod Vítkovem", "text": "Cyklostezka pod Vítkovem\n\nCyklostezka pod Vítkovem v Praze na Žižkově (Komisí Rady HMP pro cyklistiku nazývaná cyklostezka Staré spojení) o délce 2 kilometry (tento údaj nezahrnuje úsek od tunelu ke Krejcárku, Novinky.cz uvedly celkovou délku přes 3 kilometry, agentura MediaPress Praha délku 320 metrů) byla vybudována na tělese bývalé jednokolejné Vítkovské železniční trati, postavené na jižním úpatí vrchu Vítkov roku 1872 jako součást pražské odbočky Turnovsko-kralupsko-pražské dráhy (TKPE).\n\nStezka začíná poblíž křižovatky u Bulhara, u mostu trati přes Seifertovu ulici, vede pod Příběnickou ulicí a za zadní stranou bloku domů v Řehořově ulici, po rekonstruovaném železničním mostu překonává Husitskou ulici a pak sleduje úpatí vrchu Vítkova po hranici zástavby souběžně s Husitskou a Koněvovou ulicí, poté prochází do Vítkovského tunelu a karlínskou stranou kopce (stále po území Žižkova) pokračuje podél železničních tratí a ulice Pod Krejcárkem na Krejcárek.\n\nDo budoucna je zamýšleno velkolepé pokračování o novém, 60 metrů dlouhém mostu přes svazek železničních tratí směrem na Balabenku, přičemž náklady na stavbu mostu odhaduje RegionRevue na 30 milionů Kč, nepočítaje v to výkupy pozemků, podle Pavla Poláka však má být stezka vedena po starém náspu i mostu. Pokračování na Balabenku je již naprojektováno a v roce 2010 očekával městský koordinátor cyklistického programu Pavel Polák realizaci na roku 2012, přímé napojení na hlavní nádraží na západním konci stavby je zatím pouze ve výhledu.\n\nŽelezniční provoz byl v tomto úseku ukončen 1. září 2008 v návaznosti na zprovoznění tunelů Nového spojení.\n\nÚvahy o přeměně trati v cyklostezku se sice objevovaly již při přípravě Nového spojení, avšak byly nejisté a s využitím tunelu se v nich původně nepočítalo. Tunel měl být podle původních plánů zazděn. Radní Radovan Šteiner 30. září 2006, při otevírání Nového spojení, o tunelu staré trati řekl: „Měl by sloužit jako kapacitní cyklostezka, téměř cyklistická dálnice v tunelu. Hlavní město Praha je připraveno převzít tento starý tunel do své správy a zajistit provoz a údržbu. Takže Nové spojení bude mít i velký význam pro cyklisty.“\n\nCyklostezku společně vybudovaly Správa železniční dopravní cesty a hlavní město Praha na pozemcích Správy železniční dopravní cesty a Českých drah. TSK hl. m. Prahy budovala úsek stezky v železničním tunelu a v úseku od tunelu ke Krejcárku, SŽDC úsek od tunelu směrem k mostům na Hrabovce a u Bulhara.\n\nSpráva železniční dopravní cesty kompletně odstranila kolejový svršek včetně příslušenství (např. kilometrovníků), a vybudovala místo něj živičný svršek, veřejné osvětlení a dopravní značky. Zároveň provedla nějaké parkové úpravy a vybudovala nové schodiště ze stezky směrem na Vítkov.\n\nPodle redaktora Petr Janiše z Práva řekl mluvčí SŽDC Pavel Halla, že náklady SŽDC na vybudování stezky činily asi 500 milionů Kč. Ondřej Kořínek z Novinek.cz uvedl, že cyklostezka stála 23,9 milionu Kč, z toho 13,9 milionu vložil Státní fond dopravní infrastruktury a 10 milionů Technická správa komunikací hl. m. Prahy. TSK hl. m. Prahy však tvrdí, že jejich náklady činily 20 milionů Kč, MHMP vyčísluje náklady města na 10 milionů. Podle MHMP nezaplatila SŽDC ani do konce října 2010 za stavbu dodavateli, jímž měla být firma Subterra, která se však novinářům odmítla k věci vyjádřit.\n\nCyklostezka byla slavnostně za účasti primátora Pavla Béma otevřena podle Novinek.cz dne 31. května 2010 (dva dny po sněmovních volbách), aniž by byla zkoulaudována, následně však byly vjezdy do tunelu zahraženy vysokými betonovými bloky. Podle Pražského deníku se však toto zpřístupnění, spojené se soutěžemi a s biketrialovou exhibicí, konalo již 24. května 2010 od 16 hodin, tedy necelý týden před sněmovními volbami.\n\nStavebně byla stezka dokončena počátkem srpna 2010. Na konci září 2010 ještě zbývalo dokončit vodorovné dopravní značení a umístit stojany pro jízdní kola na odpočívadlech. Slavnostní akce v květnu 2010, spojená se sportovní akcí pro veřejnost, byla o čtyři měsíce později označena za kontrolní den na stavbě stezky.\n\nKvůli nedořešení majetkových vztahů k pozemkům však město Praha stavbu do listopadu 2010 ještě nepřevzalo a nepředalo do správy organizacím TSK hl. m. Prahy a Eltodo. Dořešení bylo v červnu slibováno na přelom července a srpna, pak zástupkyně magistrátu mluvila o termínu otevření 30. září 2010, v listopadu 2010 bylo dořešení očekáváno v horizontu nejméně řady týdnů. Zkolaudovaná v první polovině listopadu 2010 ještě nebyla ani stezka v úseku mezi tunelem a Bulharem, stavební řízení vede úřad městské části Praha 3 se SŽDC jako stavebníkem. Podle listopadové zprávy proběhla v září 2010 úspěšně kolaudace tunelu na žádost TSK a 19. října 2010 kolaudace přívodní stezky, takže podle Pavla Poláka z MHMP není již dále co kolaudovat; mluvčí SŽDC Pavel Halla však ve stejné době tvrdil, že zkolaudována je pouze část od Krejcárku po tunel včetně. Začátkem listopadu 2010 Pavel Polák z MHMP tvrdil, že otevření stezky snad stihnou do sezóny jaro 2011, mluvčí SŽDC v téže době říkal, že pokud město převezme stavbu do majetku, mohla by být zprovněna v prosinci 2010.\n\nHlavním problémem je, že se SŽDC a ČD dosud nedohodly na vlastnictví a správě přístupových cest u obou konců Vítkovského tunelu. Bez vyřešení majetkoprávních sporů mezi ČD a SŽDC není možná kolaudace a bez kolaudace město odmítá stezku převzít do správy. SŽDC také usilovala o povolení předčasného užívání bez kolaudace, které by podle předsedy městské komise pro cyklistickou dopravu mohlo trvat půl roku, rok i déle. SŽDC ze zákona nemůže cyklostezku sama spravovat, protože to nespadá do její činnosti, jak je vymezena zákonem.\n\nHlavní město Praha sice původně slíbilo, že stezku převezme do správy i přesto, že nebude v jejím vlastnictví, avšak trvá na tom, že vlastnické vztahy musí být při převzetí vyřešené. SŽDC zastává názor, že správa stezky s nevyjasněnými vlastnickými vztahy nesouvisí a nevyřešené vztahy mezi SŽDC a ČD nijak nebrání tomu, aby stezka normálně fungovala. Nakonec se jedná i o tom, že by město Praha pozemky získalo i do vlastnictví; SŽDC připravuje ve spolupráci s ministerstvy dopravy a financí cenovou nabídku, kterou chce městu předložit v prosinci 2010.\n\nKoncem září 2010 Novinky.cz zaznamenaly, že stezka bez údržby chátrá: tunel je posprejován, cestu zarůstá plevel, tráva a křoví, množící se nepořádek nikdo neuklízí. Začátkem října byla stezka opět odplevelena a přibyly nové schody z Tachovského náměstí. Počátkem listopadu 2010 již redaktor zaregistroval i nové lavičky, stojany na jízdní kola a svislé dopravní značky; betonové zábrany u tunelu byly zčásti poraženy, zčásti odsunuty, dva nové stojany na jízdní kola již byly ukradeny a další dva připraveny ke krádeži.\n\nKolaudační komise se ke kolaudačnímu řízení Vítkovského tunelu z 19. 10. 2010 vyjádřila negativně, SŽDC musí odstranit vytýkané nedostatky i v dokumentaci a znovu požádat o kolaudaci. Do té doby je sice tunel průjezdný, ale cyklostezka z právního hlediska neexistuje.\n\nPo cyklostezce je podle koncepce z roku 2006 vedena páteřní pražská radiální cyklotrasa A25, nazývaná Žižkovská, vedoucí od Národního divadla podél Rokytky směrem na Úvaly. Píše se o ní rovněž jako o součásti hlavní diagonální cyklotrasy A255, která má vést ze Žižkova na Balabenku.\n\nPo otevření je stezka i s tunelem přístupná nepřetržitě.\n\n\n"}
{"id": "622477", "url": "https://cs.wikipedia.org/wiki?curid=622477", "title": "Úvrať (zemědělství)", "text": "Úvrať (zemědělství)\n\nÚvrať čili souvrať (zastarale či lidově ouvrať) je okrajová část pole, kde se při obdělávání obracel potah nebo zemědělský stroj.\n\nSouvrať je konec pole. Pokud ořeme, nelze doorat až na okraj pole. Okraj by zůstal neobdělaný. Proto se závěrem oba konce pole proorají napříč. Tak vznikne na poli souvrať.\nSouvrať je část zoraného pole, která je zorána kolmo na převládající směr orby. Je to místo, kde se při orbě obracel pluh. Podle zvyku bývá 2–10 metrů široká. Brání odplavování půdy.\n\nNejznámější a populární báseň, kterou napsal Matěj Milota Zdirad Polák na notu lidové písničky z Hradecka, později znárodnělá píseň „Sil jsem proso na souvrati“.\nMatěj Milota Zdirad Polák<br>\n\nSil jsem proso na souvrati,<br>\nnebudu ho žíti;<br>\nděvče krásné miloval jsem,<br>\nnebudu ho míti;<br>\nsíti, nežíti,<br>\nmilovati, nevzíti!<br>\nSil jsem, nežal jsem,<br>\nmiloval jsem, nevzal jsem.<br>\n\nTam nad mlejnem, pod jesenem<br>\nna vysoké stráni<br>\nslíbila mi má Karlinka<br>\nvěčné milování.<br>\nVěnec uvitý,<br>\nprsten skvostně vyrytý<br>\nod ní dostal jsem;<br>\npřece děvče nevzal jsem.<br>\n\nRáno dřív než zvoník cinkal<br>\nčasně na klekání,<br>\nšel jsem, abych ptačí slyšel<br>\nranní radování;<br>\nšel jsem za lesem,<br>\nale ach! co spatřil jsem?<br>\nnad tím strnul jsem,<br>\nvíce děvče nechtěl jsem.<br>\nV roklinách tam v střemchách hustých<br>\nděvče s jiným stálo,<br>\non ji líbal, tlačil, vinul,<br>\nděvče se jen smálo.<br>\nJá pak zvolal jsem:<br>\nDarmo v noci nespal jsem!<br>\nSil jsem, nežal jsem,<br>\nmiloval jsem, nevzal jsem.<br>\nJOSEF VÁCLAV SLÁDEK<br>\nVELKÉ, ŠIRÉ, RODNÉ LÁNY\n\nVelké, širé, rodné lány,<br>\njak jste krásny na vše strany,<br>\nod souvratě ku souvrati<br>\njak vás dnes to slunko zlatí!<br>\n\nVlavé žito jako břehy,<br>\nkvětná luka plná něhy,<br>\nna úhoru, v žírné kráse,<br>\npokojně se stádo pase.<br>\n\nNad vámi se nebe klene<br>\njako v květu pole lněné,<br>\nnad lesy jen z modrošíra<br>\npára v tichý déšť se sbírá.<br>\n\nA jak slunce vás tak zhřívá<br>\na jak cvrček v klasech zpívá,<br>\nv šíř i v dál, vy rodné lány,<br>\nbuďte vy nám požehnány!<br>\n"}
{"id": "622482", "url": "https://cs.wikipedia.org/wiki?curid=622482", "title": "Radim Špaček (politik)", "text": "Radim Špaček (politik)\n\nRadim Špaček (* 25. prosince 1959) je český politik a biolog, v letech 2010 až 2014 místopředseda a od roku 2018 předseda monarchistické strany Koruna Česká, v 90. letech 20. století poslanec České národní rady a Poslanecké sněmovny za Občanskou demokratickou alianci.\n\nVystudoval v letech 1979–1985 Přírodovědeckou fakultu Univerzity Karlovy v Praze, obor biologie. V letech 1988–1990 se věnoval postgraduálnímu studiu na Filosofické fakultě UK, obor „Základy matematických metod pro hromadné zpracování dat v experimentálním výzkumu“.\n\nRoku 1989 se zapojil do Občanského fóra, od roku 1990 byl za OF radním městské části Praha 6. V roce 1991 se stal členem ODA.\n\nVe volbách v roce 1992 byl zvolen do České národní rady za ODA (volební obvod Praha). Zasedal ve výboru pro veřejnou správu, regionální rozvoj a životní prostředí. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období parlamentu, tedy do voleb v roce 1996. Byl členem stálé komise PS pro reformu veřejné správy.\n\nV letech 1993–1996 byl členem Parlamentního shromáždění Rady Evropy. V letech 1997–1998 působil jako náměstek ministra životního prostředí a v letech 1996–1998 byl předsedou Rady Státního fondu životního prostředí. Od roku 1998 je členem občanského sdružení Archa, od roku 2009 sdružení Kapličky Koruny české a od roku 2012 Spolku Radecký Praha.\n\nV komunálních volbách roku 1994 a komunálních volbách roku 1998 neúspěšně kandidoval do zastupitelstva městské části Praha 6, v roce 1994 za ODA, roku 1998 jako bezpartijní. Z ODA odešel roku 1997. Od roku 1998 působí jako poradce v oblastech monitorování a analýzy legislativy, veřejné správy, regionálního rozvoje, parlamentních procedur, financování projektů, ochrany životního prostředí a přenosu výsledků vědy a výzkumu do praxe.\n\nMimo politiku zůstal až do roku 2008, kdy se stal členem Koruny České. Na jejím generálním sněmu 27. listopadu 2010 byl zvolen jedním z místopředsedů strany. Z vážných osobních důvodů na tento post rezignoval v březnu 2014.\n\nV roce 2003 se stal externím poradcem Petra Formana, náměstka ministra pro místní rozvoj, od 1. 8. 2004 do 21. 2. 2005 působil jako likvidátor Nadace pro rozvoj regionů. V této funkci upozornil na nehospodárné nakládání s veřejnými financemi a pokusil se zastavit rozkrádání fondů PHARE na Ministerstvu pro místní rozvoj, ale jeho plán zhatily obstrukce tehdejšího ministra Jiřího Paroubka, který šest měsíců odkládal převzetí hromadné akcie společnosti Regionální fondy v hodnotě 144 milionů Kč, určených na podporu podnikání v postižených regionech ČR.\n\nV únoru 2005 rada Nadace pro rozvoj regionů Radima Špačka odvolala z funkce a podala na něj trestní oznámení. V listopadu toho roku byl zatčen a pět týdnů držen ve vazbě. Původní trestní oznámení z roku 2005 policie odložila jako nesmyslné, ale objevila se nová kauza, kterou převzalo pražské Vrchní státní zastupitelství pod vedením Vlastimila Rampuly. Trestní stíhání se táhlo deset let, městský soud dvakrát vynesl osvobozující rozsudek, ale odvolací Vrchní soud v Praze v roce 2013 verdikt v celém rozsahu zrušil, a tak se soudy případem musely zabývat znovu. Nakonec vrchní soud v únoru 2015 pravomocně odsoudil doktora Radima Špačka na čtyři roky vězení. Podezřelými politickými a trestně-právními souvislostmi celé kauzy se dlouhodobě zabývá nezávislý zpravodajský web HlídacíPes.org.\n\nV roce 2016 se Koruna Česká rozhodla nominovat Radima Špačka jako kandidáta pro volby do senátu ve volebním obvodu Kutná Hora, i přes trvající výkon trestu. Koruna Česká tak podle svého prohlášení „vznáší protest proti způsobu, jakým bylo vedeno jeho vyšetřování a soudní proces v případu Nadace pro rozvoj regionů a jejích fondů“. Kandidaturu Radima Špačka podpořila řada osobností veřejného i politického života, např. Hana Marvanová, Oldřich Kužílek, Daniel Korte, Michal Lobkowicz a další.. Přesvědčení o jeho nevině a neoprávněném odsouzení vyjádřila i evropská komisařka pro spravedlnost, ochranu spotřebitelů a otázky rovnosti pohlaví Věra Jourová, která sama v minulosti čelila podobné kauze. Se ziskem 3,17 % hlasů skončil na posledním 6. místě a do druhého kola nepostoupil.\n\nRadim Špaček byl podmínečně propuštěn z výkonu trestu 13. října 2017.\n\nV roce 2018 se angažoval v kauze Pomníku maršála Koněva v Praze mezi odpůrci pomníku (kteří označili rozhodnutí radnice Prahy 6 opatřit pomník tabulemi vysvětlujícími kontroverzní etapy Koněvova života za nedostatečné a požadují úplné odstranění pomníku) a účastnil se demonstrace proti odhalení opraveného pomníku pod heslem „Cedule krev nesmyje“. V pořadu Politické spektrum České televize na téma Osud pomníků v ČR uvedl, že u maršála Koněva negativní stránky jednoznačně převažují nad pozitivními, a proto by bylo vhodné jeho pomník nahradit takovým, který by připomínal osvobození Prahy v roce 1945 objektivněji. Tento postoj hájil také v komunálních volbách 2018, kdy společně s dalšími místními politiky postavil v městské části Praha 6 kandidátní listinu pod názvem \"Občané za odstranění pomníku maršála Koněva\"; do zastupitelstva se však nedostali.\n\nNa XXVII. generálním sněmu Koruny České dne 24. listopadu 2018 byl Radim Špaček zvolen novým předsedou strany, když v prvním kole volby porazil svého protikandidáta, sochaře Emila Adamce. Ve funkci nahradil Petra Nohela, který se rozhodl předsednické křeslo již neobhajovat.\n\n29. listopadu 2018 Radim Špaček uspořádal a moderoval odborný seminář ke 100. výročí roku 1918 na Akademii věd.\n\nKoncem léta 2019 opět získala pozornost kauza pomníku maršála Koněva. Radim Špaček sepsal 29. srpna 2019 petici za odstranění Koněvova pomníku, která během několika týdnů nasbírala přes 2,4 tisíce podpisů. K potřebě odstranění sochy se vyjádřil v televizních pořadech Politické spektrum a v pořadu Máte slovo, kde opět hájil tezi, že k posouzení oprávněnosti pomníku historické osobnosti je třeba zvážit jestli její pozitivní činy převažují nad negativními, přičemž „jeho konání jak před válkou, tak během války a zejména po válce je naprosto jednoznačným odůvodněním, proč ta socha v Bubenči stát nemá“. \n\n"}
{"id": "622487", "url": "https://cs.wikipedia.org/wiki?curid=622487", "title": "Aussig (film)", "text": "Aussig (film)\n\nAussig je americko-česká černá filmová komedie z roku 2010. Jejím režisérem je Tony Laue.\n\nV hlavních rolích se představili Hana Vagnerová, Petra Lustigová, Ondřej Pavelka, Ondřej Brzobohatý, Petr Vaněk, Nik Pitetsky a Tony Laue. \n\nAussig, černá komedie jejíž příběh se odehrává v Ústí nad Labem, pojednává o vztahu ruského a amerického lektora na místní univerzitě. Oba jsou nuceni bydlet spolu v jednom malém pokoji na kolejích. Vzrůstá mezi nimi velké napětí, které je podněcováno propastnou rozdílností jejich povah a vzájemnými antipatiemi. Rozpory vznikají z banálních hádek a neshod – od přidávání kečupu do jídla až po způsob jak jednat se ženami. Je to, jako by se další studená válka rozpoutala na bojišti jejich těsného kolejního pokoje.\n"}
{"id": "622500", "url": "https://cs.wikipedia.org/wiki?curid=622500", "title": "Josef Šandera", "text": "Josef Šandera\n\nJosef Šandera (v odboji nazýván také Velký Josef, 14. března 1912, Náměšť nad Oslavou – 9. března 1945, Hradec Králové) byl československý voják a velitel výsadku Barium.\n\nNarodil se 14. března v Náměšti nad Oslavou. Jeho otec Emanuel byl čalounický a sedlářský mistr a matka Marie, rozená Člaňková byla v domácnosti. Zároveň měl tři sestry. Byl členem náměšťského Sokola. Otec v roce 1915 odešel otec do války a matka v roce 1916 zemřela na leukémii. Děti vychovávala babička. Po absolvování obecné a měšťanské školy se u svého otce vyučil sedlářem. 1. října 1932 nastoupil základní vojenskou službu u dělostřeleckého pluku v Hradci Králové. \n\nAbsolvoval poddůstojnickou školu a u armády zůstal. Během čtyř let vystudoval osmileté gymnázium a 30. září 1937 byl přijat na Vojenskou akademii v Hranicích. Vyřazen byl 15. srpna 1938, poté se vrátil zpět k útvaru. Po okupaci Čech a Moravy byl 20. dubna 1939 z armády propuštěn. Pracoval jako úředník Okresního úřadu v Třebíči a zapojil se do odboje.\n\nOd září 1939 začal studovat VUT v Brně v oboru strojní inženýrství. Při zatýkání na kolejích se mu šťastnou náhodou podařilo uniknout.\n\n2. prosince 1939 opustil protektorát a přes Slovensko, Maďarsko a Jugoslávii se dostal do Francie. 14. ledna 1940 byl prezentován u čs. zahraniční armády a přidělen k dělostřelectvu v hodnosti poručíka. Bojů o Francii se nezúčastnil.\n\nPo pádu Francie byl evakuován do Anglie, kam se dostal 7. července 1940. Opět byl zařazen k dělostřelectvu. Od 19. září zahájil výcvik pro plnění zvláštních úkolů. Do 28. října 1941 absolvoval sabotážní kurz a parakurz. Od 26. července 1942, již v hodnosti nadporučíka dělostřelectva prodělal špionážní výcvik na čs. výcvikové stanici a poté dokončovací kurzy. Ty ukončil 14. prosince 1942. Od 5. února do 10. února 1943 prodělal opakovací parakurz a byl zařazen do připravovaného desantu Mercury. Pro neshody s npor. Horákem byl přesunut do desantu Barium. Od 29. dubna do 1. října 1943 prodělal tělovýchovný kurz, fotovýcvik, dále dvě konspirační cvičení a další výcvik u SIS. 26. října odletěl společně s ostatními příslušníky desantu Barium do Itálie.\n\nDne 4. dubna 1944 seskočil společně s ostatními u Vysoké nad Labem u Hradce Králové. Desant pod jeho velením oživil odbojové hnutí v regionu a vytvořil rozsáhlou zpravodajskou síť. Zároveň začal vytvářet podmínky pro vyvolání ozbrojeného povstání. 6. října 1944 zahájilo gestapo rozsáhlé zatýkání. Šandera se s čet. Žižkou ukryli v osadě Polsko u Žamberka. Zde byli objeveni zrádcem Lepaříkem. Při následné zatýkací akci gestapa se Šandera pokusil spáchat sebevraždu. Byl však zachráněn v královéhradecké nemocnici. Aby se vyhnul výslechům, záměrně si do rány zanesl infekci, na jejíž následky zemřel 9. března 1945. Tělo bylo po pitvě spáleno v pardubickém krematoriu.\n\n2. června 1945 byla urna s jeho popelem uložena v rodinné hrobce. Na rodném domě a na domě v osadě Polsko, kde se s Žižkou ukrývali, byly odhaleny pamětní desky. 1. září 1945 byl povýšen na kapitána dělostřelectva, 1. prosince do hodnosti štábního kapitána a 30. května do hodnosti majora dělostřelectva v záloze in memoriam. V roce 1992 byla po něm pojmenována ulice v Náměšti n./O. a jeho jméno bylo umístěno na pamětní desce v kapli ve Vysoké n./L.\n\n\n"}
{"id": "622501", "url": "https://cs.wikipedia.org/wiki?curid=622501", "title": "Tomáš Býček", "text": "Tomáš Býček\n\nTomáš Býček (10. května 1910, Holkovice – 29. listopadu 1986, Londýn) byl československý voják a příslušník výsadku Barium.\n\nNarodil se 10. května 1910 v Holkovicích. Otec Tomáš byl mlynářem a matka Emílie, za svobodna Stulíková byla v domácnosti. Zároveň měl dvě sestry a bratra. Obecnou školu absolvoval ve Velkém Boru, v Týně nad Vltavou zbytek obecné a školu měšťanskou. Zde také v letech 1924 až 1925 vystudoval hospodářkou školu. V Litoměřicích se v letech 1925 až 1927 vyučil mlynářem, tento obor poté studoval v letech 1928 až 1930 na státní odborné škole mlynářské v Břeclavi. Než 1. října 1930 nastoupil základní vojenskou službu byl zaměstnán u svého otce. Službu nastoupil u 11. pěšího pluku v Písku. Po roce byl povýšen a odvelen do Prahy. \n\nPo odchodu do zálohy v březnu 1932 nastoupil jako účetní u firmy v Kostěnicích nad Ohří. Od 1. července 1934 se vrátil na rodinný mlýn. Důvodem byla otcova nemoc. Mlýn vedl až do otcovy smrti. Po otcově smrti v září 1937 byl mlýn s pilou prodán v exekuční dražbě. Nastoupil jako dělník v elektrárně. Od 24. září do 22. října 1938 absolvoval mobilizaci. Poté pracoval jako mlynář v Roudnici nad Labem.\n\nPo okupaci Čech a Moravy odjel na práci do Německa. Pracoval na stavbě dálnice a poté v Mnichově jako dělník v muniční továrně a posléze v mlýně. Od 15. dubna 1940 nastoupil jako závozník v Innsbrucku. 11. května 1940 se mu při cestě ke švýcarským hranicím podařilo tyto hranice překročit.\n\nZa nedovolené překročení hranic byl krátce vězněn, ale na zásah čs. vicekonzula byl propuštěn a odcestoval do Francie. Tam nastoupil do československé zahraniční armády do 1. pěšího pluku. Účastnil se bojů o Francii. Po francouzské porážce byl evakuován do Anglie. Tam připlul 13. července 1940. V Anglii byl znovu zařazen k 1. pěšímu pluku v hodnosti desátníka.\n\nK výcviku pro plnění zvláštních úkolů se přihlásil na jaře 1943. V období od 20. února do 30. září 1943 absolvoval tělovýchovný kurz, paravýcvik, výcvik u SIS, spojovací kurz a fotovýcvik a kurz pro práci s mikrofilmy a dále pak s celou skupinou Barium zúčastnil dvou konspiračních cvičení. 26. října 1943 celý desant odletěl do Itálie, kde čekali na vysazení.\n\nSpolečně s ostatními příslušníky desantu byl 4. dubna 1944 vysazen poblíž Vysoké nad Labem u Hradce Králové. Podařilo se jim oživit protiněmecký odboj v severovýchodních Čechách a vybudovat síť zpravodajských spolupracovníků. Zároveň připravovali podmínky pro vyvolání ozbrojeného povstání. Během zatýkání gestapa 6. října 1944 došlo k rozdělení skupiny. Býček se přesunul do prostoru mezi Semily a Železný Brod, kde se ukrýval. Na jaře 1945 se spojil se sovětskými výsadkáři z paravýsadku Chan, v jejichž řadách se podílel na bojích proti nacistům a dočkal se konce války.\n\nPoté, co se 11. května 1945 ohlásil na MNO, 30. července byl vzat do vyšetřovací vazby, která trvala do 30. srpna, do objasnění osudu celého desantu. 1. listopadu odešel na vlastní žádost do zálohy a nastoupil na místo národního správce pily v Křemži. \n\n12. března 1948 opustil Československo a přes Německo odjel do Anglie. V emigraci se nejdříve živil jako dělník a posléze jako kuchař v jídelních vozech u British Railways. \n\n28. listopadu 1986 zemřel na infarkt v Londýně. \n\n\n"}
{"id": "622510", "url": "https://cs.wikipedia.org/wiki?curid=622510", "title": "Antonín Anděl", "text": "Antonín Anděl\n\nAntonín Anděl (13. června 1880 Praha – ) byl český hudební skladatel.\n\nV letech 1894 až 1900 studoval na Pražské konzervatoři hru na pozoun. Ve skladbě byl žákem Antonína Dvořáka. Úspěchu dosáhl již v době studií. Za svou \"Sonátu pro housle a klavír h-moll\" a \"Klavírní trio g-moll\" získal cenu komorního spolku. Kromě toho byla v Praze provedena i jeho orchestrální předehra \"Příchod jara\".\n\nV roce 1905 se stal dirigentem ve Vukovaru (Chorvatsko) a posléze ředitelem kůru v chrámu sv. Blažeje v Záhřebu a sbormistrem významného hudebního spolku Kolo.\n\nPro potřeby chrámu zkomponoval \"Liturgii podle sv. Jana Zlatoústého\". Úspěšná byla jeho \"Rapsodie pro sbor a orchestr\", která získala cenu Kola, a kantáta \"Zavedeni konik\", odměněná cenou Glasbené Matice v Lublani.\n\nDále zkomponoval řadu drobnějších instrumentálních skladeb, písní a sborů. Tiskem byly vydány jeho sborové úpravy jihoslovanských lidových písní. Jediná opera \"Put sreči\" zůstala neprovedena.\n\nDalší podrobnosti o jeho životě a díle, ale ani datum jeho smrti nejsou známy.\n\n"}
{"id": "622521", "url": "https://cs.wikipedia.org/wiki?curid=622521", "title": "Kostel svatého Oldřicha", "text": "Kostel svatého Oldřicha\n\nKostelů zasvěcených svatému Oldřichovi je více:\n\n\n…a další\n"}
{"id": "622530", "url": "https://cs.wikipedia.org/wiki?curid=622530", "title": "Srnec sibiřský", "text": "Srnec sibiřský\n\nSrnec sibiřský (též srnec východní, \"Capreolus pygargus\") je druh srnce žijící v Asii a východní Evropě.\n\nSrnec sibiřský se celkově velmi podobá srnci obecnému. Je však poněkud větší, neboť dorůstá hmotnosti až 59 kg, světleji zbarvený a má silnější parůžky s více výsadami. V zimě se srst přebarvuje severní populaci na světle šedé zbarvení, ale jejich jižní protějšky jsou šedavě hnědé. V létě je jejich barva načervenalá. Samci jsou mnohem větší než samice a mají na hlavě parůžky, které vždy na začátku zimy shazují a na jaře příštího roku jim narůstají nové.\n\nVyskytuje se v severovýchodní Asii, v jižní části Sibiře, v pohoří Ťan-šan, v Mongolsku, Kazachstánu, na Kavkazu a ve východní Evropě.\n\nObývá jehličnaté a smíšené lesy nebo horské louky. Způsobem života se neliší od srnce obecného, většinou žije samotářsky a spásá různé byliny, výhonky stromů a keřů, méně často trávu. Dožívá se 8-12 let, s maximem 14-18 let.\n\nJeho přirození nepřátelé jsou vlk obecný, levhart mandžuský, rys, tygr a také člověk.\n"}
{"id": "622535", "url": "https://cs.wikipedia.org/wiki?curid=622535", "title": "Brett", "text": "Brett\n\nBrett může být:\n\n"}
{"id": "622536", "url": "https://cs.wikipedia.org/wiki?curid=622536", "title": "Zuolong", "text": "Zuolong\n\nZuolong byl rod dvounohého dravého dinosaura (teropoda) ze skupiny Coelurosauria. Žil v období počínající svrchní jury, (stupeň oxford) asi před 160 miliony let. Fosílie tohoto dinosaura byly objeveny na území Číny (autonomní oblast Sin-ťiang). Jde o jednoho z nejkompletněji zachovaných bazálních célurosaurů. Typový druh \"Z. salleei\" byl popsán týmem amerických a čínských vědců v roce 2010.\n\n\"Zuolong\" byl menším teropodem, který dosahoval délky přibližně 3 metry a hmotnosti zhruba 60 nebo 88 kilogramů.\n\n"}
{"id": "622542", "url": "https://cs.wikipedia.org/wiki?curid=622542", "title": "Proces E-6", "text": "Proces E-6\n\nProces E-6 je rozšířený fotografický proces, sloužící k vyvolání barevných inverzních filmů Ektachrome, Fujichrome a dalších značek. Proces se používá jak v komerčních fotolaboratořích, tak i v amatérských podmínkách. Je však velmi citlivý na použití přesné teploty první vyvolávací lázně a prvního praní.\n\nProces existuje v několika variantách s různým počtem lázní.\n\nProces E-6 nahradil předtím používané procesy E-1 až E-5, proti mimž by měl být šetrnější k přírodě díky méně toxickým chemikáliím. \n\n\n"}
{"id": "622556", "url": "https://cs.wikipedia.org/wiki?curid=622556", "title": "Na oboře", "text": "Na oboře\n\nNa oboře je přírodní památka nacházející se v katastrálním území osady Chodeč u Mělníka (okres Mělník). Přírodní památka je tvořena čtyřmi samostatnými, jižně orientovanými, travnatými a křovinatými stráněmi. Zaujímají plochu o celkové výměře 3,46 ha, nacházející se v nadmořské výšce 250 až 306 m n. m., asi 1 km severně od Chodče (část obce Vysoká). Území bylo vyhlášeno za přírodní památku dne 14. února 2001, přičemž vyhlášení nabylo účinnosti dne 19. března 2001 , a náleží do soustavy maloplošných zvláště chráněných území CHKO Kokořínsko – Máchův kraj. Péči o památku má na starosti taktéž správa CHKO Kokořínsko – Máchův kraj.\n\nPřírodní památka Na Oboře je složena ze čtyř nesouvislých, oddělených území.Dvě z nich jsou lučního charakteru a dvě (území nejblíže a nejdále od Horní Zimoře) jsou více zarostlé listnatými stromy a keři. Jednotlivá území jsou od sebe oddělena listnatými lesy a dalšími lučními biotopy, popřípadě, v širším krajinném kontextu též plochami využívanými pro účely zemědělské výroby.\nLokalitu, kde se v dnešní době nachází přírodní památka Na Oboře a též její přilehlé okolí je možno nalézt a prozkoumat v databázi historického vojenského mapování, nicméně z mapových podkladů není příliš patrno, jak se lokalita postupem času vyvíjela. S jistotou lze ovšem říci, že většina mírných údolních svahů byla v minulosti často využívána pro účely pastevectví, pozměňována na terasová políčka či osázena ovocnými stromy pro účel pěstitelský z důvodu obohacení půd splavenou spraší.\n\nZ komplexu strání jsou tři tvořeny sprašovou závějí. V závěji se vyskytují sprašové hlíny, které nepravidelně obsahují cicváry, což jsou akumulace uhličitanu vápenatého různého tvaru a jemná vápnitá pseudomycelia. Vápnitá pseudomycelia lze v půdě pozorovat ve formě drobných bílých žilek, které byly utvořeny vysrážením uhličitanu vápenatého v jednotlivých pórech půdy. Na hlubších spraších se vytvořily úrodné středoevropské hnědozemě. Jen na jediné stráni, nacházející se u Horní Zimoře, vystupují ve skalních kulisách od středně zrnitých, přes výše středně a hrubě až po hrubozrnné křemenné pískovce s prachovitojílovitou základní hmotou.\nPřírodní památka Na Oboře se nachází v oblasti minerálně bohatších hornin (sprašové závěje), tudíž se zde vyskytují suché stepní trávníky s dominantní válečkou prapořitou (společenstvo Scabioso ochrolencae-Brachypodium pinnatum). V těchto trávnících roste množství druhů, které jsou pro tento typ společenstva charakteristické, jako např. hlaváč žlutavý (\"Scabiosa ochroleuca\"), dobromysl obecná (\"Origanum vulgare\"), kostřava žlábkatá (\"Festuca rupicola\"), též řepík lékařský (\"Agrimonia eupatoria\") a oman vrbolistý (\"Inula salicina\").\n\nTaké zde lze nalézt množství volně rozmístěných druhů stromů a keřů – trnka obecná (\"Prunus spinosa\"), švestka domácí (\"Prunus domestica\"), svída krvavá (\"Cornus sanguinea\"), trnovník akát (\"Robinia pseudoacacia\"), jilm habrolistý (\"Ulmus minor\"), hloh (\"Crataegus\"), řešetlák počistivý (\"Rhamnus cathartica\") a další. Na mozaice vzájemně nesouvislých ploch lze nalézt některé zvláště chráněné rostliny, patřící do seznamu ohrožených druhů, jako je zvonek bolonský (\"Campanula bononiensis\"), hořec křížatý (\"Gentiana cruciata\"), vemeník dvoulistý (\"Platanthera bifolia\") či sasanka lesní (\"Anemone sylvestris\"). Též se v této lokalitě vyskytují některé ze vzácných rostlin, např. záraza žlutá (\"Orobanche lutea\"). Tento zástupce čeledi \"Orobanchaceae\" je parazitem na rostlinách z čeledi \"Fabaceae\", mající několik druhů hostitelů (tzv. oligofágní parazit).\n\nTato chráněná xerotermní lokalita je domovem mnoha teplomilných živočichů. Mezi nejvýznamnější patří motýl modrásek Rebelův (\"Maculinea rebeli\"). Ten je svým vývojem, potažmo rozšířením úzce vázán na výskyt vzácného hořce křížatého (\"Gentiana cruciata\") a je kriticky ohrožený. Nejprve se jeho housenky usídlí v poupatech této rostliny, kde probíhá jejich vývoj. Poté se přemístí do zemních mravenišť, kde konzumují larvy mravenců. Tento motýl je v Čechách velmi vzácný a přírodní památka Na Oboře patří k několika málo lokalitám jeho přirozeného výskytu.\n\nNa této lokalitě také žijí dva druhy otakárků – ovocný, který se živí listy zde přítomných růžokvětých dřevin (švestka, trnka, hloh) a fenyklový, jenž žije na rostlinách z čeledi miříkovité. Dále na tomto místě lze najít černě zbarvenou majku (\"Meloe rugosus\"), což je nejmenší majka v České republice a dospělce lze spatřit časně zjara či v pozdním podzimu. Všichni brouci z čeledi Majkovití (Meloidae) prodělávají od vajíčka k dospělci velmi složitý vývoj a proto byli v České republice všichni příslušníci této čeledi zařazeni mezi ohrožené druhy. Není bez zajímavosti, že majky v případě ohrožení vylučují tekutinu obsahující jedovatý alkaloid kantaridin., který je pro člověka smrtelný již po požití velmi malé dávky. Z dalších, zde se vyskytujících živočichů můžeme jmenovat mandelinku krytohlav (\"Cryptocephalus hypochoeridis\"), cikádu chlumní (\"Cicadetta Montana\") a též byl zde zaznamenán výskyt populace užovky hladké (\"Coronella austriaca\").\n\nVětšina mírných údolních svahů byla v minulosti často využívána pro účely pastevectví, pozměňována na terasová políčka či osázena ovocnými stromy pro účel pěstitelský z důvodu obohacení půd splavenou spraší. Tudíž vegetace a flora těchto oblastí je z velké míry ovlivněna člověkem. Tento vliv se projevil zejména významnou nitrifikací polí a následně navazujících okrajů lesů, svahů četných roklí a nejnižších poloh údolí. Tato nitrifikace má původ v umělém přehnojení krajiny dusíkem za účelem vyšších výnosů zemědělských plodin. Tato činnost má za následek zvýšený výskyt nitrofilních rostlin, např. kopřivy dvoudomé (\"Urtica dioica\") a svízele přítuly (\"Galium aparine\"). Dále lze považovat za problém nezalesněných lokalit (zejm. nesklízených lučních ploch) výrazné šíření expanzivních rostlin. Dochází zde k ohrožení lokality vlivem pozvolného zarůstání náletovými dřevinami a bylinami, které lze považovat za konkurenčně silnější, jako je třtina křovištní (\"Calamagrostis epigejos\"), chrastice rákosovitá (\"Phalaroides arundinacea\") či rákos obecný (\"Phragmites australis\"). Tímto procesem je tak původní druhové bohatství této lokality utlačováno.\n\nHlavním motivem ochrany této přírodní památky je zachování původních strání stepního charakteru a na ně vázaných druhů. Péče o tuto přírodní památku tedy spočívá primárně v pravidelném kosení lučního porostu (na každé ploše každý rok vždy pouze část ) a občasnému odstranění vegetace až na obnaženou půdu, poněvadž množství zde rostoucích vzácných druhů živočichů a rostlin je vázáno na plochy s pravidelně rozrušovaným porostem. Velmi vhodným, efektivním a k přírodě ohleduplným způsobem uskutečňování tohoto managementu by byla extenzivní pastva koz a ovcí, poněvadž tato zvířata svým pohybem přirozeně rozrušují zapojenou vegetaci a tím vytváří vhodné stanoviště pro druhy, které jsou na tyto plochy specializované. Nicméně se dosud nenašel vhodný partner, který by tuto část managementu za daných podmínek realizoval. Též je velice důležité, s náležitou pravidelností odstraňovat posečenou organickou hmotu z těchto lokalit, protože se tím zamezí jejímu hromadění a tím nežádoucímu poskytování živin pro náletové dřeviny a konkurenčně silnější byliny. V neposlední řadě je nutno periodicky redukovat trnovník akát (\"Robinia pseudoacacia\"), jelikož je nepůvodní náletovou dřevinou a značně utlačuje veškerý okolní porost.\n\n"}
{"id": "622559", "url": "https://cs.wikipedia.org/wiki?curid=622559", "title": "Mrzínov", "text": "Mrzínov\n\nPřírodní památka Mrzínov byla vyhlášena v roce 2000 a nachází se u obce Vysoká v okrese Mělník. Důvodem ochrany jsou stráně lesostepního charakteru. Péči o památku má na starosti správa CHKO Kokořínsko – Máchův kraj.\n\nOblast je porostlá teplomilnými trávníky s válečkou prapořitou. K dalším význačným druhům patří len žlutý, hořec křížatý, zvonek boloňský, záraza vyšší, černohlávek velkokvětý či pcháč bezlodyžný. Stejně jako v PP Na oboře se i zde vyskytuje velmi vzácný modrásek Rebelův, který je vázán na hořec křížatý. Z oblasti rychle mizí včela Hylaeus confusus.\n\n"}
{"id": "622564", "url": "https://cs.wikipedia.org/wiki?curid=622564", "title": "Velnias", "text": "Velnias\n\nVelnias (též Velinas, Velns, Vels, Vielona) je baltským bohem podsvětí ctěným Litevci a Lotyši. Jeho pruskou obdobou byl Patollo, mezi další analogické bohy patří především slovanský Veles, severský Ódin a védský Varuna. Po christianizaci byl ztotožněn s Ďáblem a v současné lotyštině znamená \"velns\" čerta, který je hloupý a lze jej snadno přelstít.\n\nJeho jméno souvisí s litevským výrazem \"véles\" (sg. \"véle\") „duše“ „stíny mrtvých“. Kromě toho, že byl bohem mrtvých, byl také bohem stád, toto spojení je pro indoevropskou spiritualitu typické a ukazuje jej například lotyšská lidová píseň:\n\n\"Kdo to zpívá tak nahlas\"\n\"na vrcholu kopce s hroby ?\"\n\"Naše sestřička tam zpívá\"\n\"pasouc krávy duchů zemřelých.\"\n\nV určitém dny roku byly Velniasovi přinášeny obětiny, aby chránil duše mrtvých. V lidových představách je dále spojován s moudrostí, vodou, tancem a zpěvem. Podle pramenů z 16. století muži obětovali jedno oko, aby získali vědění tohoto boha a stejně jako Veles trestal nemocí, po které viník „zežloutne a přijde nazmar“. Jeho ženou je bohyně čarodějnictví Ragana.\n"}
{"id": "622568", "url": "https://cs.wikipedia.org/wiki?curid=622568", "title": "Ivan Švarný", "text": "Ivan Švarný\n\nIvan Švarný (* 30. října 1984, Nitra) je slovenský hokejový obránce. V současné době hraje v týmu HC Slovan Bratislava, který hraje KHL.\n\nStatistiky reprezentace na Mistrovstvích světa a Olympijských hrách:\n"}
{"id": "622586", "url": "https://cs.wikipedia.org/wiki?curid=622586", "title": "Dětanský chlum", "text": "Dětanský chlum\n\nPřírodní rezervace Dětanský chlum jsou teplomilné doubravy na jižní straně kopce Chlum. Její rozloha je 35,6 ha a ochrana byla vyhlášena roku 1967. Půda je vysychavého, hlinito-kamenitého vulkanického původu.\n\nNáhorní plošina a jižní svah Chlumu (kóta 517 m) nad obcí Dětaň, jižně od Nepomyšle. Veřejnosti je přístup do rezervace povolen po cestě. Není zde dovoleno ničit, poškozovat nebo měnit stav chráněného území.\n\nTato rezervace na lesní půdě je zajímavá rovněž výskytem mnoha lesních druhů teplomilných živočichů. Žije zde množství druhů brouků střevlíků, tesaříků, nosatců. Z dalších živočichů jsou zde běžní například pavouci, ploštice a sarančata. Z plazů zde byl zjištěn výskyt ještěrky obecné.\n\nRoste zde květena typická pro zdejší půdu. Hlavní dřeviny jsou dub zimní, dub žlutavý a dub mnohoplodý. Z bylin prvosenka jarní, mochna bílá, jaterník podléška, hrachor jarní, plicník úzkolistý a několik druhů kavylů, bělozářka větevnatá, lilie zlatohlavá, náprstník velkokvětý, třemdava bílá, skalník celokrajný a koniklec luční.\n\n\n"}
{"id": "622588", "url": "https://cs.wikipedia.org/wiki?curid=622588", "title": "Důvodová zpráva", "text": "Důvodová zpráva\n\nDůvodová zpráva je nezávazná část návrhu zákona, který je předkládán parlamentu. Má sloužit jak k odůvodnění jeho jednotlivých ustanovení, tak k vysvětlení jeho celkového účelu. Proto je využívána hlavně v rámci historické metody výkladu práva. \n\nK žádnému zákonu důvodová zpráva být připojena nemusí, je to však pravidlem, zejména pak u vládních návrhů zákonů, které se řídí jinak nezávaznými \"Legislativními pravidly vlády\". Podle čl. 9 těchto pravidel má důvodová zpráva svou obecnou a zvláštní část. \n\nV \"obecné části\" předkladatel návrhu zákona především zhodnotí dosavadní právní stav, vysvětlí, v čem je přínos nové právní úpravy a jaké jsou její hlavní principy, posoudí, zda je návrh v souladu s ústavním pořádkem i s právem EU a mezinárodními dohodami, a uvede, zda se při zavádění zákona v praxi dají očekávat nějaké zvýšené finanční náklady, sociální dopady nebo korupční rizika. \"Zvláštní část\" se dále člení podle jednotlivých ustanovení zákona, které postupně odůvodňuje a vysvětluje. Pokud je požadováno, aby zákon nabyl účinnosti dnem jeho vyhlášení, je tato argumentace uvedena u ustanovení o nabytí účinnosti zákona.\n"}
{"id": "622590", "url": "https://cs.wikipedia.org/wiki?curid=622590", "title": "Aalborská charta", "text": "Aalborská charta\n\nAalborská charta (plným názvem Charta evropských měst a obcí směřujících k trvale udržitelnému rozvoji) je dokument vytvořený 27. května 1994 v dánském městě Aalborg, který od té doby podepsalo zhruba 2600 (stav v únoru 2010) místních samospráv z 39 zemí. Dohoda se zabývá udržitelným rozvojem a dopravou, navazuje na program Agenda 21 a staví se do opozice proti Athénské chartě.\n\nV České republice podepsala dohodu města Hlučín a Vsetín.\n\n"}
{"id": "622605", "url": "https://cs.wikipedia.org/wiki?curid=622605", "title": "Podlešínská skalní jehla", "text": "Podlešínská skalní jehla\n\n__BEZOBSAHU__\n\nPřírodní památka Podlešínská skalní jehla byla vyhlášena v roce 1987 a nachází se u obce Podlešín v okrese Kladno, na okraji pole jihovýchodně od zmíněné vesnice, zhruba 700 m vzdušnou čarou směrem na východ od železniční stanice \"Podlešín\".\n\nPředmětem ochrany je výrazná izolovaná pískovcová skalní věž, vzdáleně připomínající přírodní výtvory známé z východočeských skalních měst, avšak její původ je staršího data, neboť je budována karbonskými uloženinami. Z hlediska botanického či zoologického není lokalita nikterak pozoruhodná.\n\nBizarně zvětralý útvar o výšce 8 metrů tvořen je tvořen pískovcem, přesněji ledeckou arkózou svrchnokarbonského stáří. Jemnozrná sedimentární hornina místy obsahuje až jeden centimetr velké valounky křemene. V okolí skalní věže i v lese na sever od ní vycházejí na povrch podobné skalní útvary z ledeckých arkóz, avšak nejsou natolik výrazné jako zmíněná přírodní památka.\n\nK Podlešínské skalní jehle se lze dostat po polních cestách z Podlešína či z Želenic. Návštěvu je však vhodné plánovat s ohledem na počasí, neboť po deštích bývají přístupové komunikace velmi blátivé.\n\n\n"}
{"id": "622611", "url": "https://cs.wikipedia.org/wiki?curid=622611", "title": "Ostrov u Jedomělic", "text": "Ostrov u Jedomělic\n\nPřírodní památka Ostrov u Jedomělic byla vyhlášena v roce 1987 a nachází se v blízkosti terénních pozůstatků tvrziště a středověké vsi u obce Jedomělice v okrese Kladno. Přírodní památka, která se nachází v Přírodním parku Džbán, je v péči Krajského úřadu Středočeského kraje. Chráněné území je zároveň součástí evropsky významné lokality Ostrov u Jedomělic, vyhlášené v roce 2016. \n\nDůvodem ochrany je naleziště třemdavy bílé a další teplomilné květeny. Kromě ohrožené třemdavy se zde vyskytuje například medovník meduňkolistý, kamejka modronachová, samorostlík klasnatý, věsenka nachová, rulík zlomocný, hlístník hnízdák, lilie zlatohlavá, ojediněle též střevíčník pantoflíček, oměj pestrý, violka divotvárná a další byliny. \n\nPřírodní památka Ostrov u Jedomělic geomorfologicky náleží do Řevničovské pahorkatiny, geologický podklad je tvořen křídovými sedimenty, konkrétně písčito-vápnitými slínovci. Území přírodní památky je zalesněné, tvoří jej prudká stráň, orientovaná směrem na jihovýchod. Chráněné území, které se nachází necelých 100 metrů jihovýchodně od místa, kde stávala zaniklá tvrz Ostrov, je obklopeno lesy.\n\n"}
{"id": "622616", "url": "https://cs.wikipedia.org/wiki?curid=622616", "title": "Aquaphor", "text": "Aquaphor\n\nAquaphor je společná rusko-americká firma, založená v roce 1992 se sídlem ve městě Petrohrad. Společnost je zaměřená na výrobu systémů filtrace vody. Firma má vedoucí pozice na trhu s čističi vody pro domácnosti a pokrývá vice než třetinu ruského trhu. Aquaphor má výrobní kapacity v Rusku, továrna se nachází poblíž Petrohradu.\n\nKromě Ruska produkce se exportuje do Maďarska, Litvy, Lotyšska, Estonska, Česka, Slovenska, Polska, Německa, Velké Británie, Sýrie, Jižní Koreje, Ekvádoru, Kazachstánu, Ukrajiny, Gruzie, Ázerbájdžánu, Kolumbie a jiných zemí.\n\nSortiment vodních filtru Aquaphor se skládá z filtračních konvic, filtru na kohoutek, stacionárních systémů se zvláštním kohoutem (filtrů pod dřez), systémů reverzních osmóz, systémů změkčení a odželezňování, a taky z vysoce produktivní komplexního čistění vody.\n\nPři vypracování produkci Aquaphor se používá progresivní technologie rychlého prototypování. Stádia konstrukce jakéhokoliv příboru spočívají v projekci, výrobě modelu, upřesnění konstrukce, doladění, kontrole smontování, výzkumu ergonomických vlastnosti výrobků. Aquaphor má velkou evropskou chemická výrobu vláknitých sorbentů a největší v Evropě výroba iontoměničových vláken. Výrobní linky jsou zařízeny linkou míchání vláknitých a granulovaných sorpčních materiálu. Aquaphor vlastní jedinou tiskařskou linku výroby vložek dle technologii karbon bloku v Rusku.\n\nOdlišnost filtru Aquaphor spočívá v speciálně vypracovaných pro použíti při čistění vody vláknitých materiálů typu Akvalen, sorbentu, získaného na základě polyakrylonitrilu (patenty USA a Ruska), který představuje aktivovaný uhlíkatý materiál s velice rozvinutým povrchem, slučující vysokou rychlost filtraci se skoro nenavrtaným spojením organických látek, který v kombinaci s drobný granulovaný sorbenty efektivně odstraňují prakticky jakýkoliv přísady z vody, určené k čistění.\n\n\n"}
{"id": "622619", "url": "https://cs.wikipedia.org/wiki?curid=622619", "title": "Garudimimus", "text": "Garudimimus\n\nGarudimimus (doslovně „napodobitel Garudy“), žil v období pozdní křídy, asi před 90 milióny let, na území dnešního Mongolska (souvrství Bajan Šireh). Byl to zřejmě všežravý, asi 2,5 m dlouhý a 30 kg vážící pštrosovitý dinosaurus (ornitomimosaur). Podle jiných odhadů dosahoval tento dinosaurus délky asi 4 metrů.\n\nOproti pozdějším, vývojově vyspělejším pštrosovitým dinosaurům nebyl tak dobře vybaven pro rychlý běh (měl relativně kratší zadní končetiny a celkově byl robustnější). Také svalovina nohou byla zřejmě hůře vyvinutá. Hlava byla zakončena zahnutějším čenichem, než jaký nacházíme u jiných zástupců skupiny, a oči byly také relativně větší. Nohy měly čtyři hlavní prsty a jeden zakrnělý prst po straně, u pozdějších zástupců už byly jen tři. Dříve se objevoval názor, že tento dinosaurus měl na hlavě výrazný roh. Později se však zjistilo, že šlo pouze o vytrčenou lebeční kost.\n\n"}
{"id": "622636", "url": "https://cs.wikipedia.org/wiki?curid=622636", "title": "Tabelátor", "text": "Tabelátor\n\nTabelátor může znamenat:\n\n"}
{"id": "622637", "url": "https://cs.wikipedia.org/wiki?curid=622637", "title": "Diskordance", "text": "Diskordance\n\nDiskordance, též nekonformita, je geologický jev, kdy na sebe nasedají vrstvy zemské kůry, mezi jejichž usazením uplynulo delší časové období.\n\nNa dně moře, sladkovodních jezer, v říčních nivách a podobně dochází k postupnému usazování (sedimentaci) úlomků hornin. Tyto úlomky jsou usazovány zpravidla ve vodorovných vrstvách. Tyto vrstvy mohou být následně zpevněny. Vrstvy, které byly takto kontinuálně (bez přerušení) usazeny, jsou v konkordanci.\n\nV důsledku horotvorných procesů (vrásnění) může dojít k přerušení sedimentace. Důvodem může být vyzdvižení dna nad úroveň vodní hladiny. Původně vodorovné vrstvy jsou při těchto pochodech zpravidla různě zdeformovány. Po vyzdvižení jsou horniny vystaveny erozi a následnému odnosu (denudaci). Pokud později dojde k novému zaplavení území (transgresi), např. vlivem zvednutí hladiny světového oceání nebo poklesem zemské kůry, sedimentace pokračuje a na původní vrstvy se ukládají vrstvy další. Mezi staršími a mladšími vrstvami je zpravidla ostrý přechod. Chybějí mezi nimi vrstvy, které by rerezentovaly určité geologické období. Vztah mezi sousedními vrstvami pocházejícími v důsledku přerušení sedimentace ze vzdálených geologických období se nazývá diskordance. Časové období, po které byla sedimentace přerušena, nazýváme stratigrafický hiát.\n\nPři skryté diskordanci (též parakonformitě) došlo k přerušení usazování na relativně krátkou dobu. Za tuto dobu ještě nestačilo dojít významnému rozrušení starších vrstev. Starší a mladší vrstvy na sebe plynule navazují jako při konkordanci, ale scházejí mezi nimi usazeniny reprezentující určité období.\n\nTento typ diskordance je obtížné odlišit od konkordance. Při konkordantním uložení vrstev mohou být ostré přechody mezi vrstvami. Ty jsou způsobeny rychlými změnami podmínek pro usazování (pokles nebo zdvih dna). Na rozdíl od skryté diskordance však nedošlo k přerušení sedimentace. Ve vrstevním sledu nechybějí žádné vrstvy odpovídající určitému období.\n\nTento typ diskordance bývá na odkryvech dostatečně patrný. Mezi jednotlivými obdobími zaplavení uplynula dlouhá doba bez usazování (hiát). Starší vrstvy byly v této době značně rozrušeny, často nerovnoměrně. Usazeniny pak v pozdějším období zaplnily nerovnosti vzniklé ve starších vrstvách.\n\nPři úhlové (též zjevné) diskordanci byly starší horniny během hiátu výrazně narušeny erozí. Kromě toho tyto vrstvy byly vystaveny deformačním tlakům během vrásnění. Kombinace působení tlaků a eroze vyústila v současnou podobu vrstev. Když pak později došlo k novému zaplavení území, byly vodorovně usazeny nové vrstvy, které nejsou se starými vrstvami rovnoběžné, ale svírají s nimi určitý úhel.\n"}
{"id": "622640", "url": "https://cs.wikipedia.org/wiki?curid=622640", "title": "Sbor dobrovolných hasičů Kamberk", "text": "Sbor dobrovolných hasičů Kamberk\n\nSDH Kamberk je sbor dobrovolných hasičů v obci Kamberk. Založen byl v roce 1878 místním farářem Karlem Smetanou a obchodníkem Františkem Maškem a patří k nejstarším sborům v Čechách. K starším sborům v tomto hasičském okrsku patří pouze sbor dobrovolných hasičů města Vlašimi. Sbor Načeradce byl založen o 8 let později a sbor Louňovic o 9 let později. Ve vedení sboru v Kamberku se vystřídalo 14 velitelů. Sbor vlastní dvě plně funkční historické ruční stříkačky, z nichž starší je vystavena v expozici hasičského muzea v Přibyslavi. Druhá stříkačka vyrobená smíchovskou firmou R. A. Smekal v roce 1889 je stále ve výzbroji sboru a jezdí na soutěže historických ručních stříkaček.Sbor se také pyšní vlastním historickým praporem z roku 1882. Mezi současné vybavení patří dvě PS 12 bez úprav v originálním stavu. Na soutěžích požárního sportu však tato stříkačka nestačí, protože spousta sborů si stroje upravuje na vyšší výkon, což odporuje pravidlům. Sbor má ve správě 3 obecní rybníky (Podhorník a dva rybníky v Předbořicích). Sbor každoročně pořádá veřejný výlov a rybářské závody na rybníce Podhorník a tradiční hasičský ples. \n\n"}
{"id": "622641", "url": "https://cs.wikipedia.org/wiki?curid=622641", "title": "Mořic Stanislav Anger", "text": "Mořic Stanislav Anger\n\nMořic Stanislav Anger (12. března 1844, Sušice – 2. srpna 1905, Praha) byl český dirigent a skladatel.\n\nNarodil se 12. března 1844 v Sušici. Studoval na gymnáziu v Sušici, od roku 1856 reálku v Písku a později ve Vídni. V roce 1862 začal studovat na technice (tehdy Polytechnický ústav) v Praze. Studia však nedokončil a plně se věnoval hudbě.\n\nZáklady hudebního vzdělání získal již v Písku a ve Vídni. V Praze studoval housle u Josefa Řebíčka a skladbu u Josefa Bohuslava Foerstera. Stal se členem tzv. Komzákovy kapely, orchestru, který založil kapelník a skladatel Karel Komzák st. a který si v Praze získal tak znamenitou pověst, že se jako celek stal orchestrem Prozatímního divadla. V této kapele hrál vedle Angera i Antonín Dvořák, se kterým Anger v letech 1864–1865 společně bydlel na Senovážném náměstí.\n\nVedle činnosti houslisty v orchestru v Prozatímním divadle byla zahájena i jeho kariéra dirigenta. Nejprve převzal řízení frašek a operet, později (na doporučení Bedřicha Smetany) se stal dirigentem Švandovy divadelní společnosti v Plzni.\n\nV letech 1870–1881 vystřídal několik angažmá u předních rakouských scén (Salzburg, Bad Ischl, vídeňská Komická opera, Olomouc, Štýrský Hradec). 1. května 1881 se stal druhým dirigentem Národního divadla v Praze. V této funkci setrval až do své smrti v roce 1905.\n\n14. října 1883 dirigoval v pražském Rudolfinu světovou premiéru Dvořákova houslového koncertu v a moll.\n\nV letech 1888 až 1901 byl kromě svých povinností v Národním divadle i ředitelem kůru v křížovnickém chrámu sv. Františka na Starém Městě. Odtud se datují i jeho četné chrámové skladby.\n\n\n\n\nZ orchestrálních skladeb si zaslouží pozornost \"Pocta Bedřichu Smetanovi\" (1895). Kromě již zmíněných chrámových skladeb komponoval hudbu k činohrám a celou řadu písní a sborů.\n\n\n"}
{"id": "622643", "url": "https://cs.wikipedia.org/wiki?curid=622643", "title": "Sklípkan Smithův", "text": "Sklípkan Smithův\n\nSklípkan Smithův (\"Brachypelma hamorii; Dříve Brachypelma smithi\") je druh sklípkana rodu Brachypelma. Vědecky byl popsán v roce 1897 původně jako \"Eurypelma smithi\" arachnologem F. O. P. Cambridgem podle materiálu sesbíraného H. H. Smithem v Dos Arroyos v Mexickém státě Guerrero. V roce 1903 byl tento sklípkan Pocockem překlasifikován do rodu Brachypelma. Vyskytuje se na úpatí pohoří Sierra Madre del Sur, kde preferuje suché lesy na Pacifickém pobřeží. Byly popsány dokonce dvě mírně odlišné formy tohoto druhu. Jedna forma se vyskytuje v okolí Acapulca (Guerrero), druhá v okolí Colimy. Tyto dvě oblasti jsou od sebe separovány velkou řekou Balsas (Michoacan).\n\nJedná se o zemního sklípkana, který se obvykle ukrývá pod spadlými kmeny, ležícími kameny nebo opuštěných norách hlodavců. Po období dešťů (na konci října) dospělí samci opouštějí natrvalo své úkryty a vydávají se hledat samice vhodné k páření. Samice se dožívá až 20 let, samec po dosažení dospělosti žije maximálně 1 rok.\n\nTito sklípkani mohou mít v rozpětí nohou až 16 cm a v těle měřit i 7–8 cm. Zbarvení je černé, na článcích končetin je oranžová, oranžově je také lemovaný karapax. Typ vyskytující se z v Guerreru vypadá více chlupatý a červené zbarvení končetin je výraznější. Chybí také černé chloupky lemující červené plamínky na patelách a pedipalpech.\n\nTento druh může mít ve svém kokonu 300 až 1200 vajec. \"Brachypelma hamorii\" dospívá kolem druhého až čtvrtého roku věku.\n\nBrání se převážně vyčesáváním žahavých chloupků z abdomenu. V ohrožení může zaujmout obranný postoj, nebo použít výpad. Celkově se jedná o neagresivní druh, výpad je velmi ojedinělý.\n\nBrachypelma hamorii je často chovaná amatérskými chovateli. Jedná se o poměrně nenáročného sklípkana, vhodného i pro začátečníky.\n\n\n"}
{"id": "622644", "url": "https://cs.wikipedia.org/wiki?curid=622644", "title": "Třída Pchohang", "text": "Třída Pchohang\n\nTřída Pchohang (korejsky 포항급) je třída námořních korvet námořnictva Korejské republiky. Celá třída je určena především k hlídkování a pobřežní obraně. Tvoří ji celkem 24 jednotek. Všechny jednotky jsou pojmenovány po jihokorejských městech, první jednotka, po které je pojmenována celá třída, po městě Pchohang. K roku 2015 bylo v jihokorejském námořnictvu aktivních 20 ze všech postavených lodí. Vyřazená plavidla jsou nabízena zahraničním zájemcům. Zahraničními uživateli třídy jsou Egypt, Filipíny, Peru a Vietnam.\n\nCelkových 24 jednotek této třídy postavily čtyři různé korejské loděnice – Korea Shipbuilding Corporation v Pusanu, Hyundai Heavy Industries (HHI) v Ulsanu, Daewoo Shipbuilding v Okpo a konečně loděnice Korea Tacoma. Celá série se stavěla v letech 1984–1993. První jednotka \"Pchohang\" byla dokončena v roce 1984, zatímco poslední jednotka \"Kongdžu\" byla dodána v roce 1993.\n\nJednotky třídy \"Pchohang\":\n\nTřída \"Pchohang\" je jihokorejskou domácí konstrukcí. Postaveny byly ve dvou variantách – protilodní (první 4 ks) a protiponorkové (dalších 20 ks), lišících se svou výzbrojí a výstrojí.\n\nVýzbroj protilodní verze tvoří dvě dělové věže se 76mm kanóny OTO Melara, dvě dělové věže se 30mm kanóny Emerson a dvě protilodní střely MM38 Exocet.\n\nProtiponorková varianta nese rovněž dva 76mm kanóny OTO Melara, sekundární ráži ale představují dvě věže systému DARDO se 40mm dvoukanóny. Jejich protilodní výzbroj tvoří až čtyři protilodní střely Boeing Harpoon a výzbroj dále doplňují dva trojhlavňové 324mm protiponorkové torpédomety, ze kterých jsou odpalována americká lehká torpéda Mk 46.\n\nPohon je typu CODOG. Při plavbě ekonomickou rychlostí loď pohánějí dva dieselové motory MTU 12V 956 TB 82, zatímco v bojové situaci jsou diesely vypnuty a korvetu pohání jedna plynová turbína General Electric LM2500. Lodní šrouby jsou dva. Nejvyšší rychlost je 32 uzlů.\n\nKorveta \"Čchonan\" (PCC-772) byla potopena 26. března 2010 při hlídkové plavbě severokorejskou miniponorkou (toto je oficiální závěr vyšetřovací komise).\n\n\n\n\n\n"}
{"id": "622647", "url": "https://cs.wikipedia.org/wiki?curid=622647", "title": "Galinha à Portuguesa", "text": "Galinha à Portuguesa\n\nGalinha à Portuguesa (čínsky:葡國雞), znamenající „kuře po portugalsku“ je oblíbený pokrm macauské kuchyně. Tento pokrm původně nepochází z portugalska ale z administrativní oblasti Číny – Macaa, které byla dříve portugalskou kolonií. \n\nGalinha à Portuguesa se přiravuje z kousků kuřecího masa, brambor a rýže s kokosovou omáčkou s kari které se pečou dozaltova. \n"}
{"id": "622651", "url": "https://cs.wikipedia.org/wiki?curid=622651", "title": "Kao-šeng", "text": "Kao-šeng\n\nKao-šeng ( , kantonským čtením \"Koušing\") byl osobní a nákladní parník postavený roku 1883 pro britskou \"Indo-China Steam Navigation Company Ltd.\" obchodující s bavlnou, hedvábím, opiem a čajem. Roku 1894 byl pronajatý Čínskému císařství dynastie Čching k transportu vojáků do Koreje v předvečer první čínsko-japonské války, při kterém byl potopen japonským křižníkem \"Naniwa\".\n\n\"Kao-šeng\" měl být využit k přepravě 1100, 1220, nebo 1500 čínských vojáků, členů expedičního sboru na potlačení nepokojů v Koreji. Dne 23. července 1894 vyplul z čínského přístavu u pevnosti Ta-Ku a zamířil do korejského Asanu. Doprovod mu dělal dělový člun \"Čchao-ťiang\". Kolem 9. hodiny ranní 25. července narazil na japonský svaz složený z chráněných křižníků \"Akicušima\" a \"Naniwa\". Kapitán \"Naniwy\" Heihačiró Tógó dal příkaz k zastavení lodě (\"Čchao-ťiang\" se mezitím vypařil, pronásledován \"Akicušimou\").\n\nDošlo k několikahodinovému jednání mezi Japonci, britskou posádkou a Číňany. Britská posádka, které velel Thomas Ryder Galsworthy, navrhovala Číňanům, aby buďto poslechli japonské požadavky a nebo aby jí bylo dovoleno odejít. Dva čínští generálové na palubě se ale odmítali vzdát a Číňané se vzbouřili proti britské posádce. Nakonec se Tógó rozhodl \"Kao-šeng\" potopit. Podle Evans & Peattie se tak stalo dělostřelbou, podle jiné verze byl \"Kao-šeng\" potopen zásahem torpéda v oblasti strojovny.\n\nZahynulo přibližně 700 Číňanů (800 podle Allen & Lettens). Podle dobových pozorovatelů představovali vojáci ztracení na palubě \"Kao-šengu\" to nejlepší, co Čína měla.\n\nPotopení \"Kao-šengu\" společně s předcházejícím incidentem ze stejného dne (bitva u Asanu) bylo záminkou k vyhlášení války mezi Čínou a Japonskem.\n\n\"Jardine Matheson & Co.\" (mateřská společnost vlastníka \"Kao-šengu\") se dožadovala odškodnění od japonské vlády za způsobenou ztrátu. V tom měla podporu i britského tisku, ale britská vláda nakonec záležitost smetla ze stolu, neboť \"Kao-šeng\" přepravoval vojáky, odmítl uposlechnout japonské příkazy a Japonsko a Čína již tou dobou byly \"de facto\" (i když ne \"de iure\") ve válce.\n\n"}
