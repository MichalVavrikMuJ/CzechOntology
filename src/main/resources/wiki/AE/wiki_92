{"id": "742856", "url": "https://cs.wikipedia.org/wiki?curid=742856", "title": "Marek Dunda", "text": "Marek Dunda\n\nMarek Dunda (* 8. ledna 1969, Třebíč) je český katolický kněz, spoluzakladatel společenství FATYM, publicista, lidový misionář a iniciátor vývoje modelu lidových misií pro Českou republiku, koordinátor katolického časopisu Milujte se! a vicekoordinátor křesťanské internetové televize TV-MIS. Byl i koordinátorem tiskového apoštolátu A. M. I. M. S. a šéfredaktorem časopisu Milujte se!.\n\nNarodil se 8. ledna 1969 v Třebíči. Studoval teologii na Cyrilometodějské bohoslovecké fakultě Praha se sídlem v Litoměřicích a na Cyrilometodějské teologické fakultě Univerzity Palackého v Olomouci. Na téže fakultě absolvoval i postgraduální studium pod vedením prof. Ladislava Tichého. V roce 2004 dosáhl licenciátu (licenciátní práce Lidský strach v synoptických evangeliích) a v roce 2008 doktorátu (disertační práce Oslovení Ježíše v synoptických evangeliích) v oboru biblická teologie se specializací na Nový zákon.\n\nV roce 1993 přijal jáhenské svěcení. Jáhenskou praxi vykonával v Římskokatolické farnosti Přímětice a potom v Římskokatolické farnosti Znojmo – Svatý Mikuláš. V roce 1994 byl vysvěcen na kněze. Jako kaplan působil v Hostěradicích (1994–1995), v Břeclavi (1995), ve Velkém Meziříčí, Borech a Netíně (1995–1996). Od roku 1996 působí ve FATYMu Vranov nad Dyjí a od roku 1998 je jeho moderátorem.\n\nV době, kdy působil jako prefekt v Teologickém konviktu v Litoměřicích (školní rok 1991/92), stál u zrodu a byl iniciátorem prvních ročníků prázdninové evangelizační akce mladých s názvem Antiochia. Tato akce se od té doby koná dodnes (i když se již Marek Dunda její organizace řadu let neúčastní). Do nepříliš živé farnosti přijíždějí (akce se nyní konává souběžně na několika místech v České republice) v několika na sebe navazujících turnusech a spolupracujících turnusech věřící mladí lidé, pod vedením bohoslovců se snaží různými způsoby a na mnoha úrovních navázat kontakt a vztahy s místními lidmi.\n\nMarek Dunda byl v roce 1996 jedním ze zakládajících členů farního týmu FATYMu (společně s kněžími Pavlem Zahradníčkem – prvním moderátorem týmu – a Milanem Plíškem). Od roku 1998 vede jako moderátor FATYM Vranov nad Dyjí. FATYM je společenství katolických kněží, jáhnů a laiků na Znojemsku a kromě duchovní správy ve svěřených farnostech se věnuje řadě dalších evangelizačních a misijních aktivit s celorepublikovým přesahem (internetová televize TV-MIS, tiskový apoštolát A. M. I. M. S., pěší poutě, webový portál fatym.com, lidové misie, časopis Milujte se!, duchovní obnovy exercičního typu, pilotní projekt Adoptivní farnost Jeníkov, Společenství čistých srdcí...).\n\nMarek Dunda vede vypracování původního modelu lidových misií pro Českou republiku, který kombinuje osvědčené elementy z historie, ze současné praxe v zahraničí i originální prvky, které vyplynuly z přibližně patnáctileté misijní praxe FATYMu. Kněží FATYMu pod jeho vedením od roku 1997 postupně vyvinuli a ozkoušeli (misijní modely jsou i v současnosti na základě nových zkušeností stále aktualizovány) dva modely průběhu lidových misií. První model je určen (jak Marek Dunda uvádí v předmluvě své knihy \"Dědictví otců zachovej nám, Pane aneb lidové misie s FATYMem\" pro \"poměrně zbožné farnosti především moravského typu\" a byl misijními týmy FATYMu otestován již ve více než padesáti farnostech převážně na Moravě (například Velkém Meziříčí, Ždáře nad Sázavou, Kroměříži, Hustopečích, Velké Bíteši, Radešínské Svratce, Brně Obřanech-Maloměřicích). Druhý je naopak vhodný \"pro farnosti duchovně mrtvé nebo téměř duchovně mrtvé pohraničního rázu\" (byl ozkoušen v Kynšperku nad Ohří).\n\nCílem lidových misií, které trvají i s přípravnou fází často více než rok a mají několik postupných etap – vln, je obnova a prohloubení víry ve farním společenství, a také oslovení těch, kteří se životu ve společenství církve již před řadou let vzdálili. Jejich cílem je oslovit i ty, kteří zatím s církví nijak v kontaktu nebyli. V této nejširší rovině heslem misií bývá: \"K misiím se připojím, dobro v sobě probudím.\", , \n\nMarek Dunda se současně věnuje jak vedení misijních týmů v terénu (jako tzv. koordinátor misií), tak i přednáškové a publikační činnosti věnované propagaci myšlenky lidových misií, vypracovaných misijních modelů a získaných zkušeností.\n\nPři vedení lidových misií spolupracuje i s kněžími, kteří nejsou členy FATYMu. Hlavními misijními kazateli bývají Mons. Jan Peňáz, Mons. Jindřich Bartoš, či již zemřelý probošt Stanislav Krátký Přednášky o bibli pro širokou veřejnost mívá např. Pavel Zahradníček. Řada dalších kněží pomáhá např. při žehnání domů.\n\nOd roku 2007 je koordinátorem časopisu pro novou evangelizaci Milujte se!. V roce 2009 byl rovněž šéfredaktorem tohoto časopisu. V časopise Milujte se! rovněž pravidelně publikuje řadu článků, týkajících se nové evangelizace, duchovního života a životopisů svatých.\n\nJe vicekoordinátorem internetové televize TV-MIS, která vedle čtyř programů MIS 1 – MIS 4 nabízí i rozsáhlou audiosekci.\n\nJe zakládajícím členem sdružení A. M. I. M. S. V roce 2009 byl koordinátorem A. M. I. M. S. (název tvoří zkratkové slovo z latinského Apostolatus Mariae Immaculatae Matris Spei, česky Apoštolát Panny Marie Neposkvrněné – Matky Naděje). Sdružení se vedle dalších aktivit věnuje zejména tiskovému apoštolátu (do roku 2003 byl označován jako Tiskový apoštolát FATYMu). Jeho cílem je vydávání a tisk publikací, určených pro šíření za minimální příspěvek na tisk nebo zdarma.\n\nByl také iniciátorem akce \"Kněží podporují rodiče\". Cílem akce byla podpora rodičů usilujících v roce 2010 o zastavení zavádění nevhodných forem připravované sexuální výchovy na školách. Akci podpořilo 110 katolických kněží.\n\nMarek Dunda je autorem řady knih. Těžiště jeho tvorby představují publikace určené pro vydavatelství A. M. I. M. S. Většinou jde o nekomerční projekty a většinu knih, které vydal v papírové formě, dává k dispozici i zdarma v elektronické formě na webu FATYMu.\n\n\nKniha popisuje model lidových misií. Protože se tento model stále vyvíjí, je kniha při dalších vydáních průběžně aktualizována.\n\n\nJako editor postupně vydává sbírky kázání svatého Jana Marie Vianneye. Postupně tak českým čtenářům zpřístupnil velkou část z celkového počtu asi osmdesáti dochovaných kázání tohoto světce.\n\n\n\nObě vydané publikace vycházejí z jeho disertační práce.\n\n"}
{"id": "742867", "url": "https://cs.wikipedia.org/wiki?curid=742867", "title": "ATP World Tour Finals 2011 – mužská dvouhra", "text": "ATP World Tour Finals 2011 – mužská dvouhra\n\nObhájcem titulu byl Švýcar a čtvrtý nasazený Roger Federer, který turnaj vyhrál. Šestým vítězstvím vytvořil rekord v počtu výher, když se odpoutal od pěti titulů Lendla a Samprase. Ve svém 100. finále na okruhu ATP porazil Francouze Tsongu ve třech setech a připsal si celkově 70. titul kariéry.\n\nSoučasně se také dotáhl na Lendlův rekord v absolutním počtu 39 vítězných utkáních na turnaji a titulem ve třiceti letech se stal nejstarším vítězem od vzniku turnaje v roce 1970.\n\nFederer tak prodloužil sérii sedmnácti výher v řadě a v následné pondělní klasifikaci žebříčku ATP 28. listopadu se vrátil na 3. místo.\n\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráčů se stejným počtem výher; 4) procento vyhraných setů, procento vyhraných her u třech hráčů se stejným počtem výher; 5) rozhodnutí řídící komise.\"\n\n"}
{"id": "742868", "url": "https://cs.wikipedia.org/wiki?curid=742868", "title": "Maricica Puică", "text": "Maricica Puică\n\nMaricica Puică (* 29. července 1950, Iași) je bývalá rumunská atletka, běžkyně, která se specializovala na střední tratě.\n\nJeden z největších úspěchů své kariéry zaznamenala v roce 1984 na letních olympijských hrách v Los Angeles. Na těchto hrách měly ženy poprvé na programu běh na 3000 metrů a Puică se tehdy stala první olympijskou vítězkou v této disciplíně. Ve finále zaběhla trať v čase 8:35,96. S více než třísekundovou ztrátou doběhla na druhém místě britská běžkyně Wendy Slyová a bronz brala Lynn Williamsová z Kanady. Druhý úspěch vybojovala na poloviční trati (1500 m), kde si doběhla v čase 4:04,15 pro bronzovou medaili. Stříbro získala její krajanka Doina Melinteová a zlato Gabriella Dorioová z Itálie. Puică se zúčastnila rovněž letních olympijských her v Montrealu 1976, Moskvě 1980 a Soulu 1988. Výrazného výsledku dosáhla především na olympiádě v Moskvě, kde ve finále běhu na 1500 metrů skončila na 7. místě.\n\nNa evropském šampionátu v Athénách v roce 1982 získala v běhu na 3000 metrů stříbrnou medaili. O čtyři roky později si obdobně vedla také na ME v atletice ve Stuttgartu. Stříbro vybojovala rovněž na druhém ročníku MS v atletice 1987 v Římě a na halovém ME 1982 v Miláně. Ve sbírkách má také bronzové medaile z halového MS 1987 v Indianapolisu a halového ME 1989, které se konalo v nizozemském Haagu.\n\n16. září 1982 v italském Rieti zaběhla nový světový rekord na méně často vypisované trati, běhu na 1 míli. Jeho hodnota byla 4:17,44. Světový rekord vytvořila také 11. července 1986 v Londýně v běhu na 2000 metrů, když trať zaběhla v čase 5:28,69. O osm let později rekord překonala Irka Sonia O'Sullivanová.\n\n\"Hala\"\n\n\"Dráha\"\n\n"}
{"id": "742869", "url": "https://cs.wikipedia.org/wiki?curid=742869", "title": "ATP World Tour Finals 2011 – mužská čtyřhra", "text": "ATP World Tour Finals 2011 – mužská čtyřhra\n\nLoňský titul vyhráli Daniel Nestor a Nenad Zimonjić, kteří se v roce 2011 jako spoluhráči rozešli. Daniel Nestor se do turnaje kvalifikoval spolu s Maxem Mirnym a Nenad Zimonjić pak hrál s Michaëlem Llodrou.\n\nVítězem se stala třetí nasazená kanadsko-běloruská dvojice Daniel Nestor a Max Mirnyj, která po setech 7–5, 6–3 ve finále zdolala osmé nasazené Poláky Mariusze Fyrstenberga s Marcinem Matkowskim.\n\n\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou párů se stejným počtem výher; 4) procento vyhraných setů, procento vyhraných her u třech párů se stejným počtem výher; 5) rozhodnutí řídící komise.\"\n\n\"Pořadí bylo určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou párů se stejným počtem výher; 4) procento vyhraných setů, procento vyhraných her u třech párů se stejným počtem výher; 5) rozhodnutí řídící komise.\"\n\n"}
{"id": "742872", "url": "https://cs.wikipedia.org/wiki?curid=742872", "title": "Ehúd", "text": "Ehúd\n\nEhúd ( , \"Ehud\"), přepisováno též jako Ahod, je jméno biblické postavy, jež je v knize Soudců označena za soudce, kterého po soudci Otníelovi povolal Hospodin k tomu, aby osvobodil izraelské kmeny z nadvlády nepřátelských Moábců. Jméno může být zkrácenou formou jména Achíhúd (hebrejsky אֲחִיהוּד) – v tom případě by se jméno dalo přeložit jako \"„Bratr je nádhera“\". Někteří badatelé však ve jméně onoho soudce vidí složeninu jiných hebrejských slov a navrhují proto, aby se jeho jméno vykládalo spíše jako \"„Kde (je) sláva?“\" či \"„Ne-nádhera“\". Ehúd byl synem jistého Géry, který pocházel z kmene Benjamín. David Gans ve své kronice uvádí, že Ehúdovo soudcovské období spadá do let 2556–2636 od stvoření světa neboli do let 1206–1125 před naším letopočtem, což dává dohromady 80 let. Zřejmě na konci tohoto období soudil syny Izraele též soudce Šamgar. Po smrti Ehúda začala soudit syny Izraele prorokyně Debora.\n\nPodle Bible se synové Izraele po působení soudce Otníela znovu dopouštěli toho, co je zlé v očích Hospodina. Proto Hospodin dovolil, aby byl Izrael poražen moábským králem Eglónem. To vedlo k 18letému útlaku, který skončil vítězstvím soudce Ehúda a zabitím krále Eglóna.\n\nNěkteří badatelé se domnívají, že zmíněné období odpadlictví je také popsáno v posledních kapitolách Knihy soudců, které v podrobnostech rekapitulují původní děj knihy. V kapitolách 19-21 se popisuje odpadlictví kmene Benjamín, které údajně proběhlo během Eglónovy okupace, nebo krátce před. Záchytnou postavou tohoto období je kněz Pinchas, vnuk velekněze Árona.\n\nZmíněné období je některými vykladači rovněž zasazováno do děje, jež popisuje kniha Rút ve svém úvodu. Podle jejich teorie prý musel Elímelek se svou ženou Noemi odejít ze svého statku v Betlémě, jelikož pod útlakem moábského krále Eglóna nastal hlad. Odešli proto do moábské země, jejíž vladař izraelské území okupoval. Po vítězství soudce Ehúda nad Eglónovým vojskem se ovdovělá Noemi společně se svou ovdovělou snachou Rút vrátila do původní vlasti.\n\nVlastní biblický příběh začíná tím, že Hospodin povolává Ehúda, aby syny Izraele vysvobodil z moábského útlaku. Když byl Ehúd pověřen, aby společně s dalšími Izraelci předal moábskému králi Eglónovi obětní dar, rozhodl se, že tuto situaci využije a provede na krále atentát. K tomuto účelu \"„si zhotovil na píď dlouhou oboustrannou dýku“\", kterou schoval pod pláštěm. V průběhu předávacího ceremoniálu pak králi naznačil, že má pro něj tajné sdělení. Král mu nato umožňuje audienci v soukromém pokoji mezi čtyřma očima – někteří se domnívají, že tuto královu neopatrnost je nutné přičíst tomu, že se o Ehúdovi vědělo, \"„že nevládl pravou rukou“\", tzn. že ji měl chromou. Místo tajného sdělení však \"„Ehúd vytrhl levicí od pravého boku dýku“\" a vrazil ji králi do břicha. Poté v rychlém sledu zamknul dveře zevnitř pokoje, vysoukal se oknem záchodu na chodbu a odporoučel se z paláce. Když služebníci krále viděli, že Ehúd odchází, chtěli vstoupit ke králi, ale zjistili, že jsou dveře zamknuty. Zprvu si mysleli, že král zamknul, aby si v klidu na záchodě vykonal svou potřebu. Když to ale trvalo příliš dlouho, vzali klíč, pokoj odemkli a zjistili, že \"„jejich pán leží na zemi mrtev.“\" Než se vzpamatovali, byl už Ehúd příliš daleko, takže se mu podařilo nejen uniknout, ale i vydat smluvený signál k organizovanému útoku proti moábským okupantům.\n\n\n"}
{"id": "742878", "url": "https://cs.wikipedia.org/wiki?curid=742878", "title": "Václav Láska", "text": "Václav Láska\n\nVáclav Láska může být:\n"}
{"id": "742884", "url": "https://cs.wikipedia.org/wiki?curid=742884", "title": "Deterministická bezkontextová gramatika", "text": "Deterministická bezkontextová gramatika\n\nV lingvistice a informatice označuje pojem deterministická bezkontextová gramatika (DCFG) vlastní podmnožinu bezkontextových gramatik takových, které rozpoznává deterministický zásobníkový automat.\n\nKe každé bezkontextové gramatice lze sestrojit zásobníkový automat, který reprezentuje syntaktický analyzátor pro věty generované danou gramatikou. Z hlediska aplikací teorie formálních jazyků v překladačích jsou důležité právě deterministické bezkontextové jazyky (jazyky popsané deterministickou bezkontextovou gramatikou), které lze analyzovat deterministickými syntaktickými analyzátory.\n\n"}
{"id": "742886", "url": "https://cs.wikipedia.org/wiki?curid=742886", "title": "Seznam zápasů československé fotbalové reprezentace na ME", "text": "Seznam zápasů československé fotbalové reprezentace na ME\n\n"}
{"id": "742887", "url": "https://cs.wikipedia.org/wiki?curid=742887", "title": "Vardanés", "text": "Vardanés\n\nVardanés ( – 45 n. l.) byl parthský velkokrál z rodu Arsakovců panující v letech 38/39–45. Jeho otcem byl král Artabanos II., jméno matky je neznámé.\n\nVelkou část Vardanovy vlády vyplňuje ozbrojený konflikt s Gótarzem, synem Vonónovým, v jehož průběhu se Vardanés opíral o Mezopotámii, zatímco Gótarzés o Hyrkánii. Občanská válka probíhala se střídavým štěstím a Parthům bránila vměšovat se do poměrů v Arménii, kde byl Římany dočasně sesazen jejich chráněnec král Mithridatés. V závěrečné etapě bojů se zdálo, že Vardanés přece jen prosadí svou autoritu nad celým prostorem říše, ale právě v této době byl zavražděn. Vláda pak plynule přešla na jeho soupeře Gótarza.\n\n"}
{"id": "742888", "url": "https://cs.wikipedia.org/wiki?curid=742888", "title": "Čchen-čou", "text": "Čchen-čou\n\nČchen-čou ( , pchin-jinem \"Chēnzhōu\") je městská prefektura v Čínské lidové republice, kde patří k provincii Chu-nan.\n\nCelá prefektura má rozlohu 19 317 čtverečních kilometrů a žije v ní přes čtyři a půl milionu obyvatel.\n\nVe městě je stanice vysokorychlostní železniční tratě Wu-chan – Kanton.\n\n"}
{"id": "742891", "url": "https://cs.wikipedia.org/wiki?curid=742891", "title": "Josef Quido Lexa", "text": "Josef Quido Lexa\n\nJosef Quido Lexa (15. prosince 1891 Dymokury – 6. ledna 1925 Bolzano) byl český učitel a hudební skladatel.\n\nVystudoval reálku a učitelský kurz. Ve hře na klavír byl žákem Bedřicha Sequense a ve skladbě byl jeho učitelem Vítězslav Novák. Učil na obecných školách a soukromě vyučoval zpěv a hru na varhany. Onemocněl tuberkulózou a léčil se Davosu, Brixenu a dalších lázních. Při pobytu v Bolzanu zemřel. \n\nPřestože zemřel mladý, zanechal po sobě řadu skladeb všech žánrů. Převážně se věnoval chrámové hudbě, ale pokusil se i o operu. Je autorem klavírní verze československé hymny, kterou věnoval prezidentu Masarykovi.\n\n\n\n"}
{"id": "742892", "url": "https://cs.wikipedia.org/wiki?curid=742892", "title": "Mariano Rajoy", "text": "Mariano Rajoy\n\nMariano Rajoy Brey (* 27. března 1955 Santiago de Compostela, Španělsko) je španělský právník a politik, předseda Lidové strany (PP) a od 21. prosince 2011 předseda vlády Španělska, kde vystřídal Josého Luise Zapatera. Dne 1. června 2018 vyslovil španělský parlament Rajoyovi nedůvěru a tím jej jako předsedu vlády svrhl.\n\nMarianův otec byl právník a jeho rodina katolického vyznání. Vystudoval právo na univerzitě v Santiago de Compostela. \n\nJeho manželkou je od roku 1996 Elvira Fernández Balboa (* 1965), s níž má dva syny, Mariana a Juana.\n\nSvou politickou kariéru začal v Lidové alianci v roce 1981 a nejprve byl aktivní na regionální úrovni v Galicii. Do Kongresu poslanců byl zvolen poprvé v roce 1986, vzdal se však mandátu a do září 1987 byl viceprezidentem galicijské vlády. Za provincii Pontevedra byl zvolen poslancem 1989 a 1993. \n\nNa celostátní úrovni se prosadil v roce 1996 jako spojenec premiéra Josého Aznara poté, co jej Aznar jmenoval ministrem pro veřejnou správu do své vlády. V roce 1999 získal post ministra školství a roku 2001 ministra vnitra. Prvním náměstkem předsedy vlády byl v letech 2000-2003 (do září). Od roku 2004 je předsedou Lidové strany. V letech 2004-2011 byl v opozici. V roce 2011 vedl Lidovou stranu do voleb s hesly, útočícími na tehdy vládní Španělskou socialistickou dělnickou stranu (PSOE). Obvinil socialisty, že nejsou schopni vést ekonomiku země, co se projevilo dle jeho slov nepřijatelně vysokou mírou nezaměstnanosti. Díky tomu se mu podařilo ve volbách zvítězit.\n\nOd 21. prosince 2011 do 1. června 2018 byl předsedou vlády Španělského království. Rajoy požadoval navrácení Gibraltaru pod španělskou správu a v roce 2013 na půdě OSN označil koloniální podřízenost Gibraltaru pod Spojené království za „přežitek“ a prohlásil, že „britská kolonie je vedena od roku 1963 na seznamu nesamostatných území čekajících na dekolonizaci.“ \n\nRajoy je silným zastáncem přijímání imigrantů do Španělska a v roce 2015 kritizoval maďarskou vládu Viktora Orbána za její odmítavý postoj k uprchlíkům během evropské migrační krize.\n\nJako premiér se Rajoy musel mimo jiné potýkat s otázkou snahy Katalánska o nezávislost na Španělsku a o republikánské zřízení. Během jeho vlády byla vypsána v Katalánsku dvě referenda o nezávislosti: v roce 2014 a v roce 2017. V rámci druhého uvedeného druhého referenda se rozhodl pro rázný postup; během průběhu referenda jeho vláda nařídila civilní gardě znemožnit hlasování, což vedlo k potyčkám a zraněním demonstrantů. Následně omezil katalánskou autonomii a pohrozil jejím odebráním pro případ, že Katalánsko svou nezávislost skutečně vyhlásí, což se také stalo. Předseda katalánské regionální vlády Carles Puigdemont byl posléze ještě v době Rajoyovy vlády obviněn z povstání a uchýlil se do Belgie. Pak se přes Finsko a Dánsko dostal do Německa, které jej doposud nevydalo k trestnímu stíhání.\n\nRajoy je zapleten do obřího korupčního skandálu. Podle dokumentů, které zveřejnil v roce 2013 španělský deník El País, dostávali Rajoy a členové jeho vládní Lidové strany peníze z tajných účtů ve Švýcarsku. Bývalý pokladník Lidové strany Luis Bárcenas byl vzat do vazby a v roce 2017 stanul před soudem. Rajoy veškerou vinu popírá a odmítal výzvy opozičních politiků, aby odstoupil z funkce španělského premiéra.\n\nDne 1. června 2018 vyslovil španělský parlament Marianu Rajoyovi nedůvěru. Pro návrh Španělské socialistické dělnické strany (PSOE) se vyslovila těsná většina 180 poslanců. Tím byl Rajoy jako předseda vlády svržen. Jeho pravděpodobným nástupcem je předseda socialistů Pedro Sánchez.\n"}
{"id": "742893", "url": "https://cs.wikipedia.org/wiki?curid=742893", "title": "Action Beat", "text": "Action Beat\n\nAction Beat je dvoučlenná anglická indie rocková hudební skupina z předměstí Bletchley, Milton Keynes.\n\n\n\n\n"}
{"id": "742901", "url": "https://cs.wikipedia.org/wiki?curid=742901", "title": "Karel Sokol", "text": "Karel Sokol\n\nKarel Sokol, \"též\" Karel Stanislav Sokol (5. října 1867 Heřmanův Městec – 20. března 1922 Praha), byl český nacionalistický politik, novinář, publicista a nakladatel, od konce 19. století člen radikálních politických formací (Česká strana státoprávní, Česká strana státoprávně pokroková), po roce 1918 československý poslanec Revolučního národního shromáždění a senátor Národního shromáždění ČSR.\n\nJeho otcem byl Josef Sokol, známý učitel, vlastenec a poslanec rakouské Říšské rady za mladočechy.\n\nKarel vystudoval gymnázium a pak nastoupil na Filozofickou fakultu české univerzity v Praze. V 80. letech 19. století patřil mezi studentskou generaci ovlivněnou hnutím pokrokářů. V roce 1890 byl vyloučen z Karlovy univerzity kvůli článku zaměřenému proti profesorovi Janu Kvíčalovi, na což Sokolovi známí z řad radikálního studentstva reagovali demonstracemi. Vzdělání dokončil na filozofické fakultě Vídeňské univerzity. Byl činný publicisticky (v letech 1889–1892 se podílel na vydávání radikálního listu \"Časopis českého studentstva\", později listu \"Neodvislost\"). Pak se angažoval ve skupině Omladina a roku 1894 byl mezi studenty, kteří byli v rámci procesu s Omladinou odsouzeni na několik let do vězení. Po propuštění z vězení se přimknul k frakci pokrokářského hnutí vedené Aloisem Rašínem, která jevila sympatie k Národní straně svobodomyslné (mladočeské) a která odmítala podpořit sociálně demokratické hnutí (sami se v počátcích považovali za radikální křídlo mladočechů).\n\nAni mladočeská strana ovšem této skupině plně nevyhovovala. Sokol se tak stal jedním z hlavních aktivistů a ideologů nově zřízené České strany státoprávní (založena 1899, uváděna často též jako strana radikálně státoprávní). Od roku 1898 zastával post šéfredaktora \"Radikálních listů\". Působil i jako publicista a vydavatel. V letech 1890 – 1896 vydával knižnici \"Vzdělávací bibliotéka\", sám překládal a napsal několik knih. Během hilsneriády strana nabyla výrazně antisemitských a rasistických tónů. Část vedení (včetně Aloise Rašína) reagovala odchodem, Sokol (nyní již hlavní postava strany) se snažil odlivu kádrů a vlivu čelit pokusy o spojení s dalšími politickými proudy vzešlými z pokrokářského hnutí, zejména národními sociály a Českou stranou radikálně pokrokovou. Tato fúze pak skutečně proběhla roku 1908 a vznikla Česká strana státoprávně pokroková.\n\nV letech 1909–1913 byl poslancem Českého zemského sněmu. Zvolen sem byl v doplňovací volbě v srpnu 1909 za kurii městskou, obvod Písek poté, co rezignoval poslanec Václav Špirhanzl. Byl zvolen za státoprávníky. Porazil mladočeského kandidáta.\n\nV roce 1910 se nakrátko stal i poslancem Říšské rady (celostátní parlament), kam byl zvolen za okrsek Čechy 003. Nastoupil 24. února 1910 místo Vladimíra Srba. Usedl do poslanecké frakce Sjednocení českých národně sociálních, radikálně pokrokových a státoprávních poslanců. Ve vídeňském parlamentu setrval do konce funkčního období sněmovny, tedy do roku 1911.\n\nZa první světové války se Sokol podílel na kontaktech v rámci domácí politické scény s cílem zajistit společnou pozici české reprezentace. V prvních letech války vystupoval proti českému prorakouskému aktivismu a od roku 1917 propagoval samostatný český stát. Byl členem Národního výboru československého.\n\nOd roku 1918 zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Byl povoláním redaktorem a spisovatelem.\n\nV parlamentních volbách v roce 1920 získal za národní demokraty senátorské křeslo v Národním shromáždění. Po jeho smrti za něj jako náhradník nastoupil František Malínský.\n\nZemřel 20. března 1922 o půl jedenácté dopoledne ve vinohradské nemocnici.\n\n"}
{"id": "742904", "url": "https://cs.wikipedia.org/wiki?curid=742904", "title": "Porostliny", "text": "Porostliny\n\nPorostliny je vesnice, základní sídelní jednotka obce Nové Dvory v okrese Příbram. Nachází se asi 1 km na severovýchod od Nových Dvorů, na silnici vedoucí z Nových Dvorů na křižovatku se silnicí druhé třídy číslo 102. Porostlinami prochází zelená turistická značka.\n\nOsada existovala již v 18. století.\n"}
{"id": "742905", "url": "https://cs.wikipedia.org/wiki?curid=742905", "title": "Eurasijský ekonomický svaz", "text": "Eurasijský ekonomický svaz\n\nEurasijská ekonomická unie (zkratka EAEU), případně též Eurasijský hospodářský svaz (EAHU), zkracováno Eurasijská unie (EEU), je ekonomická unie sdružující Bělorusko, Ruskou federaci, Kazachstán, Arménii a Kyrgyzstán. Dohoda o vzniku unie, jejíž účelem je přispívat k užší integraci členských zemí, byla podepsána dne 29. května 2014 v Astaně prezidenty tří států – Ruska, Běloruska a Kazachstánu, přičemž v říjnu se připojila i Arménie. V platnost dokument vstoupil 1. ledna 2015. Dohoda o vstupu Arménie vstoupila v platnost o den později, tedy 2. ledna. Dohoda o vstupu Kyrgyzstánu vstoupila v platnost 6. srpna 2015.\n\nEAHU vznikala postupně na základě mezinárodních smluv, jako například Úmluva o založení Eurasijské celní unie, či Úmluva o založení Euroasijského ekonomického společenství , které vedly k bližší ekonomické integraci mezi některými státy v postsovětském prostoru. Vznik Euroasijské unie dovršili prezidenti Ruské federace (Vladimir Putin), Kazachstánu (Nursultan Nazarbajev) a Běloruska (Alexandr Lukašenko) v roce 2014; Putin podle českých novinářů mimo jiné s cílem obnovit ruský vliv v postsovětském prostoru. O vstupu uvažují i některé další postsovětské republiky jako Tádžikistán a Uzbekistán.\n\nNamísto jednoznačného názvu \"Eurasijská ekonomická unie\" nebo zkratky EEU používají ČTK a některá další media nesprávné označení \"Euroasijská hospodářská unie\" a zkratku EAHU. Chyba je zejména ve slově \"euroasijská\", které má být \"eurasijská\".\n\nPoprvé s návrhem na založení Euroasijského svazu přišel kazašský prezident Nursultan Nazarbajev v moskevském projevu v roce 1994, větší ohlas zaznamenalo ohlášení stejného plánu ruským premiérem Vladimirem Putinem v říjnu 2011. Následně 18. listopadu 2011 podepsali prezidenti Běloruska, Kazachstánu a Ruska úvodní dohodu, která počítá se založením Eurasijského ekonomického svazu do roku 2015. Projekt se inspiruje integrační snahou Evropské unie a součástí dohody už je plán na založení Eurasijské komise po vzoru Evropské komise.\n\nDohoda o Eurasijském ekonomickém svazu byla podepsána 29. května 2014 v Astaně, svaz vzniknul 1. ledna 2015, zakládajícími členy jsou Ruská federace, Kazachstán a Bělorusko. Dohoda předpokládá postupné zřízení společného trhu s volným pohybem zboží, služeb, kapitálu i pracovních sil a společnou energetickou, průmyslovou, zemědělskou a dopravní politiku.\n\nOrgány Svazu byly zřízeny na základě dohod z 18. listopadu 2011 jako regulační orgány Eurasijského ekonomického prostoru a Celního svazu. Jsou čtyři: Nejvyšší rada, Mezivládní rada, Komise a Soud.\n\nNejvyšší euroasijská ekonomická rada () je nejvyšším orgánem svazu, skládá se z prezidentů členských zemí. Druhým nejvyšším orgánem je Mezivládní rada sestávající z předsedů vlád členských zemí. Stálým orgánem svazu je Euroasijská ekonomická komise. V jejím čele stojí rada komise, v níž zasedá vždy jeden místopředseda vlády za každou členskou zemi. V předsednictví výše uvedených orgánů se prezidenti/premiéři/vicepremiéři po roce střídají. Stálým výkonným orgánem komise je kolegium komise, v němž jsou tři zástupci každého členského státu. Předsedou kolegia je Boris Viktorovič Christěnko. Posledním orgánem svazu je jeho soud.\n\nIniciativu k založení Eurasijské ekonomické unie započal Vladimir Putin během svého třetího prezidentského období. Unie by měla sjednotit několik postsovětských států, původně se mluvilo o Rusku, Bělorusku, Kazachstánu, Kyrgyzstánu a Tádžikistánu. Ruský premiér Medveděv také zmínil Gruzii jako možného člena. Podle deníku The New York Times by několik kandidátů na prezidenta v Kyrgyzstánu v roce 2011 bylo pro schválení vstupu do unie. Vláda Tádžikistánu prohlásila, že členství v unii zvažuje. Gruzínský premiér prohlásil že studuje možnosti přistoupení k Eurasijské unii, ale později prohlásil, že hlavní strategií Gruzie je integrace s Evropskou unií. V srpnu 2013 Ukrajina požádala o pozorovatelský status. V květnu 2014 Arménie a Kyrgyzstán oznámily své rozhodnutí o vstupu do Eurasijského svazu.\n\nRuský politolog Dmitrij Orlov roku 2011 uvedl, že do Eurasijské unie by se časem mohly kromě postsovětských států připojit také státy údajně kulturně a historicky blízké jako: Finsko, Maďarsko, Česko, Bulharsko, Vietnam, Mongolsko, Kuba nebo Venezuela.\n"}
{"id": "742918", "url": "https://cs.wikipedia.org/wiki?curid=742918", "title": "Jan Srnec (politik)", "text": "Jan Srnec (politik)\n\nJan Srnec (9. května 1884 Týn nad Vltavou – 3. listopadu 1927 Týn nad Vltavou) byl český a československý politik a poslanec Revolučního národního shromáždění za Československou stranu socialistickou.\n\nV rodném Týnu nad Vltavou předsedal místní školní radě. V roce 1908 je uváděn ve funkci starosty města a náčelníka místního Sokola. S jeho působením v čele města je spojena výstavba kasáren, nájemních domů, hospodářské školy či sokolovny.\n\nZasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Mandát nabyl až v listopadu 1919. Byl profesí pekařem.\n\nK 10. výročí jeho smrti byla 7. listopadu 1937 odhalena na jednom z domů na Vinařického náměstí v Týně nad Vltavou, kde prožil část života, pamětní deska.\n\n"}
{"id": "742920", "url": "https://cs.wikipedia.org/wiki?curid=742920", "title": "Jan Srnec", "text": "Jan Srnec\n\nJméno a příjmení Jan Srnec má více nositelů:\n\n"}
{"id": "742932", "url": "https://cs.wikipedia.org/wiki?curid=742932", "title": "Ober Ost", "text": "Ober Ost\n\nOber Ost je zkratka pro \"Oberbefehlshaber der gesamten Deutschen Streitkräfte im Osten\", což je německý termín znamenající „Vrchní velitel veškerých německých sil na východě“ během 1. světové války. V praxi se toto označení vztahovalo nikoli pouze na zmíněného velitele, ale i na jeho vojenský štáb a na území ovládané ozbrojenými silami Německého císařství. Ober Ost velel východní frontě. Po uzavření Brestlitevského míru zahrnoval a ovládal Litvu, Lotyšsko, Estonsko, Bělorusko, části Polska a Kuronsko (historické území v Pobaltí, jež leží jihozápadně od Rižského zálivu u Baltského moře). Území, které kontroloval, mělo rozlohu asi 108 808 km².\n\nOber Ost vznikl v roce 1914 a jeho prvním velitelem byl pruský vojenský hrdina a pozdější německý prezident Paul von Hindenburg. V roce 1916, když Hindenburg nahradil náčelníka generálního štábu Ericha von Falkenhayna, převzal velení Ober Ost princ Leopold Bavorský.\n"}
{"id": "742933", "url": "https://cs.wikipedia.org/wiki?curid=742933", "title": "Antonín Svěcený", "text": "Antonín Svěcený\n\nAntonín Svěcený (1. ledna 1871 Hlušice – 12. prosince 1941 Praha) byl český a československý vydavatel a politik; meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nPůvodní profesí byl knihkupcem. Politicky aktivní byl již za Rakouska-Uherska. Od mládí se angažoval v sociálně demokratickém hnutí a odborech. V období let 1897–1907 byl redaktorem odborářského listu \"Oděvník\", v letech 1906–1908 listu \"Smíchovský věstník\". Roku 1907 založil a následně dlouhodobě vedl \"Ústřední dělnické knihkupectví a nakladatelství\". V roce 1908 potom spoluzakládal Všeobecnou dělnickou záložnu, v níž se stal místopředsedou představenstva.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 049. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nPo vzniku Československa zasedal v Revolučním národním shromáždění. Byl profesí ředitelem. V parlamentních volbách v roce 1920 získal senátorské křeslo v Národním shromáždění. V senátu zasedal do roku 1925.\n\nV období let 1925–1939 působil jako vrchní kurátor České spořitelny v Praze. Byl aktivní i v komunální politice na Smíchově.\n\n"}
{"id": "742937", "url": "https://cs.wikipedia.org/wiki?curid=742937", "title": "Karel Svoboda (bankéř)", "text": "Karel Svoboda (bankéř)\n\nKarel Svoboda, \"křtěný\" Karel František Vojtěch (7. června 1877 Makov – leden až duben 1951 Praha) byl český a československý podnikatel, bankéř, politik a poslanec Revolučního národního shromáždění Republiky československé za agrárníky.\n\nJeho otec byl řídícím učitelem. Karel vystudoval nižší reálku v Jičíně a Českoslovanskou obchodní akademii v Praze. V letech 1895–1911 byl úředníkem Živnostenské banky v Praze. Pak trvale přešel do nově zřízené Agrární banky. Jeho druhou manželkou byla Louisa Červenková, se kterou se oženil v roce 1909. Měli syny Karla a Jiřího.\n\nKoncem října 1918 se zúčastnil jednání zástupců domácího i zahraničního odboje v Ženevě o budoucí podobě státu. Od roku 1918 zasedal v Revolučním národním shromáždění za Republikánskou stranu československého venkova. Byl profesí vrchním ředitelem Agrární banky. Právě s Agrární bankou je spojena jeho profesní a politická kariéra. Prostřednictvím této banky kontroloval významnou část zemědělské výroby, zejména řepařství a cukrovarnictví. Zasedal v četných správních radách.\n\n"}
{"id": "742944", "url": "https://cs.wikipedia.org/wiki?curid=742944", "title": "Lucie Benešová", "text": "Lucie Benešová\n\nLucie Benešová (* 18. srpna 1974 Praha) je česká seriálová herečka a dabérka. Působí také v divadle i televizi. Je patronkou např. organizace \"Dejme šanci dětem, o.p.s..\"\n\n\nLucie Benešová je vdaná a má čtyři děti. S předchozím partnerem Filipem Blažkem má syna Luciána, s manželem Tomášem Matonohou pak syna Štěpána a dceru Laru. S ním si taky před narozením vlastní dcery v roce 2007 osvojila holčičku Sáru.\n\n\n\n"}
{"id": "742951", "url": "https://cs.wikipedia.org/wiki?curid=742951", "title": "Dita Kaplanová", "text": "Dita Kaplanová\n\nDita Kaplanová (* 5. ledna 1965 Brno) je česká divadelní i filmová herečka. Herectví se věnuje od dětství. Od roku 2007 je členkou činoherního souboru Národního divadla Brno. Vystudovala JAMU a působila v divadle Husa na provázku.\n\n\n"}
{"id": "742957", "url": "https://cs.wikipedia.org/wiki?curid=742957", "title": "Josef Svozil (národní socialista)", "text": "Josef Svozil (národní socialista)\n\nJosef Svozil (19. dubna 1873 Senička – 28. března 1949 Praha) byl český a československý novinář a politik, původně římskokatolický kněz, který vystoupil z církve, následně člen Moravské strany pokrokové, později přestoupil k národním sociálům, meziválečný poslanec Revolučního národního shromáždění za Československou stranu socialistickou.\n\nPůvodně byl katolickým knězem. V letech 1895–1896 byl předsedou Olomoucké literární jednoty bohoslovecké. Náležel tehdy mezi stoupence katolické moderny. Pak církev opustil. Publikoval politické a proticírkevní spisy. V letech 1906–1907 spolupracoval se Stanislavem Kostkou Neumannem.\n\nPoliticky aktivní byl již za Rakouska-Uherska. Koncem 19. století patřil mezi mladé aktivisty zapojené do hnutí pokrokářů na Moravě. V rámci tohoto hnutí tvořil brněnskou frakci, která byla vstřícná vůči sociálně demokratické straně a nezavrhla ji ani poté, co její poslanci na Říšské radě pronesli své protistátoprávní prohlášení. Před volbami na Moravský zemský sněm roku 1906 se angažoval v spojování jednotlivých pokrokářských skupin, čímž mohla vzniknout Moravská strana pokroková. Zasedal v komisi, která připravovala její program. Od roku 1906 také vydával list \"Moravský kraj\", který aspiroval na to být hlavním tiskovým orgánem moravských pokrokářů. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 21 (uváděn jako redaktor). Usedl do poslanecké frakce Český klub. Ve vídeňském parlamentu setrval do konce funkčního období sněmovny, tedy do roku 1911. Ještě před volbami do Říšské rady roku 1911 přešel k národním sociálům.\n\nOd roku 1912 byl členem první redakce listu \"České slovo\". Patřil mezi spolupracovníky Václava Klofáče. Po vypuknutí světové války se od podzimu 1914 zapojil do odbojové činnosti ve skupině okolo Václava Choce. Odmítal prorakouský aktivismus tehdejšího stranického vedení. Od léta roku 1917 spolupracoval s Jiřím Stříbrným.\n\nPo roce 1918 zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Byl profesí redaktorem.\n\nPo roce 1918 zastával funkci místopředsedy Pozemkového úřadu.\n\n"}
{"id": "742958", "url": "https://cs.wikipedia.org/wiki?curid=742958", "title": "Josef Svozil", "text": "Josef Svozil\n\nJméno a příjmení Josef Svozil má více nositelů:\n\n"}
{"id": "742965", "url": "https://cs.wikipedia.org/wiki?curid=742965", "title": "František Šabata", "text": "František Šabata\n\nFrantišek Šabata (30. listopadu 1858 Vrbice – 19. listopadu 1942 Vrbice) byl český a československý katolický politik a meziválečný poslanec a senátor za Československou stranu lidovou.\n\nJeho otec Jan Šabata (1834–1906) byl za Rakouska-Uherska obecním starostou ve Vrbici, okresním starostou a poslancem Českého zemského sněmu.\n\nFrantišek absolvoval gymnázium v Rychnově nad Kněžnou a v roce 1879 hospodářskou akademii v Táboře. V letech 1880-1886 působil jako úředník-správce velkostatku Zdeňka Kolovrata v Rychnově nad Kněžnou. Roku 1886 převzal po otci rodový statek ve Vrbici. Politicky aktivní byl již za Rakouska-Uherska. Od roku 1890 byl činný v obecním zastupitelstvu rodné obce, v letech 1898-1921 zde zastával post starosty, byl členem okresního zastupitelstva a dlouholetým předsedou místní školní rady. Od poloviny 90. let 19. století se věnoval práci ve prospěch katolicky orientovaného rolnictva. Pořádal přednášky s národohospodářskou tematikou v hospodářském spolku v Chlenech a okolí a vyvíjel rozsáhlou publicistickou činnost na stránkách denního tisku a hospodářsky orientovaných časopisů. Od počátku 20. století se jeho veřejné působení rozšířilo do regionu severovýchodních Čech a stal se funkcionářem \"Sdružení českých katolických zemědělců\" pro Království české. V roce 1908 zakládal Hospodářské sdružení českých křesťanských zemědělců. Náležel k agrární frakci, která pod vedením Václava Myslivce postupně ovládla křesťanskosociální hnutí a Stranu katolického lidu, jež se pak transformovala na Českou stranu křesťansko-sociální v království Českém (1910-1914). Na IV. sjezdu této strany v roce 1912 (podle jiného zdroje až roku 1913) vystřídal v čele Ústředního výkonného výboru v předsednické funkci Rudolfa Horského a setrval v ní až do roku 1919, kdy ho ustavující sjezd ČSL v Praze potvrdil jako předsedu zemské organizace ČSL v Čechách, i když faktický vliv zde spíše měl Bohumil Stašek. Jeho zásluhy byly oceněny papežským vyznamenáním - křížem Pro Ecclesia et Pontifice.\n\nVe volbách do Říšské rady roku 1907 se stal jako jeden ze sedmi českých katolických reprezentantů z Čech poslancem Říšské rady (celostátní parlament), kam byl zvolen za okrsek Čechy 060. Usedl do poslanecké frakce Český katolicko-národní klub. Ve vídeňském parlamentu setrval do konce funkčního období sněmovny, tedy do roku 1911.\n\nPo vzniku Československa zasedal za Československou stranu lidovou v Revolučním národním shromáždění. Mandát nabyl v lednu 1919. Byl profesí rolníkem a starostou.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Senátorem byl do roku 1935.\n\nI ve 20. letech 20. století byl předsedou české zemské organizace lidovců.\n\n"}
{"id": "742973", "url": "https://cs.wikipedia.org/wiki?curid=742973", "title": "Emil Martinec", "text": "Emil Martinec\n\nEmil Martinec (21. ledna 1869 Horní Jelení - 30. listopadu 1945) byl první odborový přednosta ministerstva financí a organizátor celní služby.\n\nPocházel z početné mlynářské rodiny. Měl pět sester a čtyři bratry. Jako třetí v pořadí se narodil 21. ledna 1869 manželům Janovi a Marii Martincovým v čp. 38 v Horním Jelení. Vystudoval Právnickou fakultu Univerzity Karlovy v Praze a v roce 1895 vstoupil do služeb finanční správy. Zpočátku pracoval u Okresních finančních ředitelství v Uherském Hradišti a v Brně, zejména v oboru spotřebních daní, a posléze se zabýval agendou nepřímých daní a monopolů u Zemského finančního ředitelství v Brně.\n\nNa konci roku 1934 odešel do penze. Zemřel dne 30. listopadu 1945.\n\nV celní agendě aktivně působil již od počátku své kariéry. Vynikl zejména jako inspektor finanční stráže. Už tehdy měl výborné profesní předpoklady a po vzniku samostatného československého státu byl povolán k ministerstvu financí. Ve funkci organizátora celní služby položil pevné základy československému celnímu právu. Úspěšně se vypořádal s obtížnými úkoly v oblasti organizace celní správy nové republiky a její celní hranice.\n\nPod jeho vedením bylo vydáno české znění vysvětlivek k celnímu sazebníku a celní sazebník upravený pro výkon tehdejší celní služby. Od prvních dnů po říjnu 1918 intenzivně pracoval na novém celním zákonu, který byl vyhlášen, včetně prováděcího nařízení, v roce 1927. Podílel se také na úpravách obchodně politických vztahů republiky směrem k zahraničním státům.\n\nV roce 1932 se stal funkcionářem v devizové komisi a jeho zkušeností stát využíval v době hospodářské krize, kdy komise usměrňovala dovoz zboží do Československé republiky. V roce 1934 vznikla Československá obilní společnost, kde působil jako vládní komisař. Tuto funkci zastával i po 1. lednu 1935, kdy odešel do výslužby, a to až do roku 1939.\n\nJeho odborné znalosti se setkaly s uznáním nejen v Československu, ale také za jeho hranicemi. Pro svoji nestrannost, smysl pro spravedlnost, pracovitost a přátelskou povahu byl oblíben u svých spolupracovníků.\n\n\n"}
{"id": "742977", "url": "https://cs.wikipedia.org/wiki?curid=742977", "title": "Krno", "text": "Krno\n\nKrno může označovat:\n\n\n"}
{"id": "742981", "url": "https://cs.wikipedia.org/wiki?curid=742981", "title": "Křen (příjmení)", "text": "Křen (příjmení)\n\nPříjmení Křen je odvozeno od jména rostliny zvané křen. Dříve se vyskytovalo i jako křestní jméno Chřen.\n\nMikuláš Křen, bratr ve františkánském klášteře v Kadani (\"frater Nicolaus ordinis Minorum dictus Chrzyen\"), bude patrně prvním zaznamenaným výskytem tohoto příjmení v Čechách. Byl roku 1337 vyšetřován inkvizicí v Praze, kde byl biskupem Jan, který například již roku 1314 zle vytýká minoritům, že v interdiktu pohřbili Sulislava z Pnětluk s hymny a písněmi. Jistý jmenovec (\"Nic. Chren\") se v roce 1351 také vyskytuje v Brně (v Knize počtů města Brna z let 1343–1365).\n\nČech Martin Křen (polsky Marcin Chrzan), z bojové skupiny Mikuláše z Potštejna a na Žampachu, roku 1406 zavraždil piastovce Přemysla Mladšího Osvětimského, syna Přemysla I. Nošáka.\n\nJan Křen byl v letech 1410 a 1418 litomyšlský měšťan a rychtář.\n\nRoku 1516 Bartoloměj Křen z Velebudic (\"von Welbeditz\") vlastnil ves Koporeč (\"zu Koppritz\"). Po zavraždění Jana Zikmunda Křena roku 1589 se neúspěšně pře Zuzana Křenová z Křenova (vnučka Matyáše Křena z Křenova, který si vzal dceru Jindřicha Albrechta z Kolovrat).\n\nV Jižních Čechách se v urbáři města Kaplice vyskytuje roku 1533 Ant. Křen. A roku 1536 v Milevsku klášterský úředník Jan Chřen.\n\nTomáš Křen z Otendorfu (Thomas Kienov von Ottndorff), obyvatel Prahy, obdržel od krále Ferdinanda I. Habsburského vladyctví a erb 15.2.1544. V Praze jsou roku 1587 dále Jan Chřen (řezník) a Daniel (krejčí) – oba z Jičína.\n\nAlbrecht Křen (Kořen), původem ze západních Čech (Stříbrné Hory), se roku 1598 a 1600 v Olomouci soudil (asi jako rytíř) s rytířem Vlasatým z Domaslavě (\"Wlasatý von Domaslaw\", rodu původem z Plzeňska, jehož rod byl spřízněný s rodem Chlumčanských z Přestavlk a z Chlumčan sňatkem Doroty Vlasaté z Domaslavě s Janem Chlumčanským – právě se Zikmundem Chlumčanským vedli Chřínovci spor o Biadla u Merklína), tedy pravděpodobně Jan Vlasatý od Brna. Jan Křen v Holešově vlastní v letech 1628–1640 dům čp. 4. Na Moravě se dále vyskytuje urozený Zdeněk Albrecht Křen ze Lhotic/Lechotic (Chotče), Jíra a Albín z Chotče. Dle urbáře z roku 1676 v Holešově vlastní dům č.p. 65 dědicové Jíry (1689 prodává Albín) – Křenovský dům (památka 29179/7-5941). Dále je zde roku 1634 Jan Křen z Hodějova – úředník v Bystřici pod Hostýnem.\n\nChřínovci z Chřínova mohou být původci tohoto příjmení v Čechách, protože se i v současné době kryje poloha výskytu příjmení s okolím posledního dokladovaného výskytu tohoto rytířského rodu – Merklína (zejména Skočice a Lužany spojené s Markvartem z Příchovic na Skočicích).\n\nRoku 1787 byl přijat zákon (platný od roku 1788), který nařizoval židům přijetí německých příjmení. Tak například syn Volfa Šimcherle Křena přechází na příjmení Volf.\n\n\nVarianta příjmení \"Krenn\" je (alespoň podle seznamu adres) v Rakousku 62. nejčastější příjmení a 3. nejčastější mezi začínajícími od písmene \"K\" a je častější než příjmení \"Křen\" v České republice. S touto obdobou příjmení se v současnosti v Rakousku vyskytuje řada významných osobností. V Německu je pak příjmení rozšířeno okolo Pasova.\n\nHistoricky je rozšířen rod Krennů (či varianta Khren, Chren) u Judenburgu s nejstarší zmínkou na rytíře Ruedlina (Rudolfa) der Khrena (okolo roku 1250). Poté lze nalézt zmínky například i v nedalekém Knittelfeldu \"Chunrat der Chren\" (od 1308), Dietersdorfu \"Ortholf der Khren\" (od 1349, je židem) či Leobenu \"Hans Chren\" (od 1378).\n\nMimo to je uváděn v Pasově (již někdy mezi lety 1218–1221) jistý Oldřich Křen s dcerou (\"Helena filia Vlrici Chren\") a v Rakousku \"Heinricus Chrene in Chaglowe\" (neboli Zaglau u Štýru v letech 1265–1267) (ve 14. století i \"Ditlinus Chren\" v nedalekých Oponicích) či \"Dietmar der Chren\" roku 1297 zmiňovaný ve městě Hausleiten.\n\nRoku 1276 je zmiňován \"Volrici dicti Chren in villa Lovnan\", tedy ve městě Lana (nyní v Itálii). Dále pak \"Velius qui Cren dicitur de Lugegnano\" (1281), \"Frizlini d. Chrehen\" (1301) či \"Fritzonis d. Chren de N. Leunan\" (1320).\n\nDále je možné zmínit bratry Christopha, Wolfganga a Hanse Kreena z Kremže, kteří obdrželi roku 1567 erb od císaře Maximiliána II. či \"Dr. jur. Ulrich Krenn von Krennberg\" u Vídně, tajemníka krále Matyáše Habsburského.\n\nVe Slovinsku se vyskytuje varianta příjmení Hren či Gren. Lenart Hren (1520–1585), starosta Lublaně, měl syny Tomáše Hrena (1597–1630, \"Thomas Chrön\"), místního biskupa, a Andreje Hrena (1562–1645), také starostu. Ale již roku 1497 je ve Slovinsku uváděn \"Georgius Krenn de Gotze\".\n\nV Chorvatsku se příjmení nejvíce vyskytuje na sever od Záhřebu.\n\nDr. Franz Kren z Rakouska si vzal dceru doktora Eduarda Blocha, se kterou emigroval do USA.\n\n"}
{"id": "742988", "url": "https://cs.wikipedia.org/wiki?curid=742988", "title": "Plzeňská diecéze Církve československé husitské", "text": "Plzeňská diecéze Církve československé husitské\n\nPlzeňská diecéze Církve československé husitské je jedna z šesti diecézí CČSH, působících na území České a Slovenské republiky. Vznikla na základě rozhodnutí III. řádného sněmu CČS v roce 1950 vydělením z pražské diecéze. Její biskup sídlí v Plzni, od 21. 4. 2012 zastává tento úřad Mgr. Filip Michael Štojdl. Plzeňskou diecézi tvoří 3 vikariáty s 37 náboženskými obcemi, kancelář diecézní rady sídlí na adrese Husova 1, 301 00 Plzeň.\n\n\n• České Budějovice • České Budějovice-Čtyři Dvory • České Budějovice-Rožnov • České Budějovice-Suché Vrbné • Český Krumlov (sídlo v Suchém Vrbném) • Husinec • Kaplice (sídlo v Besednici) • Křemže • Rudolfov • Trhové Sviny\n\n• Horažďovice • Cheb • Karlovy Vary • Klatovy • Kralovice • Mariánské Lázně • Mladotice • Plzeň-východ • Plzeň-západ • Rokycany-Nové Město • Sokolov • Stod • Tachov\n\n• Blatná • Březnice • Chotoviny • Chýnov • Jindřichův Hradec • Kasejovice • Malšice • Milevsko • Mirovice • Pacov • Písek • Strakonice • Tábor • Vodňany\n\n\n"}
{"id": "742996", "url": "https://cs.wikipedia.org/wiki?curid=742996", "title": "Fran Lhotka", "text": "Fran Lhotka\n\nFran Lhotka, pokřtěn František Lhotka (25. prosince 1883 Mladá Vožice – 26. ledna 1962 Záhřeb) byl chorvatský hudební skladatel českého původu.\n\nOtec skladatele byl zaměstnán na panství Küenburgů jako správce koníren. Dětství proto prožil na hraběcích statcích v okolí Prahy. Vystudoval gymnázium a vstoupil na Pražskou konzervatoř, kde studoval hru na lesní roh a skladbu. Jeho učiteli byli Karel Stecker, Josef Klička a Antonín Dvořák. Po absolvování konzervatoře a vojenské služby byl v roce 1908 jmenován profesorem na Hudebním učilišti v Jekatěrinoslavi (dnes Dněpropetrovsk. Jeho kolegou na této škole byl další český skladatel Jaroslav Křička.\n\nV roce 1909 odešel do Chorvatska a stal se korepetitorem a hornistou opery Chorvatského národního divadla v Záhřebu. Učil na \"Hudební škole Chorvatského hudebního ústavu\", v roce 1918 byl jmenován profesorem \"Hudební akademie\" a v roce 1923 se stal jejím rektorem. Vyučoval teoretické předměty a vydal učebnice harmonie (\"Harmonija - osnovi homofonog sloga\") a dirigování (\"Dirigiranje\"). V letech 1912–1920 byl sbormistrem pěveckého sboru \"Lisinski\", se kterým sklízel velké úspěchy u obecenstva v Jugoslávii i v zahraničí. Zcela splynul s chorvatským prostředím, začal používat chorvatskou podobu křestního jména a je všeobecně označován za skladatele chorvatského. Po dobu 2. světové války byl penzionován, ale ihned po válce se na Akademii vrátil a působil zde až do roku 1952.\n\nV roce 1912 se oženil se svojí žačkou, klavíristkou, Ivou Antolkovičovou. Měli tři syny: Ivo Lhotka-Kalinski (1913–1987) se stal významným chorvatským hudebním skladatelem, Aleksander Lhotka je hudebním filmovým poradcem a Nedad Lhotka se stal baletním sólistou a účinkoval v premiérách otcových baletů.\n\nByl všestranným skladatelem, ale proslavil se především svými balety, které připravoval ve spolupráci s předními jugoslávskými tanečními umělci \"Piem a Pinou Mlakarovovými\". Zemřel 26. ledna 1962 v Záhřebu a pochován je na hřbitově Mirogoj.\n\n\n\n\n\n\n\n\n\n"}
{"id": "742997", "url": "https://cs.wikipedia.org/wiki?curid=742997", "title": "František Lhotka", "text": "František Lhotka\n\nFrantišek Lhotka je jméno více osobností:\n\n"}
{"id": "742998", "url": "https://cs.wikipedia.org/wiki?curid=742998", "title": "Francouzská unie", "text": "Francouzská unie\n\nFrancouzská unie má více významů:\n"}
{"id": "742999", "url": "https://cs.wikipedia.org/wiki?curid=742999", "title": "Ztracené adresy", "text": "Ztracené adresy\n\nZtracené adresy byl dokumentární cyklus České televize. Cílem dokumentů bylo seznámit se zaniklými obcemi v České republice. Premiéru měl cyklus dne 23. října 2011, kdy byl odvysílán díl věnovaný jizerskohorské obci Kristiánov.\n\n"}
{"id": "743000", "url": "https://cs.wikipedia.org/wiki?curid=743000", "title": "Vietnamský stát", "text": "Vietnamský stát\n\nVietnamský stát (vietnamsky \"Quốc gia Việt Nam\", francouzsky \"État du Viêt-Nam\") byl státní útvar, který byl součástí Francouzské unie. Stát vznikl v roce 1949 z bývalé francouzské kolonie Indočíny. I když byl samostatný, byl spojen politickou unií s Francií. Navíc na severu země vznikla komunistická Vietnamská demokratická republika, která prosazovala nezávislost na Vietnamském státu. V roce 1955 byla politická unie s Francií zrušena a na jižní části byla zřízena Vietnamská republika, orientující se na USA.\n"}
{"id": "743001", "url": "https://cs.wikipedia.org/wiki?curid=743001", "title": "Bushfood", "text": "Bushfood\n\nBushfood (česky: \"jídlo buše\") je anglický název označující tradiční stravu domorodých Austrálců skládající se z místních plodů, semen a jiných jedlých částí rostlin, hub a živočichů. Tyto produkty jsou součástí tradiční austrálské kuchyně a jsou také využívány v tradičním lékařství. Synonymem pro bushfood je v Austrálii často frekventovaný termín bush tucker.\n"}
{"id": "743003", "url": "https://cs.wikipedia.org/wiki?curid=743003", "title": "Chuaj-chua", "text": "Chuaj-chua\n\nChuaj-chua ( , pchin-jinem \"Huáihuà\") je městská prefektura v Čínské lidové republice, kde patří k provincii Chu-nan.\n\nPrefektura leží na západním kraji provincie, má rozlohu 27 600 čtverečních kilometrů a žije v ní zhruba pět milionů obyvatel.\n\nMěsto leží v hornaté oblasti mezi pohořími Wu-i a Sue-feng. Sousedí s prefekturami Šao-jang a Lou-ti na východě, s prefekturami Čcheng-te a Si-ang-si na severu, na západě s provinicii Kuej-čou a na jihu s provincie Kuang-si.\n"}
{"id": "743008", "url": "https://cs.wikipedia.org/wiki?curid=743008", "title": "Artūras Paulauskas", "text": "Artūras Paulauskas\n\nArtūras Paulauskas (* 23. srpna 1953 Vilnius, Litevská SSR), je litevský právník, bývalý generální prokurátor, politický činitel, bývalý předseda litevského seimu, zastupující prezident Litvy, ministr životního prostředí.\n\nV roce 1972 absolvoval 2. střední šlolu v Šiauliajích, později právnickou fakultu Vilniuské Univerzity. Po ukončení studia pracoval jako vyšetřovatel ve městě Kaišiadorys, po několika letech byl převeden na post zastupujícího prokurátora, ještě později pracoval jako prokurátor ve Varėně, od roku 1988 zástupce generálního prokurátora, po vyhlášení obnovení nezávislosti Litvy mu byl svěřen post generálního prokurátora Litvy. Po volbách prezidenta v roce 1997 zaostal o pouhých 0,5 % za svým hlavním soupeřem ve volbách Valdem Adamkem. Paulauskův volební slogan tehdy byl: \"Zasloužili jsme si žít lépe\". Stal se hlavním ze zakladatelů nové politické strany Nový svaz (sociálliberálové) \"Naujoji sąjunga (socialliberalai)\". V roce 2004, po impeachmentu na Rolanda Paksa byl na dobu do voleb dosazen jako zastupující prezident Litvy. V roce 2006 proběhlo hlasování o nedůvěře Artūrovi Paulauskovi, po kterém byl zbaven funkce předsedy litevského seimu.\n\nOtec Stasys Paulauskas, od syna odlišných politických postojů, kontakty navzájem neudržují, děti z prvního manželství: Andrius a Vilius (Paulauskas), ze druhého manželství: dcera Aistė Paulauskaitė, syn Arnas Paulauskas.\n"}
{"id": "743017", "url": "https://cs.wikipedia.org/wiki?curid=743017", "title": "Valentino Mazzola", "text": "Valentino Mazzola\n\nValentino Mazzola (26. ledna 1919, Cassano d’Adda, Itálie – 4. května 1949, Turín) byl italský fotbalista\n\nValentino Mazzola patřil k nejdůležitějším hráčům v historii italského fotbalu, ve čtyřicátých letech byl velkou hvězdou. Jako kapitán Grande Torino (přezdívka legendárního týmu AC Turín), získal pětkrát titul mistra Itálie.\n\nV roce 1949 při návratu z přátelského zápasu letadlo Fiat G.212, jímž se tým vracel domů, narazilo do věže baziliky Superga v Turíně. Nikdo z 31 osob na palubě, včetně 3 novinářů, 4 členů posádky a fotbalového týmu, havárii nepřežil.\n\n\n"}
{"id": "743027", "url": "https://cs.wikipedia.org/wiki?curid=743027", "title": "Lou-ti", "text": "Lou-ti\n\nLou-ti ( , pchin-jinem \"Lóudî\") je městská prefektura v Čínské lidové republice, kde patří k provincii Chu-nan.\n\nCelá prefektura má rozlohu 8 107 čtverečních kilometrů a žijí v ní zhruba čtyři miliony obyvatel.\n"}
{"id": "743028", "url": "https://cs.wikipedia.org/wiki?curid=743028", "title": "Čulen", "text": "Čulen\n\nPříjmení Čulen má více nositelů:\n\n"}
{"id": "743029", "url": "https://cs.wikipedia.org/wiki?curid=743029", "title": "Mistrovství Československa v atletice 1979", "text": "Mistrovství Československa v atletice 1979\n\nMistrovství Československa mužů a žen v atletice 1979 v kategoriích mužů a žen se konalo v Praze na stadionu Evžena Rošického. Hlavní část se uskutečnila v sobotu 14. července a v neděli 15. července. Dvě finálové disciplíny byly na pořadu už v pátek 13. července.\n\nNa mistrovství startovala téměř celá tehdejší československá špička. Představily se reprezentační opory (Helena Fibingerová, Karel Kolář, Jaroslav Brabec, Imrich Bugár, Jan Leitner, Jozef Plachý, Jarmila Nygrýnová aj.) Tři zlaté medaile získala na mistrovství Jarmila Kratochvílová.\n"}
{"id": "743031", "url": "https://cs.wikipedia.org/wiki?curid=743031", "title": "Amory N. Hardy", "text": "Amory N. Hardy\n\nAmory N. Hardy nebo A. N. Hardy (1835–1911) byl americký fotograf působící v 19. století v Bostonu, Massachusetts. Měl vlastní fotografické studio ve Winter Street (asi v období 1873–1878) a ve Washington Street (asi v období 1868 a 1879–1887).\n\n\n"}
{"id": "743036", "url": "https://cs.wikipedia.org/wiki?curid=743036", "title": "Lady Gaga Presents the Monster Ball Tour: At Madison Square Garden", "text": "Lady Gaga Presents the Monster Ball Tour: At Madison Square Garden\n\nLady Gaga Presents the Monster Ball Tour: At Madison Square Garden je filmový záznam koncertu americké popové zpěvačky Lady Gaga z turné The Monster Ball Tour. Natáčel se v Madison Square Garden v New Yorku 21. a 22. února. Záznam trvá dvě hodiny a jeho producentem je televizní kanál HBO, který ho také poprvé vysílal 7. května 2011, den po poslední zastávce Lady Gaga na turné. 21. listopadu 2011 vyšel koncert na DVD a Blu-ray.\n\nV České republice koncert odvysílala taktéž televizní stanice HBO.\n\n\"Lady Gaga Presents the Monster Ball Tour: At Madison Square Garden\" obsahuje koncertní výstupy, přípravu na koncert i zákulisí. Získal pozitivní reakce od kritiků; chválili vystoupení Lady Gaga, protože doposud pochybovali o její upřímnosti na jevišti před koncertem a na zkouškách. Také poznamenali určitou podobnost s Madonniným dokumentárním filmem z roku 1991 \"Truth or Dare\". Záznam byl nominován na cenu Emmy: a to v kategorii \"Vynikající střih pro dokument\" (single nebo multi kamera).\nKoncert \"Lady Gaga Presents the Monster Ball Tour: At Madison Square Garden\" se poprvé vysílal na HBO 7. května 2011 a podle Billboard ho sledovalo 1,2 milionu diváků. Získal pozitivní recenze od kritiků.\n\n\n\n"}
{"id": "743037", "url": "https://cs.wikipedia.org/wiki?curid=743037", "title": "Reece Mastin", "text": "Reece Mastin\n\nReece Mastin (* 28. listopadu 1994, Scunthorpe, Velká Británie) je australský zpěvák, který se proslavil vítězstvím třetí řady australského \"The X Factoru\". Narodil se v anglickém městečku Scunthorpe, ale v roce 2005 se přestěhovali do města Greenwith v severní Austrálii. Mezi své idoly uvádí Stevena Tylera. Hraje na kytaru, bicí, baskytaru a piano. Hrál již v několika kapelách a dokonce už i vydal své vlastní EP.\n\nMastin zpíval na castingu píseň \"Come Get Some\" od skupiny Rooster. Největší pochvalu získal za písničku \"Dream On\" od Aerosmith.\n"}
{"id": "743038", "url": "https://cs.wikipedia.org/wiki?curid=743038", "title": "Čeněk Kalandra", "text": "Čeněk Kalandra\n\nČeněk Kalandra (2. ledna 1848, Vysoké Mýto – 29. února 1928 Praha) byl český učitel, spisovatel, dramatik a překladatel z němčiny a francouzštiny. Původně byl křtěn jako Vincenc, v dospělosti zásadně používal počeštělou obdobu tohoto jména, tedy Čeněk.\n\nNarodil se do rodiny pekařského mistra ve Vysokém Mýtě na Pražském předměstí č. 40. Tímto řemeslem se zabýval jak jeho otec Josef, tak i děd František. Maminka Veronika byla dcera koželužského mistra Jana Lichtenberka. V roce 1863 ukončil tříleté studium reálné školy a našel si práci jako advokátní písař. Později pracoval jako úředník na železnici v Pardubicích a Bohumíně, nakonec se však rozhodl věnovat učitelskému povolání..\n\nV září 1875 nastoupil na svoje první pedagogické působiště v Úžici, ovšem bez patřičných zkoušek. Od března 1879 získal místo prozatímního učitele v Čisté u Nové Paky. Sem přivedl i svoji budoucí manželkou Julii Morávkovou (* 22. května 1865), která pocházela z Kostelce nad Orlicí. Také složil učitelské zkoušky a požádal o lepší místo. Od září 1883 zastával sice místo správce školy v nedalekých Uhlířích (dnes součástí obce Lázně Bělohrad), ale jednalo se jen o méně významnou obec, která měla přibližně 250 obyvatel.\n\nV roce 1889 byl opět jmenován správcem školy, tentokrát v obci Roveň u Mladějova. Krajina nedalekých Prachovských skal či hradů Trosky a Kost mu sice mohla být literární inspirací, avšak vysněného místa řídícího učitele se dočkal až v létě roku 1891 v Žereticích (občas uváděn název Žerotice, stejnojmenné obce u Znojma) na Jičínsku, což bylo spojeno i s vyšším platem. Zde zažil i nejplodnější literární období. V roce 1907 opět změnil pedagogické působiště, když byl na vlastní žádost převeden do měšťanské chlapecké školy v Libáni. Nastoupil až v listopadu a bylo mu tak umožněno pouze za podmínky, že po roce odejde do penze. To však neudělal. Přilepšil si na služném (pobíral 270 korun měsíčně) a dále rozvíjel svoji literární činnost. Avšak o poznání rušnější působiště než ta předešlá, nepřineslo Kalandrovi kýžený klid.\n\nMaloměšťácká společnost bývalého venkovského učitele, nedbale oblečeného a s poněkud bohémským vzhledem, odmítala přijmout mezi sebe a on ji oplátkou sarkasticky vykresloval ve svých článcích, což se mu jako bedlivému pozorovateli dařilo. K utišení napjatých vztahů s libáňskými spoluobčany nepřispěla ani jeho stále více tíživější finanční situace a nezdary v jeho pokusech o vlastní podnikání. U řemeslníků se postupně zadlužoval a při snaze o zprostředkování zboží místním rolníkům se stával nespolehlivým. Exekuční události v jeho domácnosti nebyly výjimkou. To vedlo i k nelibosti u místního řídícího učitele chlapecké měšťanky Josefa Straky, který se snažil nepohodlného podřízeného zbavit. V únoru 1911 Čeněk Kalandra odešel na zdravotní dovolenou a do školy se již nevrátil, rozhodnutím zemské školní rady byl od 1. června 1912 penzionován, ale to už od listopadu 1911 bydlel v Praze.\n\nAni zde nepřestal psát, zvláště pak se stal přispěvatelem do mnoha časopisů (Nových ilustrovaných listech, Naší zahrádce, Mlynářských novinách, Zemědělských listech, Dobré kopě, v Mladých proudech, Nivě, Českém slově, Ostravském deníku, Samostatnosti, atd.). Napsal i několik dalších knih, ale například jeho rádci (\"Vzorný rádce k dosažení místa\", \"Co je dovoleno muži, když miluje?\", \"Druhá knihovna žádostí\") jsou považována za slabší autorova díla.\n\nSvoji oblíbené spisovatelské se činnosti věnoval až do své smrti 29. února 1928. Během života vydal na padesát titulů a přispěl četnými články do různých časopisů, věnoval se i překladatelské činnosti z němčiny a francouzštiny. Jeho dílo lze rozdělit na část romanopisnou a populárně-naučnou z oblasti přírody, především botaniky. Jeho prvotina vznikla za jeho působení drážního úředníka v Bohumíně, kdy německé prostředí tohoto města ho vedlo ke snaze sepsat česky psané dílo. Vzniklo pak několik humoresek do časopisu \"Paleček\". Věnoval se i psaní divadelních her. Občas při vydání svých literárních prací používal pseudonymy (X. Čekal, Čeněk Orlický, L. Báňský, X. Neznámý, X. Přímý a X. Zapomenutý).\n\n\n\n\n"}
{"id": "743039", "url": "https://cs.wikipedia.org/wiki?curid=743039", "title": "Josef Šáda", "text": "Josef Šáda\n\nJosef Šáda (3. března 1874 Miličín \"(v jiném dokumentu se udává jako datum narození 4. březen 1874)\" – 24. června 1936 Tábor) byl český a československý politik, meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou, starosta Tábora.\n\nVyučil se koželuhem a pracoval jako koželuh v Táboře, později na různých místech severních a severovýchodních Čech, po kratší dobu i ve Vídni. Byl aktivní v sociálně demokratických odborech. Roku 1898 přišel zpět do Tábora a zakládal zde sociálně demokratické organizace. Patřil mezi hlavní postavy strany na Táborsku. Od roku 1907 pracoval jako úředník okresní nemocenské pojišťovny v Táboře, od roku 1919 až do své smrti byl jejím ředitelem. V roce 1910 založil Táboře první konzumní družstvo.\n\nPo komunálních volbách roku 1919 zasedl za sociální demokraty v obecním zastupitelstvu města Tábor. V letech 1919-1923 byl starostou Tábora. V nastalém štěpení sociální demokracie na levicový a pravicový proud se přikláněl k levici, ale odmítal bolševismus ruského typu. Podle jiného zdroje byl starostou Tábora až do roku 1925 a v letech 1929–1932 zastával funkci náměstka starosty.\n\nPo vzniku republiky zasedal v Revolučním národním shromáždění. Byl profesí úředníkem. Působil jako vedoucí úředník táborské okresní nemocenské pokladny.\n\nV parlamentních volbách v roce 1920 získal senátorské křeslo v Národním shromáždění za sociální demokraty. Senátorem byl do roku 1925.\n"}
{"id": "743043", "url": "https://cs.wikipedia.org/wiki?curid=743043", "title": "Jaroslav Zápalka", "text": "Jaroslav Zápalka\n\nJaroslav Zápalka (* 18. dubna 1958) je bývalý československý fotbalista, brankář. Po skončení aktivní kariéry vlastnil restauraci a dělal správce školy.\n\nOdchovanec Města Albrechtic hrál v lize za TJ Vítkovice (1981–1989), v rakouské lize působil v Kremser SC (1989–1992). Poté se vrátil do mateřského oddílu, zažil s ním historický postup do Divize E a po skončení hráčské kariéry zde působil i jako funkcionář. Na sklonku kariéry působil také v Krnově.\n\nV naší nejvyšší soutěži odchytal 174 utkání, v rakouské lize odehrál 60 utkání. Za olympijský tým nastoupil ke 4 utkáním. V sezoně 1985/1986 získal s TJ Vítkovice mistrovský titul.\n\n"}
{"id": "743044", "url": "https://cs.wikipedia.org/wiki?curid=743044", "title": "Republika Jižní Vietnam", "text": "Republika Jižní Vietnam\n\nRepublika Jižní Vietnam bylo označení pro část dnešního Vietnamu v letech 1975-6, krátce po skončení vietnamské války. Republika byla zřízena po zániku Vietnamské republiky (po pádu Saigonu v roce 1975) komunistickou prozatímní vládou, která existovala jako Prozatímní revoluční vláda Jižního Vietnamu od roku 1969 a usilovala o připojení k severnímu Vietnamu. O rok později, po skončení pařížské dohody, byla republika připojena k severní části a vytvořena Vietnamská socialistická republika řízena komunistickou vládou.\n"}
{"id": "743047", "url": "https://cs.wikipedia.org/wiki?curid=743047", "title": "Seznam zápasů české fotbalové reprezentace na MS", "text": "Seznam zápasů české fotbalové reprezentace na MS\n\nSeznam zápasů české fotbalové reprezentace na mistrovstvích světa ve fotbale (včetně kvalifikačních).\n"}
{"id": "743048", "url": "https://cs.wikipedia.org/wiki?curid=743048", "title": "Seznam zápasů české fotbalové reprezentace na Mistrovství Evropy", "text": "Seznam zápasů české fotbalové reprezentace na Mistrovství Evropy\n"}
{"id": "743049", "url": "https://cs.wikipedia.org/wiki?curid=743049", "title": "Vincenc Ševčík", "text": "Vincenc Ševčík\n\nVincenc Ševčík (21. února 1862 Kanice – 16. října 1921 Praha-Podolí), byl český a československý římskokatolický kněz, politik, organizátor katolického rolnictva na moravském venkově; meziválečný poslanec Revolučního národního shromáždění a senátor Národního shromáždění ČSR za Československou stranu lidovou.\n\nAbsolvoval české státní gymnázium v Brně a brněnský bohoslovecký ústav. Ve věku 23 let byl vysvěcen na kněze. Zajímal se o sociologii a teologii, ovládal několik jazyků a překládal beletrii ze slovinštiny a polštiny, kterou pak publikoval v listech \"Hlas\" a \"Moravská orlice\". Jeho filologické příspěvky a literárně-kritické stati jsou uloženy v brněnském bohosloveckém Muzeu a v Hlídce literární.\n\nOd roku 1885 působil jako kaplan v Boskovicích, od roku 1889 pak byl farářem v obci Vísky a od roku 1902 v Černé Hoře. Zde pak setrval až do konce svého života. Už koncem 19. patřil mezi aktivisty křesťanskosociálního hnutí na Moravě, ze kterého se roku 1899 utvořila Moravsko-slezská křesťansko-sociální strana na Moravě. V rámci této strany tvořil frakci katolického selského hnutí okolo Josefa Šamalíka, které kombinovalo prvky politického katolicismu a obhajoby stavovských zájmů venkova. S Šamalíkem roku 1901 spoluzakládal Katolický spolek českého rolnictva na Moravě, ve Slezsku a Dolních Rakousích, roku 1906 založil rovněž Všeodborové sdružení křesťanského katolického dělnictva, v němž působil jako jednatel. Inicioval zakládání rolnických záložen, sám předsedal takové záložně v Černé Hoře. Podílel se také na založení akciového pivovaru v Černé Hoře roku 1896 (pivovar Černá Hora se dodnes k tomuto politikovi hlásí a pojmenoval po něm jedno ze svých piv - \"Páter\"). Ve volbách roku 1896 byl poprvé zvolen na Moravský zemský sněm. Znovu byl zvolen roku 1902 a 1906 a opětovně se na moravský sněm dostal po volbách roku 1913 jako jeden z 19 českojazyčných katolických poslanců z Moravy.\n\nV zemských volbách roku 1896 byl zvolen na Moravský zemský sněm za kurii venkovských obcí, obvod Boskovice, Blansko, Kunštát. Mandát v tomto obvodu obhájil i v zemských volbách v roce 1902, zemských volbách roku 1906 a zemských volbách roku 1913.\n\nOd roku 1918 zasedal v československém Revolučním národním shromáždění za lidovce. Byl profesí děkanem.\n\nV parlamentních volbách v roce 1920 získal senátorské křeslo v Národním shromáždění. Po jeho smrti roku 1921 jeho místo zaujal jako náhradník Alois Horák.\n\nZemřel náhle po těžké operaci v říjnu 1921 v sanatoriu v Podolí u Prahy.\n\n"}
{"id": "743051", "url": "https://cs.wikipedia.org/wiki?curid=743051", "title": "Ultrabook", "text": "Ultrabook\n\nUltrabook je označení skupiny notebooků, plnících specifikace stanovené společností Intel. Název Ultrabook má Intel chráněný ochrannou známkou. První ultrabook byl vyroben v roce 2011.\n\nTato kategorie notebooků byla Intelem vytvořena jako odpověď na MacBook Air od společnosti Apple a rozšiřující se kategorii tabletů, postavenou na ARM procesorech.\n\n"}
{"id": "743052", "url": "https://cs.wikipedia.org/wiki?curid=743052", "title": "Druhé velké probuzení", "text": "Druhé velké probuzení\n\nDruhé velké probuzení (anglicky ) bylo obnovné a misijní hnutí v protestantských církvích USA a v menší míře Kanady, které probíhalo zhruba od počátku 19. století do 60. let 19. století. Na rozdíl od prvního velkého probuzení v 18. století se vedle členů církví orientovalo i na lidi nezapojené do náboženského života a přineslo podstatný nárůst členstva církví v USA a zároveň i ustavení nových denominací (např. adventisté sedmého dne, mormoni) či upevnění některých stávajících (zejména baptisté a metodisté). \n"}
{"id": "743053", "url": "https://cs.wikipedia.org/wiki?curid=743053", "title": "Josef Šolle", "text": "Josef Šolle\n\nJosef Šolle (26. srpna 1875 Plzeň – 31. prosince 1958 Praha) byl český a československý bankéř, politik a meziválečný poslanec Revolučního národního shromáždění za Československou stranu lidovou.\n\nPo maturitě na obchodní akademii v Plzni a vykonání státní zkoušky z účtovědy působil nejprve v Živnostenské bance a po pěti letech se stal zaměstnancem Hypoteční banky. Vedle povolání bankovního úředníka se věnoval i držustevnictví. V letech 1911-1923 jako tajemník, místostarosta a pak starosta Svazu hospodářských družstev. Zasedal i v mnoha hospodářských institucích (1903 člen správní rady a ředitelství České společnosti pro obchod a průmysl, 1919 člen Spořitelny české atd.). V roce 1893 založil v Plzni kulturně vzdělávací spolek Jednota katolických jinochů a mužů. Po přesídlení do Prahy byl aktivní v Jubilejním katolickém spolku Praha a v Křesťansko-sociální straně lidové. V letech 1907-1919 byl členem výkonného výboru křesťanskosociální strany. V letech 1919-1923 člen výkonného výboru ČSL v Čechách.\n\nOd roku 1918 zasedal v Revolučním národním shromáždění za lidovce. Byl profesí úředníkem Hypoteční banky. Působil i jako ředitel této banky. V roce 1918 byl kromě toho členem Národního výboru československého.\n\nPodílel se i na budování lidoveckého tisku: roku 1918 založil deník \"Lid\" a \"Pražský večerník\". Aktivní byl také v charitativní oblasti a od papeže Pia X. obdržel řád Pro Ecclesia et Pontifice.\n\nJeho synem byl archeolog Miloš Šolle (1916-2004).\n\n"}
{"id": "743056", "url": "https://cs.wikipedia.org/wiki?curid=743056", "title": "Josef Špaček (agrární politik)", "text": "Josef Špaček (agrární politik)\n\nJosef Špaček (22. března 1868 Trnový Újezd – 4. prosince 1955) byl český a československý politik, poslanec Revolučního národního shromáždění za agrárníky.\n\nPocházel z rolnické rodiny z Trnového Újezda u Karlštejna. Jeho otec Josef Špaček (zemřel roku 1912) zde byl sedlákem a okresním politikem. Do rodu Špačkových z Trnového Újezda patřil i Karel Špaček, profesor na Vysoké škole technické v Praze a její rektor.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 057. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. K roku 1911 je zmiňuje jako statkář z obce Trnový Újezd.\n\nOd roku 1918 zasedal v Revolučním národním shromáždění za Republikánskou stranu československého venkova. Byl profesí rolníkem.\n\n"}
{"id": "743057", "url": "https://cs.wikipedia.org/wiki?curid=743057", "title": "Josef Špaček", "text": "Josef Špaček\n\nJméno a příjmení Josef Špaček má více nositelů:\n\n"}
{"id": "743059", "url": "https://cs.wikipedia.org/wiki?curid=743059", "title": "Whatcomské muzeum historie a umění", "text": "Whatcomské muzeum historie a umění\n\nWhatcomské muzeum historie a umění se nachází v budově postavené roku 1892 jako radnice tehdejšího města New Whatcom, které se později se sousedními městy spojilo v Bellingham. Budovu postavil v pozdním viktoriánském stylu místní architekt Alfred Lee, který při stavbě použil červeného pískovce z Chuckanutských hor. Radnici postavil jako téměř přesnou repliku soudu okresu Saginaw v michiganském městě Saginaw. Soud byl postaven roku 1884 Fredem W. Hollisterem a zbořen v roce 1971.\n\nPůvodně budova stála na útesu nad Bellinghamovým zálivem, postupem času jí ale vyplnění pobřeží půdou posunulo dále od pobřeží. Nyní se nachází nad Parkem námořního dědictví.\n\nDo roku 1936 budova sloužila jako radnice a v roce 1941 se stala částí muzea. V roce 1962 ji poškodil požár, poté však bylo od místních občanů vybráno dost peněz na rekonstrukci.\n\nV roce 2009 muzeum otevřelo pobočku v nové budově zvané Lightcatcher, kterou postavila skupina seattleských architektů Olson Kundig Architects. Svůj název, „chytač světla“, získala díky své 11 metrů vysoké a 55 metrů dlouhé zdi s mnoha energii šetřícími strategiemi.\n"}
{"id": "743062", "url": "https://cs.wikipedia.org/wiki?curid=743062", "title": "Americké muzeum rádia a elektřiny", "text": "Americké muzeum rádia a elektřiny\n\nAmerické muzeum rádia a elektřiny je interaktivní muzeum v Bellinghamu v americkém státě Washington. Nabízí vzdělávání v galeriích pro obecenstvo všech věků a veřejné programy, které popisují rozvoj a využití elektřiny, rádia a podobných vynálezů, které změnily lidskou historii. V muzeu se nachází série předmětů ukazujících čtyři století lidské inovace mezi rokem 1580 a padesátými lety minulého století.\n\nMuzeum bylo otevřeno roku 1985 jako kolekce rozhlasových přijímačů, náhradních dílů, schémat, nahrávek a starodávných časopisů a návodů, které vlastnil bellinghamský obyvatel Jonathan Winter. Winterova kolekce pokračovala v růstu, a tak v roce 1998 oficiálně založil Bellinghamské starožitné muzeum rádia, které ukazovalo více než 800 rozhlasových přijímačů z Winterovy kolekce. \n\nV roce 2001 získalo muzeum své nynější jméno, když se přestěhovalo do nové, 2 100 m² rozlehlé budovy, a John Jenkins, bývalý obchodní a marketingový manažer Microsoftu se stal spolukurátorem muzea. Jenkins muzeu věnoval svou vlastní kolekci, která obsahovala staré bezdrátové a elektrické přístroje a první edice vzácných knih, které byly až z roku 1560 a mezi jejichž autory patřili Michael Faraday, Benjamin Franklin nebo Alessandro Volta. \n\n\nMezi exponáty v muzeu patří:\n\nMuzeum provozuje rozhlasovou stanice KMRE-LP v Bellinghamu, která se soustředí na mediální kolekci muzea, do které patří hudební nahrávky z prvních cylindrových nahrávek roku 1888 až po zlatou dobu rádia. Stanice se také soustředí na kultivaci místních programů, které své posluchače vzdělávají po stránce kulturní nebo historické. Licenci rádio získalo roku 2006.\n"}
{"id": "743063", "url": "https://cs.wikipedia.org/wiki?curid=743063", "title": "Meredský potok", "text": "Meredský potok\n\nMeredský potok se pramení ve vsi Záborná Lhota v okrese Příbram a po 6,5 kilometrech se vlévá jako levostranný přítok do Vltavy.\n\nMeredský potok se počíná v malém rybníčku v Záborné Lhotě. Pokračuje pod silnicí směrem k východu, kde se na konci vsi vlévá do dalšího rybníku. Pokračuje na východ, kde se po 350 metrech spolu s dalším potokem vlévá do rybníka Mích. Středem hráze pokračuje na východ do vsi Chotilsko. Podtéká pod silnicí druhé třídy číslo 102, zleva se vlévá potok z místního rybníku a asi po 780 metrech se vlévá do Velkého chotilského rybníku. Ještě předtím se do něj zleva vlévá potok, tekoucí od Korkyně. Středem hráze Velkého chotilského rybníku pokračuje na severovýchod do Čími. Zde je zasypán původní náhon k mlýnu. Na začátku Čími se do něj zleva vlévají dva další potoky. Jeden se počíná v místním rybníce, druhý teče od Korkyně a Křížova; na konci vsi ještě třetí potok zleva tekoucí z lesů severně od Čími. Pod Čímí protéká jedním malým rybníčkem a vlní se až do vtoku do Vltavy.\n"}
{"id": "743066", "url": "https://cs.wikipedia.org/wiki?curid=743066", "title": "Martin O. Štěpánek", "text": "Martin O. Štěpánek\n\nMartin O. Štěpánek (11. dubna 1885 – ???) byl český a československý politik a poslanec Revolučního národního shromáždění za Československou sociálně demokratickou stranu dělnickou.\n\nZasedal v Revolučním národním shromáždění za Československou sociálně demokratickou stranu dělnickou. Byl profesí administrátor.\n"}
{"id": "743067", "url": "https://cs.wikipedia.org/wiki?curid=743067", "title": "Josef Tomášek (agrární politik)", "text": "Josef Tomášek (agrární politik)\n\nJosef Tomášek (19. března 1878 Chlum – 18. listopadu 1926 Chyšky) byl český a československý politik, poslanec Revolučního národního shromáždění za agrárníky. Původně působil jako učitel v obci Chyšky, kde se zasloužil o lokální pozemkovou reformu, provedenou již před 1. světovou válkou.\n\nNarodil se ve vsi Chlum do rodiny rolníka Matěje Tomáška. V obci Chyšky v letech 1898–1912 vyučoval na místní škole. Zde se roku 1904 oženil s Žofií Boháčovou a také významně zasáhl do života místního lidu, když se zasloužil o provedení lokální pozemkové reformy již před 1. světovou válkou.\n\nPodařilo se mu přesvědčit zprvu správce, který v nepřítomnosti vedl hospodářství majitelky nadějkovského panství, a později v roce 1911 i samotnou hraběnku Karolínu Vratislavovou z Kokořova, aby rozparcelovala dvorec v Růžené. Tyto pozemky byly za příznivou cenu odprodané 84 dlouholetým nájemcům. Chalupníci a drobní rolníci v Chyškách, Růžené, Květuši, Chlístově mohli pracovat na svých pozemcích. Sám posléze stejným způsobem zakoupil a také rozdělil další část pozemků. Po ukončení učitelské činnosti se věnoval hospodaření, byl členem několika správních rad a komisí. Nemalou měrou se zasloužil o rozvoj tohoto kraje.\n\nOd roku 1919 zasedal v Revolučním národním shromáždění. Mandát nabyl na 93. schůzi v prosinci 1919. Byl profesí učitelem ve výslužbě v Malé Chýšce u Milevska (dnes Chyšky).\n\nV polovině 20. let působil jako předseda okresní správní komise v Milevsku.\n\nZemřel v listopadu 1926. Byl pohřbený na místním hřbitově.\n\n"}
{"id": "743068", "url": "https://cs.wikipedia.org/wiki?curid=743068", "title": "Václav Lídl", "text": "Václav Lídl\n\nVáclav Lídl (5. listopadu 1922 Brno – 10. srpna 2004 Praha) byl český hudební skladatel.\n\nPocházel z rodiny českých nástrojářů. Po absolvování gymnázia vystudoval obchodní akademii a po vzoru svého otce se vyučil nástrojářem. Po skončení druhé světové války studoval skladbu u Jaroslava Kvapila na brněnské konzervatoři. Když dokončil studia, nejprve pracoval v nástrojařské firmě svého otce, ale od roku 1951 se věnoval plně komponování.\n\nZpočátku skládal převážně hudbu pro film. Zkomponoval hudební doprovod k téměř osmdesáti krátkým, kresleným i celovečerním filmům. Nejznámější z tohoto období je patrně hudba k dětskému seriálu Václava Čtvrtka \"O loupežníku Rumcajsovi\". Podílel se i na vzniku 13 epizod seriálu \"Tom a Jerry\", které byly animovány v Praze. Později se stále více věnoval koncertní hudbě.\n\nVe své tvorbě navazoval na díla českých klasiků hudby 20. století Josefa Suka a Vítězslava Nováka. Nevyhýbal se však ani prvkům aleatorické hudby a dalších směrů soudobé hudby.\n\n\n\n\n\n\n\n\n"}
{"id": "743069", "url": "https://cs.wikipedia.org/wiki?curid=743069", "title": "Juoda (přítok Nevėžisu)", "text": "Juoda (přítok Nevėžisu)\n\nJuoda je řeka ve střední Litvě. Teče v okrese Panevėžys. Je to levý přítok řeky Nevėžis. Je 34,7 km dlouhá. Pramení na severním okraji vsi Žižmiai. Teče převážně severním směrem, pouze u obce Jotainiai v délce 3 km teče směrem západním. Protéká jezery Pilvinas (3,5 km na sever od vsi Žižmiai; 9,6 ha), Juodis u Paežerisu (50,5 ha), rybníkem Jotainių tvenkinys (37,5 ha), dvěma menšími rybníčky u vsí Pajuodžiukai a Pajuodžiai a rybníkem Staniūnų tvenkinys (11 ha) u vsi Kerava. Křižuje se s dálnicí A2. Do řeky Nevėžis se vlévá jako její levý přítok u obce Velžys, 7 km na jihovýchod od krajského města Panevėžys, 151,8 km od jeho ústí do Němenu. Šířka koryta je 6 m, místy až 15 m, hloubka dosahuje 0,8 – 1,5 m. Průměrný spád je 0,63 m/km. Rychlost toku je 0,1 m/s. Průměrný průtok u ústí je 1,68 m³/s.\n\nVadokliai, Jotainiai, Katinai, Sodeliškiai, Kabeliai, Velžys\n\nObecné slovo juoda v litevštině znamená \"černá\".\n\n"}
{"id": "743071", "url": "https://cs.wikipedia.org/wiki?curid=743071", "title": "Rukev", "text": "Rukev\n\nRukev (\"Rorippa\") je rozsáhlý rod vlhkomilných, zeleně nebo žlutě kvetoucích rostlin z čeledě brukvovitých.\n\nRod rukev se vyskytuje na všech kontinentech v mírném a subtropickém pásu, přednost dává ve většině případů vlhčímu prostředí. Obsahuje druhy od vyloženě vodních přes rostliny upřednostňující bažiny s kolísavou hloubkou vody, nebo rostoucí ve vodách přes léto zcela vysychajících, případně jsou to druhy kterým stačí k růstu jen ve správný čas vodou nasycená půda.\n\nJsou to rostliny jednoleté, dvouleté i vytrvalé s lodyhami jednoduchými nebo rozvětvenými, vzpřímenými, vystoupavými nebo poléhavými, vyrůstajícími z kořenů nebo oddenků. Listy vytvářejí listovou růžici nebo vyrůstají na lodyze střídavě, jsou krátce řapíkaté neb přisedlé s objímavými oušky. Listy bývají jednoduché i násobně zpeřené, některé druhy jsou různolisté. V místech nasedání řapíků na listovou čepel se někdy vyvíjejí pupeny z kterých vyrostou nové rostliny (gemmiparie).\n\nDrobné, čtyřčetné květy vytvářejí klasnatá nebo latnatá květenství. Kališní lístky jsou vejčité až úzce podlouhlé, vztyčené nebo převislé. Korunní lístky, někdy zakrnělé, jsou také nejčastěji vejčité a bývají žluté nebo zelené barvy. Tyčinek je v květu šest, z toho většinou u 4 jsou delší a u 2 kratší nitky s vejčitými nebo podlouhlými prašníky. Čnělka chybí nebo je dlouhá od 0,5 do 4 mm. Plodem je podlouhlá až vejčitá šešulka zploštělá nebo kruhového průřezu, rovná nebo zakřivená. Otvírá se podélnými chlopněmi, obsahuje i několik stovek semen. Rukev se rozšiřuje většinou semeny a oddenky, případně i úlomky svých kořenujících stonků.\n\nJsou to rostliny bez valného hospodářského významu, některé druhy mladých rostlin konzumují místní obyvatelé formou salátů nebo ze semen vyrábějí náhražku hořčice. Druhy vyrůstající samovolně na vlhkých polích jsou považovány za ne příliš obtížný plevel.\n\nVe světě se vyskytuje 75 až 80 druhů rukve. Je to rod který patří po taxonomické stránce mezi složité, protože rostliny se nezřídka kříží a vytvářejí i polymorfní hybridní skupiny. Takové rostliny ani nelze bezpečně určit. Navíc se lze v tomto rodu setkat i s ustálenými fertilními kříženci, hybridogenními druhy.\n\nV České republice rostou tyto 4 druhy:\na 3 kříženci:\n\nV Evropě se dále ještě vyskytují:\n\n \n"}
{"id": "743073", "url": "https://cs.wikipedia.org/wiki?curid=743073", "title": "Jindřich Urbánek", "text": "Jindřich Urbánek\n\nJindřich Urbánek (6. července 1884 Otice – 13. srpna 1964 Valašské Meziříčí) byl český a československý lékař a v roce 1918 krátce i poslanec Revolučního národního shromáždění za Československou stranu socialistickou.\n\nAbsolvoval české gymnázium v Opavě a pak studoval medicínu na Karlo-Ferdinandově univerzitě v Praze. Promoval roku 1911. Praxi získal na pražských klinikách pod vedením profesorů JosefaThomayera a Švehly. Od roku 1915 pracoval v Opavě jako praktický lékař a byl aktivní v Zemské správní komisi pro Slezsko. V roce 1918 nastoupil jako lékař do Slezské zemské nemocnice, kde byl od května 1920 se primářem interního ooddělení. V roce 1926 se stal prvním českým ředitelem Slezské zemské nemocnice. V roce 1931 nastoupil na post vedoucího zdravotní služby závodní nemocnice Vítkovických železáren v Ostravě. V letech 1945-1948 byl docentem interního lékařství na Karlově univerzitě a později byl členem ČSAV. Působil rovněž jako pedagog. Roku 1925 založil odbornou školu pro ošetřovatelky v Opavě.\n\nKrátce zasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Mandátu se ujal v listopadu 1918, ale ještě téhož měsíce na něj rezignoval. Byl profesí lékařem.\n\n"}
{"id": "743075", "url": "https://cs.wikipedia.org/wiki?curid=743075", "title": "Milan Škoda", "text": "Milan Škoda\n\nMilan Škoda (* 16. ledna 1986, Praha) je český fotbalový útočník a reprezentant, od ledna 2012 do ledna 2020 působil v SK Slavia Praha. Hrál také v obraně. Jeho otec Milan Škoda byl ligový fotbalista nastupující za Bohemians Praha 1905 a bratr Michal Škoda je rovněž ligový fotbalista. Jeho fotbalovým vzorem je anglický útočník Wayne Rooney. Od listopadu 2016 je nejlepším střelcem Slavie v samostatné české lize.\n\nSvoji fotbalovou kariéru začal v ČAFC Praha, odkud v průběhu mládeže zamířil do Pragisu Satalice. Následně se vrátil do ČAFC Praha a poté zamířil do Bohemians Praha 1905. V roce 2004 se propracoval do prvního mužstva. V roce 2005 hostoval v Mladé Boleslavi a na jaře 2006 působil na hostování v Sokolu Manětín. Původně nastupoval na postu stopera, avšak v roce 2007 ho trenér Zbyněk Busta přeškolil na útočníka.\n\nPřed jarní částí ročníku 2011/12 odešel hostovat do Slavie Praha, kam po půl roce přestoupil. 11. května 2013 ve 27. kole Gambrinus ligy 2012/13 zařídil krásným vítězství Slavie 1:0 nad favorizovanou Viktorií Plzeň, když převzal od spoluhráče vybojovaný míč, ustál atak plzeňského obránce a ze střední vzdálenosti napálil míč k tyči. 19. října 2013 v sezóně 2013/14 ho trenér Miroslav Koubek postavil do obrany na místo stopera, zápas s mistrovskou Viktorií Plzeň skončil remízou 1:1. Na začátku sezony 2014/15 jej trenér Miroslav Beránek vrátil z postu stopera na hrot útoku a Škodovi to prospělo, v prvních třech kolech čtyřikrát skóroval, přičemž Slavia tyto zápasy (proti Slovácku, Baníku Ostrava a Liberci) vyhrála. V utkání s Libercem vstřelil 1000. gól Slavie v lize. Díky vydařenému úvodu sezony získal za srpen 2014 ocenění „Hráč měsíce Synot ligy“. 19. prosince 2014 podepsal nový kontrakt do léta 2017. \n21. února 2015 v prvním jarním ligovém kole sezóny 2014/15 vstřelil svůj premiérový hattrick na půdě Slovanu Liberec a výrazně tak přispěl k výhře Slavie 3:1. V ročníku 2014/15 bojoval o korunu nejlepšího kanonýra české nejvyšší ligy, nakonec jeho 19 gólů stačilo pouze na druhé místo za dvacetigólovým vítězem Davidem Lafatou ze Sparty Praha. V září 2015 prodloužil stávající kontrakt do konce ročníku 2017/18.\n\nV létě 2016 měl nabídku na přestup do Číny, která nevyšla. Poté podepsal vylepšenou smlouvu ve Slavii. V listopadu 2016 vstřelil svou 47. ligovou branku v dresu Slavie, čímž se stal jejím nejlepším střelcem v samostatné české lize.\n\nV letech 2017 a 2019 získal se Slavií tituly mistra nejvyšší české soutěže.\n\n11. ledna roku 2020 Slavia zveřejnila informaci, že fanoušky milovaný útočník přestupuje do tureckého klubu Çaykur Rizespor.\n\npozn.: bilance z domácího poháru je souhrná u celkové bilance z nejvyšší soutěže\n\n5. června 2015 ho trenér Pavel Vrba poprvé nominoval do A-týmu České republiky ke kvalifikačnímu utkání proti Islandu. Utkání se odehrálo 12. června na stadionu Laugardalsvöllur v Reykjavíku a Škoda do něj nastoupil v 79. minutě, porážce 1:2 zabránit nedokázal.\n3. září 2015 nastoupil v Plzni při svém druhém reprezentačním startu do druhého poločasu kvalifikačního utkání proti Kazachstánu. V 74. minutě vstřelil branku, kterou srovnal stav zápasu na 1:1 a v 86. minutě vstřelil vítězný gól, otočil stav zápasu na konečných 2:1. S českým týmem slavil postup na EURO 2016 ve Francii.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V úvodním zápase českého týmu proti favorizovanému Španělsku (porážka 0:1) nenastoupil. Ve druhém utkání 17. června proti Chorvatsku se dostal na hřiště ve druhém poločase jako náhradník a v 75. minutě snížil hlavou po centru Tomáše Rosického na 1:2. Čechům se podařilo srovnat na konečných 2:2, zisk bodu jim dával naději na postup do osmifinále. Ve třetím zápase proti Turecku se neprosadil (porážka 0:2). Český tým obsadil se ziskem jediného bodu poslední čtvrté místo základní skupiny D.\n\n\n"}
{"id": "743082", "url": "https://cs.wikipedia.org/wiki?curid=743082", "title": "František Valoušek", "text": "František Valoušek\n\nFrantišek Valoušek, \"též\" Franz Walouschek (26. črvence 1863 Vřesovice – 14. března 1932 Kroměříž), byl český římskokatolický kněz, organizátor katolických spolků a politických stran od konce 19. století, člen Katolické strany národní na Moravě, československý politik, meziválečný poslanec Revolučního národního shromáždění a senátor Národního shromáždění ČSR za Československou stranu lidovou.\n\nPocházel z řemeslnické rodiny krejčího z Hané. Na popud staršího bratra-kněze po absolvování Slovanského gymnázia v Olomouci (1882) studoval v hanácké metropoli. I teologii absolvoval v Olomouci, kde také v roce 1887 přijal kněžské svěcení. Poté působil na různých místech jako kaplan, například v letech 1895-1905 ve Vítkovicích, a nějakou dobu pracoval rovněž jako katecheta. Pak vystřídal řadu kaplanských míst – v Brance, Šumicích, Satříči a Chropyni. V roce 1899 se vrátil do rodného kraje a do roku 1920 působil v Němčicích nad Hanou jako kaplan, farář a děkan. V roce 1920 byl povolán do Kroměříže na místo probošta Kolegiátní kapituly u sv. Mořice, v roce 1923 jmenován prelátem a v roce 1925 apoštolským protonotářem.\n\nV roce 1901 se zúčastnil sjezdu českých katolíků v Kroměříži, kde 25. srpna mluvil o sociální otázce. V roce 1899 byl jmenován farářem v Němčicích na Hané, kde strávil značnou část svého života. Počátkem 20. let 20. století se stal proboštem kroměřížské kapituly, jímž zůstal až do své smrti, a v roce 1923 byl jmenován prelátem Jeho Svatosti.\n\nByl také literárně a politicky činný, publikoval zejména v moravských časopisech. Od studentských let se zajímal o sociální problematiku, publikoval už jako bohoslovec, a jeho hluboké teoretické vědomosti a rozhled po evropské literatuře vedly olomouckého arcibiskupa Theodora Kohna k rozhodnutí připravovat ho pro stolici sociologie na olomoucké teologické fakultě. Během svého působení na Ostravsku krátce redigoval časopis \"Zájmy dělnictva\". Publikoval povídky ze života moravského lidu (\"Vrstevnice\") a historické romány (\"Z těžkých dob Moravy\") a překládal z ukrajinštiny.\n\nOd roku 1897 stál v čele úsilí o vytvoření Sdružení katolických spolků arcidiecéze olomoucké a svolal jeho sjezdy v Hulíně (říjen 1897) a ve Vítkovicích (červenec 1898). Podpořil iniciativu redaktora Antonína Rybníčka k založení obdobného sdružení v Brně (Sdružení katolických spolků v diecézi brněnské, listopad 1898) a na sjezdu ve Vyškově v dubnu 1899 vzniklo Zemské ústředí křesťanských sociálů na Moravě, které současně připravilo návrh a podklady pro politizaci tohoto proudu a založení křesťansko-sociální strany na Moravě. Valoušek zřejmě jako člen Národní strany katolické na Moravě ustoupil do pozadí a vůdčí roli přenechal Janu Šrámkovi, který připravil na 3. a 4. září 1899 ustavující sjezd Moravsko-slezské křesťansko-sociální strany na Moravě, jenž proběhl na Velehradě.\n\nV roce 1901 Valoušek poprvé kandidoval za Národní stranu katolickou na Moravě do Říšské rady (celostátní parlament). Zvolen byl do ní ovšem poprvé až ve volbách do Říšské rady roku 1907, kdy byl zvolen za český okrsek Morava 15. Usedl do poslanecké frakce Český katolicko-národní klub. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nJako poslanec také zastupoval slovácké volební kraje na Moravském zemském sněmu v letech 1906-1913. V zemských volbách roku 1906 byl zvolen na Moravský zemský sněm za českou kurii venkovských obcí, obvod Holešov, Bystřice pod Hostýnem.\n\nOd roku 1918 zasedal za lidovce v Revolučním národním shromáždění. V parlamentních volbách v roce 1920 získal senátorské křeslo v Národním shromáždění. V roce 1924 se stal místopředsedou senátu poté, co zemřel senátor Josef Kadlčák. Mandát senátora obhájil v parlamentních volbách v roce 1925 (stal se opět i místopředsedou horní komory parlamentu) a parlamentních volbách v roce 1929. V senátu zasedal do své smrti roku 1932. Pak ho jako náhradník vystřídal Leopold Koubek.\n\nI přes politickou aktivitu pokračoval v literární činnosti, v níž zpracovával vedle náboženských a historických témat především sociální látku. Zatímco jeho básnická tvorba (v češtině a latině) zůstala pouze na okraji a je roztroušena po řadě novin a časopisů (Našinec), dobově našly ohlas jeho povídky (1897 Tři povídky, Vrstevnice a jiné povídky) a dramatické práce (Srdce a peníze, Zkáza, Svatý Václav, Chudáček Boží, Svatá Alžběta); ve 30. l. vyšly v několika svazcích v Přerově v edici Šlépěje života. Překládal z ukrajinštiny. Zájem o literaturu a umění Valouška přivedl do řad české Katolické moderny, publikoval v Novém životě a účastnil se jejích prvních sjezdů. Řadu let byl předsedou Matice svatohostýnské a na posvátném Hostýně se také nechal pochovat. V roce 1930 začal trpět těžkou srdeční chorobou, která následně vedla k jeho úmrtí.\n\nPoznámka: Uvedeno je vždy jen první vydání titulu.\n\n\n"}
{"id": "743083", "url": "https://cs.wikipedia.org/wiki?curid=743083", "title": "Appenzeller", "text": "Appenzeller\n\nAppenzeller je vyzrálý alpský horský sýr vyráběný z nepasterizovaného kravského mléka. Je pojmenován podle švýcarského kantonu Appenzell (již dávno rozděleného na dnešní Appenzell Innerrhoden a Appenzell Ausserrhoden), ve kterém se vyrábí. Jeho chuť je ostrá a stářím sýra nabírá na intenzitě. Povrch sýra je světlehnědý. Podle stáří se rozlišuje:\n\n\nPrvní zmínky o sýru pocházejí z roku 1289. O sýru se zmiňují zápisky mnichů z Opatství svatého Havla. Sýr byl vybírán jako desátek od věřících.\n\nAppenzeller se vyrábí z kravského mléka a jeho výroba podléhá přísným pravidlům. Mléko se před zpracováním nepasteruje.\n\n"}
{"id": "743086", "url": "https://cs.wikipedia.org/wiki?curid=743086", "title": "Katedrála svaté Agáty (Catania)", "text": "Katedrála svaté Agáty (Catania)\n\nKatedrála svaté Agáty v Katánii () je římskokatolická katedrála v sicilské arcidiecézi Katánie. Je sídlem katanského arcibiskupa a arcidiecézního archivu. Pod arcidiécézi Katánie patří také diecéze Acireale a Caltagirone.\n\nPůvodní normanská stavba byla postavena v 60. až 90. letech 11. století za vlády Rogera I. na základech římských lázní zvaných Achillovy thermy. Byla opakovaně ničena sopečnými erupcemi a následnými zemětřeseními. Fragmenty východní části závěru této stavby lze pozorovat ze dvora arcibiskupského paláce. Současná barokní stavba má podobu trojlodní baziliky s příčnou lodí a kupolí v křížení. Pochází z počátku 18. století a jejím architektem byl Carlo Fontana.\n\n\nDalší hroby:\n"}
{"id": "743089", "url": "https://cs.wikipedia.org/wiki?curid=743089", "title": "Karel Vaněk (politik)", "text": "Karel Vaněk (politik)\n\nKarel Vaněk (28. ledna 1866 Černý Kostelec – 23. února 1924 Brno) byl český a československý politik, poslanec Revolučního národního shromáždění za Československou sociálně demokratickou stranu dělnickou a první český starosta Brna.\n\nPůvodní profesí byl truhlářem. Politicky aktivní byl již za Rakouska-Uherska. Už na počátku 90. let 19. století působil v Českoslovanské sociálně demokratické straně dělnické a jejím regionálním tisku. Byl tajemníkem nemocenské pokladny v Mladé Boleslavi a Praze.\n\nOd roku 1901 byl ústředním tajemníkem sociálně demokratické strany v Praze, v období let 1901–1904 předsedal Dělnické akademii, patřil mezi hlavní organizátory Dělnické výstavy v Praze roku 1902. Pak se přesunul na Moravu, kde byl od roku 1903 tajemníkem všeobecné dělnické pokladny v Brně. Podle jiného zdroje se do Brna přestěhoval až roku 1905.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za český okrsek Morava 23. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie.\n\nV zemských volbách roku 1906 byl zvolen na Moravský zemský sněm za všeobecnou českou kurii, obvod Boskovice, Svitavy, Šumperk atd. Podle jednoho zdroje byl zemským poslancem do roku 1918, v soupisu poslanců po zemských volbách roku 1913 ale nefiguruje.\n\nV zemských volbách na Moravě roku 1913 byl jedním z iniciátorů takzvaného \"červeného bloku\", kdy se několik sekulárních stran sdružilo a vzájemně podpořilo své kandidáty s cílem oslabit pozice katolického politického tábora. V roce 1916 byl členem Národního výboru. V říjnu 1918 se jako člen Moravského národního výboru podílel na přebírání moci v Brně. Za světové války patřil nejprve mezi přívržence prorakouského aktivismu Bohumíra Šmerala, roku 1917 se ale se Šmeralem názorově rozešel.\n\nPo vzniku Československa zasedal v Revolučním národním shromáždění za Československou sociálně demokratickou stranu dělnickou. Mandátu se vzdal v květnu 1919. Byl profesí ředitelem nemocenské pokladny.\n\nV únoru 1919 se stal ředitelem Všeobecné úrazové pojišťovny v Brně, po komunálních volbách v roce 1919, ve kterých zvítězili sociální demokraté, se stal prvním národnostně českým starostou Brna. Volby ale byly po krátké době zrušeny a město dál řídil vládní komisař Petr Kerndlmayer. V únoru 1920 se konaly nové volby a Vaněk se opět stal starostou. Dne 10. prosince 1920 se ovšem vzdal funkce v souvislosti s dělnickými nepokoji na Brněnsku.\n\nPočátkem 20. let se přiklonil k levicovému křídlu v sociální demokracii a roku 1921 vstoupil do Komunistické strany Československa.\n\nZemřel v únoru 1924 na srdeční mrtvici. Ještě večer před svou smrtí se účastnil zasedání správní rady Vzájemnosti-Včely.\n\n"}
{"id": "743093", "url": "https://cs.wikipedia.org/wiki?curid=743093", "title": "Mentuhotep IV.", "text": "Mentuhotep IV.\n\nMentuhotep IV. byl posledním faraonem 11. dynastie ve starověkém Egyptu. Podle Turínského listu se doba jeho vlády odhaduje na sedm let. Mentuhotep IV. se objevuje v několika textech v Vádí Hammámat, které popisují expedici k pobřeží Rudého moře. Zdá se, že byl synem svého předchůdce.\n\nVe druhém roce jeho vlády byl jeho vezírem Amennemhet, který je považován za budoucího krále Amenemheta I., prvního faraona 12. dynastie. Předpokládá se, že poté, co Mentuhotep IV. zemřel jako bezdětný, se Amenemhet ujal vlády. Avšak tato ani jiné domněnky nejsou nijak historicky doložené. Jeho hrobka nebyla nikdy nalezena.\n"}
{"id": "743094", "url": "https://cs.wikipedia.org/wiki?curid=743094", "title": "Inez van Lamsweerde a Vinoodh Matadin", "text": "Inez van Lamsweerde a Vinoodh Matadin\n\nInez van Lamsweerde (* 25. září 1963, Amsterdam, Nizozemsko) a Vinoodh Matadin (* 29. září 1961, tamtéž) je dvojice nizozemských módních fotografů, známých svou prací pro módní časopisy, reklamní kampaně a samostatnými uměleckými díly.\n\nVinoodh Matadin vystudoval módní návrhářství v Amsterdamu v letech 1981 - 1985, a hned po škole začal pracovat. Když se setkal s Inez van Lamsweerdeovou v roce 1986, studovala umění na Gerrit Rietveld Academie (1985–90). Později se staly partnery nejen na poli profesním, ale též osobním. Jejich spolupráce se pohybovala mezi uměním a módou, jejich snímky mohou být interpretovány jako kritické a mírně znepokojující. Představili kromě jiného digitálně manipulované fotografie již v rané fázi, což jim umožnilo zkoumat otázky týkající se pohlaví, sexuality, reality, povrchnosti a identity.\n\nPublikovali svá díla v magazínech jako jsou například francouzský, britský, japonský, italský a americký Vogue, V Magazine, W Magazine, Harper's Bazaar, GQ, Self Service, The New York Times Magazine, Purple Fashion, Visionaire, Fantastic Man, Butt, VMAN, Arena Homme Plus, Man About Town nebo 032c.\n\nPodíleli se na reklamách pro společnosti Viktor & Rolf, Yves Saint Laurent, Balenciaga, Chloé, Stella McCartney, Valentino, Gucci, Givenchy, Calvin Klein, Roberto Cavalli, Jódži Jamamoto (Yohji Yamamoto), Jean-Paul Gaultier, Gap, Cesare Paciotti, Narciso Rodriguez, Dior Homme, Dior Joaillerie, Chanel Beauté, Pucci, Emanuel Ungaro, Lancôme, Balmain, Isabel Marant, Callaghan, H&M, Lee Cooper, Gloria Vanderbilt, Joop, Giuseppe Zanotti Design, Moschino, Miss Sixty, Jimmy Choo, Laura Mercier, Herve Leger, Nina Ricci, Blumarine, Just Cavalli, Angelo Marani, Et Vous, Sandro, Roberto Coin nebo Lady Gaga.\n\n"}
{"id": "743096", "url": "https://cs.wikipedia.org/wiki?curid=743096", "title": "Kvalifikace na Mistrovství světa ve fotbale 2014 (UEFA) – skupina E", "text": "Kvalifikace na Mistrovství světa ve fotbale 2014 (UEFA) – skupina E\n\nSkupina E kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nRozpis zápasů měl být dohodnut na setkání zástupců účastníků této skupiny v Curychu dne 22. listopadu 2011, ale ke konsensu nedošlo, a tak rozpis na konci setkání náhodně vygeneroval počítač.\n<div id=\"Slovenia v Switzerland\">\n\n<div id=\"Iceland v Norway\">\n\n<div id=\"Albania v Cyprus\">\n<div id=\"Norway v Slovenia\">\n\n<div id=\"Cyprus v Iceland\">\n\n<div id=\"Switzerland v Albania\">\n<div id=\"Switzerland v Norway\">\n\n<div id=\"Albania v Iceland\">\n\n<div id=\"Slovenia v Cyprus\">\n<div id=\"Cyprus v Norway\">\n\n<div id=\"Iceland v Switzerland\">\n\n<div id=\" v Slovenia\">\n<div id=\"Slovenia v Iceland\">\n\n<div id=\"Norway v Albania\">\n\n<div id=\"Cyprus v Switzerland\">\n<div id=\"Albania v Norway\">\n\n<div id=\"Iceland v Slovenia\">\n\n<div id=\"Switzerland v Cyprus\">\n<div id=\"Slovenia v Albania\">\n\n<div id=\"Switzerland v Iceland\">\n\n<div id=\"Norway v Cyprus\">\n<div id=\"Cyprus v Slovenia\">\n\n<div id=\"Iceland v Albania\">\n\n<div id=\"Norway v Switzerland\">\n<div id=\"Slovenia v Norway\">\n\n<div id=\"Iceland v Cyprus\">\n\n<div id=\"Albania v Switzerland\">\n<div id=\"Switzerland v Slovenia\">\n\n<div id=\"Norway v Iceland\">\n\n<div id=\"Cyprus v Albania\">\n"}
{"id": "743097", "url": "https://cs.wikipedia.org/wiki?curid=743097", "title": "Maria Cioncanová", "text": "Maria Cioncanová\n\nMaria Cioncanová (19. června 1977, Maieru, Bistrița-Năsăud – 21. ledna 2007, Pleven, Bulharsko) byla rumunská atletka, běžkyně, která se specializovala na střední tratě.\n\nNejvětší úspěch své kariéry zaznamenala v roce 2004 na letních olympijských hrách v Athénách, kde vybojovala bronzovou medaili v běhu na 1500 metrů v osobním rekordu 3:58,39. V cíli nestačila jen na Britku Kelly Holmesovou (zlato) a Rusku Taťjanu Tomašovovou (stříbro). V závodě na 800 metrů skončila ve finále na 7. místě.\n\nZemřela ve věku nedožitých 30 let při automobilové nehodě při návratu ze soustředění v Řecku. Nedaleko bulharského Plevenu ztratila kontrolu nad svým vozem a narazila do stromu.\n\n"}
{"id": "743098", "url": "https://cs.wikipedia.org/wiki?curid=743098", "title": "Devět kapitol matematického umění", "text": "Devět kapitol matematického umění\n\nMatematika v devíti kapitolách neboli Devět kapitol matematického umění () je čínská matematická kniha tvořená v 10.–2. století před naším letopočtem a dokončená v 2. století našeho letopočtu. Jedná se o jeden z nejstarších dochovaných čínských matematických textů, starší jsou \"Suan šu šu\" (202–186 př. n. l.) a \"Čou Pi Suan Ťing\" (od dynastie Chan do 2. století našeho letopočtu). \n\nNa rozdíl od soudobých matematiků starověkého Řecka, kteří tíhli k budování systémů založených na axiomech, se \"Devět kapitol\" věnuje pouze řešení problémů. Jednotlivé položky knihy se tak obvykle skládají ze tří částí, z formulace problému, z jeho vyřešení a z výkladu řešení. Jejich prvním důležitým komentátorem byl matematik třetího století Liou Chuej, jehož analýza textu z roku 263 sice neposkytuje formální důkazy podobné Eukleidovým \"Základům\", nicméně přesvědčivě objasňuje správnost metod a poskytuje nám nejautentičtější dobový vhled na dílo.\n"}
{"id": "743106", "url": "https://cs.wikipedia.org/wiki?curid=743106", "title": "Kekal", "text": "Kekal\n\nKekal (v překladu „Věčnost“) je avantgardní black metalová, později experimentální skupina z Indonésie, založena roku 1995 v Jakartě. V počátcích tvorby textově křesťansky, později filozoficky orientovaná. Roku 2004 podnikla turné po Evropě. Po odchodu Jeffa Arwadi do Kanady (2006) se skupina začala vzdalovat břehům black metalu, experimentovala s elektronikou a přestala koncertovat. V roce 2013 členové oznámili experimentální období za ukončené a přislíbili návrat k extrémně-metalovým začátkům, jejímž vyvrcholením by mělo být nové album, plánované pro rok 2015. Jedna z nejoriginálnějších metalových kapel Asie.\n\n\n\n\n"}
{"id": "743107", "url": "https://cs.wikipedia.org/wiki?curid=743107", "title": "Mnislav Zelený", "text": "Mnislav Zelený\n\nMnislav Zelený (* 3. srpna 1943 Praha) je český etnolog, spisovatel a publicista. Hlavním předmětem jeho zájmu jsou indiánské kmeny Latinské Ameriky, především Amazonie. Kromě kulturní antropologie ho zajímá též archeologie, historie a současné poměry v zemích Jižní Ameriky, kam podnikl řadu poznávacích i badatelských cest, při nichž pořídil i mnoho fotografií. Při svém pobytu mezi indiány v roce 1989 byl adoptován do kmene Jawalapiti a získal indiánské jméno Atapana (česky List zelené palmy), které používá jako součást jména i ve své publikační činnosti. V letech 1996–2001 byl velvyslancem České republiky v Kolumbii a Ekvádoru.\n\nPo studiu ekonomie na Vysoké škole zemědělské v Praze se v roce 1967 přihlásil na filozofickou fakultu Karlovy univerzity ke studiu etnografie, které dokončil v roce 1974. Již v tomto období strávil v zemích Latinské Ameriky delší dobu, a to nejen na soukromých cestách, expedicích a terénním výzkumem, ale také studiem etnografie na Universidad Nacional Mayor de San Marcos a Pontificia Universidad Católica v Limě (1973). V následujících letech byl publicistou na volné noze, po zákazu publikovat vystřídal různá zaměstnání, vypravil se znovu do Brazílie. Po roce 1989 krátce zkoušel i podnikat, v letech 1993–1996 pracoval u španělské společnosti Grupo Antolín. Mimoto byl externím spolupracovníkem Centra iberoamerických studií Karlovy Univerzity, kde přednášel bez nároku na honorář. Byl spoluzakladatelem a prvním prezidentem Latinskoamerické společnosti. V letech 1996–2001 působil jako velvyslanec ČR v Kolumbii a Ekvádoru. \n\nV roce 2003 založil nadaci Velká Amazonie na ochranu tamějších indiánů a deštných pralesů. Píše knihy, články, blog, poskytuje rozhovory a přednáší. Vyjadřuje se i k problémům euroatlantické civilizace a ekologie. Do Jižní Ameriky se často alespoň na krátko vrací.\n\n\n\n\nMnislav Zelený je též autorem hesel \"Yawalapiti\" a \"Huarayo\" v \"Encyclopaedia of World Cultures\" (New Haven 1994).\n\n"}
{"id": "743109", "url": "https://cs.wikipedia.org/wiki?curid=743109", "title": "Kvintesence", "text": "Kvintesence\n\nKvintesence (z lat. \"quinta essentia\", pátá jsoucnost) je pojem, který vychází z Aristotelovy přírodní filosofie. Ke čtyřem živlům sublunárního světa (ohni, vodě, zemi a vzduchu) připojil Aristotelés živel pátý, nebeský. Ve své koncepci vycházel z vlastní nauky o pohybu: vedle lineárního pohybu pozemských látek, ovládaných zákony vznikání a zanikání a neustále se v sebe vzájemně proměňujících, postupoval stálý kruhový pohyb nebeských těles, jejichž sféra musí být podle něj dočista jiné podstaty – božské.\n\nTento světový éter (řecky \"aithér\"), později zvaný též \"spiritus\" (duch) nebo \"pneuma\", byl imateriálním substrátem pravidelného pohybu hvězd, který se přenáší až do sféry pozemské. Pseudoaristotelský spis „O kosmu“ z 1. století našeho letopočtu tvrdí, že onen jemný éter má látkovou povahu a je to božská, tvůrčí a pohybující síla.\n\nV současné kosmologii se pojem kvintesence používá pro jednu z interpretací tzv. hypotetické temné energie, způsobující zrychlené rozpínání vesmíru. \n\n\n"}
{"id": "743110", "url": "https://cs.wikipedia.org/wiki?curid=743110", "title": "Básně v řeči vázané", "text": "Básně v řeči vázané\n\nBásně v řeči vázané je dvoudílný almanach Václava Tháma, pocházející z 1. fáze národního obrození, konkrétně z roku 1785. Čeští básníci se zde pokoušeli vzkřísit jazyk a dát mu nový směr.\n\nByla sem zařazena novější díla především pijácké poezie (anakreontika), ale také ukázky starších básníků českých (např. Šimon Lomnický) a překlady či přebásnění děl zahraničních autorů (mj. antické poezie, německé dvorské poezie). \n\nZahrnuty jsou zde především konvenční básnické útvary psané sylabickým nebo časoměrným veršem, pro které je příznačná jazyková neumělost. \n\nThám v úvodu vysvětluje, že tento almanach vydal proto, „...aby pozůstalé ještě zlomky našich českých zpěvořečníků v známost uvedl; pak aby ukázal, že se v naší mateřské řeči, na způsob jiných jazyků, všecko básniti i zpívati může; posléz aby čtenáře své s mnohými, jenž všelikou snažností jak o rozšíření jazyka českého, tak i o vzdělání v něm ozdobnější české zpěvořečnosti se přičínění, seznámil“.\n"}
{"id": "743111", "url": "https://cs.wikipedia.org/wiki?curid=743111", "title": "Jamajská koalice", "text": "Jamajská koalice\n\nJamajská koalice (něm. \"Jamaika-Koalition\", také \"jamajské společenství\", \"jamajský semafor\" nebo hovorově \"Schwampel\" (z německého \"schwarze Ampel\" \"černý semafor“, protože se od \"Ampelkoaliton\", červen-žluto-zelené koalice liší černou barvou) je v Německu hovorové označení koalice pravo-zelených stran. Odkazuje na barvy přisuzované politickým stranám veřejností a médii, které se shodují s barvami na vlajce Jamajky. Černá barva = na celoněmecké úrovni společenství Křesťanskodemokratické unie a Křesťansko-sociální unie Bavorska (CDU/CSU), žlutá barva = Svobodná demokratická strana (FDP) , zelená barva = Spojenectví 90/Zelení). \n\nPoprvé došlo k realizaci této uvedené koalice v rámci zemské koalice Křesťanskodemokratické unie (CDU), Svobodné demokratické strany (FDP) a Spojenectví 90/Zelených v německé spolkové zemi Sársko v roce 2009, a to zhruba šest týdnů po volbách. Sárským ministerským předsedou byl tehdy zvolen Peter Müller (CDU), v srpnu roku 2011 jej vystřídala v úřadu jeho stranická kolegyně Annegret Krampová-Karrenbauerová (CDU), která avšak následně uzavřenou Jamajskou koalici neudržela a v lednu roku 2012 ji byla nucena kvůli rozporům uvnitř FDP rozpustiti. Po ukončení tzv. Jamajské koalice byla v Sársku pod jejím vedením vedena jednání o uzavření tzv. velké koalice se sociálnědemokratickou stranou (SPD). \n\nPo zemských ve Šlesvicku-Holštýnsku, jež se konaly na začátku května 2017, ve kterých ztratila sociálnědemokratická strana (SPD) pod vedením svého ministerského předsedy Torstena Albiga vládnoucí pozici v této spolkové zemi, a to ve prospěch vítězné křesťanskodemokratické unie (CDU), byla uzavřena jamajská koalice pod vedením nově nastupivšího ministerského předsedy Daniela Günthera (CDU).\n\nVolby do Spolkového sněmu dne 24. září 2017 přinesly velký úspěch FDP, když získala 10,4 % tzv. druhých hlasů (\"Zweitstimme\") a po čtyřech letech se opět vrátila do celoněmeckého parlamentu. Velká zásluha na tomto úspěchu se přisuzuje předsedovi strany Christianu Lindnerovi.\n\nObě doposud opoziční resp. v Bundestagu nezastoupené strany, tedy Zelení (získali 8,9 % druhých hlasů ve volbách) a FDP, ihned po volbách v zásadě vyhlásily svou ochotu vyjednávat o vzniku vlády tzv. jamajské koalice pod vedením dosavadní kancléřky Angely Merkelové (CDU/CSU). Bylo však zjevné, že pro svou účast tyto dvě „malé“ strany zamýšlely klást dalekosáhlé požadavky. Podle zprávy listu Rheinische Post, převzaté také deníkem Frankfurter Allgemeine Zeitung, se již během prvního týdne po volbách ze dne 24. září 2017 setkali vedoucí představitelé těchto dvou stran, aby projednali možnosti společného odsouhlaseného postupu. Za FDP se setkání měli zúčastnit předseda strany Christian Lindner, místopředseda Wolfgang Kubicki a generální sekretářka Nicola Beerová. Za Zelené to měli být předseda strany Cem Özdemir, předsedkyně poslaneckého klubu Katrin Göring-Eckardt a ministr životního prostředí ve spolkové zemi Šlesvicko-Holštýnsko Robert Habeck. FDP chtěla podle těchto zpráv požadovat pro sebe velmi vlivné ministerstvo financí, jehož dosavadní šéf Wolfgang Schäuble na tuto funkci brzy po volbách rezignoval a stal se předsedou Bundestagu. Kromě toho měla FDP v úmyslu požadovat ministerstvo spravedlnosti a jedno další ministerstvo. Zelení by rádi dostali ministerstvo zahraničí, ministerstvo životního prostředí a rovněž jedno další ministerstvo.\n\nPo pět týdnů trvajících rozhovorech, oficiálně označených jako sondování a ne jako vyjednávání, o možnosti vzniku nové vlády, těsně před půlnocí v neděli 19. listopadu 2017, opustil předseda FDP Christian Lindner spolu se svými stranickými kolegy zasedání v Berlíně a oznámil, že jeho strana FDP toto neúspěšné sondování za sebe ukončuje. Tím je prakticky vyloučen původně nastíněný vznik tzv. jamajské koalice. Důvodem pro postup FDP jsou nepřekonatelné rozpory se Zelenými, zvláště v otázce přistěhování rodinných příslušníků již v Německu bydlících uprchlíků, kteří nemají nárok na azyl nebo jinou formu trvalého pobytu. O dalším postupu se zatím úřadující spolková kancléřka Angela Merkelová dne 20. listopadu 2017 radila se spolkovým prezidentem Frankem-Walterem Steinmeierem. Protože Martin Schulz,\npředseda Sociálnědemokratické strany Německa (SPD) v tentýž den opět vyloučil pokračování tzv. velké koalice s CDU/CSU v tomto legislativním období, naskýtá se prakticky jen možnost předčasných voleb. I ta je však spojena s velkými překážkami vzhledem k právním předpisům v německé ústavě. V této věci má značné pravomoci spolkový prezident.\n"}
{"id": "743115", "url": "https://cs.wikipedia.org/wiki?curid=743115", "title": "Tomáš Babiak", "text": "Tomáš Babiak\n\nTomáš Babiak (11. března 1949, Nitra – 30. září 1983, Starý Smokovec) byl několikanásobný mistr Československa a československý rekordman v hodu oštěpem.\n\nVystudoval Fakultu tělesné výchovy a sportu Univerzity Komenského v Bratislavě. V letech 1973 až 1974 byl sportovním instruktorem v armádním středisku vrcholového sportu v Banské Bystrici. Roku 1975 se stal členem Dukly Praha, kde působil až do roku 1981. Jeho trenérem v Dukle byl Miloslav Vlček, který současně trénoval i pozdějšího mistra světa v hodu diskem Imricha Bugára.\n\nTomáš Babiak v roce 1967 jako dorostenec překonal československý rekord v hodu oštěpem a o tři roky později v téže disciplíně i juniorský rekord. V roce 1974 se stal mistrem Československa v hodu oštěpem výkonem 74,76 m. Následujícího roku si vítězství na mistrovství zopakoval, tentokrát výkonem 78,14 m. 6. července 1975 při mezistátním trojutkání Československo – USA – Polsko na stadionu Evžena Rošického v Praze Tomáš Babiak překonal československý rekord v hodu oštěpem výkonem 83,48 m. Dne 2. května 1976 v Budapešti rekord ještě vylepšil na hodnotu 84,72 m.\n\nStabilní formu potvrdil výkonem 83,10 m na Mistrovství Československa v atletice 1976 v Třinci a stal se již potřetí mistrem Československa. Zúčastnil se též Mistrovství Evropy v atletice 1978 v Praze, kde se mu ale nepodařilo probojovat z kvalifikace do finále. Další mistrovské tituly získal roku 1979 na mistrovství Československa v Praze výkonem 77,32 m a na mistrovství Československa v Ostravě v roce 1981 výkonem 79,58 m. Celkem 22× reprezentoval Československo v mezistátních utkáních, z toho 5× to byl Evropský pohár v atletice družstev, kde dosáhl dobré výsledky. Roku 1981 v kvalifikační skupině poháru obsadil třetí místo a v B–finále poháru, do něhož se reprezentanti Československa probojovali, taktéž třetí místo.\n\nNejlepší výkonnost v hodu oštěpem měl Tomáš Babiak v letech 1975 až 1978. Potom se už jeho výkonnost postupně snižovala a za několik let (v roce 1983) jeho československý rekord překonal další oštěpař – Zdeněk Adamec.\n\nTomáš Babiak je na druhém místě dlouhodobé tabulky nejlepších výkonů československých atletů v hodu oštěpem (oštěp používaný do 31.3.1986). Na prvním místě je Zdeněk Adamec a na třetím místě Jan Železný.\n\nVýkon 83,48 m z roku 1975 zařadil Tomáše Babiaka na 19. místo evropských tabulek nejlepších výkonů v hodu oštěpem za tento rok, což bylo tehdy po dlouholeté stagnaci této disciplíny v Československu úspěchem. Jeho osobní rekord 84,72 m v roce 1976 znamenal dělené 18. až 19. místo v evropských tabulkách nejlepších výkonů roku v hodu oštěpem.\n"}
{"id": "743116", "url": "https://cs.wikipedia.org/wiki?curid=743116", "title": "Strida", "text": "Strida\n\nStrida je typ skládacího řemenem poháněného jízdního kola vymyšlený britským inženýrem Markem Sandersem. První model Strida 1 se začal prodávat v roce 1987.\n\nJedná se o kolo určené do malého městského bytu nebo na dojíždění, kdy je část cesty absolvována vlakem nebo autobusem. Všechny modely používají na převod síly kevlarový řemen, který nemusí být mazán a tedy nešpiní. Kolo je jednoduché, základní verze mají jen jediný převod. Brzdy jsou u starších verzí bubnové, u novějších počínaje Strida 5 kotoučové. Kola mají 16 palců.\n\n"}
{"id": "743120", "url": "https://cs.wikipedia.org/wiki?curid=743120", "title": "Liga mistrů CAF 2011", "text": "Liga mistrů CAF 2011\n\nRočník 2011 Ligy mistrů CAF byl 15. ročníkem klubové soutěže pro nejlepší africké fotbalové týmy. Vítězem se stal tým Espérance ST, který postoupil na Mistrovství světa ve fotbale klubů 2011.\n\nZápasy hrány v termínu od 28. ledna do 6. března.\n\nHráno v termínu od 18. března do 3. dubna.\n\nHráno v termínu od 22. dubna do 13. května. Poražení z této fáze postoupili do 3. kola Poháru CAF.\n\n14. května 2011 bylo zjištěno, že za TP Mazembe (obhájce titulu) nastoupil ve 1. a 2. kole hráč, který nastoupit nesměl. TP Mazembe, které v té době mělo jistý postup do základní skupiny, bylo diskvalifikováno. O uvolněné místo v základní skupině se dne 28. května utkaly na neutrální půdě jím původně vyřazené dva týmy.\n\nZápasy hrány od 15. července do 18. září. První dva týmy z každé skupiny postoupily do semifinále.\n\nÚvodní zápasy 1. a 2. října, odvety 14. října.\n\nÚvodní zápas 6., odveta 12. listopadu.\n"}
{"id": "743126", "url": "https://cs.wikipedia.org/wiki?curid=743126", "title": "Zelení – Zelená alternativa", "text": "Zelení – Zelená alternativa\n\nZelení – Zelená alternativa (zkráceně Zelení, německy Die Grünen – Die grüne Alternative) je ekologická politická strana v Rakousku. Po předčasných parlamentních volbách 2008 skončili Zelení s výsledkem 10,4 % a 20 mandáty z celkového počtu 183 křesel, jako nejslabší z pěti politických stran, zastoupených v Rakouském parlamentu. Nyní jsou v opozici. Předsedkyní strany je Eva Glawischnig-Piesczek. Zelení jsou řádnými členy Evropské strany zelených a Global Greens.\n\nZelení se kromě ekologie zasazují také o práva menšin a o eko-sociální daňovou reformu. Jejich hodnoty v souladu s programovým prohlášením z roku 2001 znějí: „přímá demokracie, mír, ekologie, solidarita, feminismus, sebeurčení.“ Strana je členem Evropské strany zelených.\n\nPrůzkumy ukazují, že Zelení oslovují především mladé lidi, ženy a voliče z větších měst. Analýza z voleb v roce 2006 ukázala, že je volilo 16 % lidí z měst, 19 % mladých voličů a 12 % žen (8 % mužů).\n\nZa zrození rakouského zeleného hnutí je považována kampaň proti uvedení jaderné elektrárny Zwentendorf (1978). Dalším milníkem v tomto vývoji byl v roce 1984 úspěšný odpor vůči zařízení Hainburg na Dunaji. Někteří pozdější Zelení byli zapojeni do mírových demonstrací a shromáždění v roce 1981 až 1984.\n\nRoku 1986 se sjednotili konzervativnější Sjednocení zelení Rakouska (VGÖ – založení 1982) s progresivní Alternativní kandidátkou Rakouska (ALÖ – založení rovněž 1982) ve společnou stranu Zelená alternativa (GA). Od roku 1993 zní jejich název Zelení – Zelená alternativa (Zelení).\n\nPrvního úspěchu dosáhla tato strana ve volbách v roce 1986, kdy získala 4,82 % hlasů a v dolní komoře rakouského parlamentu 8 poslanců (uzavírací klauzule pro vstup jsou 4 %). Podobného výsledku (4,78 %) ovšem s polepšením o 2 poslance Zelení dosáhli také ve volbách v roce 1990. Ve volbách v roce 1994 si výrazně polepšili na 7,31  % a získali 13 křesel. Volební neúspěch však zaznamenali v předčasných volbách o rok později, kdy spadli na svůj průběžný zisk (4,81 %) a v parlamentu je zastupovalo jen 9 poslanců. Od voleb 1999 (7,40 %, 14 křesel) si Zelení již pouze polepšovali. Volby 2002 (9,47 %, 17 křesel) a volby 2006 (11,05 %, 21 křesel), kdy skončili za sociálními demokraty (SPÖ) a lidovou stranou (ÖVP) jako třetí nejsilnější parlamentní strana.\n\nV předčasných parlamentních volbách 2008, kdy byl uveden v platnost nový volební zákon, který umožňoval aktivní volební právo od 16 let a prodlužoval poslanecký mandát na 5 let (na tomto zákoně se výrazně podíleli právě Zelení), získali 10,4 % a zaznamenali tak ztrátu 0,6 % a jednoho křesla. Vzhledem ke ztrátě 6 % u sociálních demokratů a 8,3 % u lidové strany a výrazným ziskům Svobodné strany Rakouska (FPÖ – polepšili si o 6,5 %) a Svazu budoucnosti Rakouska (BZÖ – polepšili si o 6,6 %) lze říci, že Zelení byli v Rakousku stranou s asi nejpevnější voličskou základnou.\n\nV parlamentních volbách 2013 získali rakouští Zelení 11,46 % a stali se tak čtvrtou nejsilnější z šesti politických stran, zastoupených v rakouském parlamentu.\n\nV Evropském parlamentu je strana od roku 2009 zastoupena europoslankyněmi Ulrike Lunacek a Eva Lichtenberger.\n"}
{"id": "743138", "url": "https://cs.wikipedia.org/wiki?curid=743138", "title": "Irácký Kurdistán", "text": "Irácký Kurdistán\n\nIrácký Kurdistán je autonomní oblast Kurdů v severovýchodním Iráku, kterou tvoří guvernoráty Halabdža, Sulajmáníja, Arbíl a Dahúk. V oblasti o rozloze asi 36 000 km² žije 4 864 000 obyvatel (zhruba 20 % populace Iráku). Na východě sousedí s Íránem, na severu s Tureckem, na západě se Sýrií a na jihu s Irákem. Hlavním městem regionu je Arbíl. Úředními jazyky jsou kurdština a arabština, kromě kurdské většiny zde žijí Asyřané, Arméni a iráčtí Turkméni. Většina obyvatel jsou muslimové, z nichž je více sunnitů než ší'itů; významné náboženské menšiny tvoří křesťané a jezídové. Fakticky ale irácký Kurdistán kontroluje mnohem větší území než jsou tři výše zmíněné guvernoráty. K dalším územím ovládaným Iráckým Kurdistánem náleží i guvernorát Kirkúk.\n\nKurdové žijí na území Kurdistánu už několik tisíciletí. Až do konce první světové války byli podřízeni íránským šáhům nebo osmanským sultánům. Od poloviny 19. století začali zakládat politická sdružení a požadovali alespoň určitou formu autonomie. V roce 1917 začali Britové okupovat území Iráku. V kurdských oblastech nejprve dosazovali vhodné správce, ale později okupovali i toto území. Kurdové stále požadovali svou samostatnost, v čemž je podporovala Irácká komunistická strana založená roku 1934. V roce 1945 vznikla Kurdská demokratická strana (KDS).\n\nKDS uvítala státní převrat roku 1958, kdy byla svržena monarchie a nastolena republika. Od nové vlády očekávala, že je podpoří ve snaze o osamostatnění. Tyto naděje se ale ukázaly jako falešné a vztahy mezi Kurdy a centrální vládou se začaly zhoršovat, což nakonec vyústilo v nerozhodnou válku, která trvala s přestávkami až do roku 1975.\n\nV roce 1970 vydala baasistická vláda manifest, který uznával legitimitu kurdské národnosti a sliboval Kurdům jazyková práva, účast ve vládě i autonomní správu ve svých oblastech. Kurdská oblast měla být určena sčítáním lidu, ke kterému ale nedošlo. Irácká vláda se tak s Kurdy přela mimo jiné o město Kirkúk a jeho okolí, ve kterém byla kurdská většina, ale irácká vláda si ho chtěla ponechat kvůli nalezištím ropy. Když v roce 1974 vyhlásil režim autonomní oblast, konflikty o území vyústily v otevřené boje, kdy proti sobě stálo přes 50 000 bojovníků kurdských milic \"pešmerga\" a na straně státní moci asi 90 000 mužů, 1200 tanků a 200 letadel. Při válce, která skončila ještě téhož roku podpisem alžírské dohody, získávali Kurdové podporu ve formě dodávek zbraní od Íránu.\n\nPo skončení bojů následovaly násilné přesuny Kurdů z odlehlých oblastí iráckého Kurdistánu do těch pod větší kontrolou centrální vlády nebo dokonce mimo autonomní oblast do jiných částí Iráku. Tímto způsobem bylo přesídleno zhruba 250 000 lidí. V roce 1975 založil pozdější prezident Iráku Džalál Talabání Vlasteneckou unii Kurdistánu (VSK), která od té doby bojuje o přední postavení v kurdském hnutí s KDS. Ke konci irácko-íránské války v roce 1987 jmenoval Saddám Husajn svého bratrance Alího Hasana al-Madžída guvernérem severní části Iráku. Al-Madžíd se rozhodl vylidnit oblast Kurdistánu a v roce 1988 zahájil genocidu kurdského obyvatelstva známou pod názvem al-Anfál, při které využíval i chemické zbraně. Během asi půl roku nechal zničit téměř 4000 vesnic a zabít zhruba 150 000 Kurdů. Dalších asi 150 000 uprchlo do Turecka a Íránu.\n\nPorážka Iráku ve válce v Zálivu v únoru 1991 podnítila Kurdy a ší'ity ke vzpouře proti režimu. Kurdské jednotky pešmerga se postupně zmocnily většiny území Kurdistánu. Irácká armáda na vzpouru odpověděla tvrdým protiútokem, při kterém zemřelo asi 300 000 lidí (Kurdů a ší'itů dohromady) a dalších až 2,5 milionu uprchlo do Turecka a Íránu. V dubnu 1991 si Spojené království a OSN vynutily zřízení bezletové zóny nad iráckým Kurdistánem. Oblast postupně opustily irácká armáda a iráčtí úředníci a stala se tak \"de facto\" autonomní oblastí. V roce 1992 vznikla Kurdská regionální vláda.\n\n\n"}
{"id": "743145", "url": "https://cs.wikipedia.org/wiki?curid=743145", "title": "Artabanos II.", "text": "Artabanos II.\n\nArtabanos II., v minulosti rovněž nazývaný \"Artabanos III.\" ( – 38 n. l.), byl parthský velkokrál z rodu Arsakovců panující v letech 10/11–38. Podle K. Schippmanna pocházel ze severovýchodního Íránu, pravděpodobně z Hyrkánie, a byl Arsakovcem po matce. Z Tacita vyplývá, že vyrostl u Dahů východně od Kaspického moře, zatímco Flavius Iosephus zasazuje jeho dětství do médské Atropatené.\n\nNa trůn dosadila Artabana část parthské šlechty nespokojená s panováním krále Vonóna I. – ten měl v důsledku své latinské výchovy \"příliš změkčilé\" způsoby a navíc byl podporován císařem z Říma. Artabanos byl v nastalé občanské válce nejprve poražen a nucen uprchnout do hor, později se však se silnějším vojskem vrátil a roku 10/11 Vonóna svrhl. Pak se dal v Ktésifóntu korunovat parthským králem. Vonónés našel útočiště v Arménii, kde převzal tamní vakantní královský stolec.\n\nPro Artabana bylo důležité, že Římané neměli v úmyslu dostat se kvůli Vonónovi do války s Parthy, a když jim velkokrál pohrozil vojenskými kroky, donutili svého chráněnce k odchodu do Sýrie a rezignaci na titul arménského krále. Snahy dosadit na trůn v Artaxatě arsakovského prince, které dával Artabanos najevo, však narazily na odpor císaře Tiberia a na východ byl urychleně vyslán vojevůdce Germanicus, aby tomu zabránil. Novým arménským králem se z vůle Říma stal roku 18 syn pontského krále Zénón, který přijal jméno Artaxés III.\n\nV parthské říši, která se dosud zmítala vnitřními spory, se Artabanovi během relativně krátké doby podařilo nastolit pořádek. Do provincií byli jako správci dosazeni královi synové, aby se zvýšila kontrola centra, a byl eliminován vliv lokálních dynastií. Z této doby pochází také jediný královský dokument, který se z arsakovské epochy vůbec zachoval – dopis Artabana II. magistrátu města Sus z prosince roku 21. Král v něm potvrzuje spornou volbu městské samosprávy.\n\nVztahy s Římem, po celá dvacátá léta mírové, se zkalily roku 35 opět kvůli Arménii, kde zemřel bezdětný Artaxés III. Za nového krále si Artabanos vyhlédl svého prvorozeného syna Arsaka a zřejmě počítal s tím, že starý císař Tiberius nebude chtít riskovat válečný konflikt. Oficiálně se krok zdůvodňoval tím, že Arménie patřila svého času k achaimenovské říši, argument, který později využívali i sásánovští vladaři. Artabanos zjevně přecenil svoje síly, neboť nečekal, že část parthské šlechty vstoupí do kontaktu s Tiberiem a ten vyšle na východ vnuka Fraata IV. Tiridata a na arménský trůn nominuje bratra iberského krále Mithridata.\n\nVe válce, jež následovala, dobyli Iberové Arménii, parthské vojsko bylo při pokusu o protiofenzívu poraženo a k Eufratu dorazil syrský místodržitel Lucius Vitellius, takže šance obnovit status quo byly minimální. Artabanos se stáhl do Hyrkánie a musel přihlížet, jak je jeho soupeř Tiridatés korunován parthským králem. Jeho pozici nakonec zachránily stejné faktory, které mu umožnily vzestup – Tiridatova římská výchova. Parthové ho již po několika měsících prosili, aby opět převzal vládu, a Tiridata vypudili do Sýrie. V roce 37 se Artabanos sešel na Eufratu s Vitelliem, a poté co rezignoval na vměšování do arménských záležitostí, byla Římem uznána jeho panovnická suverenita.\n\nZbylých pár měsíců, které Artabanos II. strávil na parthském trůně, stálo ve znamení vzpoury měšťanů v Seleukii nad Tigridem a pokusu jistého Cinnama o uzurpaci. I tyto dramatické okamžiky se králi podařilo ustát, navzdory tomu, že Seleukii zpacifikoval až jeho syn a nástupce Vardanés.\n\n\n"}
{"id": "743146", "url": "https://cs.wikipedia.org/wiki?curid=743146", "title": "Skládaný žolík", "text": "Skládaný žolík\n\nSkládaný žolík je karetní hra s žolíkovými kartami určená pro dva až čtyři hráče, kde hraje každý za sebe. Vyhrává ten, kdo se zbaví všech svých karet vyložením v některé povolené kombinaci, což jsou postupky, trojice či čtveřice. \n\nHra je určena pro dva až čtyři hráče. Hraje se s 108 žolíkovými kartami, tedy dvěma sadami francouzských karet plus 4 žolíky v pořadí od nejmenší dvojky k nejvyššímu esu.\n\nZajímavost a odlišnost této hry od obdobných her Žolíky, Rummy či Autobus je v nerozdávání karet na počátku. Hráči v kruhu si zpočátku berou jeden po druhém po 1 kartě z talonu, tedy hra musí mít alespoň tři kola. V okamžiku, kdy má hráč tři karty vhodné k vyložení, nemusí brát kartu z talonu, ale karty vyloží. Pokud mu v ruce žádná nezbude, hru tím vyhrál. Žolíkem lze kteroukoliv kartu v sestavě nahradit. Sestavami jsou postupky z karet jedné barvy, nebo trojice (či čtveřice) karet stejné výše, avšak rozdílné barvy.\nObdobně jako v příbuzné hře Autobus (zvané též Amerika) lze vyložené sestavy karet roztrhat a vytvořit sestavy nové, ale vždy poté musí v ruce zůstat o alespoň jednu kartu méně. Přikládat karty k vyloženým může kdokoliv, pokud předtím nějakou sestavu v libovolné velikosti vyložil. Buď vykládám, či beru kartu z talonu, nikoli ve stejném kole obojí.\n\nHra končí vyložením všech karet jedním hráčem bez uzavírací karty. Pokud se hraje na více kol, ostatním se zapíše počet trestných bodů – karet v ruce a další kolo zahajuje vítěz předchozí hry.\n\n"}
{"id": "743154", "url": "https://cs.wikipedia.org/wiki?curid=743154", "title": "Quseir", "text": "Quseir\n\nQuseir (arabsky \"القصير\") je egyptské město nacházející se na pobřeží Rudého moře. Město bylo založeno přibližně před 5000 lety. Jeho původní jméno znělo Leucus Limen.\n\nV Quseiru, který se nachází přibližně 200 km na jih od Hurghady a 100 km na sever od Marsa Alam, žije přibližně 50 000 obyvatel, přičemž v roce 1986 jich bylo o 30 000 méně.\n\nQuseir má podobně jako Marsa Alam a Šarm aš-Šajch nejvyšší noční teploty ze všech egyptských letovisek cestovního ruchu a Egypta obecně. Podnebí je zde horké a suché, průměrná roční teplota činí 25 °C, přesto je Quseir podobně jako Marsa Alam ušetřen velkých teplotních výkyvů, především zjara, kdy vanou horké větry z pouště, které ovlivňují spíše klima v severněji položené Hurghadě či Šarm aš-Šajchu.\n\nZimy jsou slunné a poměrně větrné, s denními teplotami v rozmezí 17-25 °C, v nejchladnější části zimy klesají noční teploty k 10 °C.\n\nLéta jsou rovněž z většiny ušetřena extrémů, průměrná teplota je 29-30 °C, s denními maximy 35 °C a nočními minimy 28 °C. Mají dlouhý dozvuk až do začátku prosince, kdy ani noční teploty neklesají pod 18 °C a denní se stále pohybují u hranice 30 °C.\n\nÚhrn srážek je zanedbatelný, pokud již přijdou, mají charakter silné a velmi krátké průtrže, a mohou způsobit silnou povodeň. \n"}
{"id": "743157", "url": "https://cs.wikipedia.org/wiki?curid=743157", "title": "Delta A", "text": "Delta A\n\nDelta A byla americká nosná raketa řady Delta, která v říjnu 1962 vynesla sondy Explorer 14 a Explorer 15. Obě rakety startovaly ze Startovacího komplexu 17B na Mysu Canaveral. Oba starty proběhly úspěšně.\n\nPrvní stupeň byla raketa Thor v konfiguraci DM-21 a druhým stupněm byl Delta A, zvětšený originální stupeň Delta. Posledním stupněm byl Altair na tuhá paliva.\n\n"}
{"id": "743158", "url": "https://cs.wikipedia.org/wiki?curid=743158", "title": "Ludvík Vaněk", "text": "Ludvík Vaněk\n\nJUDr. Ludvík Vaněk (14. října 1860 Praha – 11. listopadu 1926 Praha) byl český a československý, právník, politik a poslanec Revolučního národního shromáždění za Českou státoprávní demokracii, respektive z ní vzniklou Československou národní demokracii. Několik let rovněž působil jako první náměstek pražského primátora.\n\nNarodil se 14. října 1860 v rodině podučitele Ludvíka Vaňka. Již během gymnaziálních studií se sblížil s Karlem Kramářem, později byli spolužáky i při studiu práv.\n\nPo právnických studiích, které absolvoval v roce 1885 přijal zaměstnání v zemském výboru. Tam působil v železničním oddělení, které mimo jiné schvalovalo státní záruky za nově budované místní dráhy, a brzy se zde vypracoval na sekčního šéfa. Byl rovněž vedoucím předkladatelské komise sněmu království českého a jako ústavní expert se účastnil jednání o česko-německém dorozumění. \n\nV letech 1918-1920 zasedal v Revolučním národním shromáždění. V rámci meziparlamentní komise se účastnil jednání v Anglii a Španělsku. Jako vrchní zemský rada rovněž protestoval proti zrušení historických zemí a zavedení žup.\n\nVěnoval se i záležitostem obecní samosprávy. Po skončení poslaneckého mandátu se stal prvním náměstkem předsedy Ústřední správní komise a později prvním náměstkem pražského primátora. Byl předsedou kulturní a pozemkové komise, ale zabýval se i řadou dalších agend. Účastnil se mezinárodních jednání. Například 30. září 1925 předsedal plenární schůzi mezinárodního svazu měst v pařížském Grand Palais a 3. října téhož roku zastupoval Prahu při odhalení pomníku Ernesta Denise v Nîmes, přičemž společně s nepřítomným primátorem Baxou získal čestné občanství tohoto města.\n\nByl oblíbený a uznávaný pro své hluboké právnické a jazykové znalosti (angličtina, francouzština) a taktní, smířlivé vystupování.\n\nZemřel náhle 11. listopadu 1926 na infarkt myokardu při sledování opery \"Vojcek\" v Národním divadle. Pohřben byl 16. listopadu na Vyšehradě.\n\nV roce 1896 se oženil s dcerou ředitele banky Slavie Karla Petra Kheila, Zdeňkou. Jeho syny jsou JUDr. Ludvík Vaněk ml. a JUDr. Karel Vaněk.\n\n"}
{"id": "743163", "url": "https://cs.wikipedia.org/wiki?curid=743163", "title": "Josef Lipavský", "text": "Josef Lipavský\n\nJosef Lipavský, také Joseph či Giuseppe Lipavsky (22. února 1772 Vysoké Mýto – 7. ledna 1810 Vídeň), byl český hudební skladatel žijící v zahraničí.\n\nPo studiích filozofie na Karlově univerzitě v Praze pokračoval studiem práv ve Vídni. V hudbě byl údajně žákem Wolfganga Amadea Mozarta a Jana Křtitele Vaňhala. Není to však zcela doloženo. Nějaký čas byl učitelem hudby v rodině hraběte Ádáma Telekiho a podnikal koncertní turné jako klavírní virtuóz. Usadil se ve Vídni, kde získal místo úředníka u císařské a královské tajné komorní výplatní kanceláře (dnes bychom řekli finančního úřadu).\n\nByl plodným a úspěšným skladatelem. Komponoval zejména skladby pro klavír, zvláště tehdy oblíbené variace na témata z populárních oper. Napsal však i řadu chrámových skladeb, písní, skladeb pro varhany a několik oper. Lipavského poslední skladba \"Sonata concertante\" G dur pro flétnu a klavír byla vytištěna posmrtně. Jeho kompozice se dochovaly v archivech v Praze, Vídni, Berlíně i v Brně.\n\n\n\n\n"}
{"id": "743164", "url": "https://cs.wikipedia.org/wiki?curid=743164", "title": "Jan Veselý (politik)", "text": "Jan Veselý (politik)\n\nJan Veselý (5. května 1889 – ???) byl český a československý politik a poslanec Revolučního národního shromáždění za Českou státoprávní demokracii, později za Československou národní demokracii.\n\nZasedal v Revolučním národním shromáždění za Českou státoprávní demokracii, respektive z ní vzniklou Československou národní demokracii. Mandát nabyl v září 1919. Profesí byl železničním zřízencem.\n\n"}
{"id": "743169", "url": "https://cs.wikipedia.org/wiki?curid=743169", "title": "IZIP", "text": "IZIP\n\nIZIP aneb Elektronická zdravotní knížka byl projekt společnosti IZIP, a.s., vzniknuvší roku 2001. O rok později začal jeho zkušební provoz a roku 2004 už fungoval normálně. V roce 2012 byl ministrem zdravotnictví Leošem Hegerem projekt jako nefunkční a neužitečný zastaven. Zaregistrováno v něm v danou dobu mělo být 2,5 milionu pacientů, přes 20 tisíc zdravotníků a přes osm tisíc zdravotnických zařízení a za celou dobu své existence stál zhruba 1,8 miliardy Kč, které do něj vložil její majoritní vlastník, pojišťovna VZP. Nyní se IZIP přejmenoval na Zdravel, který vlastní Nordic Investors.\n\nZaložena byla 8. února 2001 původně ještě jako společnost s ručením omezeným politiky ODS Milanem Cabrnochem a Miroslavem Ouzkým a lékařem Pavlem Hronkem. V roce 2006 se transformovala na akciovou společnost se základním jměním 2,4 milionu Kč v 2 400 ks kmenových akcií.\n\nÚčelem celého projektu bylo vytvořit systém elektronických zdravotních knížek, fungujících prostřednictvím internetu, pomocí nichž mělo být možné mezi lékaři sdílet informace o pacientech a zefektivnit i komunikaci mezi pacientem a jeho lékařem. Elektronická zdravotní knížka měla obsahovat úplnou zdravotnickou dokumentaci pacienta. Knížky mohli zdarma získat všichni občané České republiky. Systém mohl odstranit duplicity předepisovaných léků a mohl předcházet řadě lékařských omylů a systému veřejného zdravotního pojištění tak ušetřit miliardy korun.\n\nProjekt od počátku sklízel kritiku, především za své financování a svou nevyužívanost v praxi. Např. podle Mladé fronty DNES si devět zaměstnanců mělo v roce 2009 rozdělit odměny ve výši 59 milionů Kč.\n\nV listopadu 2011 bylo oznámeno na základě výsledky auditu, který si dala zpracovat VZP, že desítky milionů korun, jež VZP platí za systému elektronických zdravotních knížek končí u společností, které s nimi nemají nic společného. Účetnictví společnosti podle auditorů navíc obsahuje řadu nepřesností. 28. května 2012 správní rada Všeobecné zdravotní pojišťovny rozhodla o vypovězení smluv na elektronické zdravotní knížky s firmou IZIP k 30. červnu. Výpovědní lhůta činí 6 měsíců, projekt skončil k 31. prosinci 2012.\n\n"}
{"id": "743171", "url": "https://cs.wikipedia.org/wiki?curid=743171", "title": "Solomonovo", "text": "Solomonovo\n\nSolomonovo (, , ) je obec v Zakarpatské oblasti Ukrajiny při hranicích se Slovenskem a Maďarskem, 2 km západně od města Čop. Jedná se o nejzápadnější sídlo Ukrajiny. V Solomonovu žije 1 300 obyvatel \"(2007)\", z toho 70 % Maďarů a 29 % Ukrajinců.\n\nPrvní písemná zmínka je z roku 1281 a uvádí se v ní, že ves patřila šlechtici jménem Petr. V průběhu 13.-14. století byla vesnice známa pod názvy „Salamu“, „Solomon“ či „Salamon“. Je možné, že název pochází od jména vlastníka – Šalamouna (Solomona). V 12. století tu vládli šlechtici z Trebišova (Slovensko), kteří vládu v roce 1300 předali užhorodskému nadžupanu Petru Petuniovi. V první polovině 14. století se majitelem stal hrabě Druget. Ve 30. letech 14. století ve vsi existoval katolický kostel, který v průběhu reformace přešel k protestantům a pak zase zpět.\n\nV 1427 roce byla ves považována za průměrně velké sídliště. V 16. století se počet obyvatelů značně zmenšil. V roce 1588 podléhalo dani pouze 9 rolnických hospodářství. V roce 1599 bylo ve vsi 20 rolnických domácností, kostel, škola.\n\nPrameny ze 17. století řadí Solomonovo k maďarským sídlům. 23. listopadu 1944 byla ves osvobozena od německých vojsk jako jedno z posledních obývaných sídel současné Ukrajiny.\n\nPři předání Podkarpatské Rusi Sovětskému svazu v roce 1945 byl železniční uzel Čop včetně Solomonova odevzdán SSSR, přestože se nejednalo o součást Země podkarpatoruské, ale administrativně náležel ke Slovensku.\n\nV roce 1975 byl v centru umístěn pamětní znak na počest sovětských vojáků, kteří padli při osvobozování obce.\n\nNachází se zde podnik \"Eurocar\", oficiální výrobce automobilů značky Volkswagen Group na Ukrajině.\n"}
{"id": "743172", "url": "https://cs.wikipedia.org/wiki?curid=743172", "title": "Ferdinand Veverka", "text": "Ferdinand Veverka\n\nFerdinand Veverka (29. ledna 1887 Bělá pod Bezdězem – 7. dubna 1981 Paříž) byl český a československý diplomat, politik a poslanec Revolučního národního shromáždění za Československou stranu socialistickou.\n\nSyn Vojtěcha Veverky (1848 – 1890) a Anny Schneebergerové (1851 – ?), bratranec fotografa Adolfa Schneebergera (1897 – 1977) a účastníka odboje Emila Schneebergera (1900 – 1942), příbuzný MUDr. Václava Lüftnera (1855 – 1925).\n\nZasedal v Revolučním národním shromáždění za Československou stranu socialistickou (dříve národní sociálové, pozdější národní socialisté). Mandátu se vzdal v červnu 1919. Byl profesí soukromníkem.\n\nZa první republiky působil v diplomatických službách. Zastupoval ČSR na Kubě, v Rakousku, Rumunsku, USA a Švýcarsku. Byl stálým delegátem Československa u Společnosti národů.\n\nVystudoval práva a poté v Paříži absolvoval Institut d'études politiques de Paris. Byl kolegou Edvarda Beneše a přítelem amerického prezidenta Woodrow Wilsona. Jeho manželka Kornélie Veverková byla dcerou Julia Grégra. V roce 1938 koupil zámek, dvůr a pivovar v Dolních Lukavicích. V roce 1945 byl Veverka označen za zrádce a kolaboranta a jeho majetek byl konfiskován. Byl obviněn, že předal československé vyslanectví v Rumunsku německému vyslanci „...slavnostním způsobem ihned po okupaci Čech a Moravy, bez nátlaku rumunské vlády, na prostou žádost německého vyslance a to bez protestu, aniž by vyčkal, jaké stanovisko zaujme ostatní svět“. Do února 1948 ale řízení nebylo ukončeno. Závěrečný výměr ministerstva zemědělství je datován 18. března 1948 a vyzněl pro Veverku negativně. V té době již ale manželé Veverkovi byli v emigraci (odešli do Francie). Ferdinand Veverka se znal s etiopským císařem Haile Selassiem I., který mu tehdy nabídl práci osobního politického poradce. Působil pak 12 let v Etiopii. Jeho syn Ferdinand Veverka mladší se o zámek v Lukavicích po roce 1989 úspěšně přihlásil a přesídlil zpět do Čech. Dcera Kornélie se v roce 1937 provdala za Bedřicha Hildprandta, majitele zámku v Blatné, který byl jí a jejím dcerám rovněž v roce 1992 navrácen.\n\n"}
{"id": "743178", "url": "https://cs.wikipedia.org/wiki?curid=743178", "title": "Otakar Vochoč", "text": "Otakar Vochoč\n\nOtakar Vochoč, \"též\" Otokar Vochoč (18. srpna 1863 Lhota za Červeným Kostelcem – 1953), byl český a československý politik a poslanec Revolučního národního shromáždění za Československou stranu pokrokovou.\n\nAbsolvoval reálku v Pardubicích. Politické a společenské názory mu pomáhal utvářet rodinný přítel, spisovatel Antal Stašek. Od roku 1882 se zaučoval jako aspirant ve Staré Pace. Složil telegrafní a dopravní zkoušku a nastoupil k železnici do Železného Brodu. Ve službě se opakovaně stal aktérem národnostních sporů, například ohledně odesílání drážních telegramů v češtině. Ve sporu s německojazyčným židovským kolegou se dopustil antisemitského výroku, za což s ním bylo vedeno řízení na ředitelství drah. V roce 1889 byl pro nedbalost při službě přeložen do Třebechovic pod Orebem. Později působil na stanicích Lysá nad Labem, Litice nad Orlicí, Mšeno, Libštát, Kyšperk a Jičín. Publikoval v denním tisku články ohledně národnostních poměrů na drahách. Získal kontakty na list Čas a oslovila ho myšlenka, aby se Češi místo národnostního boje soustředili na sebezdokonalování.\n\nOd konce 19. století se, tehdy jako železniční úředník v Jičíně, angažoval v hnutí pokrokářů blízkém Tomáši Masarykovi, které se roku 1900 ustavilo jako Česká strana lidová (neboli \"Realistická strana\"). Patřil mezi Masarykovy stoupence při dojednávání vzniku České strany pokrokové v roce 1905, která se roce 1912 po revizi programu zformovala jako Československá strana pokroková. Roku 1909 začal v Jičíně vydávat \"Pokrokové listy\". Roku 1911 za pokrokáře neúspěšně kandidoval do Říšské rady. Politicky se vymezoval proti mladočeským politickým elitám. Za první světové války byl internován, mimo jiné kvůli potyčkám, které se rozpoutaly v lednu 1914 při veřejné schůzi, na níž v Jičíně mluvil Karel Kramář a za které byl Vochoč činěn odpovědným. Zatčení proběhlo v říjnu 1914 a bylo motivováno anonymním udáním z protistátní činnosti. V internaci oficiálně vystoupil z katolické církve. Již předtím měl sympatie k hnutí Volná myšlenka. Propuštěn byl v roce 1917. Podílel se na převratu v říjnu 1918 v Jičíně.\n\nV letech 1918-1919 zasedal v Revolučním národním shromáždění Československou stranu pokrokovou. Mandátu se vzdal v květnu 1919. Profesí byl přednostou stanice.\n\nJeho syn Vladimír Vochoč (1894-1985) byl československým konzulem v Marseille v letech 1938-1941. Druhý syn Václav Vochoč (1895-1970) byl legionářem, pracoval v ČKD a vynikl jako konstruktér elektrických přístrojů.\n\n"}
{"id": "743183", "url": "https://cs.wikipedia.org/wiki?curid=743183", "title": "Miloš Vojta", "text": "Miloš Vojta\n\nMiloš Vojta, \"křtěný\" Matěj (8. února 1862 Náchod u Tábora – ???) byl český a československý politik, poslanec Říšské rady a Revolučního národního shromáždění za agrárníky.\n\nVystudoval gymnázium v Táboře, od roku 1881 pracoval na praxi na poštovním úřadě v Urfahru u Lince, poté ve Voklabrucku, Opočně a Mladé Vožici. V roce 1886 byl jmenován administrátorem pošty v Bernardicích, roku 1893 poštmistrem. Od roku 1887 zde byl i členem obecního zastupitelstva. Byl také členem okresního výboru v Bechyni. V roce 1887 usedl do funkce místopředsedy hospodářského spolku v Bernardicích. Byl také čestným členem hasičského sboru a spoluzakladatelem Raiffeisenovy záložny. V roce 1888 v Bernarticích na Písecku spoluzakládal \"Čtenářsko-ochotnickou jednotu Tyl\".\n\nPoliticky aktivní byl již za Rakouska-Uherska. V zemských volbách roku 1901 byl zvolen na Český zemský sněm za mladočechy. Zastupoval kurii venkovských obcí, obvod Milevsko.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 072. Usedl do poslanecké frakce Klub českých agrárníků. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nOd roku 1918 zasedal v československém Revolučním národním shromáždění za Republikánskou stranu československého venkova. Byl profesí poštmistrem v domovských Bernarticích.\n\nPo vzniku Československa se stal vysokým úředníkem ministerstva zemědělství. Byl autorem předlohy zákona o \"dobytčím a krupobitním pojištění\" a publikoval na toto téma několik odborných spisů.\n\n"}
{"id": "743198", "url": "https://cs.wikipedia.org/wiki?curid=743198", "title": "Albrecht III. Sasko-Wittenberský", "text": "Albrecht III. Sasko-Wittenberský\n\nAlbrecht III. Sasko-Wittenberský (1375/1380, Wittenberg, před 12. prosincem 1422, Wittenberg) byl poslední vévoda sasko-wittenberský z dynastie Askánců a kurfiřt Svaté říše římské národa německého. Albrecht III. bývá občas zaměňován s jeho bratrancem Albrechtem Sasko-Lauenburským.\n\nKdyž byl kurfiřt Rudolf III. Saský v roce 1419 otráven a zemřel, převzal jeho nejmladší bratr Albrecht, vladařské povinnosti Sasko-wittenberského vévodství a také armádu.\n\nAlbrecht byl synem vévody Václava Saského. 14. ledna 1420 se oženil s Eufemií z Olešnice, dcerou slezského knížete Konráda III. z Olešnice. Toto manželství bylo bezdětné.\n"}
{"id": "743201", "url": "https://cs.wikipedia.org/wiki?curid=743201", "title": "Čchü-čou", "text": "Čchü-čou\n\nČchü-čou ( , pchin-jinem \"Qúzhōu\") je městská prefektura v Čínské lidové republice, kde patří k provincii Če-ťiang.\n\nCelá prefektura má rozlohu 8 846 čtverečních kilometrů a žije zde zhruba dva a půl milionu obyvatel. V naprosté většině (přes 99 %) se jedná o Chany, nejvýznamnější menšinou jsou Šeové (0,73 %). Další menšiny, Chuejové, Čuangové, Mandžuové a Hmongové, tvoří dohromady méně než 0,1 % obyvatelstva.\n\nČchü-čou leží na východním okraji provincie Če-ťiang na horním toku Čchien-tchang. Hraničí na severu s Chang-čou, na východě s Ťin-chua, na jihovýchodě s Li-šuej, na jihu provincií Fu-ťien, na jihozápadě s provincií Ťiang-si a na severozápadě s provincií An-chuej.\n"}
{"id": "743203", "url": "https://cs.wikipedia.org/wiki?curid=743203", "title": "Nassim Nicholas Taleb", "text": "Nassim Nicholas Taleb\n\nNassim Nicholas Taleb (arabsky نسيم نيقولا نجيب طالب‎, * 1960 Amijún, Libanon) je libanonsko-americký esejista, filosof, odborník v oboru finanční matematiky, bývalý trader.\n\n\n\n"}
{"id": "743208", "url": "https://cs.wikipedia.org/wiki?curid=743208", "title": "Husí potok", "text": "Husí potok\n\nNázev Husí potok má více vodních toků:\n\n"}
{"id": "743210", "url": "https://cs.wikipedia.org/wiki?curid=743210", "title": "Edith Charlotte Priceová", "text": "Edith Charlotte Priceová\n\nEdith Charlotte Priceová ( ) (1872 – 1956) byla anglická šachová mistryně.\n\nZvítězila celkem pětkrát (1922, 1923, 1924, 1928, 1948) v Mistrovství Británie v šachu žen, když poprvé v něm startovala již v roce 1912 a v letech 1920 a 1921 ji vítězství jen těsně uteklo. Posledního vítězství dosáhla ve věku 76 let, čímž se stala vůbec nejstarší národní mistryní.\n\nCelkem dvakrát se zúčastnila turnaje o mistryni světa v šachu žen, přičemž nejlépe obsadila 2. místo.\n\n"}
{"id": "743214", "url": "https://cs.wikipedia.org/wiki?curid=743214", "title": "František Votruba", "text": "František Votruba\n\nFrantišek Votruba (13. dubna 1880, Hrachov – 18. listopadu 1953, Bratislava) byl československý básník, literární kritik, novinář a politik působící na Slovensku, horlivý propagátor česko-slovenské vzájemnosti, meziválečný poslanec Revolučního národního shromáždění.\n\nPocházel z jižních Čech. Poté, co mu zemřeli rodiče, pobýval na statku u své tety. Studoval gymnázium v Táboře, ale školu z finančních důvodů nedokončil. Vyučil se knihkupcem. Začal se potom zabývat novinářskou a literární činnosti v Praze. Na popud svého spolužáka se naučil slovensky, začal se zajímat o tamní kulturu i lid a stal se slovakofilem, názorově spřízněným zejména s hnutím hlasistů, s jejichž myšlenkami seznamoval i českou veřejnost.\n\nRoku 1902 odešel na Slovensko (tehdy součást Uher), kde působil jako redaktor, literární kritik a historik. Byl vydavatelem řady periodik. Byl členem redakce čaopisů \"Dennica\" a \"Prúdy\", redaktorem listu \"Slovenský denník\" (1919–1923). S manželkou Štefanou vydával v období let 1918–1929 dětský časopis \"Oříšky\". Byl rovněž básníkem; pod pseudonymem Andrej Klas publikoval básně ve stylu impresionismu a symbolismu, které posmrtně vyšly ve výboru \"Tiché akordy\" (1980). Zabýval se i překlady z němčiny, polštiny, ruštiny, ukrajinštiny či lužické srbštiny. Uvádí se také jako osobnost spojená s periodiky \"Slovenská politika\", \"Slovenský svet\" a \"Slovenský týždenník\". Patřil do generace mladých tvůrců soustředěné okolo listu \"Prúdy\". Byl propagátorem moderny. Podílel se na \"Zborníku slovenskej mládeže\" (1909) a odmítal starší tvorbu reprezentovanou například Svetozárem Hurbanem-Vajanským.\n\nV letech 1918–1920 zasedal v československém Revolučním národním shromáždění za slovenský klub (slovenští poslanci se tehdy ještě nedělili podle stranických frakcí). Mandátu se vzdal v lednu 1920. Profesí byl redaktorem.\n\nZa okleštěné Druhé republiky byl ze Slovenska spolu s tisíci jiných Čechů vyhnán. Druhou světovou válku strávil v Protektorátě, po válce se však opět vrátil na Slovensko. V roce 1950 mu Univerzita Komenského v Bratislavě udělila čestný doktorát. Od roku 1951 pracoval v Ústavu slovenské literatury Slovenské akademie věd. V roce 1953 získal jako první v SAV titul akademika.\n\n"}
{"id": "743215", "url": "https://cs.wikipedia.org/wiki?curid=743215", "title": "Deštenka", "text": "Deštenka\n\nDeštenka, také zvaná Deštěnka, je limonáda vyráběná z vody pramenící v jihočeské Deštné. Byla vyráběna od počátku 20. století do roku 2003, později byla její výroba obnovena. Bývá k dostání zejména ve východní části jižních Čech.\n\n"}
{"id": "743218", "url": "https://cs.wikipedia.org/wiki?curid=743218", "title": "Ondřej Wachtfeidl", "text": "Ondřej Wachtfeidl\n\nOndřej Wachtfeidl (18. ledna 1889 Kvítkovice – ???) byl český a československý politik, poslanec Revolučního národního shromáždění za agrárníky.\n\nPůsobil jako zemský účetní rada.\n\nZasedal v Revolučním národním shromáždění za Republikánskou stranu československého venkova. Mandát nabyl až v únoru 1920. Profesí byl rolníkem.\n\n"}
{"id": "743221", "url": "https://cs.wikipedia.org/wiki?curid=743221", "title": "Jan Klecanda", "text": "Jan Klecanda\n\nJan Klecanda (5. března 1855 Praha – 15. května 1920, Praha) byl český učitel, spisovatel a novinář. V letech 1883-1887 působil jako ředitel české matiční školy v Teplicích. Po návratu do Prahy založil časopis \"Vyšehrad\" s přílohou \"Svatvečer\" (1887-95 a 1897-1900), zaměřený na poučení a zábavu venkovských čtenářů, a otiskoval v něm své literární práce. Pořádal poučné a agitační přednášky, angažoval se v mladočeské straně, pomáhal organizovat spolky na podporu české menšiny v pohraničí. Jeho tvorba, převážně zachycující mezilidské vztahy na vesnici, sociální a národnostní boje dělníků a život vojáků základní služby se vyznačuje silnou výchovnou a vlasteneckou tendencí a má charakter lidové četby bez vyšších uměleckých ambicí; oceňovaná byla ale také např. jeho kronika rusko-japonské války z r. 1905. Současníci si ho vážili pro obětavou drobnou práci ve prospěch národa; za zásluhy byl pohřben na vyšehradském Slavíně.\n\nNarodil se 5. března 1855 v Praze jako syn rukavičkáře Antonína Klecandy (1822-1903) původem z Jistebnice a jeho manželky Antonie rozené Pichlerové (1822-1886). Chodil do obecné školy u sv. Jindřicha a pak na hlavní školu Budeč. Vyšší reálku absolvoval v 15 letech, poté studoval čtyři roky na polytechnice. Ještě během studia pracoval u stavitele Martina, kdysi rovněž literárně činného (redaktor \"Lumíra\"). \n\nRoku 1875 byl odveden do armády, kde ho brzy zaměstnali jako učitele češtiny, krasopisu a kreslení na kadetní škole v Linci. Po zrušení této školy pak pro armádu pracoval jako kreslič ve Vídni a Klosterneuburgu a spolupracoval při vydávání Technického reglementu pro c. k. technické sbory.\n\nRoku 1878 nebo 1879 se vrátil do Prahy a stal se prozatímním učitelem na Smíchově. Složil zkoušky pro školy obecné a měšťanské. V březnu 1882 získal místo na škole u sv. Jiljí.\n\nRoku 1883 byl jmenován řídícím učitelem obecné školy Ústřední matice školské (ÚMŠ) v Teplicích. Ve volném čase se věnoval organizaci české menšiny. Neúnavně objížděl vesnice, přednášel a agitoval. Například 6. dubna 1884 uskutečnil v Chomutově přednášku „Historie — učitelka národů“. Roku 1885 byl mezi spoluzakladateli Národní jednoty severočeské, k nelibosti teplických Němců, kteří odmítali ostrý protigermanizační kurs tohoto spolku. V roce 1886 spoluorganizoval setkání matičních učitelů v Praze a neúspěšně se pokoušel o založení českých škol v Trnovanech u Teplic a Pozorce u Dubí. Místní Češi mu říkali „náš apoštol“.\n\nK závažnému incidentu došlo počátkem roku 1887. 5. ledna vydal místní list \"Teplitz-Schönauer Anzeiger\" seznam signatářů petice za založení českojazyčné státní školy v Teplicích. Dvacet z nich v příštím čísle prohlásilo, že buď byly jejich podpisy zfalšovány, nebo se podepsali omylem a školu podporovat nechtějí. Klecanda se ve vydání z 12. ledna bránil poukazem na to, že noviny zaměnily dva dokumenty, které dodal na úřad: skutečnou petici a seznam rodičů žáků jím vedené matiční školy. Redakci nicméně nepřesvědčil. Událost měla ohlas i v dalším německojazyčném tisku.\n\nV únoru 1887 byl pro následující pololetí zproštěn povinnosti vyučovat a v srpnu téhož roku vystoupil ze služeb ÚMŠ, a to ze zdravotních důvodů. Jeho nástupcem na ředitelském místě se stal František Krištůfek. \n\nKlecanda byl rozený literát. Publikoval už jako student ve školním časopise \"Rhapsodie\" a v \"Humoristických listech\". Později jako stavitelský asistent uveřejnil čtyři povídky (Následky lehkovážnosti, Rodina psancova, Odměna poctivosti a Cesta k samostatnosti) v \"Besedách mládeže\" pod pseudonymem J. K. Táborský. Vedle toho mu tiskli drobné povídky pro mládež a básně v časopisech \"Budečská zahrada, Naší mládeži, Paleček, Obrazy života, Český jih\" aj., rovněž pod pseudonymy (např. Táborský a Stříbrský; používal ale také pseudonymy Kalina, Kopřiva a Juvenal. Během vojenské služby ve Vídni uveřejnil v německých novinách několik národnostně smířlivých novel. Od roku 1882 už přispíval převážně pod vlastním jménem. V letech 1882-1888 úzce spolupracoval se Šimáčkovým \"Poslem z Prahy\", pro nějž napsal asi 30 povídek a jeden román (\"Bludičky\").\n\nJádrem jeho novinářské činnosti se stal časopis \"Vyšehrad\" s kulturní přílohou \"Svatvečer\", který začal vydávat roku 1887 po návratu z Teplic do Prahy. Inspiraci a počáteční pomoc mu poskytl někdejší profesor z reálky Petr Mužák s manželkou Karolinou Světlou. Uveřejňoval tam politické úvahy, fejetony, povídky, romány a populárně naučné články, podporoval národní uvědomění a organizování občanů. Stinnou stránkou tohoto časopisu bylo ovšem otiskování článků s antisemitskou tendencí, zejména kolem roku 1897, kdy se Klecanda krátce angažoval v podobně orientované Národní obraně (viz sekci Politickým řečníkem). Odběrateli byli převážně chudší venkovští čtenáři, např. v Podkrkonoší a Pošumaví. \"Vyšehrad\" byl velmi levný a obsažný, politickým zaměřením radikálně mladočeský, opozičně bojovný. Roku 1895 byl úředně zastaven z důvodu ohrožení veřejného pořádku.\n\nKlecanda se pak přestěhoval do Pardubic, kde krátce vydával \"Český venkov\". Byl v té době rovněž obviněn z pobuřování, ale trestní stíhání bylo zastaveno a mohl se vrátit do Prahy, kde obnovil vydávání \"Vyšehradu\". Časopis ale definitivně skončil po roce 1900, kdy zkrachovala tiskárna a Klecanda utrpěl velké finanční ztráty. Nezbylo mu než hledat zaměstnání u jiných vydavatelů. Poté, co odmítl nabídku staročeského listu \"Hlas národa\", přijal místo redaktora Vilímkova sborníku \"Devatenácté století\". V letech 1907-1908 byl odpovědným redaktorem \"Humoristických listů\", kde se stal nástupcem jejich zakladatele J. R. Vilímka staršího. Rok také vedl agrární list \"Obrana zemědělců\".\n\nPo roce 1900 začaly u Vilímka vycházet jeho sebrané spisy, čímž se s jeho díly, do té doby rozptýlenými po časopisech, mohla seznámit široká veřejnost. Jeho knihy byly od té doby velmi žádané. (viz sekci Dílo).\n\nV roce 1905 dokumentoval rusko-japonskou válku v \"Obrazovém zpravodaji z bojiště\" a na to téma napsal i kroniku Válka rusko-japonská. Poté publikační činnost znovu přerušil kvůli nervovému onemocnění.\n\nZapojil se rovněž do politického boje mladočechů. Pořádal přednášky a vystupoval na schůzích. Například v únoru 1888 ve Vršovicích spolu s Josefem Heroldem na shromáždění protestoval proti návrhu novely školského zákona. Téhož roku přednášel na Vinohradech „O příčinách úpadku národa českého“ a v klubu jihočeských akademiků Štítný „O působení studentstva na českém jihu“. O rok později vystoupil např. ve spolku akademiků Krakonoš („O praktickém provádění účelu spolků krajinských“), na mladočeské schůzi v Chotěboři (o finančních otázkách rolnictva, daních, vztahu ke šlechtě) a v pražské českoslovanské obchodnické besedě („O příčinách úpadku národnosti české“). Z následujících let můžeme jmenovat např. přednášku „O utiskování Čechů v tak zv. uzavřeném území“ (Občanský klub na Smíchově 1891) a o politickém vzdělávání lidu (mladočeská schůze v Lišově 1894).\n\nNěkterá jeho vystoupení měla nepříjemnou dohru. Například roku 1894 byly úředně zrušeny studentské organizace Spolek studujících z Jindřichova Hradce a okolí, Štítný a Budivoj poté, co na nich pronesl politický projev O poměrech studující mládeže. Předseda Budivoje byl navíc odsouzen za přestupek, protože pořádání této přednášky schválil, ačkoliv podle stanov byl jeho spolek nepolitický. Počátkem roku 1895 byla po jeho radikální agitaci rozpuštěna schůze v Jičíně. \n\nOpakovaně také kandidoval ve volbách jako nezávislý, zpravidla i proti oficiálnímu mladočechovi, nikdy ale neuspěl. Například:\n\nPro svou volební agitaci, zaměřenou proti oficiálnímu kandidátovi mladočechů (k nimž se jinak hlásil), byl někdy v tisku kritizován.\n\nRoku 1897 se stal spoluzakladatelem a místopředsedou radikálně nacionalistického spolku Národní obrana, který měl antisemitskou tendenci. Deklarovaným cílem tohoto sdružení měla být hospodářská emancipace českého národa od cizích, tj. především německých a židovských podnikatelů pod heslem „svůj k svému“. Klecanda byl autorem jejich programového dokumentu (\"Svůj k svému\", 1897), v němž vyzýval občany, aby pokud možno nakupovali pouze české zboží od českých obchodníků, vyhýbali se židovským podnikům a tím postavili hráz hospodářskému úpadku českých sedláků, řemeslníků i výrobců. Vlastenečtí čeští židé tento program kritizovali, protože pokládal za protivníky a vylučoval z národa paušálně všechny, včetně těch, kteří se národních snah účastnili nebo o to snažili; zvolenými prostředky podle nich nebylo možné dojít k přijatelnému soužití. Upozorňovali také na logické rozpory. Národní obrana neměla velkou podporu (uvádělo se cca 1000 členů) a větší národní organizace (např. Národní jednota severočeská a pošumavská) s ní pro přílišný radikalismus a nedostatek pozitivního programu odmítaly spolupracovat. Jejich schůze v srpnu 1897, na níž promluvil Klecanda a někteří další radikální řečníci, byla úředně rozpuštěna, spolek počátkem následujícího roku zrušen kvůli vyvolávání nepřátelských nálad vůči vybraným třídám obyvatel a poškozování jejich hospodářských zájmů a funkcionáři včetně Klecandy trestně stíháni (\"u trestního soudu osvobozen, poté souzen pro přestupek, konečný výsledek se nepodařilo zjistit\").\n\nRoku 1898 byl také zmiňován jako člen ústředního výboru Národní jednoty severočeské. Téhož roku se účastnil demonstrace vlasteneckých mladíků, která skončila potyčkou s policií; následkem toho byl obviněn, že svými výroky popuzoval účastníky proti zasahujícím strážníkům, ale soud ho osvobodil.\n\nBěhem první světové války spolu se svými syny hrál aktivní roli v protirakouském hnutí, usiloval o národní sebeurčení, které bylo zakončeno vznikem nové nezávislé republiky. (Mimo jiné podepsal Manifest českých spisovatelů.)\n\nZemřel v noci z 15. na 16. května 1920, několik dní po prodělané operaci kýly. V matrice je uvedeno datum úmrtí 15. května. Pohřben byl na vyšehradském Slavíně za účasti mnoha osobností veřejného života (zástupci ÚMŠ, Národní jednoty severočeské, novináři, Karel Václav Rais, Josef Václav Myslbek, profesor Karel Domin aj.). \n\nKlecanda byl lidový spisovatel. Snažil se vychovávat čtenáře a tím konat drobnou práci pro národ. Díla jsou tendenční a náročnější uměleckou kritikou byla již v době svého vzniku většinou přehlížená, nicméně z druhé strany oceňovaná pro svou národně osvětový charakter.\n\nPři psaní knih vycházel z novinářské zkušenosti. V jeho díle se spojuje detailní znalost denního života obyčejných lidí se snahou poučovat, nabádat a vychovávat. Jeho povídky a romány z vesnického prostředí se téměř výhradně týkají běžných rodinných, sousedských nebo milostných vztahů. Postavy se nezapojují do širších politických, náboženských či kulturních debat a vnější svět do jeho tradiční vesnice proniká jen okrajově, např. občasnou zmínkou o odbíraných novinách nebo z vyprávění vojenského vysloužilce. Vše žije starým, navenek klidným životem. Oblíbeným tématem jsou např. dlouholeté sousedské spory, milostné vztahy proti vůli rodičů, rozpory v rodině či mravní selhání jednotlivců. Některé jeho beletristické práce jsou ale také z dělnického, vojenského či výjimečně maloměstského prostředí nebo jsou umístěna do minulosti (viz níže).\n\nDnes je jeho tvorba pro mravoučnou schematičnost pozapomenutá. Výjimečným novinářským počinem zůstává \"Obrazový zpravodaj z bojiště\", který slovem i obrazem přinášel zprvu dvakrát týdně zpravodajství z rusko-japonské války, prvního konfliktu 20. století. V březnu 1905 se autorovi zdálo, že válka a s ní celý projekt bude rychle ukončena; nakonec trvala jeden a půl roku. Přestože české sympatie k Rusům po incidentu u Dogger Banku poněkud ochladly, pozornost čtenářů vytrvala až do konce.\n\nKnižně vyšly například tyto práce:\n\nMimo žánr beletrie napsal například:\n\nUspořádal almanach \"Na pomezí\" (1885) na podporu Českého domu v Teplicích (online) a \"Almanach bývalých žáků české reálky Pražské\" (1893, s Františkem Houškou a Karlem Tillerem, online).\n\nSoučasníci si Klecandy vážili pro jeho mimořádnou pracovitost, kdy souběžně přednášel, agitoval, redigoval časopis a psal povídky. Šel vlastní cestou za svým cílem, kterým bylo povznesení národa. Byl vášnivým zastáncem českého státního práva. Jeho povídky byly velmi populární a jeho 50. a 60. narozeniny byly připomínány v tisku. Z literárních kritiků ho hodnotili např. Jan Václav Novák s Arne Novákem (1910), kteří ho zařadili mezi tři nejproduktivnější konvenční novelisty (vedle Františka Sokola-Tůmy a J. L. Hrdiny), a František Sekanina (posmrtně 1920), který ocenil lidově výchovnou tendenci jeho prací, jež bohatě nahrazuje veškeré umělecko-estetické nedostatky.\n\nZa své celoživotní zásluhy byl pohřben na vyšehradském Slavíně.\n\n\n"}
{"id": "743227", "url": "https://cs.wikipedia.org/wiki?curid=743227", "title": "Česká baseballová extraliga 2009", "text": "Česká baseballová extraliga 2009\n\nČeskou baseballovou extraligu v sezoně 2009 vyhráli Draci Brno, bylo to již patnácté vítězství tohoto týmu v nejvyšší české baseballové ligové soutěži v řadě. Patriots Liberec a Tempo Titans Praha, kteří skončili na posledních dvou místech, hráli baráž, v níž svým soupeřům podlehli, v další sezóně je tak nahradily týmy Hroši Brno a Kotlářka Praha. \n\nKonečná tabulka po základní části\nHrálo se na tři vítězná utkání. \nČtvrtfinále\nSemifinále\nFinále\n\n"}
{"id": "743228", "url": "https://cs.wikipedia.org/wiki?curid=743228", "title": "Ludvík Lošťák", "text": "Ludvík Lošťák\n\nLudvík Lošťák (21. března 1862 Nové Mitrovice – 17. října 1918 Praha) byl český básník, hudební skladatel a publicista.\n\nStudoval na varhanické škole v Praze. Byl spolužákem Josefa Bohuslava Foerstra. V roce 1887 se vydal do Londýna. Po třech letech se vrátil a stal se učitelem angličtiny. Vydal i učebnici angličtiny.\n\nPod patronací hudební komise Sokola vytvořil skupinu nespokojených hudebníků a vydal manifest \"Otevřený list mladé hudební generaci v Čechách a na Moravě\", který otiskl časopis \"Dalibor\" (18, 1896, s. 193–194) a který vyzýval k hudební reformě. Ukázalo se však, že šlo o prázdné gesto, které nikdo z jeho autorů nedokázal přetvořit v životaschopné umělecké dílo.\n\nKomponoval klavírní i orchestrální skladby a jeho operu \"Selská bouře\" uvedlo i Národní divadlo. Svým dílem chtěl navázat na Antonína Dvořáka, ale chyběla mu hudební invence a jeho hudba neměla velký úspěch. Dále se proto věnoval více literární činnosti a činnosti kritické a polemické. Zvláště se stal známým pro své ostré polemiky a vysloužil si označení „enfant terrible“ české hudby a kultury zlomu 19. a 20. století.\n\nZemřel při epidemii španělské chřipky v roce 1918 a je pohřben na Olšanských hřbitovech v Praze.\n\n\n\n\n\n"}
{"id": "743232", "url": "https://cs.wikipedia.org/wiki?curid=743232", "title": "Zikmund Witt", "text": "Zikmund Witt\n\nZikmund Witt (22. ledna 1875 Oradea nebo Smolkov – 1942 Komarów) byl český a československý politik, meziválečný poslanec Revolučního národního shromáždění a senátor Národního shromáždění ČSR za Československou sociálně demokratickou stranu dělnickou.\n\nMaturoval na gymnáziu v Opavě, pak absolvoval práva na Vídeňské univerzitě. V letech 1901–1903 působil jako koncipient v Moravské Ostravě, v období let 1903–1907 v Praze. Od roku 1907 byl samostatným advokátem v Moravské Ostravě. Od roku 1901 byl členem české sociální demokracie.\n\nPoliticky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Slezsko 11. Usedl do poslanecké frakce Klub českých sociálních demokratů. Ve vídeňském parlamentu setrval do zániku monarchie. Za první světové války sloužil v letech 1915–1917 v rakousko-uherské armádě na haličské frontě. Po návratu z armády se opět zapojil do poslanecké a politické práce. V období let 1917–1918 obhajoval politicky stíhané osobnosti. Český svaz ho pověřil obhajobou Václava Klofáče.\n\nV letech 1918-1920 zasedal v československém Revolučním národním shromáždění. Profesí byl advokát. V letech 1918–1919 byl předsedou Zemského národního výboru pro Slezsko a v období let 1919–1920 zastával funkci předsedy politického odboru plebiscitní komise pro Těšínsko. Kromě toho byl od prosince 1918 členem správní komise Moravské Ostravy. V letech 1924–1935 byl potom členem tamnního obecního zastupitelstva a městské rady. Od roku 1919 rovněž působil jako člen výboru Spolku Národního divadla moravskoslezského. Od roku 1926 byl předsedou ředitelství ostravské městské spořitelny.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935.\n\nKvůli svému židovskému původu čelil za nacistické okupace pronásleování. Již v srpnu 1939 byl vystěhován z bytu. Přestěhoval se pak ke švagrovi do obce Svatá Kateřina u Blanska. V roce 1940 mu bylo nařízeno přesídlení do Boskovic. 19. března 1942 byl potom transportován do ghetta v Terezíně a odtud byl 28. dubna 1942 deportován do polského Komarowa, kde byl zavražděn v rámci holokaustu.\n\n"}
{"id": "743233", "url": "https://cs.wikipedia.org/wiki?curid=743233", "title": "Klecanda", "text": "Klecanda\n\nPříjmení Klecanda nosí více osobností:\n\n"}
{"id": "743234", "url": "https://cs.wikipedia.org/wiki?curid=743234", "title": "Young Life", "text": "Young Life\n\nYoung Life je celosvětová nezisková křesťanská organizace. Zaměřuje se především na mladší generace, hlavně středoškolské studenty. Pomocí mnoha aktivit, mezi které patří i letní tábory, budují vedoucí s teenagery vztah ke křesťanství.\n\n\n"}
{"id": "743236", "url": "https://cs.wikipedia.org/wiki?curid=743236", "title": "Případ Hluchavka", "text": "Případ Hluchavka\n\nPřípad Hluchavka je v pořadí osmnáctý díl \"Tintinových dobrodružství\". Odehrává se na zámku Moulinsart, v Belgii, Švýcarsku a dvou Hergém nejlépe popsaných fiktivních států, Syldávie a Bordurie. Příběh vznikl v letech 1954–1956.\n\nPříběh začíná na zámku Moulinsart, kde Nestor právě leští stoly. Najednou zazvoní telefon. Nestor ho zvedne, a zjistí, že již podesáté mu někdo volá pro maso. Nestor je už hodně nakvašený, a tak telefon zavěsí. Tintin a kapitán Haddock jsou právě na procházce, když vtom se strhne bouře, a Tintin s kapitánem běží rychle na zámek. Aniž by to tušili, tajně je sledují dva špehové, každý z jiné země. Tintin a kapitán si právě dávají whisky, když vtom se přímo vedle nich rozbije sklo v okně. Následně zazvoní telefon, kapitán ho zvedne, načež odpoví: „Haló…? Cože? Kotlety…? ! Já… Co…? Ne, paní, tady není řeznictví Flaxa, tři sta střílen! A navíc byste měla vědět paní, že je hrozně nebezpečné telefonovat za bouřky! Přesně tak, madam!!!“ Najednou zahřmí a kapitán se objeví nahoře na lustru. Poté se rozbije váza a zrcadlo a pak se vypne proud (kvůli bouřce). Najednou někdo zaklepe, Nestor otevře a dovnitř se vřítí cizí muž, který se srazí s kapitánem Haddockem, načež se rozsvítí světlo a muž se představí jako Serafín Lampion, pojišťovna Mondass. Vypoví, že mu přímo před zámkem prasklo čelní sklo u auta. Kapitán není moc nadšen, ale pozve ho dál. Když si dávají přípitek, kapitánovi praskne sklenka a pak i Lampionovi. Ten odejde, když vtom se ozvou výstřely a objeví se profesor Tryfon Hluchavka s prostřeleným kloboukem. Tintin jde s kapitánem obhlédnout park a najdou raněného muže, Tintin u něho zůstane a kapitán zavolá policii. Mezitím se rozsype lustr, raněný uteče a Tintin objeví vystrašeného Lampiona, vedle kterého svištěly kulky. Poté dojedou četníci a po chvíli zmatků se dozví co a jak a řeknou, že budou případ vyšetřovat. Další den se rozsype zrcadlo a dojedou detektivové Kadlec a Tkadlec, kteří případ vyšetřují. Kapitán jim vše vylíčí a oni se mu zavážou mlčením. Další den obklopí celý Moulinsart zvědavci a profesor Hluchavka odjede do Ženevy. Tintin s kapitánem prozkoumají laboratoř, kde najdou střepy a podivný přístroj. Najednou vpadne do laboratoře cizí muž, bouchne kapitána Haddocka a uteče. Filuta mu utrhne ještě kus kabátu. Tintin najde cigarety, na kterých je napsáno, Hotel Cornavin-Ženeva. Tintin ze strachu o profesorův život odletí s kapitánem do Ženevy. Dva agenti se pokusí s kapitánem vyvolat hádku, ale nepovede se jim to a Tintin s kapitánem dojdou do hotelu, kde zjistí, že Hluchavka odešel na nádraží, chtěl jet vlakem do Nyonu. Tintin s kapitánem ho stíhají až do Nyonu. Během cesty se je pokusí jiný vůz vytlačit do jezera a těsně před domem v Nyonu je málem zajede auto. V domě najdou svázaného profesora Topolina (mimochodem odborníka na ultrazvuk), stejný divný přístroj z Hluchavkovy laboratoře a cigarety stejné značky jako v laboratoři. Promluví s profesorem Topolinem a zjistí, že tyto cigarety kouří Boris, Bordur. Také se od něho dozví, že před dvěma dny přijal Hluchavku a ten ho v den, kdy ho Tintin a kapitán objevili, praštil pendrekem do hlavy a svázal ho. Tintin však zjistí, že profesora Topolina svázal muž, který se za Hluchavku jen vydával. Najednou vybuchne bomba a zničí velkou část domu. Tintin a profesor Topolino se ocitnou v bezvědomí, jen kapitán Haddock zůstane při vědomí. A ještě Filuta, který pořád chrání deštník profesora Hluchavky. Tintina v nemocnici jdou navštívit Kadlec a Tkadlec, ale oba upadnou a zlomí si ruce. Tintina napadne, že na bordurské ambasádě by mohli skrývat Hluchavku. Kapitán si s sebou vezme postřik na komáry a celou cestu lodí (nebo spíš člunem) je hubí. Tajně špehují bordurskou ambasádu, když v tom na zahradě před ambasádou přistane vrtulník a k němu se hrnou Bordurijci s profesorem Hluchavkou. Najednou je přepadnou další muži a Tintin s kapitánem se vrhnou do rvačky. Nakonec muži, kteří napadli Bordurijce, unesou profesora, Tintina omráčí a odjedou ve člunu. Tintin s kapitánem ukradnou Bordurijcům vrtulník a pronásledují člun. Kapitán se pokouší navázat rádiové spojení, povede se mu to, ale ke svému neštěstí naváže spojení s Lampionem, který si myslí, že jde o vtip. Kapitán mu nadává, ale Lampion pořád nevěří. Tintin řekne kapitánovi, ať toho nechá, protože zločinci nasedli do auta a jedou pryč. Vrtulníku začne vynechávat motor, a proto Tintin přistane, ale na silnici, aby zločincům odřízl průjezd.Ti však vrtulník objedou a ujíždí pryč. Tintin s kapitánem se snaží stopovat auta,ale moc jim to nejde,až do té doby kdy si kapitán zajde koupit tabák a narazí do něj italské auto.Řidič je po vysvětlení situace naloží do auta a bleskurychle vystartuje,což příliš nepotěší kapitána.Při stíhání způsobí dopravní nehody a projedou trhem,ale nakonec vůz dostihnou.Ve voze jsou Syldavani,nepřátelé Bordurijců. Hluchavku se však nepodaří najít ani v autě ani v kufru. Syldavané odjedou a Ital je nechá na holičkách. Tintin si najednou vzpomene,že víko zadního sedadla bylo odklopené a že v něm byl Hluchavka.Najednou spatří přistávat letadlo. Běží na louku aby je na letadlo vzali,ale spatří Hluchavku,jak ho Syldavani táhnou do letadla. Tintin letadlo málem dožene,ale v poslední chvíli mu uletí a Tintin spadne do sena. Vrátí se spolu s kapitánem do Ženevy a objednají si dvě letenky do Klowu,Syldavského hlavního města. Krátce na to kapitán zjistí že letadlo zajali Bordurijci. Chtějí si přeobjednat letenky,ale zjistí že místa do Bordurského hlavního města Szohodu jsou již vyprodané:\n"}
{"id": "743238", "url": "https://cs.wikipedia.org/wiki?curid=743238", "title": "Josef Záruba-Pfeffermann", "text": "Josef Záruba-Pfeffermann\n\nJosef Záruba-Pfeffermann (12. března 1869 Praha – 24. května 1938 Starý Smokovec) byl český a československý architekt, politik, člen České strany pokrokové a meziválečný poslanec Revolučního národního shromáždění.\n\nAbsolvoval pražskou techniku. V letech 1898–1912 pracoval jako civilní inženýr a stavitel v Českých Budějovicích. Zde se angažoval v komunální politice. Byl spolupracovníkem Augusta Zátky. V roce 1910 přemístil sídlo své firmy do Prahy.\n\nV letech 1910–1914 byl členem výkonného výboru České strany pokrokové (takzvané realistické strany, blízké T. G. Masarykovi). Od roku 1912 žil v Praze, kde pokračoval v profesní i politické činnosti. Za první světové války byl v domácím protirakouském odboji a finančně podporoval rodinu T. G. Masaryka po jeho emigraci. Profiloval se jako slovakofil. S realistickou stranou se později rozešel.\n\nV letech 1918–1920 zasedal v Revolučním národním shromáždění. Ač Čech, zasedal v parlamentu za slovenský poslanecký klub. Profesí byl autorizovaný civilní inženýr. Byl činný v okruhu listu \"Česká demokracie\" a s touto skupinou se po roce 1918 přiklonil k Československé straně socialistické (národně sociální).\n\nJe autorem některých významných staveb. V roce 1909 navrhl budovu české státní školy průmyslové v Českých Budějovicích. Vypracoval projekt elektrárny v Prostějově, budovy Výzkumného ústavu československého průmyslu cukrovarnického, Průmyslové tiskárny na Letné a \"Státního výzkumného ústavu zemědělského\" v Praze na Ořechovce a podílel se na projektování vodní nádrže Štěchovice. Ve 30. letech spolupracoval na výstavbě československého pohraničního opevnění. Jeho zájmem kromě toho byla astronomie a byl členem Československé astronomické společnosti. Projektoval dalekohledy a observatoř v Ondřejově.\n\nJeho syn Quido Záruba (1899–1993) byl inženýrským geologem, syn Libor Záruba (1909–2004) stavitelem přehradních nádrží (vodní nádrž Slapy), zeť Vojtěch Krch (1892–1966) byl architektem, zeť Pavel Bořkovec (1894–1972) hudebním skladatelem.\n\nJosef Záruba-Pfeffermann byl členem ústavního výboru Národního shromáždění, který měl dne 30. března 1920 vybrat vhodný návrh pro státní vlajku Československa. Současně byl rovněž předkladatelem několika návrhů, které ale nebyly komisí doporučeny.\n\nProjekční a stavební firma Ing. Josef Záruba-Pfeffermann a spol. provedla řadu významných staveb, například:\n\nFirma se také podílela na realizaci rozsáhlých staveb, jako byly:\n\nFirma projektovala a provedla i různé odvodňovací a kanalizační stavby. Prováděla i průzkumné práce pro první projekt pražské podzemní dráhy.\n\n\n"}
{"id": "743240", "url": "https://cs.wikipedia.org/wiki?curid=743240", "title": "Kvalifikace na Mistrovství světa ve fotbale 2014 (UEFA) – skupina H", "text": "Kvalifikace na Mistrovství světa ve fotbale 2014 (UEFA) – skupina H\n\nSkupina H kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nRozpis zápasů byl dohodnut na setkání zástupců účastníků této skupiny ve Varšavě dne 23. listopadu 2011.\n"}
{"id": "743241", "url": "https://cs.wikipedia.org/wiki?curid=743241", "title": "Obsazení Sudet (1918)", "text": "Obsazení Sudet (1918)\n\nObsazení Sudet v roce 1918–1919 též obsazení pohraničí v roce 1918–1919 je označení obsazení Sudet českými vojenskými jednotkami v listopadu a prosinci 1918. Systematicky započalo kolem poloviny listopadu 1918 a skončilo obsazením posledních míst v pohraničí počátkem ledna 1919. Jednalo se de facto o občanskou válku malého rozsahu mezi Čechy a Němci.\n\nPo skončení první světové války Němci žijící na území českých zemí požadovali rozdělení těchto zemí podle etnického hlediska a připojení území s německým osídlením k německému Rakousku, resp. Německé říši. Češi chtěli, aby se české země jako celek staly součástí Československa a česko-německé vztahy na území těchto zemí byly řešeny jako vnitrostátní otázka.\n\n21. října němečtí poslanci z českých zemí dopředu odmítli vznik samostatného Československa a oznámili úmysl české země rozdělit a takto vzniklou německou část připojit k německému Rakousku. 28. října 1918 Češi vyhlásili Československo. O dva dny později, 30. října 1918, Němci vyhlásili tzv. Německé Rakousko. Součástí Německého Rakouska měly být i čtyři sudetoněmecké provincie Německé Čechy (\"Deutschböhmen\"), Sudetsko (\"Sudetenland\"), Šumavská župa (\"Böhmerwaldgau\") a Německá jižní Morava (\"Deutschsüdmähren\"), tři exklávy Brno, Jihlava a Olomouc a měla být neutralizována Ostravská pánev.\n\nV nárokovaných oblastech formálně převzaly výkonnou moc národní orgány – československé revolučním aktem, německé z rukou císaře dne 31. října 1918. 11. listopadu 1918, v den vyhlášení republiky v Německu, Německé Rakousko oznámilo do Berlína přání připojit se k Německu, a den nato, 12. listopadu 1918, vyhlásilo své připojení k Německu. Návrhy české strany (německý ministr-krajan, tři převážně samosprávné německé župy, němčina jako druhý jazyk země, spravedlivá školská a kulturní politika, atp.) Němci odmítli.\n\nČeská reprezentace se odmítla pohraničních území vzdát s odůvodněním, že nový československý stát nemůže ekonomicky, sociálně ani politicky existovat bez pohraničí českých zemí jinak, než jako koloniální protektorát Velkého Německa. Rozhodla se proto pro vojenské obsazení nárokovaného území.\n\nČeskoslovensko nemělo k dispozici potřebné vojenské jednotky a domácí představitelé žádali po Edvardu Benešovi, aby v Paříži zajistil vyslání alespoň tří pluků francouzské armády. Nakonec obsazení provedly tři neúplné rekonstruované české pluky – 30. Vysokomýtský, 35. Plzeňský a 28. Pražský, ve Slezsku menší domácí jednotky, a Slovácká brigáda. Operace tak ale musela být odložena a systematicky byla zahájena až 29. listopadu 1918 obsazováním Mostu. 7. prosince byly obsazeny Teplice, 8. prosince Mariánské Lázně, 10. prosince Litoměřice, 12. prosince Karlovy Vary, 14. prosince Liberec, 16. prosince Trutnov, Cheb a Chomutov, 18. prosince Opava a Znojmo. Obsazeny byly i části Dolních Rakous (část Vitorazska a Valticka, takzvané České Rakousy).\n\nK největším bojům došlo při obsazování Mostu, třídenní pouliční boje (27.-29. 11.) ukončilo až nasazení dvou československých děl. V provincii Deutsch-Böhmen se bojovalo i na dalších místech, již 14. 11. došlo k přestřelce u Šimonovic, 21. 11. u Postoloprt, 25. a 29. 11. se bojovalo o nádraží v Louce u Litvínova, a 26. 11. o železniční stanice Blatno a Hoštka. Boje o Most se staly odstrašujícím příkladem, takže v dalších dnech již docházelo k odporu minimálně. Obsazování bylo přesto vedeno jako regulérní vojenská operace. Dne 11. 12. byl přepadem dobyt Tanvald, obsazen Jablonec nad Nisou a vrchol Ještědu, čímž byla ustanovena ještědská fronta proti Liberci - hlavnímu městu provincie. Ten byl obsazen bez boje 15. 12. za asistence čs. obrněného vlaku. Cheb se vzdal až 16. 12. po výhrůžce, že jinak dojde k jeho dělostřeleckému ostřelování. Jedno u posledních míst, Kraslice, bylo obsazeno až 7. 1. 1919. Za zmínku stojí fakt, že když bylo 17. 11. obsazeno Meziměstí, vyhnali Češi z železniční stanice říšskoněmeckou ostrahu nádraží (Bahnhofswache). Odcházející Němci se při odchodu nechali slyšet, že Československo se tímto ocitlo ve válce s Německem. K tomu bylo samozřejmě na míle daleko, nicméně tato příhoda vhodně ilustruje chaotickou dobu rozpadu a vzniku států.\n\nV provincii Sudetenland se bojovalo 15. 11. u Kylešovic u Opavy, 24. 11. se střetly hlídky v Českém Bohdíkově a 27. 11. v Bludově. K opakovaným přestřelkám docházelo u Moravské Huzové a u trati Opava-Krnov. Bílovec byl obsazen 1. 12. po krátké přestřelce, která si ovšem vyžádala 5 raněných a Šumperk byl obsazen 15. 12. poté co mu bylo vyhrožováno nasazením dělostřelectva. Ještě 21. 12. došlo k přestřelce v Moravském Berouně, při níž čs. pěší pluk č. 54 ztratil jednoho padlého a 2 raněné.\n\nNa jihu Čech v provincii Böhmerwaldgau došlo relativně k nejmenšímu počtu bojů. V noci z 29.-30. 11. byla přepadena setnina v Horní Planné, největší boj proběhl 3. 12. u Kaplice, kde byly pozice Volkswehru hájené kulomety prolomeny až pomocí dělostřelectva. Téhož dne se bojovalo ještě o železniční stanice v Omlenici a v Dolním Dvořišti.\n\nNejrozsáhlejší bojové operace probíhaly na jižní Moravě, v provincii Deutsch-Südmähren, které se díky společné hranici s Rakouskem dostalo i částečné podpory z Rakouské republiky. Střety propukly poměrně záhy, již 9. 11. rozehnáním Volkswehru na stanici Nové Dvory, byť z počátku (jako i jinde) byly poměrně nekrvavé. Nicméně kolem poloviny listopadu se situace začala přiostřovat. V noci ze 17. na 18. 11. došlo k boj o Slavonice - dvouhodinová přestřelka si vyžádala několik raněných na obou stranách. O den později, 19. 11. československý obrněný vlak cestou na Slovensko asistoval vojsku u stanice Miroslava, která v předchozích dnech již dvakrát změnila majitele. Palba z kulometů a několik výstřelů z děla obrněného vlaku zahnala původně \"bojovně\" naladěné příslušníky Volkswehru na bezhlavý úprk. Téhož dne anektovalo Československo dolnorakouské obce Ober- a Niederthemenau a Biasdorfswart. Dne 30. 11. odrazil Volkswehr útok československých vojáků v boji o Fryšavu. Dne 3. 12. došlo k boji u tábora na Muschelbergu (u Mikulova), kde Volkswehr odrazil průzkum Slovácké brigády. V těchto dnech se projevil příliv posil z Rakouska, a 5. 12. dokonce přešel vídeňský Marinewehr (původně příslušníci rakouského námořnictva) do protiútoku a dobyl po přestřelce obec Bulhary. O tři dny později, 8. 12. se střílelo při obsazování obsazování Dešné a Rancířova. Boje pokračovaly například 10. 12., kdy byl odražen útok Marinewehru na Vítovice a 11. 12. byla po šarvátce obsazena Fryšava. K největším bojům došlo 10.-11. 12. u Prosiměřic a bojovalo se i 12.-13. 12. při postupu na Hrušovany. Přestřelky kolem blokovaného/obléhaného Znojma probíhaly i 15. 12., kdy se již jednalo o obsazení města. K tomu došlo o den později bez větších problémů za asistence obrněného vlaku Brno. Téhož dne byly obsazeny též Hrušovany a Mikulov, nicméně k přestřelce došlo u Dolních Věstonic na přechodu Dyje. Tím byla pacifikace jižní Moravy více-méně ukončena, byť ještě 22. 12. došlo k přepadu hrušovanského nádraží, což českou stranu stálo 1 padlého a 1 těžce raněného. Paradoxně se provincii Deutsch-Südmähren sice dostalo nezanedbatelných posil z Rakouska, nicméně většinou s upozorněním, že nemá být kladen odpor, neboť by to mohlo být považováno za porušení příměří s Dohodou, ke které patřilo i Československo. Tak naštěstí nedošlo k nasazení 3 rakouských dělostřeleckých baterií, které byly z Vídně poslány k obraně Znojma. \n\nPřestože během obsazování pohraničí došlo k větším bojům jen omezeně, jednalo se de facto o malou občanskou válku národnostního charakteru s cizí intervencí (Rakousko, místní posily pro Deutsch-Böhmen z německého území neměly charakter politicky schválené akce). Vojenské operace a jejich plánování probíhalo zcela regulérním způsobem i za situace, kdy v zázemí bylo na přelomu října a listopadu minimum řádného vojska (vyjma doplňovacích kádrů) i moderního vojenského materiálu. Na přelomu listopadu a prosince například ze znojemské fronty čs. jednotky hlásili, že k větší ofenzivě jim chybí opakovací pušky a že je třeba poslat další k nahrazení starých Werndlovek.\n\nOstatní místa byla obsazena pokojně. České jednotky obvykle přijely vlakem na nádraží (nebo před ním takticky vystoupily), obsadily přístupové cesty do centra, úřad okresního hejtmana a radnici, a jejich velitel vyhlásil příslušnost okresu k československému státu. Místní německá domobrana (\"Volkswehr\") se zpravidla okamžitě rozešla a byla odzbrojena. Byla jmenována správní komise, jež nahradila do konání voleb místní orgány, jmenované ještě podle rakouského kuriálního systému. V komisích bylo zpravidla posíleno zastoupení místní české menšiny, o níž se československá správa opírala.\n\nNěmecká zemská vláda v Liberci proti obsazení území protestovala jako proti nezákonné okupaci a přesunula se do Vídně, kde úřadovala až do uzavření mírové smlouvy s Rakouskem v září 1919.\n\nNa 16. února 1919 vyhlásilo Německé Rakousko volby do svého parlamentu. Volby se měly konat na celém území, které si Německé Rakousko nárokovalo, tedy i na velké části Československa. Československo tyto volby na svém území nepřipustilo. 4. března 1919 se měl ve Vídni sejít nově zvolený německo-rakouský parlament. Čeští Němci na tento den svolali demonstrace za právo na sebeurčení, spojené se všeobecnou stávkou. Během demonstrací došlo na řadě míst ke střetům Němců s českými vojenskými jednotkami. Výsledkem střetů bylo několik desítek mrtvých Němců a dva zastřelení čeští vojáci. Nejvíce mrtvých bylo v Kadani. Z krajního německého pohledu šlo o poklidné demonstrace, zmasakrované českým vojskem. Z krajního českého pohledu šlo o včasné potlačení připraveného povstání českých Němců proti Československu.\n\n\n"}
{"id": "743242", "url": "https://cs.wikipedia.org/wiki?curid=743242", "title": "Ťin-chua", "text": "Ťin-chua\n\nŤin-chua ( , pchin-jinem \"Jīnhuá\") je městská prefektura v Čínské lidové republice, kde patří do provincie Če-ťiang.\n\nCelá prefektura má rozlohu 10 916 čtverečních kilometrů a v roce 2010 zde žilo přes čtyři a půl milionu obyvatel.\n\nŤin-chua leží ve středu provincie Če-ťiang ve Východní Číně. Na severu hraničí s Chang-čou, hlavním městem provincie, na jihozápadě s Čchü-čou, na jihu s Li-šuejem, na východě s Tchaj-čou a na severovýchodě s Šao-singem.\n\nŤin-chua se člení na devět celků na okresní úrovni, a sice městské obvody Wu-čcheng a Ťin-tung, městské okresy Lan-si, Jung-kchang, I-wu a Tung-jang a okresy Wu-i, Pchu-ťiang a Pchan-an.\n"}
{"id": "743246", "url": "https://cs.wikipedia.org/wiki?curid=743246", "title": "Ludmila Zatloukalová-Coufalová", "text": "Ludmila Zatloukalová-Coufalová\n\nLudmila Zatloukalová-Coufalová, \"rozená\" Ludmila Zatloukalová (23. května 1886 Svésedlice – 18. ledna 1960 Šternberk), byla česká a československá aktivistka za ženská práva, politička, meziválečná poslankyně Revolučního národního shromáždění za Republikánskou stranu československého venkova (od roku 1922 známá jako Republikánská strana zemědělského a malorolnického lidu).\n\nPocházela ze zemědělské rodiny. Otec František Zatloukal byl rolníkem, matka Cecilie byla dcerou rolníka. V roce 1911 se na Královských Vinohradech provdala za Břetislava Coufala, který ve 30. letech rovněž zasedal v československém parlamentu.\nV rámci agrární strany patřila k hlavním postavám ženského hnutí.První aktivity v ženském hnutí vyvíjela již v roce 1902, kdy ji otec jako dívku poslal na sjezd moravských žen ve Vyškově. V roce 1907 se podílela s Kunešem Sonntagem na založení Sdružení českého agrárního dorostu pro Moravu a Slezsko, kde působila jako místopředsedkyně. Angažovala se v \"Zemské organizaci Pokrokových žen moravských\" a v agrární straně vedla \"Československý odbor pro zájmy venkovských žen\". Prosazovala práva žen, například volební právo, lepší možnosti jejich vzdělávání a pracovního zařazení. Přispívala do denního tisku. V roce 1931 se stala starostkou obce Svésedlice jako vůbec první žena v čele samosprávného sboru na Moravě.\n\nV období let 1918–1920 zasedala v Revolučním národním shromáždění. Profesí byla chotí rolníka.\n\nPo komunistickém puč v roce 1948 ji byl zabaven veškerý majetek.\n\nZemřela v zapomnění v Psychiatrické léčebně ve Šternberku.\n\n\n"}
{"id": "743248", "url": "https://cs.wikipedia.org/wiki?curid=743248", "title": "Kostel svatého Vavřince (Vysoké Mýto)", "text": "Kostel svatého Vavřince (Vysoké Mýto)\n\nŘímskokatolický kostel svatého Vavřince ve Vysokém Mýtě je trojlodní vrcholně gotická stavba z tesaného kamene se dvěma věžemi v průčelí. Kostel byl založen koncem 13. století, regotizován v letech 1875–1904. Je chráněn jako kulturní památka České republiky.\n\nNa místě staršího kostela byl koncem 13. století vybudován kamenný trojlodní chrám, z něhož se zachovala jižní loď a věž, největší část kostela byla postavena kolem roku 1375 a obnovena po požáru roku 1461. Po velkém požáru roku 1774 byl zakoupen hlavní oltář s Brandlovým obrazem ze zrušeného kláštera v Sedlci u Kutné Hory. Velkou regotizační přestavbou prošel kostel v letech 1875–1892 pod vedením architekta Františka Schmoranze, v letech 1892–1899 ji vedl Josef Mocker a do roku 1904 ještě J. Podhájský a A. Živný. Barokní klenby byly nahrazeny novogotickými a vytvořeno nové vnitřní zařízení. V letech 2000–2005 byly opraveny střechy.\n\nTrojlodní gotická stavba s dlouhým kněžištěm se třemi klenebními poli a pětibokým závěrem s vnějšími opěráky, na jižní straně přiléhá sakristie o třech křížově klenutých polích. V průčelí má kostel dvě věže a otevřenou předsíň s trojúhelným štítem mezi nimi. Loď má tři klenební pole, v hlavní a jižní lodi sklenutá křížovou klenbou, v severní lodi hvězdovou klenbou. V západní předsíni s obkročnou klenbou na příporách je bohatě profilovaný gotický portál. Jižně od kostela stojí mohutná renesanční zvonice z roku 1583, dnes nepoužívaná.\n\nVnitřní zařízení tvoří hlavní oltář od M. V. Jäckela z roku 1700 s velikým obrazem Nanebevzetí Panny Marie od Petra Brandla z roku 1728. Ostatní oltáře jsou většinou novogotické. Cínovou křtitelnici zhotovil mistr Ondřej Ptáček z Kutné Hory roku 1499, polychromovaná socha Panny Marie v severní kapli sv. Jana Křtitele je z počátku 16. století. V kapli jsou i kamenné náhrobky ze 14. až 16. století. Zvon Vavřinec menší je z roku 1466, velký zvon Jiří (2 080 kg) byl pořízen z veřejné sbírky roku 2003.\n\nDuchovní správcové:\n\n\n\n\n"}
{"id": "743250", "url": "https://cs.wikipedia.org/wiki?curid=743250", "title": "Vojtěch Zavadil", "text": "Vojtěch Zavadil\n\nVojtěch Zavadil (19. dubna 1865 Psáry – 4. května 1924 Davle) byl český a československý politik, meziválečný poslanec Revolučního národního shromáždění a senátor Národního shromáždění za Československou sociálně demokratickou stranu dělnickou.\n\nOd mládí se angažoval v sociálně demokratickém hnutí. Byl členem místní samosprávy na Žižkově a byl aktivní v odborech.\n\nV letech 1919-1920 zasedal v Revolučním národním shromáždění. Mandát nabyl v květnu 1919. Profesí byl kontrolorem okresní nemocenské pokladny v Praze ve výslužbě. V parlamentních volbách v roce 1920 získal senátorské křeslo v Národním shromáždění. V senátu zasedal do své smrti roku 1924. Pak ho nahradil Jan Havránek.\n\nZemřel v květnu 1924, \"raněn mrtvicí\". \"Národní politika\" ho v nekrologu označila za \"schopného organizátora a oblíbeného řečníka\". Mrtvice ho postihla během veřejné schůze, krátce poté zemřel.\n\n"}
{"id": "743254", "url": "https://cs.wikipedia.org/wiki?curid=743254", "title": "Père Noël", "text": "Père Noël\n\nPère Noël (česky Otec Vánoc) je francouzskou obdobou Santa Clause nebo Ježíška. Lidově bývá nazýván Tatíček Noel, anebo Otec Vánoc. V některých částech Francie přináší Père Noël dětem na Štědrý den dárky a hračky, které umístí do velkých bot. Père Noël je dnes v podstatě identický se Santa Clausem, včetně sobů a toho, že žije na severním pólu, či že může nosit červené oblečení.\n\nKvůli francouzským vlivům v 19. století nosí dárky také v Argentině, Brazílii a Uruguayi pod jménem Papá Noel. V Portugalsku je nazýván Pai Natal.\n\n"}
{"id": "743256", "url": "https://cs.wikipedia.org/wiki?curid=743256", "title": "Povstání Karpatské Siče", "text": "Povstání Karpatské Siče\n\nPovstání Karpatské Siče byl ozbrojený střet mezi československými vojáky a ukrajinskými nacionalisty Siči, kteří chtěli vyhlásit nezávislost tzv. Karpatské Ukrajiny. Boje probíhaly v noci z 13. na 14. března 1939. Ve skutečnosti byl tento puč zosnován německou tajnou službou, která potřebovala \"důkazy\" o neudržitelnosti situace v Československu a nutnosti její likvidace. Puč byl potlačen během několika hodin čs. vojáky 12. pluku pod velením generála Lva Prchaly. Avšak po vyhlášení nezávislosti Slovenska 14. března byly československé jednotky (8 tisíc vojáků) odříznuty a musely vzdorovat útoku maďarské armády (50 tisíc vojáků).\n\nV ten den, 15. března, po dohodě s prezidentem Emilem Háchou, byl vyhlášen stát Karpatská Ukrajina. Českoslovenští vojáci pod velením generála Olega Svátka úspěšně vzdorovali maďarským jednotkám 15.–18. března, postupně se v dalších dnech stáhli na Slovensko, do Polska a Rumunska. 18. března přestala Karpatská Ukrajina existovat kvůli maďarské okupaci. V následujících letech bylo v maďarských koncentračních táborech popraveno 4000–5000 sičovců.\n"}
{"id": "743258", "url": "https://cs.wikipedia.org/wiki?curid=743258", "title": "Světový pohár v severské kombinaci 2010/2011", "text": "Světový pohár v severské kombinaci 2010/2011\n\nSvětový pohár v severské kombinaci 2010/11 byl 28. ročníkem závodů nejvyšší úrovně v severské kombinaci (skok na lyžích + běh na lyžích) mužů. Světový pohár se skládal z 13 závodů na 7 místech, byl zahájen 26. listopadu 2010 ve finském Kuusamu a ukončen 12. března 2011 závodem ve finském Lahti. Vítězství z minulého ročníku obhajoval Francouz Jason Lamy-Chappuis.\n\n"}
{"id": "743260", "url": "https://cs.wikipedia.org/wiki?curid=743260", "title": "Aftermath Clubhouse", "text": "Aftermath Clubhouse\n\nAftermath Clubhouse je dvoupatrová dřevěná italská vila, která byla postavena roku 1904. Pravděpodobně se jedná o nejstarší ženskou klubovnu ve státě Washington.\n\nČtecí kroužek „Aftermath“ byl založen roku 1895 jako literární a sociální klub pro ženy z obce New Whatcom. Organizace podporovala socializaci, intelektuální diskusi a stala se prostředkem ke zúčastnění se v komunitních záležitostech. Když se neformální kroužek změnil ve formální klub, členky si uložily úkol vybudovat si permanentní klubovnu. Ta byla postavena roku 1904 a po dlouhá léta byla jedinou klubovnou v okrese Whatcom, kterou vlastnili její členové. Jako doklad úspěchu se klubu podařilo splatit cenu za budovu, zatímco charitativní a filantropické podniky klubu pokračovaly.\n\nNyní je klubovna nadále v soukromém vlastnictví a je pronajímána na různé události. Po mnohá léta bylo druhé patro budovy považováno za nejlepší taneční sál v okolí. V prosinci 1978 byla klubovna přidána do Národního rejstříku historických míst.\n"}
{"id": "743263", "url": "https://cs.wikipedia.org/wiki?curid=743263", "title": "Budova Bellinghamské národní banky", "text": "Budova Bellinghamské národní banky\n\nBudova Bellinghamské národní banky byla postavena v letech 1912 a 1913 z železobetonu ve utilitárním komerčním stylu architektury. Přestože tento styl byl obvyklý pro středozápadní a východopobřežní města, v Bellinghamu dodávala potřebný kontrast s budovami z místního pískovce a s kulatými oblouky. Bellinghamská národní banka používala budovu od začátku prosince 1913. \n\nDo května 2009 využívala první patro budovy KeyBank, od února 2011 se zde nachází obchod s mincemi \"The Stamp & Coin Place\". Kanceláře v horních patrech jsou pronajaté různým společnostem.\n\nBellinghamská národní banka byla vytvořena roku 1904 skupinou místních kapitalistů vedených Victorem Roederem. V lednu 1905 zahájila svůj provoz v rohovém obchodu na křižovatce ulic Holly Street a Commercial Street. Malá banka rychle vyrostla v jednu z nejdůležitějších v oblasti, a tak koncem desetiletí hledala větší sídlo.\n\nV březnu 1912 banka zakoupila jihovýchodní část křižovatky Holly Street a Dock Street za 175 tisíc dolarů. Na místě se nacházelo několik dřevěných budov z konce 19. století, mezi něž patřil také Beckův hotel, který zde roku 1888 postavil David Beck, jenž později přidal i divadlo. \n\nBanka později oznámila své plány na vybudování 200 tisíc dolarů drahé, šestipatrové cihlové a betonové budovy, která bude jednou z nejkrásnějších na Severozápadě USA. Banka plánovala osídlit pouze jednu část přízemí na Holly Street, zatímco ve zbytku přízemí se budou nacházet maloobchody a v horních patrech různé kanceláře. V červnu 1912 byla zbořena původní budova a zahájena stavba nové.\n\nBanka si najala místního architekta F. Stanleyho Pipera k navržení budovy, a ten si najal C. H. Beattieho ze Seattlu jako hlavního dodavatele. Stavba začala v rychlém tempu a v únoru 1913 byla betonová struktura již hotová, takže začínalo kladení cihel. Každá ze 124 místností měla teplou i studenou vodu, přístup k vakuovému systému budovy a mezi další moderní vychytávky budovy patřily dva vysokorychlostní výtahy a poštovní šachta.\n\nPrvní dvě patra byla oblečena do wilkesonského pískovce zatímco ta zbylá čtyři podlaží kryly světlé žlutohnědé lisované cihly. Od nejhornějšího patra ke střeše nahradila cihly terakota.\n\nVnitřní chodby mají teracovou dlažbu a stěny z aljašského mramoru. Vestibul byl zkrášlen třímetrovým dadem z coloradského yeulu zatímco sloupy ve vestibulu jsou z pravého italského „pavího“ mramoru. V bankovní místnosti byly použity aljašský a kasotský mramor, maďarský mahagon a bronzový kalamín na dveře. \n\nV srpnu 1913 byla budova otevřena a začali se do ní stěhovat nájemníci, včetně doktorů, zubařů a dalších profesionálů. Banka byla oficiálně otevřena 1. prosince 1913.\n"}
{"id": "743277", "url": "https://cs.wikipedia.org/wiki?curid=743277", "title": "Vojenská akademie v Hranicích", "text": "Vojenská akademie v Hranicích\n\nVojenská akademie v Hranicích byla vojenská škola, která byla založena roku 1920 a zrušena roku 1950. Po dobu své existence vychovala řadu vojenských osobností.\n\nPo rozpadu Rakousko-uherské monarchie a vzniku Československa se major Jindřich Bubla pokusil zachránit v Hranicích na Moravě v dosavadních vojenských ústavech c. k. Vyšší vojenské reálky, fungující zde od roku 1903, vojenské školství. Byl zde profesorem dějepisu a zároveň po 28. říjnu 1918 dočasným velitelem hranické posádky. Ujal se velení v reálce, přeměnil ji na Československou vojenskou reálku a sloučil s bývalou kadetkou. Ani tato snaha majora Bubly však školu nezachránila a 8. února 1919 byla zrušena. Mladá republika totiž původně se stálou armádou nepočítala, ta měla být nahrazena milicí. Studenti se proto rozjeli domů a učitelé hledali zaměstnání. Sbírky ústavního muzea i knihovny, nábytek reprezentačních místností a služebních bytů, zařízení kina a další vybavení bylo odvezeno. Do chátrajících budov měla být nastěhována Vysoká škola zemědělská, ta byla ale nakonec umístěna do Brna. Krátce našel areál uplatnění pro Vojenský ústav pro výrobu očkovacích látek a později pro Československý ústav jezdecký, včetně stovky ušlechtilých koní z bývalé kadetky. Koně byli umístěni namísto v dřívějších kamenných stájích do dřevěných baráků, kde v parném létě roku 1921 12. srpna vypukl požár a 96 koní uhořelo. Událost se dostala až na jednání poslanecké sněmovny.\n\nTeprve po přepadu Slovenska Maďarskou republikou rad se ukázalo, že Československo se bez stabilní armády neobejde. Koncepci hranické Vojenské akademie vytvořili zvláště president T. G. Masaryk, básník J. S. Machar, v letech 1919–1924 generální inspektor Československé armády, a francouzský generál E. D. A. Mittelhauser, který byl od roku 1921 do roku 1926 náčelníkem hlavního štábu československé armády. 22. července 1919 provedl ministr národní obrany Klofáč prohlídku ústavu, při které se vyjádřil: \"„Je-li síla národa ve vzdělání, platí tato pravda i pro armádu. Úkolům vzdělávacím budou nyní také sloužiti tyto ústavy v Hranicích“\". Bylo zamýšleno vybudovat vojenskou akademii rovnající se vojenským školám cizích států. Pravidelné vyučování mohlo být zahájeno až po ukončení školního roku občanských škol, jejichž žáci přicházeli v úvahu pro akademii vojenskou. Do zahájení činnosti vojenské akademie zřídilo v Hranicích Ministerstvo národní obrany zvláštní zdokonalovací kurz pro mladší důstojníky za účelem srovnat dosud diametrálně se rozcházející praxe i metody výcviku a orientovat se v nejnovějších francouzských doktrínách pod vedením francouzských důstojníků. Jako první velitel Československé vojenské akademie byl od listopadu 1919 ustanoven francouzský generál Jules Fréderik Kieffer, funkci převzal 26. března 1920. \n\nOficiálně ale lze za otevření vojenské akademie v Hranicích považovat až den zahájení zdokonalovacího kurzu 11. dubna 1920. Toho dne náčelník československého hlavního štábu generál Pellé prohlásil slavnostním způsobem jménem prezidenta republiky vojenskou akademii v Hranicích za otevřenou svým účelům. Vyučování v kurzu začalo 12. dubna. Učitelský sbor pozůstával z pěti francouzských a 20 československých důstojníků a z osmi důstojníků správní a hospodářské služby. Do ukončení kurzu byl velitel 1. srpna 1920 vystřídán francouzským generálem Rémi Alphonsem Chabordem. 28. srpna 1920 velitel vojenské akademie slavnostně převzal prapor vojenské akademie, věnovaný prezidentem republiky T. G. Masarykem. 29. listopadu byl předběžný zdokonalovací kurz ukončen. V listopadu 1920 vydalo Ministerstvo národní obrany výnos o organizaci vojenské akademie, neboť mu byla přímo podřízena. Akademici byli organizováni podle zbraní na roty a prapory, a na baterie a oddíly. Vojenští akademici jezdectva navíc vytvářeli II. zvláštní jezdeckou četu. Zástupce ministra národní obrany generál Stanislav Čeček zahájil slavnostně první vlastní školní rok 5. prosince 1920.\n\n1. dubna 1921 odešel generál Chabord. 12. května se velení prozatímně ujal francouzský plukovník Pascal Marie Pierre Castella a definitivní velitel, plukovník francouzského generálního štábu Pierre Marie Forlot, převzal velení 4. července 1921. První slavnostní obřad jmenování vyřazených vojenských akademiků důstojníky byl 13. srpna 1922. 1. června 1923 předal francouzský plukovník Forlot velení československému důstojníkovi, plukovníku Vratislavovi Pechovi. Vojenská akademie si pomalu, ale jistě začala získávat prestiž u široké veřejnosti.\n\nDne 14. září 1926 převzal velení akademie brigádní generál František Hněvkovský a byly definitivně ustanoveny učební osnovy pro celé československé vojenské školství. Na konci školního roku 1933/1934 byl brigádní generál Hněvkovský odvelen a novým velitelem byl ustanoven plukovník Otakar Zahálka, rovněž legionář, který před příchodem do Hranic velel tři roky pěšímu pluku 1 „Mistra Jana Husi“ v Českých Budějovicích. Velení akademie se ujal 1. srpna 1934.\n\nČinnost akademie ovlivnily dynamické události roku 1938 včetně reorganizačních změn v československé armádě v souvislosti s přechodem na tříplukovou divizi. V tomto období byly zároveň vyřazeny i poslední řádné ročníky akademie v první republice. Lidové vzepětí na obranu republiky, které vrcholilo především ukázněným průběhem mobilizace československé armády, vyhlášené vládou armádního generála Jana Syrového 23. září 1938, dokumentovalo jednoznačné odhodlání bránit republiku. Po vyhlášení všeobecné mobilizace akademie přerušila činnost a důstojníci nastoupili službu podle toho, jak byli mobilizačně povoláni, na velitelství různých stupňů. \n\nMnichov 1938, jako průsečík meziválečné evropské politiky a prezentace určitého způsobu myšlení v mezinárodních vztazích, se stal úvodem dramatických událostí, které o několik měsíců později vedly k zániku společné české a slovenské státnosti. Výuka na akademii byla ukončena příchodem německých okupantů dne 15. března roku 1939. Na základě definitivních směrnic vydaných pro likvidaci československé branné moci byla vytvořena likvidující složka i na akademii. \n\nBěhem druhé světové války padlo celkem 258 absolventů a učitelů vojenské akademie v Hranicích.\n\nDalšími veliteli akademie byli:\n\nVůdčí myšlenkou desátého výročí vojenské akademie v Hranicích bylo zřídit památník. Dne 17. července 1931 se konalo v konferenčním sále vojenské akademie slavnostní shromáždění důstojnického sboru vojenské akademie, jehož účelem bylo vložit prsť z bojišť, na nichž bojovaly ve světové válce československé legie, do uren, které poté byly vloženy do „Památníku vojenské akademie“. Prsť zaslal vojenský atašé Československé republiky z bojiště zborovského, francouzských (Terron a Chestres), italských (Dosso Alto), rumunských (Dobrudža) i srbských (Kajmakčalansk). Tato prsť byla uložena do čtyř uren:\nKaždá urna obsahovala potvrzení příslušných úřadů o pravosti; byly neprodyšně zaletovány a uloženy do Památníku akademie 26. července 1931 při slavnostním jmenování.\n\n\n"}
{"id": "743279", "url": "https://cs.wikipedia.org/wiki?curid=743279", "title": "Metoděj Jan Zavoral", "text": "Metoděj Jan Zavoral\n\nMetoděj Jan Zavoral OPraem, \"též\" Metoděj Zavoral, Methoděj Zavoral, \"či\" Method Zavoral, (28. srpna 1862 Neveklov – 26. června 1942 Praha) ,byl český římskokatolický kněz, opat premonstrátského kláštera v Praze na Strahově, československý politik a poslanec Revolučního národního shromáždění za Československou stranu lidovou. Následně byl senátorem Národního shromáždění ČSR.\n\nPůvodně kaplan v Jihlavě, v letech 1906–1942 byl opatem Strahovského kláštera v Praze.\n\nV letech 1918–1920 zasedal za lidovce v Revolučním národním shromáždění. V parlamentu obhajoval zájmy katolické církve a odmítal vytlačování katolicismu z nové republiky. V parlamentních volbách v roce 1920 získal senátorské křeslo v Národním shromáždění. V senátu zasedal do roku 1925.\n\nV roce 1924 se vzdal politické práce v lidové straně v důsledku tlaku papeže Pia XI., který zakazoval kněžím politickou aktivitu. V roce 1938 organizoval pohřeb Karla Čapka, jehož byl osobním přítelem.\nByl spoluzakladatelem a předsedou Československo-rumunské společnosti.\n\n"}
{"id": "743282", "url": "https://cs.wikipedia.org/wiki?curid=743282", "title": "Administrativní dělení Egypta", "text": "Administrativní dělení Egypta\n\nEgypt je kvůli administrativním účelům rozdělen na 27 guvernorátů. Guvernorát je spravovaný guvernérem, který je do své funkce jmenován prezidentem. Většina guvernorátů má hustotu osídlení vyšší než 1000 obyvatel/km, přičemž tři největší ji mají naopak menší než dva obyvatele na km. \n\nGuvernoráty by se daly dělit na dva druhy: čistě městské a venkovské. Rozdíl mezi nimi je především v životní úrovni jeho obyvatelstva. Čistě městské guvernoráty se navíc dělí na takzvané markazy (regiony), tedy oblasti s více městy či vesnicemi. Přesto může guvernorát obsahovat pouze jedno město, jako je tomu v případě Káhiry a Alexandrie. Tyto dva guvernoráty jsou pak rozdělené na menší okresy. Káhira se dělí na 26 okresů a Alexandrie na šest. \n\nMimoměstské provincie v Horním Egyptě a podél Suezského průplavu jsou pojmenované podle jejich hlavních měst, kdežto provincie v deltě Nilu a v pouštích mají název odlišný. \n\nDva nové guvernoráty byly vytvořeny v dubnu 2008, jmenovitě Helwán a 6. října. Obě zmíněné provincie se v dubnu 2011 opět připojily ke svým bývalým guvernorátům Káhiře a Gíze. Zatím posledním guvernorátem, který byl založen, je Luxor. K jeho vzniku došlo v prosinci 2009.\n"}
{"id": "743283", "url": "https://cs.wikipedia.org/wiki?curid=743283", "title": "Václav Zbořil", "text": "Václav Zbořil\n\nVáclav Zbořil (31. března 1876 Bystřice pod Hostýnem – 1956 Istebník nad Váhem) byl český a československý politik a meziválečný poslanec Revolučního národního shromáždění za Československou stranu lidovou.\n\nNarodil se do rodiny továrníka a majitele podniku na výrobu perníku a voskového zboží. Byl aktivní v péči o poutní místo Hostýn. Například se zasloužil o postavení silnice na vrchol kopce. Angažoval se v Matici svatohostýnské jako její dlouholetý předseda a v dalších charitativních a obecně prospěšných spolcích (předseda Okresního spolku pro péči o nezaměstnané). Jakožto dlouholetý předseda odboru Klubu československých turistů v Bystřici pod Hostýnem dal postavit chatu na Tesáku (1932), která byla na jeho počest pojmenována \"Zbořilova chata\". Otec mu přes doporučení učitelů nedovolil studovat na vysoké škole a musel převzít rodinný podnik. V továrně se vyrábělo voskové zboží, svíčky, mýdlo či perník – byla jediná svého druhu na Moravě. Až do roku 1947 se podílel na její činnosti. Angažoval se v katolických spolcích a v Katolické straně národní na Moravě. Působil i literárně. Sepsal práci \"Co vrátí řemeslu zlaté dno?\" (1913), v níž se zabýval možnostmi rozvoje živnostenského stavu.\nPo vzniku ČSR zasedal v Revolučním národním shromáždění za Československou stranu lidovou. Na mandát rezignoval v březnu 1919. Profesí byl továrníkem.\n\nPo rezignaci na poslanecký mandát se nadále věnoval podnikání. Byl aktivní i na poli technického bádání, získal několik patentů (mimo jiné \"autoped\", tedy vůz vybavený místo kol takzvanými \"pédy\", který měl být využíván pro zimní zásobování vrcholu Hostýna). Byl starostou Bystřice pod Hostýnem, předsedou okresní správní komise silniční a předsedou Klubu československých turistů. V roce 1931 byl zvolen předsedou Krajinského muzea a předsedou tenisového klubu. Pro kostel v rodném městě daroval dva zvony, byl aktivní v charitativním hnutí. Po nástupu komunistické vlády v roce 1948 přišel kvůli znárodnění o majetek a se ženou se přestěhoval do Istebníku nad Váhem, kde zemřel v roce 1956.\n\n"}
{"id": "743285", "url": "https://cs.wikipedia.org/wiki?curid=743285", "title": "Fed Cup 2011 - blok A 1. skupiny Americké zóny", "text": "Fed Cup 2011 - blok A 1. skupiny Americké zóny\n\nBlok A 1. skupiny Americké zóny Fed Cupu 2011 představoval jednu ze dvou podskupin 1. skupiny. Hrálo se mezi 2. až 5. únorem v areálu Tenis Clubu Argentino v Buenos Aires venku na antuce. \n\nČtyři týmy se utkaly ve vzájemných zápasech. Vítěz sehrál zápas s vítězem bloku B o účast v baráži Světové skupiny II pro rok 2012. Družstva, která se umístila na třetím a čtvrtém místě nastoupila k utkáním proti stejně umístěným týmům v bloku B a poražení sestoupili do 2. skupiny Americké zóny pro rok 2012. Třetí ze skupiny B se utkal se čtvrtým ze skupiny A a naopak \n\n"}
{"id": "743293", "url": "https://cs.wikipedia.org/wiki?curid=743293", "title": "Strašení Billa Crouse", "text": "Strašení Billa Crouse\n\nStrašení Billa Crouse nebo také Jak se zbavit Billa Crouse a Neodbytný Bill Crouse (v anglickém originále The Haunting of Bill Crouse) je pátý díl první série britského sitcomu z prostředí informačních technologií \"Ajťáci\". Poprvé byla epizoda odvysílána 24. února 2006 na stanici Channel 4. České premiéry se díl dočkal 23. května 2008.\n\nJen Barber se snaží vyhnout neodbytnému Billu Crousovi. Rande s ním totiž nedopadlo podle jejích představ. Nechá se Mossem zapřít, ten však není zdatným lhářem a oznámí Billovi, že Jen zemřela. Tuto fámu chlípník Bill rozšíří po firmě, zatímco Moss projevuje pokrok ve lhaní, což má za následek další komické situace.\n\nJen Barber si vyšla na večeři s kolegou Billem Crousem, ale rychle zjistí, že přestřelila. Další den se zavře ve své kanceláři a nechá se zapřít. Do pracovny IT techniků napochoduje Bill s kyticí v ruce a dožaduje se setkání s Jen. Maurice Moss není žádný lhář, ale od Jen dostal instrukce, aby si vymyslel cokoliv, co odradí Billa. Mosse nenapadne nic jiného než říci, že Jen zemřela. Bill Crouse tomu nechce uvěřit, ale Moss zdůrazní, že takovou věc by si přece nemohl vymyslet.\nBill odchází, aby se o tuto novinku podělil s ostatními kolegy ve firmě, přičemž neopomene vyzdvihnout lež, aby se udělal lepším:\n\nRoy se jde začepýřit za Judy do etáže. Sympatické dívce chce předat vizitku, vyjde však najevo, že se jedná o omyl. Dívka se jmenuje Julie, Judy je jiná dívka - o poznání méně sympatická. Vyděšený Roy opouští místnost.\n\nJen vychází ze své kanceláře a hodlá si koupit kafe. Zakopne o navršené květiny a svůj portrét přede dveřmi IT oddělení. Moss nechce jít s pravdou ven a tak spřádá další lži - řekne Jen, že je ve firmě natolik oblíbená, že vyhrála anketu Zaměstnanec měsíce.\n\nV jedné z etáží se koná pietní vzpomínka na Jen. Denholm Reynholm pozval Eltona Johna, aby zazpíval na její počest. Do místnosti vkročí Jen a neskrývá své dojetí. Že se jedná o nedorozumění jí dojde poté, co přítomní pracovníci dají najevo své znechucení nad faktem, že není mrtvá.\n\nV suterénu si Jen podá Mosse za onu lež, zoufalý Moss prozradí na Billa Crouse, že o Jen šíří fámu, že se s ním vyspala. Jen se vydává na odvetnou akci, jede za Billem domů, aby si to s ním vyřídila. V dešti se jí porouchá auto a tak jde kousek pěšky. Podaří se jí vyděsit Billa, který jí stále pokládá za mrtvou.\n\nKdyž se v kanceláři objeví Judy, Moss (jenž se již vypracoval v mazaného sedmilháře) ani nemrkne a vypustí svou „osvědčenou“ frázi:\n\nV závěrečné sekvenci se koná za přítomnosti Eltona Johna pietní akce za jednoho ze starších zaměstnanců firmy Reynholm Industries, který se v epizodě také mihl.\n\n\n"}
{"id": "743298", "url": "https://cs.wikipedia.org/wiki?curid=743298", "title": "František Zíka", "text": "František Zíka\n\nFrantišek Zíka (2. prosince 1869 Dobrá Voda – 6. prosince 1931 Opava), byl český a československý politik, poslanec Revolučního národního shromáždění za agrárníky.\n\nPocházel z rodiny hajného. Vystudoval rolnickou školu v Českých Budějovicích, pak lihovarnickou školu v Praze (uvádí se i jako absolvent vyšší hospodářské školy v Libverdě). Působil jako hospodářský správce na různých panstvích v Čechách. Koncem 19. století představoval výraznou postavu agrárního hnutí v Slezsku. Angažoval se v \"Ústřední hospodářské společnosti\" založené roku 1895 (od roku 1897 byl jejím tajemníkem). Roku 1901 založil organizaci \"Politická hospodářská jednota\" (též \"Jednota českých hospodářských společenstev ve Slezsku\") jako předstupeň ke vzniku politické strany mezi českojazyčným obyvatelstvem v této části Českých zemí. Stál u zrodu několika slezských hospodářských spolků a odborných škol. V roce 1906 založil a pak delší dobu redigoval list \"Zemědělské a družstevní rozhledy\".\nOd roku 1918 do roku 1920 zasedal v Revolučním národním shromáždění za Republikánskou stranu československého venkova. Profesí byl přednostou ústředí hospodářských společenstev.\n\nAngažoval se v přípravách plebiscitu na Těšínsku a v otázce připojení Hlučínska k ČSR. Počátkem 20. let podporoval vydávání listu \"Ślazak v Czechoslowacyi\", který cílil na národnostně nevyhraněné česko-polské obyvatelstvo na Těšínsku. V roce 1920 se stal prezidentem Slezské zemědělské rady v Opavě a ředitelem zemědělského ústavu v Bratislavě. V roce 1924 se usadil v obci Štítina, kde koupil zbytkový šlechtický statek. Podílel se na založení Zemědělské jednoty ČSR. Roku 1926 byl povolán na Slovensko, kde řídil Ústřední družstvo v Bratislavě.\n\nZemřel v prosinci 1931, ve slezské zemské nemocnici v Opavě. V jiných zdrojích je mylně uváděno místo úmrtí Štítina.\n\n"}
{"id": "743301", "url": "https://cs.wikipedia.org/wiki?curid=743301", "title": "Osvald Novák", "text": "Osvald Novák\n\nOsvald Novák (29. července 1912, Konice – 4. července 1971, Praha) byl český římskokatolický kněz a děkan svatovítské kapituly.\n\nPocházel z rodiny poštovního zaměstnance. Na kněze byl vysvěcen v roce 1938 v Praze. V období okupace působil jako farář ve Vraném nad Vltavou. Jeho postoj k fašismu a začlenění do jinonické ilegální skupiny je popsáno dále v samostatné kapitole. V 50. letech dvacátého století byl vězněn ve Valdicích. Členem Sdružení katolických duchovních Pacem in terris. Stal se kanovníkem Metropolitní kapituly u sv. Víta v Praze a také jejím děkanem, zároveň byl duchovním správcem v kostele sv. Josefa na Náměstí Republiky v Praze a zástupcem kardinála Tomáška do roku 1971, kdy zemřel po krátké těžké nemoci v Nemocnici Na Františku. Byl pohřben na Břevnovském hřbitově.\n\nJinonická ilegální odbojová skupina organizace Ústředního vedení odboje domácího (ÚVOD) vznikla již v roce 1939. Jejími zakladateli byli: tehdejší přednosta a inspektor Finančního úřadu potravní daně, jehož jedna z kanceláří byla dislokována v jinonickém akcízu – velitel akcízu Karel Prokop (přezdívka \"Strejda\") a jeho syn Miroslav Prokop, toho času student obchodní školy, člen Skauta a Sokola.\n\nJinonická ilegální skupina sestávala z následující osob: Josef Paur, Josef Hanyk, Stanislav Medřík, Antonín Springer, Alois Šimoníček, Alfréd Vít a farář Osvald Novák. Všichni dříve vyjmenovaní (kromě Karla Prokopa a Osvalda Nováka) zahynuli v KT Mauthausen.\n\nJediný, kdo zůstal z jinonické odbojové skupiny neprozrazen byl farář Osvald Novák. V kostelíku, který stával na Prokopské skále ukrývala jinonická odbojová skupina ve spolupráci s Osvaldem Novákem zbraně. Kostelík byl po celý rok zavřený, jen o pouti zde byla sloužena mše. Ve zpovědnici a v sakristii byly ukrývány pušky, pistole a náboje. Kromě součinnosti při skrývání zbraní poskytoval Osvald Novák odboji i čisté formuláře křestních listů a pravděpodobná čísla matriky. (Falešná razítka si pak nechávali odbojáři dělat u firmy Červenka.)\n\nNa jinonickou ilegální skupinu později navázala skupina Věrný pes.\n\n"}
{"id": "743303", "url": "https://cs.wikipedia.org/wiki?curid=743303", "title": "Milan Žuffa", "text": "Milan Žuffa\n\nMilan Žuffa (15. května 1887 Liptovský Svätý Mikuláš – 7. prosince 1942 Bratislava) byl slovenský a československý chemický inženýr, podnikatel a politik; meziválečný poslanec Revolučního národního shromáždění.\n\nJeho otcem byl továrník Ondrej Žuffa z Liptovského Sv. Mikuláše. Milan složil v listopadu 1909 závěrečné zkoušky na vysoké škole technické v Berlíně-Charlottenburgu.\n\nV létě roku 1916 se zapojil do československého odboje. Byl stoupencem česko-slovenské spolupráce. Profesí byl chemickým inženýrem.\n\nPo vzniku Československa zasedal v Revolučním národním shromáždění. Mandát nabyl v lednu 1919, rezignoval v lednu 1920. Zasedal v parlamentu za slovenský poslanecký klub (slovenští poslanci se tehdy ještě nedělili podle stranických frakcí). Profesí byl továrník.\n\n"}
{"id": "743308", "url": "https://cs.wikipedia.org/wiki?curid=743308", "title": "Anima mundi", "text": "Anima mundi\n\nDuše světa (řecky ψυχή κόσμου, latinsky Anima mundi), Platón v dialogu \"Timaios\" znázorňuje proces vzniku světa jako „harmonické“ smíšení „vlastního“, „jiného“ a substance sloužící jako mezičlánek; ta je směsí „dělitelného“ a „nedělitelného“. Tělo světa je provívano a zahaleno duší světa. Ta umožňuje jeho poznávání, nevytváří je však.\n\nTeprve pro stoiky se stává pořádající silou přírody, shodna s božskou matérií nebo pneumatem. Světová duše je podle nich imanentní hybatel, aktivní matérie, pohybující matérií pasivní, kterou specifikuje. Má-li ovšem duši, pak musí mít také tělo. Proto říká Platón, že země je živočich. Analogické závěry plynoucí z jeho teze nalézáme leckde, až po \"Harmonices mundi\" („Harmonie světa“, Linz 1619) Johanna Keplera.\n\nU novoplatoniků je svět tvořen emanací nedělitelného, nikoli tedy kupříkladu rozštěpením matérie. Světová duše, jako třetí hypostaze nedělitelného, zajišťuje podle Plótina běh universa, propůjčujíc jednotu mnohosti tvorů, jimž dává život, zůstávajíc přitom od nich oddělena. Také \"Corpus Hermeticum\", směšující platónské představy se stoickými náznaky, nazývá svět často “nesmrtelným živočichem”. V řecké alexandrijské alchymii se téma světové duše rozvíjí dosti pozdě, a to u komentátorů blízkých novoplatonismu, jako byli Olympiodóros nebo Stefanos. Džábir ibn Hajján bere v souvislosti s harmonií, již duše světa matérii propůjčuje, zřetel i na aspekty kvantitativní. Platí to především pro čtveřici antických živlů, které v dokonalých tělech musí být v rovnováze. Tato prostá teorie Řeků směřuje u Arabů k rostoucí kvantifikaci poměrů směsí. V západní středověké alchymii nebylo pro duši světa místa, neboť se vyvíjela ve stínu aristotelských představ. Světová duše se do západní alchymie vrací v renesanci.\n\n"}
{"id": "743310", "url": "https://cs.wikipedia.org/wiki?curid=743310", "title": "András Toma", "text": "András Toma\n\nAndrás Toma (5. prosince 1925, Újfehértó, Maďarsko – 30. března 2004, Nyíregyháza) byl maďarský voják, který byl zajat Rudou armádou v roce 1945. V roce 2000 byl nalezen v ruské psychiatrické léčebně. Jedná se pravděpodobně o posledního repatriovaného vojenského vězně z druhé světové války. Tento případ byl publikován ve 137 zemích.\n\nVe věku čtyř let přišel o matku. Žil v Sulyánbokoru poblíž Nyíregyházy, když byl roku 1944 povolán do vojenské služby. Bojoval se svou jednotkou v okolí Osvětimi - Auschwitz a Krakova. 11. ledna 1945 byl zajat a odveden přes Ukrajinu a Bělorusko do tábora u Boksitogorsku (Бокситогорск) poblíž Petrohradu. Kvůli nemoci byl přemístěn do vojenské nemocnice v táboře u Bistrjagu (Быстряги), asi 1000 km východně od Boksitogorsku. V lednu roku 1947 byl přemístěn do psychiatrické léčebny v Kotelnich (Котельнич). Jelikož nemocniční pacienti byli odstraněni ze seznamů válečných vězňů, maďarské úřady o Andrásovi ztratily přehled. V roce 1954 byl prohlášen za mrtvého.\n\nŽil pod jménem András Tamás (Андраш Тамаш). Český lingvista slovenského původu (dle polské wikipedie Slovák, jméno Karol Moravčík - ruský zdroj) poznal, že jde o Maďara, a 11. srpna roku 2000 se András konečně vrátil do rodného Maďarska. Zde byl identifikován se svojí rodinou s pomocí DNA testu. András byl ministerstvem obrany povýšen a díky nepřerušené službě mu byla vyplacena mzda. 74letý András Toma se nastěhoval ke své nevlastní sestře Anně, která se o něj starala až do jeho smrti v roce 2004.\n\n"}
{"id": "743314", "url": "https://cs.wikipedia.org/wiki?curid=743314", "title": "Chaldejská katolická církev", "text": "Chaldejská katolická církev\n\nChaldejská katolická církev (syrsko-aramejsky ܥܕܬܐ ܟܠܕܝܬܐ ܩܬܘܠܝܩܝܬܐ; \"ʿītha kaldetha qāthuliqetha\") je jedna z východních katolických církví, která používá chaldejský (východosyrský) ritus. Je ve společenství s Římskokatolickou církví. Liturgickým jazykem církve je syrština. V jejím čele stojí patriarcha Babylonu Chaldejců. Počet věřících stoupá, celosvětově má: 2010 - 490 370 věřících, 2013 - 536 520, 2014 - 536 680, 2015 - 602.050 , 2016 - 640 830 a 2017 - 628 400 věřících (statistika: Viz www.cnewa.org/. Chaldea bylo označení pro jižní část Babylonie, která se osamostatnila.\n\nPodle legendy založil původní asyrskou církev v roce 52 apoštol sv.Tomáš. Po Efezském koncilu roku 431 se asyrská církev oddělila od ortodoxní církve (tehdy též zvaná perská orientální církev) a od 17. století je katolickou církví, ovšem s vlastní církevní hierarchií. Již od 13.stol.působili mezi věřícími Asyrské církve Východu katoličtí misionáři, hlavně dominikáni a františkáni. Výsledkem byla řada individuálních konverzí biskupů a krátce trvajících unií s Římem, ale žádná trvalá unie a to celé církve nevznikla. V polovině 15.stol. začala v Asyrské církvi Východu tradice dědičné posloupnosti patriarchů od strýce k synovci. Výsledkem bylo, že jedna rodina ovládala celou církev a nezletilí synovci byli voleni na patriarchální stolec. Tento nepotismus byl částí biskupů a kněží trvale kritizován.Když byl opět takový patriarcha zvolen v r.1552, skupina biskupů jej odmítla uznat a hledala spojení s Římem. Vybrala Yuhanana Sulaku, opata jednoho kláštera, za svého patriarchu a poslali jej do Říma, kde měl unii s katolickou církví navázat. Počátkem roku 1553 jej římský papež Julius III.ustanovil jako patriarchu Šimona VIII. pro Chaldejce a 9. dubna 1553 jej vysvětil na biskupa v bazilice sv. Petra. Po jeho popravě r.1556 se však skupina okolo něho vrátila do své původní Asyrské církve Východu. Později byla unie s Římem obnovena. Během masakrů prováděných za první světové války osmanskou tureckou armádou(hlavně r.1918) zemřeli 4 biskupové, mnoho kněží a asi 70.000 věřících této církve. Začátek druhé války v Iráku znamenal odchod mnohých věřících chaldejské katolické církve do zahraničí, především do Sýrie.\n\nI přes teror islamistických džihádistů počet věřících stoupá. Církev měla r.2014 přes 536 tisíc věřících, r. 2016 už 640 820 a 2017 628 400. V USA je už 235.000 věřících (ve dvou eparchiích- 2015), ve Francii asi 18 000 a v Austrálii 35.000 (eparchie v Sydney). V Damašku žije asi 25 000 chaldejských katolíků a ve zbytku Sýrie dalších 14 000. Počet věřících této církve v Bagdádu klesl od vypuknutí války z asi 400 000 na cca 100 000, v celé metropolitní archieparchii Bagdád žilo r.2014 170.000 a r.2015 150.000 věřících - v r.2017 žilo v celém Iráku přes 240 300 věřících. Přesto však celkový počet věřících celosvětově stoupá: 2010 - 490 370, 2015 - 602 060, 2016 - 640 830 a 2017 - 628 400. R. 2017 měla : 20 biskupů, ve 172 farnostech působilo 133 diecézních a 15 řeholních kněží (148 celkem), 26 řeholníků-bratří, 242 řeholnic a 320 stálých jáhnů ( z toho 174 v eparchii sv.Tomáše Apoštola v Detroitu v USA, 16 v eparchii sv.Petra Apoštola v San Diegu v USA, 106 v eparchii Mar Addaie v Torontu v Kanadě a 6 v eparchii sv.Tomáše Apoštola v Sydney v Austrálii(+Nový Zéland) - takže 302 z 320). V seminářích studovalo 53 seminaristů.\n\nCírkev je zastoupena především ve Francii, Gruzii, Indii, Iráku, Íránu, Izraeli, Jordánsku, Libanonu, palestinských autonomních územích, Sýrii, Turecku, USA a Austrálii. Je podřízena papeži Katolické církve v Římě. Nejvyšší hlava církve je \"Babylonský patriarcha Chaldejců\", který od roku 1950 sídlí v Bagdádu.\n\nPokud není uvedeno jinak, ne-metropolitní archieparchie a samostatné eparchie jsou podřízeny přímo patriarchovi.\n\n\n\n\n\n\n\n\n\n\n\n"}
{"id": "743321", "url": "https://cs.wikipedia.org/wiki?curid=743321", "title": "Joseph von Sonnenfels", "text": "Joseph von Sonnenfels\n\nJoseph von Sonnenfels (1732/1733, Mikulov – 25. dubna 1817, Vídeň) byl právník, spisovatel, dvorní poradce, divadelní kritik a významný teoretik osvícenského absolutismu. Narodil se židovské rodině v Mikulově, kde jeho otec působil jako rabín.\n\nZasloužil se o zrušení mučení v Rakousku a svým vytříbeným jazykem redigoval znění mnohých zákonů a předpisů.\n\nSpolečně s Karlem Antonem von Martini vydal dva trestní zákoníky. Nejdříve roku 1796 \"Západohaličský trestní zákoník,\" který měl sloužit jako zkouška aplikace nových zákonů. Po úspěchu následoval veledůležitý Trestní zákoník z roku 1803, též zvaný \"Franziskana,\" neboli \"Zákoník o zločinech a těžkých policejních přestupcích.\" V něm se sice znovu zavedl trest smrti (oběšením), ovšem jinak byl velmi nadčasový. Kromě již zmíněného zrušení mučení při výsleších podezřelých rozdělil výkon trestu ve vězení na tři stupně žalářů:\n\n\nTřetí stupeň žaláře měl též za následek ztrátu majetku a občanských i šlechtických práv a hodností. Trestní zákoník platil s novelami v Rakousku až do roku 1975 a v Československu do roku 1950. \n\nSonnenfels se též jako divadelní cenzor neúspěšně snažil zreformovat rakouské divadlo tak, aby vystupovalo jako vzdělávací ústav (za použití cenzury děl). Ostře vystupoval proti obsahově nízkým komediím a fraškám (např. improvizační typ divadla \"Stegreiftheater,\" ve kterém vystupovala postava \"Hanswurst,\" srovnatelná s českým \"hloupým Honzou\"). \n\n\n"}
{"id": "743322", "url": "https://cs.wikipedia.org/wiki?curid=743322", "title": "Port Said (guvernorát)", "text": "Port Said (guvernorát)\n\nPort Said guvernorát (arabsky محافظة بورسعيد) je jedním z egyptských guvernorátů. Nachází se v severovýchodní části země na pobřeží Středozemního moře. Hlavním městem guvernorátu je stejnojmenné město Port Said, ležící na severním konci Suezského průplavu.\n"}
{"id": "743328", "url": "https://cs.wikipedia.org/wiki?curid=743328", "title": "Kvalifikace na Mistrovství světa ve fotbale 2014 (UEFA) – skupina A", "text": "Kvalifikace na Mistrovství světa ve fotbale 2014 (UEFA) – skupina A\n\nSkupina A kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nRozpis zápasů byl dohodnut na setkání zástupců účastníků této skupiny v Bruselu dne 23. listopadu 2011.\n<div id=\"Wales v Belgium\">\n\n<div id=\"Croatia v Macedonia\">\n\n<div id=\"Scotland v Serbia\">\n<div id=\"Belgium v Croatia\">\n\n<div id=\"Serbia v Wales\">\n\n<div id=\"Scotland v Macedonia\">\n<div id=\"Macedonia v Croatia\">\n\n<div id=\"Wales v Scotland\">\n\n<div id=\"Serbia v Belgium\">\n<div id=\"Croatia v Wales\">\n\n<div id=\"Macedonia v Serbia\">\n\n<div id=\"Belgium v Scotland\">\n<div id=\"Croatia v Serbia\">\n\n<div id=\"Macedonia v Belgium\">\n\n<div id=\"Scotland v Wales\">\n<div id=\"Wales v Croatia\">\n\n<div id=\"Belgium v Macedonia\">\n\n<div id=\"Serbia v Scotland\">\n<div id=\"Croatia v Scotland\">\n\n<div id=\"Belgium v Serbia\">\n<div id=\"Serbia v Croatia\">\n\n<div id=\"Macedonia v Wales\">\n\n<div id=\"Scotland v Belgium\">\n<div id=\"Wales v Serbia\">\n\n<div id=\"Macedonia v Scotland\">\n<div id=\"Croatia v Belgium\">\n\n<div id=\"Wales v Macedonia\">\n<div id=\"Scotland v Croatia\">\n\n<div id=\"Belgium v Wales\">\n\n<div id=\"Serbia v Macedonia\">\n"}
{"id": "743329", "url": "https://cs.wikipedia.org/wiki?curid=743329", "title": "Vodní nádrž Tarbela", "text": "Vodní nádrž Tarbela\n\nVodní nádrž Tarbela ( \"Tarbela Dam\", تربیلا بند) leží na řece Indus v okresu Haripur, v pákistánské provincii Chajbar Paštúnchwá zhruba 50 km severozápadně od Islamabádu. Hráz se vypíná do výšky 143 m nad dno původního koryta řeky, rozloha nádrže činí přibližně 260 km. Hráz, která byla stavěna v letech 1968–1977, byla navržena pro zachycování vod při povodních, pro zavlažování a pro výrobu elektřiny v hydroelektrárně.\n\nNádrž je 80,5 km dlouhá, s rozlohou vodní plochy 260 km. Celková kapacita je přibližně 17,1 km umožňuje zadržet zhruba 14,3 km vod.\nPlocha povodí, které napájí řeku Indus nad Tarbelou, má rozlohu více než 168 000 km. Povodí, které má rozlohu více než 168 000 km, je zásobováno převážně vodami z tajícího sněhu a ledovců z jižních svahů Himálaje. Hlavními přítoky Indu jsou řeky Šajók, která se připojuje poblíž Skardu, a Siran, která se vlévá do Indu poblíž Tarbely. Rezervoár zachytává povodně zejména v letních měsících.\n\nPřehrada, která se začala budovat v roce 1968, je umístěna v úzkém místě údolí řeky Indus, u Tarbely v Haripuru těsně u hranice okresu Swabi, kde řeka původně obtékala rozsáhlý ostrov u levého břehu.\nPřesypaná hráz délky 2 743 m a výšky 143 m prodloužila ostrov k pravému břehu. A dvojice pomocných betonových přehrad překročila řeku z ostrova k levému břehu. Dva přelivy jsou umístěny na pomocné části, hlavní s průtokem 18 406 m/s a pomocná 24 070 m/s. Objem sypané hráze je 152,8 mil. m (106 mil. m).\n\nČtyři tunely, které byly proraženy skrz skalní stěnu u pravého břehu, slouží jako jalové výpustě a přívody pro hydroelektrárnu. Tyto 732 m dlouhé tunely o průměru 13,72 m byly původně používány pro odtok řeky při výstavbě hráze. Pátý tunel délky 841 m a průměru 13,26 m je umístěn na levé straně přehrady byl dokončen v dubnu 1976.\n\nProjekt přehrady byl schválen Světovou bankou v roce 1965 a výstavba, která započala o tři roky později, skončila v roce 1977.\n\nK hydroelektrárně na pravé straně jsou přiváděny vody z tunelů 1, 2 a 3 k celkem 14 generátorům – Francisovým turbínám. Generátory na tunelech jedna a dva mají výkon 175 MW každý, čtyři jsou na tunelu 1 a šest na tunelu 2. Osazovány byly postupně v letech 1977, 1982 a 1985. Po tzv. třetím rozšíření v 90. letech – na třetím tunelu – byl zvýšen výkon o čtyři generátory – každý o výkonu 432 MW. Celková kapacita hydroelektrárny tedy nyní dosahuje 3 478 MW. Čtvrté rozšíření – na tunelu 4 – je v současné ve stádiu projektování a je plánováno osazení tří Francisových turbín s výkonem 470 MW; celkový přidaný výkon tedy bude 1 410 MW. Elektrický výkon elektrárny by pak měl dosáhnout 4 888 MW.\n\nMaximální roční objem výroby elektrické energie 16,463 mld. KWh byla dosažena v letech 1988–1989.\n\nPři výstavbě rezervoáru bylo nutné vykoupit zhruba 82 000 akrů (tedy 33 184 ha). Při napouštění bylo zaplaveno 135 (120) vesnic a přesunuto přibližně 96 000 obyvatel. Kompenzace za zabranou půdu byla vyplacena postiženým v roce 1984 v celkové výši 469,65 mil. Rs. Při absenci národní politiky týkající se přesídlování byla kompenzace určena ad hoc.\nS mnoha dotčenými přesídlenci se vláda Pákistánu dosud nevypořádala v souladu se svými smluvními závazky ke Světové bance.\n\nProtože řeka Indus je napájena vodou tajících Himálajských ledovců, obsahují její vody množství sedimentů. Roční objem uložených sedimentů činí zhruba 430 mil. tun. Takový objem usazenin ohrožuje plánovanou kapacitu a tím i životnost přehrady. Životnost přehrady byla odhadována na přibližně 50 let od dokončení přehrady v roce 1977, tzn. že rezervoár by byl plný sedimentů v roce 2030.\nRychlost ukládání sedimentů je mnohem nižší, než se předpokládalo, a proto se nyní odhaduje, že užitečná životnost přehrady bude asi 85 let, tj. asi do roku 2060.\n"}
{"id": "743332", "url": "https://cs.wikipedia.org/wiki?curid=743332", "title": "Li-šuej", "text": "Li-šuej\n\nLi-šuej může být:\n\n"}
{"id": "743354", "url": "https://cs.wikipedia.org/wiki?curid=743354", "title": "Jason Lamy-Chappuis", "text": "Jason Lamy-Chappuis\n\nJason Lamy-Chappuis [\"džejsn lami šapui\"] (* 9. září 1986, Missoula) je francouzský sdruženář. Narodil se ve Spojených státech, kde také s lyžováním začal. V průběhu dětství se s rodiči přestěhoval do Francie. V roce 2010 se stal olympijským vítězem, o rok později vyhrál také mistrovství světa. Dvakrát se stal celkovým vítězem světového poháru.\n\n\n\n\n"}
{"id": "743356", "url": "https://cs.wikipedia.org/wiki?curid=743356", "title": "Šromové", "text": "Šromové\n\nŠromové byli novodobým moravským šlechtickým rodem.\n\nVýznamným rodinným příslušníkem byl František Alois Šrom (1825–1899) původem z Milenova. Vystudoval práva v Olomouci, následně vykonával advokátní praxi v Uherském Hradišti a od roku 1879 v Brně. Zastával také několik významných funkcí. V roce 1861 se stal zemským poslancem, v letech 1873–1887 vykonával funkci poslance říšské rady. V letech 1884–1896 byl zároveň náměstkem zemského hejtmana. Navíc rovněž působil ve správní radě cukrovaru ve Šlapanicích. Do šlechtického stavu byl povýšen v roce 1881. Měl dva syny Miloše (* 1883) a Zdeňka (* 1885). Miloš působil v 80. letech 19. století jako úředník soudu v Mohelnici a následně v Brně.\n\n\n"}
{"id": "743357", "url": "https://cs.wikipedia.org/wiki?curid=743357", "title": "Šrom", "text": "Šrom\n\nPříjmení Šrom nosí více osobností:\n\n\n"}
{"id": "743358", "url": "https://cs.wikipedia.org/wiki?curid=743358", "title": "Hořeček nahořklý", "text": "Hořeček nahořklý\n\nHořeček nahořklý (\"Gentianella amarella\") je druh rostliny z čeledi hořcovité s drobnými, světle fialovými květy. V České republice je to kriticky ohrožený druh.\n\nRoste v severní oblasti Eurasie, souvisle od Islandu a Velké Británie přes Skandinávii a Střední Evropu, Pobaltí, Ukrajinu až po centrální Rusko a západ Sibiře. Ve Střední Evropě se vyskytuje jen izolovaně, nejčastěji v jižním Tyrolsku a na území Karpat. Nejlépe mu svědčí v krátkostébelných trávnících na suchých, kamenitých pastvinách, vápencových lomech a na okrajích světlých lesů, v propustných půdách na zásaditém podloží. Areál jeho výskytu se rozkládá od nížin až po pahorkatiny, ve vyšších polohách jen výjimečně. Je náročný na plné slunce.\n\nV České republice se v minulosti vyskytoval v termofytiku i mezofytiku Čech roztroušeně, na Moravě vždy jen skromně a izolovaně. Dnes je v naší republice ke spatření velice vzácně, je fixován převážně na nízké nadmořské výšky.\n\nDvouletá bylina s přímou lodyhou vysokou 20 až 35 cm (max. 55 cm) která se od 1/3 nebo až od 1/2 řídce rozvětvuje, její internodia jsou zhruba stejně dlouhá. Větví je 5 až 6 (max. 10) a vyrůstají vzpřímeně, rostlina je proto úzce válcovitého tvaru. Přízemní listy kopinatého tvaru, dlouhé do 2 cm, jsou uspořádané v listové růžici, v období kvetení jsou již zaschlé. Lodyžní, vstřícně vyrůstající listy o délce 2 až 3 cm a šířce 0,5 až 1 cm jsou úzce kopinaté, na konci zašpičatělé.\n\nOboupohlavné pětičetné květy na krátkých stopkách (do 1 cm), vyrůstající na koncích větví a v paždích listů, jsou sestaveny do hustého víceramenného vrcholíku. Neopadavá koruna špinavě světle fialové barvy, úzce nálevkovitého tvaru, je dlouhá do 2 cm (je delší než kalich). Její plátky mají cípy kolovitě rozložené až polovzpřímené, v ústí korunní trubky jsou třásnité přívěsky (odlišující znak hořečků od hořců). Úzký trubkovitý kalich, dlouhý 8 až 11 mm, je lysý, hladký, mezi jednotlivými plátky o délce 4 až 7 mm a šířce obvykle 1 mm jsou zářezy ve tvaru písmene \"U\" nebo úzkého \"V\". Protažené květní lůžko (gynofor) nesoucí pestík oddělený od okvětí je dlouhé 1 až 2 mm. Tyčinek je pět a jsou nitkami přirostlé ke koruně. Svrchní, srůstem dvou plodolistů vytvořený semeník, dole zúžený, je bez stopky a nese na svém vrcholu čnělku s dvoulaločnou bliznou. Blizna z květu vyčnívá více než prašníky a opylovačse nejdříve dotkne blizny a teprve potom se otře o prašníky. Nektar je vyměšován až na dně koruny a proto jsou květy opylovány hmyzem s dlouhým sosákem. Hlavní doba kvetení je červenec až září, někdy kvete i do října. Plodem je jednopouzdrá tobolka otvírající se 2 chlopněmi, kulovitá semena jsou v ní umístěna na dvou nástěnných semenicích.\n\nHořeček nahořklý sbíraný v minulosti na území České republiky se pravděpodobně vyskytoval ve třech poddruzích:\n\n\n\n \n"}
{"id": "743364", "url": "https://cs.wikipedia.org/wiki?curid=743364", "title": "Fed Cup 2011 - blok B 1. skupiny Americké zóny", "text": "Fed Cup 2011 - blok B 1. skupiny Americké zóny\n\nBlok B 1. skupiny Americké zóny Fed Cupu 2011 představoval jednu ze dvou podskupin 1. skupiny. Hrálo se mezi 2. až 5. únorem v areálu Tenis Clubu Argentino v Buenos Aires venku na antuce. \n\nČtyři týmy se utkaly ve vzájemných zápasech. Vítěz sehrál zápas s vítězem bloku A o účast v baráži Světové skupiny II pro rok 2012. Družstva, která se umístila na třetím a čtvrtém místě nastoupila k utkáním proti stejně umístěným týmům v bloku A a poražení sestoupili do 2. skupiny Americké zóny pro rok 2012. Třetí ze skupiny B se utkal se čtvrtým ze skupiny A a naopak. \n"}
{"id": "743368", "url": "https://cs.wikipedia.org/wiki?curid=743368", "title": "Li-šuej (prefektura)", "text": "Li-šuej (prefektura)\n\nLi-šuej ( , pchin-jinem \"Líshuǐ\") je městská prefektura v Čínské lidové republice, kde patří do provincie Če-ťiang.\n\nCelá prefektura má rozlohu 17 298 čtverečních kilometrů a žije v ní zhruba dva a půl milionu obyvatel.\n\nLi-šuej leží na jihozápadě provincie Če-ťiang ve Východní Číně. Hraničí na severu s prefekturami Čchü-čou, Ťin-chua a Tchaj-čou, na jihovýchodě s Wen-čou a na jihozápadě s provincií Fu-ťien. Teče přes ni řeka Ou-ťiang, která se vlévá do Východočínského moře.\n"}
{"id": "743369", "url": "https://cs.wikipedia.org/wiki?curid=743369", "title": "Ordos", "text": "Ordos\n\nOrdos je pouštní a stepní oblast ležící převážně na vysočině v jižní části Vnitřního Mongolska v Čínské lidové republice. Zdejší půdy jsou směsicí jílů a písků a jsou nevhodné pro zemědělství. \n\nOblast Ordosu je ze západu, severu a východu ohraničena velkým obloukem Žluté řeky. Na jihu a východě je hranice mezi Ordosem a úrodnými sprašovými oblastmi vyznačena Velkou čínskou zdí. Celá oblast Ordosu o ploše zhruba 90 650 čtverečních kilometrů dnes zasahuje do čtyř administrativních celků provinční úrovně: do Vnitřního Mongolska, do Ning-sie, do Šen-si a do Kan-su.\n"}
{"id": "743370", "url": "https://cs.wikipedia.org/wiki?curid=743370", "title": "Baleárské moře", "text": "Baleárské moře\n\nBaleárské moře je označení pro část Středozemního moře v prostoru mezi Baleárskými ostrovy a španělskou pevninou. Na pevnině omývá břehy provincií Tarragona, Barcelona, Girona v Katalánsku a Alicante, Valencia, Castellón ve Valencijském společenství.\n\nNejvýznamnějším přítokem Baleárského moře je řeka Ebro.\n"}
{"id": "743371", "url": "https://cs.wikipedia.org/wiki?curid=743371", "title": "Anatolij Konstantinovič Serov", "text": "Anatolij Konstantinovič Serov\n\nAnatolij Konstantinovič Serov (; 20. března 1910 Voroncovka – 11. května 1939) byl sovětský letec, Hrdina Sovětského svazu (1939).\n\nAnatolij Serov se na přelomu let 1937/38 na straně republikánů účastnil bojů Španělské občanské války. Zde s letounem Polikarpov I-15 vykonal více než 180 bojových letů. Při 38 z nich sám sestřelil osm nepřátelských letadel, podíl měl na dalších sedmi sestřelech. 2. března 1938 mu byl udělen titul Hrdina Sovětského svazu. Byl prvním manželem herečky Valentiny Serovové.\n\nZahynul při letecké nehodě při cvičném letu. Obětí této nehody se stala i Polina Denisovna Osipenko, jedna z prvních žen, která získala titul Hrdina Sovětského svazu. Anatolij Konstantinovič Serov je pohřben na pohřebišti u Kremelské zdi. V roce 1979 získal in memoriam čestné občanství města Serov, které nese jeho jméno od roku 1939.\n\n"}
{"id": "743372", "url": "https://cs.wikipedia.org/wiki?curid=743372", "title": "Aleš Klégr", "text": "Aleš Klégr\n\nAleš Klégr (* 27. listopadu 1951) je český anglista – lexikolog, lexikograf, sémantik a morfolog.\n\nVystudoval anglistiku a psychologii na Filozofické fakultě Univerzity Karlovy. Je žákem Bohumila Trnky a Ivana Poldaufa, ve svém odborném směřování byl nejvíce ovlivněn pozdější dlouhodobou spoluprací s Libuší Duškovou.\n\nNejprve působil v Encyklopedickém ústavu ČSAV a na různých středoškolských a vysokoškolských jazykových pracovištích. V letech 1990–2008 byl členem Ústavu anglistiky a amerikanistiky FF UK, od roku 2008 působí v Ústavu anglického jazyka a didaktiky tamtéž. Od 1996 je docentem a od 2004 profesorem pro obor anglický jazyk.\n\nSoustavně se zabývá systémovými a textovými vztahy mezi angličtinou a češtinou na rovině gramaticko-lexikální (kolokace, idiomatika). Je členem České asociace anglistů (pod European Society for the Study of English) a Pražského lingvistického kroužku. Působí jako hlavní redaktor \"Časopisu pro moderní filologii\" (od 2009).\n\nK nejvýznamnějším položkám jeho odborné bibliografie patří \"The Noun in Translation\" (Praha 1996); \"English Complex Prepositions of the Type\" in spite of \"and Analogous Sequences\" (Praha 2002), \"Česko-anglický slovník spojení: podstatné jméno a sloveso\" (Praha 2005), a především \"Tezaurus jazyka českého\" (Praha 2007).\n\nK dalším zájmům Aleše Klégra patří vytrvalostní běh, fyzikální teorie a klasická hudba.\n\n"}
{"id": "743380", "url": "https://cs.wikipedia.org/wiki?curid=743380", "title": "Debora (prorokyně)", "text": "Debora (prorokyně)\n\nDebora ( , \"Devora\"), též přepisováno jako Debóra, je jméno biblické prorokyně, jež byla vyvolena Hospodinem, aby po smrti soudce Ehúda soudila izraelské kmeny. Její jméno tvoří hebrejský výraz označující včelu, avšak tento výraz je odvozen z hebrejské slovesného kořene דבר, který může mít tyto významy: „mluvit, hovořit“. Proto lze její jméno vykládat ve významu „Výmluvná“. Podle rabínské tradice byla Debora jedna ze dvou žen, které opěvovaly Boha lépe než všichni muži světa. Přesto Talmud vnímá její jméno jako ne příliš hezké, protože je označením živočicha, který není košer, a uvádí, že ho získala pro svou namyšlenost a arogantnost. České překlady bible uvádějí, že Debóra byla ženou muže jménem Lapidót, kterého některé židovské výklady ztotožňují s vojevůdcem Bárakem. Podle Davida Ganse Debořino soudcovské období spadá do let 2636–2676 od stvoření světa neboli do let 1126–1085 před naším letopočtem, což odpovídá délce 40 let. Poté soudil syny Izraele soudce Gedeón.\n\nBiblická kniha Soudců popisuje několikeré periody v historické fázi Izraele po obsazení zaslíbené země, kdy po čase věrnosti Hospodinu přišlo období odpadnutí. V časech odpadnutí Hospodin posílal na Izrael nepřátelské vojsko, které izraelský lid utlačovalo. Tím byl Izrael nucen hledat skutečnou pomoc, kterou nenacházel ve svém modlářství, ale jedině u Hospodina. Ve chvíli, kdy se rozpomněli na Hospodina, Hospodin jim vybral soudce, který vedl lid k osvobození a následnému období věrnosti.\n\nPříběh Debóry je posazen do období, kdy Hospodin vydal Izrael do ruky kenaánského krále Jabína, jenž kraloval v Chasóru. Nejvyšším velitelem Jabínových vojsk byl muž jménem Sísera, sídlící v Charošet-hagójímu. Jeho vojsko mělo devět set železných vozů. Jabín utlačoval Izrael násilím po období dvaceti let.\n\nBible o lidu Izraele říká, že dále páchali to, co je zlé v Hospodinových očích. Soudce Ehúd už zemřel, a v tomto období byla v Izraeli soudkyní vyvolena žena jménem Debóra.\nSedávala pod Debóřinou palmou mezi Rámou a Bét-elem v Efrajimském pohoří a Izraelci za ní přicházeli, aby je soudila.\n\nSoudkyně Debóra poslala pro Báraka, a řekla mu, že Hospodin přikázal, aby shromáždil deset tisíc mužů z kmene Neftalí a Zabulón. Bárak si kladl podmínky. Debóra potvrdila splnění podmínek, ale zároveň vyslovila proroctví, že slávu z tohoto vítězství nebude mít Bárak. Hospodin totiž vydá Síseru do rukou ženy.\n\nBárak uposlechl, shromáždil bojovou skupinu a vydali se na pochod. Sísera shromáždil celou svou bojovou jízdu, 900 vozů a celé své vojsko k potoku Kíšon. Bárak na pokyn Debóry, že Hospodin vydal Síseru Bárakovi do rukou zahájil útok. Hospodin uvedl ostřím meče ve zmatek Síserovu vozbu i celý tábor. Sísera seskočil z vozu a prchal pěšky.\n\nSísera přijal úkryt v domě ženy, jménem Jáel, která byla ženou Kénijce Chebera, neboť mezi Kénijcem Cheberem a chasórským králem Jabínem byl mír. Uklidněn usnul a ve spánku byl rukou Jáel zabit. Jáel pak už jen vyběhla vstříc Bárakovi a ukázala mu zabitého Síseru.\n\nPo vítězství Debóra spolu s Bárakem zpívali vítěznou píseň.\n\n\n"}
{"id": "743381", "url": "https://cs.wikipedia.org/wiki?curid=743381", "title": "Mistrovství Československa v atletice 1980", "text": "Mistrovství Československa v atletice 1980\n\nMistrovství Československa mužů a žen v atletice 1980 v kategoriích mužů a žen se konalo v sobotu 12. července a v neděli 13. července v Praze na stadionu Evžena Rošického a bylo poslední možností ke splnění kvalifikačních limitů na Letní olympijské hry 1980 v Moskvě. \n\nÚčastníci mistrovství Imrich Bugár a Jarmila Kratochvílová zanedlouho po mistrovství získali medaile na olympiádě v Moskvě. Další atleti – Jozef Plachý, Jarmila Nygrýnová, Jaromír Vlk a štafeta ve složení Karel Kolář, Josef Lomický, Dušan Malovec, František Břečka – se na olympiádě probojovali do finále.\n\nNa mistrovství byly překonány dva československé rekordy. \n"}
{"id": "743384", "url": "https://cs.wikipedia.org/wiki?curid=743384", "title": "Sorrento", "text": "Sorrento\n\nSorrento je italské přímořské město v oblasti Kampánie, ležící 48 km od Neapole. Nachází se v severozápadní části Sorrentského poloostrova, na výběžku pevniny do Tyrhénského moře. Město leží na 50 metrů vysoké tufové skále prudce klesající k moři.\n\nBudoucí město na pobřeží Neapolského zálivu založili zřejmě Řekové v 6. – 5. století před Kristem a již ve starověku bylo oblíbeným lázeňským místem (lat. Surrentum). \nCentrum Sorrenta je na \"Piazza Torquato Tasso\" (podle básníka Torquata Tassa, který se ve městě narodil a na náměstí má mramorovou sochu). Na východní straně náměstí je barokní kostel \"S. Madonna del Carmine\" z druhé pol. 16. st. Západní směrem, v ulici \"Corso Italia\", se nachází sorrentský \"dóm S. Filippo e Giacomo\". Jedná se o románskou stavbu z 11. st., přestavovanou v 15. st. Průčelí dómu je z roku 1924. Severním směrem na \"Piazza San Antonino\" je stejnojmenná basilika \"San Antonino\" se zachovalým portálem z 11. století a také městská radnice. Cenný je barokní chrám \"San Francesco\" s křížovou chodbou a i díky pěknému rozhledu také \"Villa Comunale\". Severně leží také dva přístavy \"Marina Gr\"ande a \"Marina Piccolo\". Východně od náměstí, na konci ulice \"Via Correale\", je muzeum \"Museo Correeale di Terranova\" s mnoha antickými sbírkami a obrazárnou. Ve městě se dále nachází řada krásných vil a hotelů ve stylu belle-époque.\n\n\n\n"}
{"id": "743387", "url": "https://cs.wikipedia.org/wiki?curid=743387", "title": "Ondřej Veselý (politik)", "text": "Ondřej Veselý (politik)\n\nOndřej Veselý (* 3. května 1976 Krnov) je český politik a právník, od října 2017 poslanec Poslanecké sněmovny PČR, v letech 2008 až 2016 zastupitel Jihočeského kraje, v letech 2010 až 2014 starosta města Písek, od března 2019 místopředseda ČSSD.\n\nPo maturitě na gymnáziu v Novém Jičíně (1994) vystudoval Právnickou fakultu ZČU v Plzni (promoce 1999). Poté nastoupil jako podnikový právník Lesy České republiky, s. p. V roce 2003 složil na Právnické fakultě UK Praha rigorózní zkoušku a získal titul JUDr. Od roku 2004 pracoval jako advokátní koncipient v advokátní kanceláři Papež, Jarušek & Volmanová. V roce 2006 po advokátní zkoušce byl zapsán do seznamu advokátů ČAK a zahájil samostatný výkon advokacie.\n\nV roce 2003 vstoupil do ČSSD. V komunálních volbách v roce 2006 byl za tuto stranu z pozice lídra kandidátky zvolen zastupitelem města Písek. Následně se stal předsedou Finančního výboru města. Ve volbách v roce 2010 mandát zastupitele města obhájil. Dne 7. listopadu 2010 se stal starostou města. Také ve volbách v roce 2014 obhájil post zastupitele města, starostkou se však v listopadu 2014 stala Eva Vanžurová.\n\nV krajských volbách v roce 2004 kandidoval za ČSSD do Zastupitelstva Jihočeského kraje, ale neuspěl. Krajským zastupitelem se stal až po volbách v roce 2008, následně i místopředsedou Finančního výboru kraje. Ve volbách v roce 2012 obhájil mandát krajského zastupitele, ve volbách v roce 2016 se mu to však již nepodařilo.\n\nNa začátku června 2017 se stal po odstoupení Stanislava Mrvky z pozice lídra kandidátky ČSSD v Jihočeském kraji pro volby do Poslanecké sněmovny PČR v roce 2017 novým krajským lídrem. Získal 1 347 preferenčních hlasů a stal se poslancem. V komunálních volbách v roce 2018 obhájil mandát zastupitele města Písek, když vedl místní kandidátku ČSSD.\n\nNa 41. sjezdu ČSSD v Hradci Králové byl dne 1. března 2019 zvolen řadovým místopředsedou strany. Získal 313 hlasů od 472 delegátů.\n"}
{"id": "743388", "url": "https://cs.wikipedia.org/wiki?curid=743388", "title": "Ondřej Veselý", "text": "Ondřej Veselý\n\nJméno Ondřej Veselý nesou následující osobnosti:\n\n"}
{"id": "743389", "url": "https://cs.wikipedia.org/wiki?curid=743389", "title": "Seznam postav v sérii Lví král", "text": "Seznam postav v sérii Lví král\n\nToto je abecedně řazený seznam postav, které se vyskytují ve filmové sérii \"Lví král\". Ta zahrnuje úvodní snímek \"Lví král\", jeho pokračování \"\" a film \"\", jehož děj se odehrává před a během prvního dílu. Jde o muzikálovou animovanou filmovou sérii z americké produkce společnosti Walt Disney Pictures, která byla do kin uvedena v desetiletém rozpětí 1994 až 2004. Titulní postavu lva Simby namluvil v originále všech tří filmů Matthew Broderick.\n\nPodle toho, co řekl Scar ve filmu Lví král I. - 2019, byl nejspíše prvorozený on. Protože ale nebyl tak silný jako Mufasa a Sarabi si ho nevybrala za manželku, tak byl o trůn připraven. Možná proto tak toužil po trůnu. Jeho ničivá vláda měla být nejspíše pomstou celému království za roky čekání na \"svůj\" trůn. Co bylo ale pravým důvodem a okolnosti jeho souvislosti s trůnem se asi nedozvíme. \n\nExistuje teorie, podle které je Zira napůl oběť. Milovala Scara a jeho smrt ji hluboce zasáhla. Věděla, že Scar zemřel kvůli Simbovi, tak se ho pokusila zabít. Musela být přesvědčená, že to, co dělá je správné, jinak by příměří akceptovala. Scar pro ni byl všechno. Možná měla i jistý pocit viny, že nezvládla Scara zachránit. V rámci zachování rodu porodila Kovua. Nakonec, když viděla, že se jí ničí vše, co jí zůstalo a že i vlastní dcera se přidává na stranu \"vraha\" Simby, raději zemřela. Je možné, že to vše byla jen opožděná reakce na šok ze smrti milované osoby, se kterou se věčně hádali, ale udělala by vše pro to, aby Scar žil. \n"}
{"id": "743390", "url": "https://cs.wikipedia.org/wiki?curid=743390", "title": "Zelený svaz", "text": "Zelený svaz\n\nZelený svaz (finsky Vihreä liitto, švédsky Gröna förbundet, také Vihreät – De Gröna – „\"Zelení\"“) je finská politická strana prosazující zelenou politiku.\n\nZelený svaz byl založen v roce 1987 a o rok později byl zaregistrován jako politická strana. Sdružoval několik sociálních hnutí. Kromě ekologického proudu aktivistů se ve straně sdružovali i lidé, kteří bojovali za lidská práva, rovnost žen, zdravotně postižených, gayů a lesbiček, stejně tak, jako i dětí. Kromě otázek životního prostředí hrají také velkou roli práva menšin a posílení demokracie. Mělo by být dosaženo nové formy účasti a dobrého kontaktu s občanskou společností.\n\nVe velkých městech a jejich okolí je podpora zelených nejvyšší. V Helsinkách je podíl jejich voličů i 20 %. Ve finském parlamentu má 20 poslanců. V Evropském parlamentu finské zelené zastupují poslanci Heidi Hautala a Ville Niinistö. Předsedkyní strany je od 15. června 2019 Maria Ohisalo.\n\n"}
{"id": "743396", "url": "https://cs.wikipedia.org/wiki?curid=743396", "title": "Muzeum umění a designu Benešov", "text": "Muzeum umění a designu Benešov\n\nMuzeum umění a designu Benešov (MUD) je muzeum umění v Benešově sídlící v prostorách secesního domu na Malém náměstí 74. Od roku 2015 je příspěvkovou organizací města Benešov.\n\nMuzeum bylo založeno Okresním úřadem v Benešově jako Galerie výtvarného umění v roce 1990. V prvních letech sloužily veřejnosti pouze výstavní síň otevřený ateliér a mediatéka. Výstavy navazovaly na čtyřicetiletou tradici výtvarných prezentací v tzv. síni Ladislava Šímy benešovského malíře a hudebníka. Postupně se též rozvíjela akviziční činnost podpořená Českým muzeem výtvarných umění a místními dárci. Veřejnosti byla zpřístupněna stálá expozice regionálního umění, čajovna a posléze trvalé instalace českého umění 20. století – grafiky, fotografie, grafického designu, plastiky a malby.\n\nMuzeum využívá ke své činnosti také externí výstavní prostor v předsálí městské knihovny. Další externí expozicí je přízemí ambitu piaristické koleje u kostela sv. Anny na Masarykově náměstí. Ve své správě má od roku 2016 benešovské podzemí pod radnicí, kde je v současnosti tzv. Experimenta – expozice vhodná zejména pro dětské návštěvníky. Muzeum se vedle správy sbírky programově zaměřuje na pořádání kulturních akcí, přednášek, besed, koncertů, filmových projekcí a výtvarných dílen pro veřejnost. V současné době má ve své sbírce zastoupeny předměty z oblasti malby, grafiky, fotografie, plastiky a designu. Jedná se přibližně o 13 000 sbírkových předmětů. Muzeum je členem Rady galerií ČR a Asociace muzeí a galerií ČR.\n\nSecesní dům byl postaven v letech 1904–1905 Okresní hospodářskou záložnou podle architektonického návrhu benešovského stavitele a projektanta Marcela Dusila a původně sloužil k jejím účelům. Po válečných letech v domě sídlila celá řada kulturních institucí. V osmdesátých letech minulého století dům prošel rekonstrukcí a na počátku devadesátých let zde otevřelo své expozice okresní Muzeum Podblanicka a vzniklo také Muzeum umění a designu. V objektu má sídlo také výtvarný obor Základní umělecké školy Josefa Suka.\n\nBudova je chráněnou kulturní památkou. V obecném povědomí je známá tzv. Šímova síň, pojmenovaná podle benešovského malíře a hudebníka Ladislava Šímy. \n\nV průběhu roku 2018 muzeum prošlo rekonstrukcí prostor v přízemí budovy ve spolupráci s architektonickým ateliérem Marcely Steinbachové. Výsledkem jsou nově zpřístupněné výstavní plochy propojené stávajícími průchody.\n\nRecepce je umístěna v zádveří budovy a navazuje na ni čítárna, ze které je nově otevřen vstup do venkovních prostor muzejního dvorku s komorní expozicí plastiky. Architektonická studie u všech zrekonstruovaných místností řešila prvek bezbariérovosti. Pouze částečnou rekonstrukcí prošla také Síň Ladislava Šímy v prvním patře budovy. Zde bylo pro další program především nezbytné zajistit splnění bezpečnostních kritérií.\n\n"}
{"id": "743399", "url": "https://cs.wikipedia.org/wiki?curid=743399", "title": "UR", "text": "UR\n\nSpojení písmen U a R může mít různé významy:\n\n\n\n"}
{"id": "743407", "url": "https://cs.wikipedia.org/wiki?curid=743407", "title": "Bernard Lewis", "text": "Bernard Lewis\n\nBernard Lewis, FBA (31. května 1916, Londýn, Anglie – 19. května 2018) byl britsko-americký historik, orientalista a politický komentátor. Byl emeritním profesorem zaměřujícím se na blízkovýchodní studia na Princetonské univerzitě. Byl odborníkem na dějiny islámu, vztahy mezi islámem a Západem a dějiny Osmanské říše. Vystudoval fakultu orientálních a afrických studií na Londýnské univerzitě. Při druhé světové válce sloužil v britské armádě a po ní se vrátil na Londýnskou univerzitu, kde začal vyučovat dějiny Blízkého východu. Dnes je považován za jednoho z největších západních expertů na Blízký východ. Byl mimo jiné známý veřejnými debatami s Edwardem Saidem.\n\n\n\n"}
{"id": "743408", "url": "https://cs.wikipedia.org/wiki?curid=743408", "title": "Elektrická rezonance", "text": "Elektrická rezonance\n\nElektrická rezonance je jev, který nastává v elektrickém obvodu, který je schopen elektrického kmitání (elektrický oscilační obvod), je-li buzen vnějším periodickým zdrojem s frekvencí shodnou s frekvencí vlastních elektrických kmitů obvodu. \n\nPři rezonanci je nejefektivnější přenos energie z vnějšího budícího zdroje do oscilačního systému.\n\nNejjednodušším rezonančním obvodem pouze s pasivními prvky je jednoduchý obvod, obsahující prvek s kapacitou (kondenzátor) a prvek s indukčností (cívka), vzájemně zapojené paralelně či sériově. Vlastní frekvence takového obvodu je frekvence, při kterém se reaktance vzájemně vyruší, tedy při podmínce formula_1 resp. formula_2, kde formula_3 značí indukčnost, kapacitu, reaktanci a úhlová frekvence vlastních kmitů. K rezonanci proto dochází při úhlovém frekvenci vnějšího zdroje\n\n"}
{"id": "743411", "url": "https://cs.wikipedia.org/wiki?curid=743411", "title": "Rezonance", "text": "Rezonance\n\nRezonance je ve fyzice snaha systému kmitat na větší amplitudě - více při určitých frekvencích než při ostatních frekvencích. Tyto frekvence jsou známy jako rezonanční frekvence. Při těchto frekvencích mohou i malé pravidelné síly způsobovat velké amplitudy kmitů, protože systém uchovává energii kmitání.\n\nRezonance nastává, pokud je systém schopen uchovávat a jednoduše převádět energii mezi dvěma nebo více jejími podobami (například přeměnu potenciální energie na kinetickou a zpět v případě kyvadla). Jsou zde však ztráty mezi jednotlivými cykly, tzv. útlum. Pokud je tlumení (a tedy ztráty) malé, rezonanční frekvence je přibližně rovna vlastní frekvenci systému, což je frekvence volných kmitů. Některé systémy mají více rezonančních frekvencí a jsou zřetelnější.\n\nRezonanční jevy se vyskytují u všech typů kmitání a vln: Existuje mechanická rezonance, akustická rezonance, elektrická rezonance, elektromagnetická rezonance, nukleární magnetická rezonance a další. Rezonanční systémy mohou být použity ke generování vibrací na určité frekvenci (např. hudební nástroje).\n\nRezonance byla objevena Galileo Galileiem při jeho výzkumech s kyvadlem a strunami hudebních nástrojů, se kterými začal v roce 1602.\n"}
{"id": "743413", "url": "https://cs.wikipedia.org/wiki?curid=743413", "title": "Marcha", "text": "Marcha\n\nMarcha může být:\n\n\n\n"}
{"id": "743414", "url": "https://cs.wikipedia.org/wiki?curid=743414", "title": "Světový pohár v severské kombinaci 2011/2012", "text": "Světový pohár v severské kombinaci 2011/2012\n\nSvětový pohár v severské kombinaci 2011/12 byl 29. ročníkem závodů nejvyšší světové úrovně v severské kombinaci mužů. Světový pohár se skládal z 27 závodů na 13 místech, byl zahájen 25. listopadu 2011 ve finském Kuusamu a ukončen 10. března 2012 závodem v norském Oslo. Vítězství z ročníku 2010/11 obhajoval Francouz Jason Lamy-Chappuis. Novinkou v tomto ročníku byla soutěž nazvaná \"penalty race\", tedy závod s trestnými koly. V tomto závodě jsou závodníci podle skoku rozděleni do pásem, na základě kterých se jim do běhu na 10 km s hromadným startem připočítávají trestná kola.\n\n"}
{"id": "743415", "url": "https://cs.wikipedia.org/wiki?curid=743415", "title": "Marcha (přítok Leny)", "text": "Marcha (přítok Leny)\n\nMarcha ( , ) je řeka v Jakutské republice v Rusku. Je 346 km dlouhá. Povodí má rozlohu 8 910 km².\n\nTeče po Přilenské planině. Na horním toku protéká přes šest mělkých jezer. Na dolním toku je značně členitá. Ústí zleva do Leny.\n\nNejvětším přítokem je zprava Namyldžylach.\n\nZdrojem vody jsou převážně sněhové srážky. Průměrný roční průtok vody poblíž ústí činí 20,8 m³/s. Zamrzá v říjnu a rozmrzá v květnu. V květnu a červnu dosahuje nejvyšších vodních stavů.\n"}
{"id": "743419", "url": "https://cs.wikipedia.org/wiki?curid=743419", "title": "Ivana Loudová", "text": "Ivana Loudová\n\nIvana Loudová (8. března 1941 Chlumec nad Cidlinou – 25. července 2017 Praha) byla česká hudební skladatelka a pedagožka.\n\nMaturovala na gymnáziu v Novém Bydžově. Po maturitě vstoupila na Pražskou konzervatoř, kde studovala skladbu u Miloslava Kabeláče. Ve studiu skladby pokračovala na Hudební a taneční fakultě Akademie múzických umění v Praze u Emila Hlobila a v postgraduálním kurzu opět u Miloslava Kabeláče. Vzdělání završila studijním pobytem v Paříži u Oliviera Messiaena a André Joliveta.\n\nOd roku 1992 působila jako pedagog na Akademii múzických umění. V roce 2006 byla jmenována profesorkou skladby. Vedla skladatelské kurzy v USA, v Německu a v Rakousku. Její dílo bylo oceněno v mnoha domácích i zahraničních soutěžích. Sama byla často zvána do mezinárodních soutěžních porot. Její skladby jsou vydávány tiskem ve světových nakladatelstvích a řada jich byla nahrána na zvukové nosiče. Kromě vysokoškolské výuky se zabývala i popularizací soudobé hudby a vykonala řadu přednášek pro Hudební mládež a posluchače konzervatoře.\n\nIvana Loudová byla jednou z mála vysoce ceněných žen-skladatelek ve světové hudbě. Za svou tvorbu Ivana Loudová obdržela Cenu Ministerstva kultury za přínos v oblasti hudby za rok 2015 a Cenu Ochranného svazu autorského 2017.\n\nZemřela 25. 7. 2017 v Praze po dlouhé těžké nemoci.\n\n\n\n\n\n\n\n\n"}
{"id": "743420", "url": "https://cs.wikipedia.org/wiki?curid=743420", "title": "Simba (film)", "text": "Simba (film)\n\nSimba je britský film z roku 1955. Jeho režisérem byl Brian Desmond Hurst.\nHlavní roli v něm hrají\nDirk Bogarde, Donald Sinden, Virginia McKenna a Basil Sydney. Děj se týká britské rodiny, která žije ve východní Africe a zaplete se do povstání Mau Mau.\n\n"}
{"id": "743422", "url": "https://cs.wikipedia.org/wiki?curid=743422", "title": "Jozef Valachovič", "text": "Jozef Valachovič\n\nJozef Valachovič (* 12. července 1975, Bratislava, Československo) je bývalý slovenský fotbalový obránce a reprezentant a pozdější trenér. Na klubové úrovni působil mimo Slovensko v Izraeli, České republice a Rakousku.\nZa slovenskou reprezentaci odehrál v letech 1999–2009 celkem 33 utkání a vstřelil 1 gól.\n\nHrál za FK Inter Bratislava, FK AS Trenčín, izraelský Maccabi Tel Aviv FC, FC Slovan Liberec, v Rakousku za Rapid Vídeň a ASK Schwadorf a za ŠK Slovan Bratislava. Po odchodu ze Slovanu se stal v létě 2010 hrajícím trenérem rakouského klubu FK Hainburg. Hráčskou kariéru ukončil v tomto klubu v létě 2012.\nS Libercem získal v roce 2002 český titul, ligový titul získal i s bratislavským Slovanem a také s rakouským Rapidem Vídeň.\n\nV A-týmu Slovenska debutoval 19. 5. 1999 v přátelském utkání v Dubnici nad Váhom proti týmu Bulharska (výhra 2:0).\nZa slovenskou reprezentaci odehrál v letech 1999–2009 celkem 33 utkání a dal 1 gól.\n\nPo odchodu ze Slovanu se stal v létě 2010 hrajícím trenérem rakouského klubu FK Hainburg (do léta 2012). Poté byl od září 2012 do června 2014 asistentem hlavního kouče v českém klubu 1. FK Příbram.\n\nOd července do začátku prosince 2014 působil jako asistent hlavního trenéra Samuela Slováka v českém týmu FC Slovan Liberec.\n\n"}
{"id": "743424", "url": "https://cs.wikipedia.org/wiki?curid=743424", "title": "Simba", "text": "Simba\n\nSimba je fiktivní mluvící lev; je titulní postavou filmů \"Lví král\" (1994) a \"\" (1998) a vystupuje též ve filmu \"\" (2004).\n\nFilm zobrazuje krásný vztah Simby s jeho otcem Mufasou a kamarádkou Nalou. Jeho strýc Scar se ovšem snaží Simbu a jeho otce zabít, což se mu částečně podaří: Mufasu zabije a Simbu přesvědčí, že je to jeho vina.\n\nSimba proto uteče do daleké země, kde se spřátelí s prasetem Pumbou a surikatou Timonem. Když vyroste v silného lva, jednoho dne se setká s Nalou a ta mu řekne, že ho doma potřebují: jakožto právoplatný dědic trůnu by měl svrhnout Scara, jehož vláda Lví říši zdevastovala.\n\nPo dlouhém váhání se Simba rozhodne to udělat. Boj se Scarem vyhraje a s Nalou má dceru Kiaru.\n\nKiara se zamiluje do Kovua ze smečky Vyhnanců vedené zlou Zirou. Simba má strach dovolit Kovuovi, aby žil s nimi. Když Vyhnanci Simbu napadnou, Simba Kovuovi nevěří a je přesvědčen, že tento útok zosnoval Kovu. Proto jej vyžene ze Lví říše, ale nakonec se nechá Kiarou přesvědčit, aby jej přijal a všem Vyhnancům nabídl mír.\n\nTento film zachycuje události z prvního dílu očima Timona a Pumby. Navíc líčí, jak tito dva Simbu vychovávali a viděli jej vyrůstat.\n\n\n"}
{"id": "743426", "url": "https://cs.wikipedia.org/wiki?curid=743426", "title": "Ošklivé káčátko", "text": "Ošklivé káčátko\n\nOšklivé káčátko (dánsky \"Den grimme ælling\") je pohádka od dánského spisovatele Hanse Christiana Andersena. Příběh poprvé vyšel v Kodani 11. listopadu 1843 a dočkal se uznání soudobé kritiky. Příběh je Andersenův vlastní a nevychází z lidového folklóru.\n\nBritská novinářka Anne Chisholm napsala, že \"Andersen sám byl vysoký, ošklivý chlapec s velkým nosem a velkýma nohama. Když vyrůstal se svým hezkým hlasem a vášní pro divadlo, ostatní děti si z něj utahovaly.\" \n\nBruno Bettelheim v knize \"The Uses of Enchantment\" poznamenal, že Ošklivé káčátko není konfrontováno s žádným úkolem nebo zkouškou jako typický pohádkový hrdina. Věci jsou zkrátka dány osudem a vyplní se, ať už k tomu hrdina přispěje či ne. Maria Tatar píše, že nadřazenost Ošklivého káčátka tkví v jeho odlišnosti a že důstojnost a morální a estetická hodnota jsou dány přírodou spíše než tím, že by jich káčátko dosáhlo. \n\nNa začátku příběhu se vylíhnou kachní vejce. Jedno z káčátek je ostatními zvířaty z farmy považováno za ošklivé, a to ho trápí. Nakonec odejde z farmy a připojí se k divokým husám. Toto a nikdo ho neměl rád . Káčátko najde domov u staré ženy, ale její kočka a slepice si z něj znovu utahují a káčátko znovu uteče. Zahlédne hejno migrujících labutí, což ho potěší a nadchne, ale je příliš malé, než aby umělo létat. Přichází zima. Farmář nachází mrznoucího ptáčka a vezme ho domů, ale káčátko je vyděšené jeho hlučnými dětmi a mizí z domu. Káčátko stráví zimu v blízkosti částečně zamrzlého jezera. Na jaře přilétá hejno labutí a zoufalé káčátko se rozhoduje, že se raději nechá zabít krásnými labutěmi, než aby snášelo tak těžký život. Je šokováno, když ho labutě vítají a přijímají ho. Podívá se na svůj odraz ve vodě a zjišťuje, že vypadá jako jedno z nich. Hejno se zvedá do vzduchu a Ošklivé káčátko roztahuje křídla, aby se připojilo ke své nové rodině.\n"}
{"id": "743430", "url": "https://cs.wikipedia.org/wiki?curid=743430", "title": "Pavel Čapek (fotbalista)", "text": "Pavel Čapek (fotbalista)\n\nPavel Čapek (* 7. ledna 1976) je český fotbalista, obránce nebo záložník.\nHrál za FC Slovan Liberec (1995–2003), Bohemians Praha (2003–2004) a v nižší soutěži v Německu. S Libercem získal v sezóně 2001–2002 mistrovský titul. V lize odehrál 132 utkání a dal 3 góly. V evropských pohárech odehrál 13 utkání.\n\n"}
{"id": "743436", "url": "https://cs.wikipedia.org/wiki?curid=743436", "title": "Dynastie Čou", "text": "Dynastie Čou\n\nDynastie Čou (čínsky: znaky , pinyin: Zhōu Cháo) vládla Číně od 12. století do roku 771 př. n. l. Dovedla Čínu do zlatého věku, který se vyznačoval rozvojem měst, obchodu a ranou čínskou kulturou.\n\nČouové byli původně potulnými pastevci, kteří se usadili v úrodném údolí řeky Wej v západní Číně. Svrhli posledního vládce dynastie Šang. Svůj nárok na trůn si obhájili mandátem nebes, tvrdili, že předchozí dynastie vládla špatně, a tak bohové seslali jejich dynastii. Území Čou netvořilo jedno království, ale několik držav, jejichž vládci se zavazovali věrností panovníkovi, panovník měl také povinnost vybírat si manželku z jiného než svého klanu. V této době je také prolomen monopol krále na obcování s bohy, přenáší se na bohaté elity, tudíž se tato doba stává dobou zakládání svatyní, které jsou zasvěceny bohům nebo předkům. Společnost se dělila na bohatou šlechtu, obyčejné lidi a nevolníky, kromě toho existovala i třída kupců. Významnými památkami z této doby jsou bronzové nádoby ze svatyní, které sloužily jako jímky obětin, zachovaly se na nich nápisy označující jméno příslušného božstva a člověka, který se o svatyni staral. Za této dynastie se v Číně začalo zpracovávat železo, které se používalo na výrobu zbraní, předmětů pro domácnost a zemědělských nástrojů, např. pluh. Železo usnadnilo obdělávání půdy a poskytlo vojákům kvalitní zbraně.\nPrvním panovníkem dynastie Čou se stal Fa (發, po smrti: Král Wu dynastie Čou, 周武王), vládl v letech 1046–1043 a 1045–1043 př. Kr.\n\nPo několika stoletích autorita panovníků upadla a v Číně nastalo nestabilní období Jara a Podzimu. Oficiální moc byla v rukou panovníka, ale ten dostával příkazy od nejsilnějšího knížete. Období mezi lety 771- 459 označujeme jako období vlády Západní Čou, po které následuje období válčících států, v němž hráli rozhodující úlohu vojenští velitelé. V tomto těžkém období se formovalo rané klasické čínské myšlení – byla to doba filozofů a mudrců Konfucia a Lao-c', zrodila se idea centralizovaného čínského imperiálního státu.\n"}
{"id": "743441", "url": "https://cs.wikipedia.org/wiki?curid=743441", "title": "Ohio (řeka)", "text": "Ohio (řeka)\n\nOhio ( ) je řeka v USA ve státech Pensylvánie, Ohio, Západní Virginie, Kentucky, Indiana a Illinois. Je dlouhá 1580 km. Povodí řeky zaujímá plochu 528 100 km².\n\nVzniká u Pittsburghu soutokem řek Allegheny a Monongahela, které pramení v Appalačském pohoří. Do města Louisville teče přes Appalačskou planinu a dále pokračuje Centrálními rovinami. Ústí zleva do Mississippi.\n\nZdroje vody jsou smíšené. Průměrný průtok vody u města Metropolis činí přibližně 8000 m³/s a celkový roční odtok 250 km³. Nejvyšších vodních stavů dosahuje v chladné části roku a nejnižších v létě a na podzim s minimem v srpnu a září. K nejvyššímu zvýšení úrovně hladiny dochází u Pittsburghu (10 až 12 m), u Cincinnati (17 až 20 m) a v ústí (14 až 16 m). Periodicky se opakující silné povodně s katastrofickými důsledky nastaly v letech 1887, 1913, 1927 a 1937.\n\nVodní doprava je možná po celém toku díky zdymadlům, přičemž garantovaná hloubka plavební trasy je 2,7 m. Celková délka vodních cest v povodí řeky činí 4000 km. Za účelem obchvatu peřejí u Louisville byly vybudovány plavební kanály. V povodí řeky se nacházejí velké vodní elektrárny převážně na řece Tennessee. Voda v řece je znečištěna výtoky z průmyslových závodů. Na řece leží velká města Pittsburgh, Cincinnati, Louisville.\n"}
{"id": "743443", "url": "https://cs.wikipedia.org/wiki?curid=743443", "title": "Penalizace", "text": "Penalizace\n\nPenalizace (z latinského \"poena\" – trest) ve svém původním významu znamená uložení peněžního trestu, vyměření pokuty apod.\n\nV přeneseném významu pak toto slovo někdy vyjadřuje i jiné než peněžní tresty či finanční postihy. Ve sportu se může jednat například o ztrátu soutěžních bodů v nějakém závodu nebo soutěži nebo, případně o časové znevýhodnění (trestný čas) apod.\n\nPojem pronikl i do světa počítačů respektive internetových vyhledávačů jakožto pojem penalizace webu apod.\n"}
{"id": "743444", "url": "https://cs.wikipedia.org/wiki?curid=743444", "title": "B. P. O. E. Building", "text": "B. P. O. E. Building\n\nB. P. O. E. Building (jinak známá také jako Jelení klub) je budova původně postavená pro bellinghamskou pobočku Benevolentního a ochranného řádu jelenů wapiti v roce 1912, během druhé periody velkého vzrůstu města Bellingham. Nachází se nedaleko federální budovy na Cornwall Avenue, která je historicky známá jako Dock Street. Řád pro ochranu jelenů wapiti se už nenachází v této budově, místo něj jí využívá italská restaurace. V roce 1992 byla budova přidána na Národní rejstřík historických míst.\n\nČást Benevolentního a ochranného řádu jelenů wapiti č. 542 Bellinghamův záliv zahájila svou činnost s dvaceti členy v únoru 1900. Členové se scházeli v zednářské hale na jižní straně města než se v roce 1906 přestěhovali do nového Ricova bloku vedle Beckova divadla na Dock Street (nyní Cornwall Avenue). V roce 1909 počet členů rapidně stoupl, a tak řád sháněl větší místnost a nakonec se rozhodl postavit si novou budovu, kterou začal stavět hned poté, co byly zpřístupněny dotace. Členové se také snažili získat pro stavbu ještě více peněz veřejnými ministrely. Místní noviny v té době informovaly, že budova bude mít přinejmenším tři patra, ale pravděpodobná jsou čtyři. Nakonec se ale řádu nepodařilo nashromáždit dostatečné množství peněz, a tak byl projekt o několik let opožděn.\n\nV únoru 1912 řád zakoupil za 10 tisíc dolarů nový pozemek naproti nové federální budově na Dock Street a plánoval okamžitě zahájit stavbu nové klubovny. Místní architekt William Cox byl vybrán k navržení budovy, která měla mít osvětlený suterén s vysokým stropem, přízemí asi jeden a půl metru nad chodníkem a druhé podlaží pro obytné účely s devíti pokoji pro členy řádu. Suterén obsahoval velkou tělocvičnu a bowlingovou dráhu, navíc měly všechny místnosti stěny z tmavého mahagonu. Fasáda byla sestavena z krémových cihel a terakotových obrub. Markýza nad hlavním vchodem se skelným nápisem „Elks Club“ měla být originalitou budovy, ale brzy byla odstraněna. Cox navštívil ostatní klubovny řádu ve státě, aby se nechal inspirovat.\n\nNa konci května 1912 Cox dokončil plánování a začal výběr stavební společnosti, který vyhrál H. Tweedy. Stavba začala na konci června 1912 a základní kámen byl položen na začátku září, kdy na oslavu dorazil také bývalý guvernér státu Albert E. Mead. Ceremoniál skončil tím, že hudební kvartet složený ze členů řádu předvedl starou píseň Auld Lang Syne. Na začátku roku 1913 byla budova dokončena a řád měl své první setkání v novém domě. Formálně byla budova otevřena na konci března 1913, kdy dorazilo mnoho členů řádu z celého státu.\n\nV roce 1938 byl interiér budovy renovován a původní markýza byla nahrazena novou ve stylu art deco. Na konci čtyřicátých let vymizela ze suterénu bowlingová dráha a v šedesátých letech byla přesunuta kuchyně z patra do přízemí. V roce 1971 řád prodal budovu a přesunul se do menší klubovny na ulici Samish Way, nedaleko Interstate 5. Po krátké době, ve které budovu využívala Castle Restaurant, byla budova až do roku 1976 opuštěná. Od té doby ji využívalo již několik podniků, především restaurací.\n"}
{"id": "743450", "url": "https://cs.wikipedia.org/wiki?curid=743450", "title": "Moderní evoluční syntéza", "text": "Moderní evoluční syntéza\n\nModerní evoluční syntéza (jinými názvy též \"nová syntéza\", \"moderní syntéza\", \"evoluční syntéza\" nebo \"neodarwinistická syntéza\") je sloučení myšlenek několika biologických oborů, která je v současnosti široce uznávanou teorií evoluce. Syntéza probíhala v první polovině 20. století a je spolu s Darwinovým založením evoluční biologie považována za jednu z největších revolucí v biologii. Podnětem k syntéze byl vývoj v populační genetice ve 20. a 30. letech, který ukázal slučitelnost mendelovské genetiky s přirozeným výběrem. Syntéza je stále z velké části součástí vědeckého paradigmatu.\n\nModerní syntéza vyřešila problémy a spory způsobené specializací a špatnou komunikací mezi biology na počátku 20. století. V centru těchto sporů byla otázka, zda je mendelovská genetika slučitelná s postupnou evolucí přírodním výběrem. Další otázkou bylo, zda výrazné a dlouhodobé změny (makroevoluce) pozorované paleontology jsou vysvětlitelné drobnými změnami v populacích (mikroevoluce). Syntéza shrnula poznatky z mnoha biologických oborů, hlavně z genetiky, cytologie, systematiky, botaniky, morfologie, ekologie a paleontologie.\n\nTermín zavedl Julian Huxley ve své knize \"Evolution: The Modern Synthesis\" (česky doslova \"Evoluce: moderní syntéza\") z roku 1942. Mezi dalšími výraznými postavami syntézy byli Ronald Fisher, Theodosius Dobzhansky, J. B. S. Haldane, Sewall Wright, E. B. Ford, Ernst Mayr, Bernhard Rensch, Sergej Sergejevič Četverikov, George Gaylord Simpson a George Ledyard Stebbins.\n\n\n"}
{"id": "743452", "url": "https://cs.wikipedia.org/wiki?curid=743452", "title": "Haan", "text": "Haan\n\nHaan může být:\n\n\n\n"}
{"id": "743455", "url": "https://cs.wikipedia.org/wiki?curid=743455", "title": "Zazu", "text": "Zazu\n\nVýraz Zazu může znamenat:\n"}
{"id": "743462", "url": "https://cs.wikipedia.org/wiki?curid=743462", "title": "Talk That Talk", "text": "Talk That Talk\n\nTalk That Talk je šesté studiové album barbadoské R&B a Pop zpěvačky Rihanny. Album bylo nahráno u Def Jam Recordings. Vedoucím singlem je píseň \"We Found Love\" (ft. Calvin Harris).\n\nRihanna nejdříve pracovala na re-edici alba \"Loud\", ale nakonec se rozhodla vydat nové studiové album. Nové album bylo nahrávano od ledna do října 2011. Hudbu složili producenti StarGate, Dr. Luke, Cirkut, The.Dream, No I.D., Alex da Kid a další. Texty sepsala především textařka a zpěvačka Ester Dean, ale také Candice Pillay, Priscilla Renea a v neposlední řadě sama Rihanna. Album obsahuje hudební styly R&B, electro, dancehall, dubstep a hip hop.\n\nAlbum \"Talk That Talk\" má pouze dva hosty a jimi jsou rapper Jay-Z a DJ Calvin Harris.\n\nPrvní singl z alba byl vydán 22. září 2011 a byla jím píseň \"We Found Love\" (ft. Calvin Harris). Píseň se brzy umístila na prvních příčkách hitparád US Billboard Hot 100, US Billboard Hot Dance Club Songs, UK Singles Chart nebo třeba Canadian Hot 100. Prvních pozic dosáhla i v Dánsku, Francii, Německu, Švédsku nebo ve Švýcarsku. V Česku se umístila na 14. pozici na Slovensku byla na 6. pozici.\n\nDruhý singl byl vydán 14. listopadu 2011 a byla jím píseň \"You Da One\". Ta se prozatím vyšplhala na 14. pozici v Billboard Hot 100.\n\nV lednu 2012 byl zveřejněn třetí singl \"Talk That Talk\" (ft. Jay-Z), píseň se umístila na 31. příčce v USA.\n\nV březnu byl vydán čtvrtý singl, remix k písni \"Birthday Cake\", na kterém hostoval Chris Brown. Singl byl vydán pouze v USA, kde obsadil 24. příčku.\n\nPátým singlem byla úspěšná píseň \"Where Have You Been\", která se umístila na 5. příčce žebříčku Billboard Hot 100. Dále se umístila na 6. příčce v UK Singles Chart a na 5. v Kanadě a České republice. Americká asociace RIAA ji udělila platinovou certifikaci.\n\nPosledním singlem byl neúspěšný remix písně \"Cockiness\", na kterém hostoval rapper ASAP Rocky.\n\nAlbum debutovalo na 3. příčce žebříčku Billboard 200 s 198 000 prodanými kusy v první týden prodeje v USA. K září 2012 se v USA prodal 1 000 000 kusů. Tím získalo certifikaci platinová deska od společnosti RIAA. Ve Spojeném království se album umístilo na první příčce se 160 000 prodanými kusy, avšak v prosinci 2011 album ve Spojeném království získalo ocenění 2× platinová deska za 600 000 kusů v distribuci. Celkový prodej ve Spojeném království v červenci 2012 činil 850 000 kusů.\n\n\n"}
{"id": "743465", "url": "https://cs.wikipedia.org/wiki?curid=743465", "title": "Šymkent", "text": "Šymkent\n\nŠymkent (), před rokem 1993 známý pod jménem Čimkent (), je město obklopené Turkestánskou oblastí, která je nejvíce obydlenou částí Kazachstánu. Je to po Almaty a Astaně třetí největší město v zemi s 932 419 obyvateli. Od roku 2018 má postavení „města celorepublikového významu“. Je významnou stanicí na Turkestánsko-sibiřské dráze a také přirozeným kulturním centrem. Letecké spojení zajišťuje Šymkentské mezinárodní letiště. Město se nachází 690 km západně od Almaty a 120 km severně od Taškentu.\n\nMěsto bylo poprvé rozčleněno na nižší správní jednotky (rajóny) v roce 1945, kdy byly zřízeny tři: Centralnyj, Železnodorožnyj a Zavodskij.\n\nNejnověji je rozčleněno na čtyři rajóny:\n\nPrvní tři rajóny byly zřízeny v sovětských časech, čtvrtý (Karatauskij) byl vytvořen v roce 2014 v souvislosti s přičleněním území sousedních rajónů k Šymkentu.\n\nAlexandr Nigmatulin, kazašský reprezentant ve sportovním lezení\n\n\n\n"}
{"id": "743468", "url": "https://cs.wikipedia.org/wiki?curid=743468", "title": "Projekt 667B", "text": "Projekt 667B\n\nProjekt 667B (v kódu NATO třída Delta I) byla třída raketonosných ponorek Sovětského námořnictva s jaderným pohonem. Třída představuje první verzi rozsáhlé skupiny celkem 43 raketonosných ponorek třídy \"Delta\", tvořící od 70. let páteř sovětských námořních strategických sil.\n\nVývoj ponorek projektu 667B byl zadán roku 1965 konstrukční kanceláři Rubin. Na rozdíl od předchozí třídy \"Yankee\" byly ponorky třídy \"Delta I\" vyzbrojeny střelami s výrazně větším dosahem a nemusely se tolik přiblížit k pobřeží USA, což by je činilo zranitelnými; Například nemusely proplouvat oblastmi sledovanými západním detekčním systémem SOSUS. Podobně jako jejich americké protějšky tak mohly nepřítele napadnout i během kotvení na základně.\n\nSovětské loděnice v Komsomolsku (8 kusů) a Severodvinsku (10 kusů) postavily celkem 18 ponorek této třídy. Do služby byly zařazeny v letech 1972–1977. V roce 1991 bylo v aktivní službě ještě 11 ponorek této třídy, přičemž poslední byly vyřazeny na sklonku 90. let.\n\nPonorky měly dvojitý trup rozdělený do 10 vodotěsných oddílů. Torpédovou výzbroj představovalo šest příďových 533mm torpédometů. Za bojovou věží bylo ve dvou řadách umístěno 12 balistických raket R-29 Vysota (v kódu NATO SS-N-8 Sawfly) s dosahem cca 7800 km, odpalovaných pomocí systému D-9. Střely nesly jednu jadernou hlavici o síle 800 kT TNT. Poháněly je raketové motory na kapalné pohonné látky.\n\nPohonný systém ponorek tvořily dva tlakovodní reaktory OK-700 a dvě parní turbíny TZA-635. Nejvyšší rychlost ponorek byla 16 uzlů na hladině a 24 uzlů pod hladinou.\n\n\n"}
{"id": "743469", "url": "https://cs.wikipedia.org/wiki?curid=743469", "title": "Bob Rouse", "text": "Bob Rouse\n\nRobert John Rouse (* 18. června 1964, Surrey, Kanada) je bývalý kanadský hokejový obránce.\n\nDraftován byl v roce 1982 týmem Minnesota North Stars. V NHL odehrál za Minnesota North Stars, Washington Capitals, Toronto Maple Leafs, Detroit Red Wings a San Jose Sharks celkem 1061 zápasů v základní části a 67 v play-off. V základní části vstřelil 37 gólů a zaznamenal 181 asistencí. V play-off 3 góly a 14 asistencí.\n\nS týmem Detroit Red Wings se dvakrát stal vítězem Stanley Cupu (1997, 1998). Kanadu reprezentoval na mistrovství světa 1987.\n\n"}
{"id": "743483", "url": "https://cs.wikipedia.org/wiki?curid=743483", "title": "Úvahy o Evropě", "text": "Úvahy o Evropě\n\nKniha Úvahy o Evropě je dílem politika, někdejšího poslance Evropského parlamentu a předsedy Paneuropa-Union, dr. Otto von Habsburga. Autor se v knize zamýšlí nad minulostí a současností Evropy a na jejich vzájemné součinnosti v historických souvislostech.\n\nObsah:\nDodatek – Životní osudy autora Otty Habsburského – (napsal dr. Milan M. Buben)\n\nOtto von Habsburg se v této své knize pokouší o nástin vývoje evropského dění s důrazem na pochopení vývoje ve středoevropském prostoru a jeho začlenění do západního okruhu a to s ohledem na historický vývoj od starověku po současné dějiny v tematických kulturních souvislostech založených na křesťanství, coby jednoho ze základních pilířů evropské civilizace, kultury, společnosti. V jednotlivých kapitolách se zamýšlí pohledem Evropana nad historickými událostmi.\n\nAutor vykresluje postavu velikého panovníka českých, ale i říšských a evropských dějin. Popisuje jej jako výjimečnou osobnost, spojnici mezi francouzským, německým a slovanským prostředím, císař, jenž rozšířil horizont říše směrem na východ, když učinil Prahu říšským hlavním městem. Nicméně dodává, že se tomuto zřejmě největšímu panovníkovi českých dějin, nepodařilo vládu podepřít také vertikálně, napříč více generacemi. Fakt, že se lucemburský panovnický rod dlouho neudržel u moci, připisuje autor nejen jeho vymření po meči, ale především skutečnosti, že Habsburkové, na rozdíl od Lucemburků, i přes rodové rozepře vždy dokázali stát při sobě a směřovat jedním směrem. Lucemburkové si byli s Habsburky v mnohém velmi blízcí, jednak podobným prostředím svých původů, ale především to byl souzvuk při jejich spolupráci na jednotě říše. Oba rody slaďovaly svou rodinnou a říšskou politiku tak, aby se mohly vzájemně zastoupit v případě vymření jednoho z nich. \n\nBez Židů by nebylo ani křesťanského Západu ani naší středoevropské kultury. Jen svéhlavý národ jako Židé mohl přestát všechny hrůzy a pronásledování a uchovat se dodnes. Židé, nejen ve střední Evropě, působili jako sjednocující prvek, jako most mezi kulturami, protože byli podobně jako celá habsburská říše, nadnárodní. Samotná habsburská dynastie a její panovníci měli v minulosti k Židům vždy velmi blízko.: ať již to byly dávné svazky z dob Španělského království v Toledu, kde vedle sebe židé, křesťané a mohamedáni žili v míru, nebo společný boj proti Hitlerovi. Také v Rakousku-Uhersku byli Židé velmi důležití. Antisemitská propaganda se opakovaně pokoušela označit Židy za zrádce, přitom prvním rakousko-uherským padlým v první světové válce byl Žid Jakob Dukatenzähler z Kolomeje. Židé rovněž hráli rozhodující roli v císařské armádě a je příznačné, že si žádná jiná skupina obyvatel monarchie nevysloužila tolik nejvyšších vyznamenání jako právě Židé v první světové válce. Nezanedbatelný je také vliv Židů na jazyky (konkrétně na němčinu: „nejen ve Vídni, ale také v Praze, nebo Černovcích pěstovali židovští literáti nejkrásnější němčinu\"). Rovněž jeden z největších úspěchů starého Rakouska, Moravské vyrovnání mezi Němci a Čechy v Brně roku 1905 vyšel z iniciativy židovských členů Moravského zemského sněmu.\n\nAutor poukazuje na to, že na evropském znovunalézání své slovanské dimenze má největší zásluhu hrdinství některých Slovanů. Zmíněn je zejména tajnou komunistickou policií zavražděný polský farář Popieluzsko a vytýká západním představitelům, že i po tragickém konci tohoto mučedníka, s Jaruzelského režimem provozovali „normální“ vztahy. Podobně hovoří autor i o starém a kulturním ukrajinském národě, který trpěl komunismem a navíc pod silným ruským tlakem. Světem opuštěni, byli Ukrajinci považováni za součást Ruska, dále vyzdvihuje úlohu ukrajinsko-katolické církve. Velký význam rovněž připisuje polskému papeži Janu Pavlovi II., který mj. prohlásil sv. Cyrila a Metoděje za slovanské apoštoly a patrony Evropy. Autor pak kapitolu uzavírá konstatováním, že se Poláci a Ukrajinci, Češi a Slováci, Slovinci a Chorvaté, Bulhaři a Bělorusové vydávají na cestu zpět do Evropy. Tvrdí, že ještě nějaký čas bude trvat, než tyto národy překonají přežívající nacionalistické a komunistické tendence. Považuje středoevropské slovanské národy za most mezi Evropou a ohromnou ruskou kulturou a panslavismus za mrtvý. Varuje však před tím, aby na jeho místo nastoupily stejně nebezpečné iracionální nacionalismy – v tomto kontextu zmiňuje Miloševiće.\n\nČesky vyšla kniha v roce 1993, v překladu Vladimíra Krause, kdy texty k českému vydání z německého originálu vybral a připravil Bernd Posselt. Knihu opatřil předmluvou předseda české sekce Panevropské unie, doc. Rudolf Kučera a doslov napsal historik dr. Milan M. Buben. Odpovědným redaktorem pak byl Adam Drda. Grafickou podobu obálky navrhl a upravil Zbyněk Benýšek. Knihu vydalo nakladatelství Panevropa Praha s.r.o. (Praha 2, Vyšehradská 4) jako svou druhou publikaci, v prvním českém vydání knihy. Vytiskl tisk Dragon Press, Klatovy. Copyright Panevropa Praha s.r.o.\n\n"}
{"id": "743487", "url": "https://cs.wikipedia.org/wiki?curid=743487", "title": "Jižní Sinaj", "text": "Jižní Sinaj\n\nJižní Sinaj (arabsky ممحافظة جنوب سيناء) je nejméně osídleným egyptským guvernorátem. Nachází se v jižní části Sinajského poloostrova na východě země. Hlavním městem guvernorátu je El-Tor.\n"}
{"id": "743490", "url": "https://cs.wikipedia.org/wiki?curid=743490", "title": "Ludmila Matiegková", "text": "Ludmila Matiegková\n\nLudmila Matiegková (9. března 1889, Lovosice – 26. srpna 1960, Mariánské Lázně) byla středoškolskou učitelkou a autorkou několika odborných prací o starověkém Egyptě.\n\nLudmila Matiegková byla jediným dítětem českého lékaře a antropologa Jindřicha Matiegky. Vystudovala orientalistické obory na Filozofické fakultě Univerzity Karlovy, kde posléze působila v egyptologickém semináři Františka Lexy. Ve svých spisech se zabývala staroegyptským náboženstvím, mumiemi a rodinným životem ve starověkém Egyptě.\n\nV roce 1929 se se svým otcem zúčastnila identifikace hrobu Jana Amose Komenského v Naardenu.\n\nStala se první ženou – členkou Orientálního ústavu.\n\n\n"}
{"id": "743491", "url": "https://cs.wikipedia.org/wiki?curid=743491", "title": "Náhubkový zákon", "text": "Náhubkový zákon\n\nNáhubkový zákon je populární označení novelizace trestního řádu v oblasti poskytování informací o trestním řízení a osobách na něm zúčastněných. Konkrétně šlo o zákon č. 52/2009 Sb., který s účinností od 1. dubna 2009 novelizoval znění § 8a a zavedl nová ustanovení § 8b a 8c trestního řádu, dále zrušil část zákona o přestupcích a novelizoval zákon o ochraně osobních údajů i tehdejší trestní zákon.\n\nPůvodní znění trestního řádu omezovalo pouze orgány činné v trestním řízení, které sice měly informovat veřejnost o své činnosti, ale pouze tak, aby zároveň neohrožovaly objasnění skutečností důležitých pro posouzení věci, nezveřejňovaly informace s trestním řízení nesouvisející a neporušovaly zásadu presumpce neviny. Náhubkovým zákonem jim bylo navíc uložena povinnost nezveřejňovat informace z přípravného řízení, díky kterým by bylo možné ztotožnit osobu, proti které se trestní řízení vede, poškozené, svědky nebo další zúčastněné osoby, a zvláště pak chránit práva osob mladších 18 let. Navíc pokud by si právo poskytovat informace vyhradil státní zástupce, mohou policejní orgány informovat jen s jeho předchozím souhlasem. Dále byla zakotvena povinnost mlčenlivosti těm, kteří by informace z probíhajícího trestního řízení získali pro plnění svých zákonných povinností, a především obecná povinnost všech nezveřejňovat informace, které by mohly vést ke ztotožnění osoby poškozeného, který je osobou mladší 18 let nebo vůči němuž byl spáchán některý z taxativně vyjmenovaných trestných činů (např. vražda, zabití, obchodování s lidmi, znásilnění, týrání svěřené osoby apod.). Zvláště byl pro tyto účely upraven zákaz zveřejňování obrazových a zvukových záznamů nebo jiných informací o průběhu hlavního líčení nebo veřejného zasedání a možnost ve veřejných sdělovacích prostředcích zveřejnit pravomocný rozsudek pouze bez uvedení jeho jména, příjmení, bydliště a případně dalších informací podle rozhodnutí soudce.\n\nHlavní důvod, proč byla tato novelizace trestního řádu pojmenována jako náhubkový zákon, však spočíval v zákazu zveřejňování všech odposlechů, uskutečněných v trestním řízení, ledaže by k tomu odposlouchávaná osoba dala souhlas. Po veřejných kontroverzích s tím spojených pak s účinností od 3. srpna 2011 došlo k jistému zmírnění, když informace o trestním řízení lze v nezbytném rozsahu zveřejnit, odůvodňuje-li to veřejný zájem, který v daném případě převáží nad právem na ochranu soukromí dotčené osoby. Kromě toho mohou být zveřejněny i pro účely policejného pátrání, nebo pokud k tomu dotčená osoba dá souhlas.\n\nFyzická osoba, která poruší zákaz zveřejnění osobních údajů, spáchá přestupek, za který ji Úřad pro ochranu osobních údajů může uložit pokutu až do výše 1 000 000 Kč. Pokud jej ale spáchá prostřednictvím tisku, filmu, rozhlasu, televize, internetu nebo jiným obdobným způsobem, hrozí jí pokuta až do výše 5 000 000 Kč. Stejné sankce hrozí i právnické osobě nebo podnikající fyzické osobě.\n\nNáhubkový zákon také zavedl nový trestný čin „Neoprávněné nakládání s osobními údaji“, který byl od roku 2010 převzat i novým trestním zákoníkem. Dopustí se jej v těchto souvislostech ten, kdo, byť i z nedbalosti, neoprávněně zveřejní, sdělí, zpřístupní, jinak zpracovává nebo si přisvojí osobní údaje získané v souvislosti s trestním řízením, a způsobí tím vážnou újmu na právech nebo oprávněných zájmech osoby, jíž se tyto osobní údaje týkají. Hrozí mu pak trest odnětí svobody až na tři léta nebo trest zákazu činnosti, pokud jej ale podobně jako u uvedeného přestupku spáchá prostřednictvím tisku, filmu, rozhlasu, televize, internetu nebo jiným obdobným způsobem, může jít o odnětí svobody na jeden rok až pět let. V případě škody nebo prospěchu velkého rozsahu dokonce tři roky až osm let. Vzhledem k subsidiaritě trestní represe by ovšem spáchání tohoto trestného činu přicházelo do úvahy jen tehdy, pokud by jednání pachatele bylo společensky škodlivé a nepostačovalo by jeho postižení prostřednictvím uvedeného přestupku, zakotveného v zákoně o ochraně osobních údajů.\n"}
{"id": "743492", "url": "https://cs.wikipedia.org/wiki?curid=743492", "title": "Šarkíja", "text": "Šarkíja\n\nŠarkíja (tj. \"východní\", arabsky محافظة الشرقية‎) je jedním z egyptských guvernorátů. Nachází se na severu země a jeho hlavním městem je Zakázík. Podle odhadů z ledna 2015 zde tehdy žilo asi 6,485 milionu obyvatel, z toho 23,1 % ve městech.\n\nKrom Zakázíku se v roce 2006 mezi města nad 100 tisíc obyvatel řadí ještě Bilbajs a Abu Kebir. V Šarkíji se nacházejí hlavní statky klanu Abaza, významné egyptské aristokratické rodiny.\n"}
{"id": "743493", "url": "https://cs.wikipedia.org/wiki?curid=743493", "title": "Dark fantasy", "text": "Dark fantasy\n\nDark fantasy je podžánr fantasy. V dark fantasy příbězích jsou zdůrazněny hororové elementy.\n\nJe složité najít přesnou definici pro dark fantasy. Za zakladatelku žánru je obvykle považována Gertrude Barrows Bennett. Charles L. Grant a Karl Edward Wagner jsou spojeni s vymyšlením vlastního pojmu dark fantasy, ačkoliv oba popisovali odlišný styl fikce. Mnoho autorů, vydavatelů a kritiků navíc používá tento výraz pro mnoho odlišných děl. Příslušné příběhy málokdy sdílí víc než existenci nadpřirozena a temný tón vyprávění.\n\nCharles L. Grant je často uváděn jako zakladatel termínu „dark fantasy“. Grant definoval svou odnož dark fantasy jako „typ hororového příběhu, ve kterém je lidstvo ohrožováno silami, které jsou mimo lidské chápání.“ Termín často používal jako alternativu k hororu, protože žánr hororu byl spojen s krvavějšími díly.\n\nDark fantasy někdy vypráví příběh z úhlu pohledu monstra, a tak jsou tyto bytosti jinak spojené s hororem viděny jako poněkud sympatičtější. V tradičním hororu sleduje čtenář děj z úhlu pohledu obětí a přeživších. \"Upíří kroniky\" Anne Rice jsou jedním ze příkladů tohoto stylu v dark fantasy.\n\nV obecnějším smyslu je termín dark fantasy užíván jako synonymum pro nadpřirozené horory, aby se odlišili hororové příběhy s nadpřirozenými elementy od těch, které je neobsahují. Příběh o vlkodlakovi nebo upírovi by v tomto případě byl dark fantasy, kdežto příběh o sériovém vrahovi by byl horor.\n\nKarl Edward Wagner je často uváděn jako zakladatel termínu „dark fantasy“, kde převažují fantasy základy. Wagner ho použil u své fikce o gotickém válečníkovi Kaneovi. Od té doby se pojem „dark fantasy“ používá ve spojení s podžánry meč a magie a hrdinská fantasy, když se v nich objeví antihrdinové nebo morálně nevyhranění protagonisté. Příkladem jsou příběhy Michaela Moorcocka o albínském šermíři Elricovi.\n\nTermín dark fantasy se někdy používá pro fantasy díla autorů, kteří jsou primárně spojeni s žánrem hororu. Příkladem je \"Temná věž\" Stephena Kinga. Dark fantasy mohou být i temnější díla autorů spojených s jinými styly ve fantasy žánru.\n"}
{"id": "743494", "url": "https://cs.wikipedia.org/wiki?curid=743494", "title": "Miloslav Hořava (1982)", "text": "Miloslav Hořava (1982)\n\nMiloslav Hořava (* 27. listopad 1982, Kladno) je český Lední hokejista. Hraje na postu útočníka. Momentálně (2012) je volný hráč. Jeho otec je bývalý československý a český reprezentant Miloslav Hořava.\n\n\n"}
{"id": "743495", "url": "https://cs.wikipedia.org/wiki?curid=743495", "title": "Martin Červenka", "text": "Martin Červenka\n\nMartin Červenka (* 3. srpna 1992, Praha) je český baseballista. Je reprezentantem České republiky a prosadil se i v systému severoamerických ligových soutěží.\n\nJe odchovancem pražského týmu Kotlářka, v české extralize hrál i za tým Tegola Titans Praha. Účastnil se tréninkových pobytů pod patronací Major League Baseball. 24. ledna 2009 podepsal jako šestnáctiletý talentovaný hráč neprofesionální smlouvu s týmem MLB Cleveland Indians, stal se prvním hráčem z evropských lig, který s tímto americkým týmem podepsal smlouvu. Poté ještě zůstal hrát v české extralize. V roce 2011 odehrál část sezóny na pozici chytače v americké nižší profesionální soutěži Arizona League za tým Arizona League Indians, který patří do organizace Cleveland Indians.\n\nByl členem mládežnických výběrů, v roce 2010 byl členem týmu, který na mistrovství Evropy do 21 let v Brně vybojoval zlaté medaile. Hrál i za seniorskou reprezentaci.\n\n"}
{"id": "743496", "url": "https://cs.wikipedia.org/wiki?curid=743496", "title": "Devoluční válka", "text": "Devoluční válka\n\nDevoluční válka (1667–1668) byla poměrně krátkou válkou mezi Francií a Španělskem (podpořeným dalšími spojenci), během níž vojska Ludvíka XIV. rychle převálcovala a obsadila Habsburky kontrolované Franche-Comté a Španělské Nizozemí. Většinu území pak byla Francie přinucena trojitou aliancí Anglie, Švédska a Spojených provincií vrátit Španělsku po ujednání míru v Cáchách.\n\nLudvíkovy nároky na Španělské Nizozemí nebyly příliš silné: v roce 1659 spolu Francie a Španělsko uzavřely Pyrenejský mír, který ukončil 24 let trvající válečný stav mezi oběma státy. Touto mírovou smlouvou byl španělský král Filip IV. (1605–1665) nucen odevzdat Francii některá území a navíc musel souhlasit se sňatkem své dcery Marie Theresy (1638–1683) a francouzského krále Ludvíka XIV. (1638–1715). Dále bylo ujednáno, že se tímto sňatkem Maria Theresa explicitně zříká práv na dědictví po otci. Jako kompenzace této skutečnosti bylo Ludvíkovi přislíbeno peněžní věno v částce 500 000 zlatých écu; to však nebylo vyplaceno, čímž ujednání nebylo naplněno.\n\nKdyž 17. září 1665 zemřel Filip IV., francouzský král bezprostředně vyhlásil nároky své rodiny na části Španělského Nizozemí a to: vévodství brabantské a limburské, Cambrai, markýzát antverpský, panství Mechelen, Geldry, hrabství Namur, Artois a Henegavsko, třetinu Svobodného panství burgundského a čtvrtinu vévodství lucemburského. Ludvík XIV. to opravňoval skutečností, že mu bylo přislíbeno věno, které nebylo vyplaceno, a že královnino odvolání jejího dědického práva proto bylo neplatné.\nFrancouzští právní učenci vyvozovali z této skutečnosti a z doložky o „devoluci“ (přenesení), že Španělské Nizozemí by neměl získat zatím nedospělý dědic španělského trůnu Karel II. Španělský (1661–1700), neboť se narodil až ve druhém manželství Filipa IV. Naproti tomu byla Maria Theresa výsledkem prvního manželství Filipa IV., a proto byla oprávněna zdědit Brabantské vévodství, a díky ní i její manžel, Ludvík XIV. Královna tato přirozená práva nemohla odvolat ani za své děti.\n\nNevlastní matka Marie Theresy, španělská královna Mariana (1634–1696), která se starala o vládní záležitosti místo svého nedospělého syna společně se svým zpovědníkem kardinálem Johannem Eberhardem Neidhardtem (1607–1681), tyto nároky odmítli, odkazujíce se na odvolání všech dědických práv Marií Theresou. V tom momentu začal francouzský král s přípravami na nové tažení proti Španělsku. Jeho schopný ministr financí Colbert zreorganizoval armádu a zvýšil počet vojáků z 50 000 na 80 000. Španělsko, jehož síly se drobily v politických rozepřích, nemohlo být Francii příliš rovnocenným soupeřem, neboť se navíc muselo vyrovnávat s mohutnou inflací.\n\nMezinárodní situace v roce 1667 byla velmi výhodná pro Francii. Španělsko již bylo několik let ve válce s Portugalskem (Válka za nezávislost Portugalska), která Španělsku přinášela téměř samé porážky a vázala největší část španělského vojenského potenciálu. Francie zprvu podporovala Portugalce vskrytu, později otevřeně. A tak tyto dva státy uzavřely spojenectví formálně 31. března 1667.\nDalším francouzským spojencem byly Spojené provincie. Potom, co Francie velmi dlouhou dobu podporovala Nizozemce ve válce proti Španělsku, vstoupily v roce 1662 obě země do obranné aliance. Ludvík XIV. horlivě usiloval o získání podpory Spojených provincií k dobývání Španělského Nizozemí, a proto započal s vyjednáváním. Spojené provincie byly v tu dobu ve válce s Anglií (Druhá anglo-holandská válka) a v generálních stavech panovaly obavy ze sblížení mezi Anglií a Francií, pokud by nepřistoupily na francouzské nabídky. Vlivný Grand Pensionary Johan de Witt (1625–1672) navrhl, aby bylo Španělské Nizozemí rozděleno mezi obě země. O takových plánech bylo již debatováno od roku 1663. Avšak podíl, který Ludvík XIV. požadoval pro sebe, popudil de Witta natolik, že již nikdy nebylo dosaženo dohody. V tu samou dobu navrhovali Španělé sestavit kombinovanou armádu, pokud by Francouzi zaútočili. De Witt však považoval španělskou vojenskou moc za příliš slabou a francouzský emisar otevřeně deklaroval, že holandské spojenectví se Španěly by znamenalo vyhlášení války Francii. Přestože francouzsko-holandská jednání nevedla k hmatatelným výsledkům, byl Ludvík XIV. přesvědčen o benevolenci Spojených provincií. Slíbil jim, že jim bude dělat prostředníka v jejich konfliktu s Anglií a nakonec, že by mohl sám vyhlásit válku Anglii, ač francouzské válečné námořnictvo nebylo plně zprovozněno, nebylo vystrojeno v příliš velkém rozsahu.\n\nV důsledku toho zůstávala jedinou zbývající překážkou francouzské expanzi Svatá říše římská národa německého. Jako součást burgundského okruhu bylo Španělské Nizozemí předmětem zvláštní garance, zaručující společnou říšskou obranu těchto území, podle ujednání z Augšpurku z roku 1548 mezi Říší a Karlem V. (který byl též španělským králem). V případě francouzského útoku existovala možnost, že by říšské stavy mohly vyhlásit válku Říše proti Francii. Francouzští diplomaté byli však silně odhodláni tuto hrozbu eliminovat. Proto využili členství v Rýnské lize. Byly uzavřeny bilaterální smlouvy s Münsterskem, Arcibiskupstvím mohučským, Neuburskem, Kurfiřtstvím braniborským a Kurfiřtstvím kolínským, kterými se tyto říšské země zavázaly odepřít cizím vojskům vstup na svá teritoria a snažit se prosadit neutralitu Říše na říšském sněmu. Tím bylo zamýšlené francouzské tažení na východě chráněno před zákrokem Říše.\n\nDne 8. května 1667 Ludvík XIV. přednesl prohlášení k španělskému dvoru, v níž zopakoval své požadavky. Tato deklarace byla rovněž tak inzerována francouzskými ambasadory na každém evropském dvoře. Prezentovali tažení \"„krále Slunce“\" ne jako vpád, ale jako vstup vojsk do zemí, které mu již po právu patří. Král sám osobně nazýval invazi vojsk \"„voyage“\" čili výprava.\n\n\n"}
{"id": "743497", "url": "https://cs.wikipedia.org/wiki?curid=743497", "title": "Suez (guvernorát)", "text": "Suez (guvernorát)\n\nGuvernorát Suez (arabsky محافظة السويس‎) je jedním z egyptských guvernorátů. Nachází se severně od Suezského zálivu na severovýchodě země a jeho hlavním městem je Suez.\n\nV Suezském guvernorátu se nachází pět přístavů, jmenovitě El-Sokhna, Tewfiq, Adabeya, rybářský přístav El-Atka a ropný přístav. Kromě ropy se zde těží i další nerostné suroviny jako vápenec, jíl, uhlí, mramor a vápenec. Dalším vývozním artiklem je papája.\n\n• Suezský průplav\n• Suezská krize\n"}
{"id": "743498", "url": "https://cs.wikipedia.org/wiki?curid=743498", "title": "Kan (řeka)", "text": "Kan (řeka)\n\nKan ( ) je řeka v Krasnojarském kraji v Rusku. Je 629 km dlouhá. Povodí má rozlohu 36 900 km².\n\nPramení na severních svazích Východních Sajan v části zvané Kanské Belogorje. Až k soutoku s řekou Tichý Kan se jmenuje Divoký Kan. Na horním toku teče v úzké dolině a na středním v široké dolině po Kanské lesostepi. Na dolním toku pak protíná výběžky Jenisejského krjaže, přičemž vytváří říční prahy (Velký, Kosý). Ústí zprava do Jeniseje.\n\n\nZdrojem vody jsou sněhové a dešťové srážky. Průměrný roční průtok vody u vesnice Podporog činí 276 m³/s.\n\nNa oddělených částech řeky s klidnou hladinou je možná vodní doprava. Pod horami je řeka splavná. Na řece leží město Kansk. V povodí řeky se nachází východní část Kansko-ačinského uhelného revíru.\n"}
{"id": "743503", "url": "https://cs.wikipedia.org/wiki?curid=743503", "title": "Vonónés I.", "text": "Vonónés I.\n\nVonónés I. ( – 19 n. l.) z dynastie Arsakovců byl v letech 7/8–10/11 parthským velkokrálem a zhruba v letech 12–15/16 arménským králem. Jeho otcem byl Fraatés IV., parthský král v letech 38–3/2 př. n. l.\n\nVládu v říši převzal na žádost parthských velmožů, kteří po násilné smrti krále Oróda III. hledali nového panovníka a rozhodli se pro syny Fraata IV. vychovávané v Římě. Čveřice synů tam odešla již v roku 10/9 př. n. l. na popud Fraatovy manželky Músy, aby se tím uvolnila cesta k trůnu Músinu synovi Fraatakovi. Na Vonóna padla volba patrně proto, že byl nejstarším z princů.\n\nToto řešení následnické otázky se brzy ukázalo jako problematické, neboť Vonónés byl po letech strávených v Římě plně romanizovaný a nejevil zájem ani o lov, ani o jízdu na koni a navíc se obklopil Řeky, které s sebou na východ přivedl. Již před rokem 10 proto vypukla vzpoura vedená Arsakovcem po matce Artabanem, a přestože Vonónés protikrále nejprve porazil, nakonec musel roku 10/11 opustit zemi. Stal se díky příznivé shodě náhod dočasně arménským králem, ale jelikož ho Římané přestali podporovat, musel i z Arménie kolem roku 15/16 odejít a roku 19 byl v Kilikii zavražděn.\n"}
{"id": "743505", "url": "https://cs.wikipedia.org/wiki?curid=743505", "title": "Josef Ackermann (politik)", "text": "Josef Ackermann (politik)\n\nJosef Ackermann (3. března 1867 Hlinsko – 28. února 1935 Praha) byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl tajemníkem textilního dělnictva ze Střešovic.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění, kde zasedal do roku 1925.\n\nZemřel po krátké nemoci v únoru 1935 na klinice profesora Pelnáře v Praze. Pohřeb se měl konat 4. března 1935 v novém krematoriu na Vinohradech.\n\n"}
{"id": "743506", "url": "https://cs.wikipedia.org/wiki?curid=743506", "title": "Zploštělec dlouhohlavý", "text": "Zploštělec dlouhohlavý\n\nZploštělec dlouhohlavý (\"Papilloculiceps longiceps\"), jinak nazývaný krokodýlí ryba, je druh ryby z řádu ropušnicotvární.\n\nVýskyt: Jedná se bentickou rybu žijící v subtropech až tropech západní části Indického oceánu. Žije v oblastech s mělkým písčitým dnem blízko korálových útesů či sutí. Vyskytuje se v hloubce 1–20 m.\n\nVelikost: Nejčastější velikost ryby je 70 až 120 cm.\n\nDospělost: Pohlavní dospělost nastává mezi 4,5 a 14 lety.\n\nPopis: Mladí jedinci jsou černě zbarvení. Dospíváním se zbarvení ryby mění na strakatě hnědé nebo zelené a šedé, což ji poskytuje skvělé maskování na písčitém podkladu. Na první pohled je krokodýlí ryba téměř neviditelná. Dokonce i zvláštní kresba v oku napomáhá rybě v maskování. Chrání se mimikrami, ale i vztyčenými trny. Má dvojdílnou hřbetní ploutev, v první části je 9 až 10 tvrdých paprsků a v druhé části 11 měkkých paprsků. Krokodýlí ryba má dále velké prsní ploutve sloužící k pohybu.\n\nPotrava: Je to dravá ryba s velkou tlamou lovící ze zálohy. Hlavní součástí jídelníčku jsou menší ryby.\n\n"}
{"id": "743512", "url": "https://cs.wikipedia.org/wiki?curid=743512", "title": "Juraj Babka", "text": "Juraj Babka\n\nJuraj Babka, pesudonym Hermuškin (17. listopadu 1868 Háj – 13. nebo 14. května 1942 Banská Bystrica), byl slovenský a československý pedagog, politik a meziválečný senátor Národního shromáždění ČSR za Československou sociálně demokratickou stranu dělnickou.\n\nMešťanskou školu vychodil v Turčianském Svätém Martinu. Pak studoval na učitelském ústavu v Kláštoru pod Znievom. Pracoval pak jako učitel na různých místech regionu. Později v Banské Bystrici jako školský inspektor. Vydával a redigoval hospodářská periodika \"Obzor\", \"Slovenský včelár\" a \"Včelár začiatočník\". Byl předsedou včelařského spolku v Banské Bystrici v letech 1931–1939 a členem Matice slovenské.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění, kde zasedal do roku 1925. Profesí byl inspektorem z Banské Bystrice.\n\n"}
{"id": "743515", "url": "https://cs.wikipedia.org/wiki?curid=743515", "title": "Faryngalizace", "text": "Faryngalizace\n\nFaryngalizace (někdy též faryngealizace) je druhotná artikulace souhlásek nebo samohlásek, při jejíž artikulaci jsou hltan nebo hrtanová příklopka staženy.\n\nV mezinárodní fonetické abecedě může být faryngalizace zaznamenána jedním ze dvou způsobů :\nArabština a syrština používají fonémovou druhotnou faryngalizaci při výslovnosti emfatických předních souhlásek. Mrtvá ubychština ze skupiny severozápadokavkazských jazyků měla 14 faryngalizovaných souhlásek. Některé jazyky Indiánů na severozápadním tichomořském pobřeží mají faryngalizované souhlásky, které ovlivňují faryngalizaci samohlásek, je to především v jazyce Čilkotinů a dále Selišů a Sahaptinů.\n\nJazyk taa ze skupiny kojsanských jazyků má faryngalizované samohlásky, které fonémově kontrastují se znělými dyšnými samohláskami vznikajícími kmitáním některých hrtanových chrupavek (epiglotalizované hlásky). Tyto hlásky se zaznamenávají tildou pod znakem příslušné farygalizované hlásky. Ve stejné jazykové skupině, v tuuských jazycích, jsou takové epiglotalizované hlásky rovněž fonémové. V dánštině nese mnoho samohlásek jasné charakteristiky faryngalizace.\n\nV mnoha jazycích je faryngalizace obecně spojena s výraznější dentální artikulací předních souhlásek takže např. výslovnost temného l se blíží k dentální nebo alveodentální, zatímco výslovnost normálního l se stahuje do alveolární pozice.\n\n"}
{"id": "743516", "url": "https://cs.wikipedia.org/wiki?curid=743516", "title": "Jozef Barinka", "text": "Jozef Barinka\n\nJozef Barinka (5. září 1860 Valašské Klobouky – duben 1940) byl slovenský a československý římskokatolický pedagog a politik, meziválečný senátor Národního shromáždění ČSR za Slovenskou ľudovou stranu.\n\nPodcházel z učitelské rodiny, která žila ve Valašských Kloboukách. Vystudoval učitelský ústav v Kláštoru pod Znievom. Pak přesídlil do obce Slovany, kde poznal svou ženu, dceru Márii Barinkovou, rozenou Bakošovou, dceru obchodníka. Působil jako učitel náboženství na různých místech regionu. Před vznikem ČSR se angažoval v kampaních proti uzákonění civilních sňatků. Byl stoupencem panslavismu a byl za své názory před rokem 1918 několikrát soudně obžalovaný. V Ružomberku se Barinka seznámil s Andrejem Hlinkou a politicky se angažoval v Slovenské ľudové straně. V politické praxi se zabýval zejména školskými otázkami.\n\nProfesí byl učitelem v Zubáku.\n\nPo parlamentních volbách v roce 1920 získal senátorské křeslo v Národním shromáždění, kde zasedal do roku 1925. Do senátu ale nastoupil až dodatečně roku 1921 jako náhradník poté, co rezignoval Richard Osvald. Zvolen byl na společné kandidátce Slovenské ľudové strany (pozdější \"Hlinkova slovenská ľudová strana\") a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace.\n\nPo roce 1925 se dostal do sporu s Andrejem Hlinkou. Stranu sice neopustil, ale už za ni nekandidoval.\n\n"}
{"id": "743518", "url": "https://cs.wikipedia.org/wiki?curid=743518", "title": "Josef Barth", "text": "Josef Barth\n\nJosef Barth (19. listopadu 1860 Břežany – 17. ledna 1941 Žatec) byl československý politik německé národnosti a senátor Národního shromáždění ČSR za Německou sociálně demokratickou stranu dělnickou v ČSR.\n\nNarodil se v Břežanech (Pressern) u Nového Sedla poblíž Žatce. Od raného mládí musel pracoval jako pastýř a nemohl se věnovat studiu. Okolo roku 1900 se přestěhoval do Žatce. Zde spoluzakládal organizaci rakouské sociální demokracie, odbory, nemocenskou pokladnu a konzumní spolek \"Solidarität\". Patřil mezi veterány dělnického hnutí na Žatecku. Po světové válce vedl konzumní spolek v Žatci a byl ředitelem zdejší nemocenské pokladny. Zasedal v obecním zastupitelstvu a od roku 1919 byl náměstkem starosty města. Vedl okresní správní komisi. Profesí byl vedoucím obchodu z Žatce.\n\nV parlamentních volbách v roce 1920 získal za Německou sociálně demokratickou stranu dělnickou v ČSR senátorské křeslo v Národním shromáždění, kde zasedal do roku 1925.\n\n"}
{"id": "743521", "url": "https://cs.wikipedia.org/wiki?curid=743521", "title": "Tomte", "text": "Tomte\n\nTomte, nisse či tomtenisse (Švédsko), nisse (Norsko a Dánsko) nebo tonttu (Finsko) je skandinávská verze Santa Clause nebo Ježíška. Je to skřítek, který žije pod podlahou domu, a jezdí na kozách jménem Julbocker. Tomte rozdává dárky z pytle pro děti a dospělé na Štědrý den. I když byla tato pohanská tradice zakázána církví i státem ve středověku, přetrvala jako švédská dovolená tradice v soukromí.\n\n"}
{"id": "743523", "url": "https://cs.wikipedia.org/wiki?curid=743523", "title": "Ján Blaho", "text": "Ján Blaho\n\nJán Blaho (3. září 1873 Mošovce – ???) byl slovenský a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl domkářem v Mošovcích.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění, kde zasedal do roku 1925.\n\n"}
{"id": "743524", "url": "https://cs.wikipedia.org/wiki?curid=743524", "title": "Leyesaurus", "text": "Leyesaurus\n\nLeyesaurus (\"ještěr z (města Balde de) Leyes\") byl rod bazálního sauropodomorfního dinosaura z čeledi Massospondylidae. Fosílie tohoto menšího dinosaura, žijícího v období spodní jury, byly objeveny na území provincie San Juan v Argentině.\n\nHolotyp nese označení \"PVSJ 706\" a sestává z téměř kompletní kostry a několika postkraniálních fragmentů (páteř, pletence, část zadní končetiny). Lebka je dlouhá 18 cm a délka celého zvířete činila zhruba 3 metry. Hmotnost zřejmě dosahovala 70 kilogramů. Podle jiného odhadu byl dlouhý asi 2,1 metru. Zkameněliny byly objeveny v souvrství Quebrada del Barro. Nejbližším příbuzným leyesaura byl zřejmě rod \"Adeopapposaurus\".\n\n"}
{"id": "743526", "url": "https://cs.wikipedia.org/wiki?curid=743526", "title": "Štěpán Lucký", "text": "Štěpán Lucký\n\nŠtěpán Lucký (20. ledna 1919 Žilina – 5. května 2006 Praha) byl český hudební skladatel.\n\nMaturoval na reálce v Žilině a poté studoval na Pražské konzervatoři hru na klavír u Albína Šímy a skladbu a Aloise Háby. Za druhé světové války se zúčastnil odboje, byl zatčen a vězněn v koncentračních táborech v Budapešti, na Ilavě, v Osvětimi a v Buchenwaldu.\n\nPo osvobození dokončil studia hudby v mistrovské škole u Jaroslava Řídkého. Vedle toho vystudoval hudební vědu na Karlově univerzitě. Souběžně byl hudebním kritikem několika časopisů. V roce 1954 se stal vedoucím hudebního vysílání Československé televize. O televizní režii oper přednášel i na Akademii múzických umění v Praze.\n\nJe znám především jako autor hudby pro film a televizi. Jeho koncertní skladby nejsou často hrány. Společně s Vladimírem Borem vydal monografii o hudebním skladateli Václavu Trojanovi. \n\n\n\n\n\n\n"}
{"id": "743528", "url": "https://cs.wikipedia.org/wiki?curid=743528", "title": "Ivan Bodnár", "text": "Ivan Bodnár\n\nIvan Bodnár (4. července 1877 Hrušovo nebo Hrušov okr. Trebišov – 1967) byl československý politik rusínské národnosti a senátor Národního shromáždění ČSR za Komunistickou stranu Československa, později nezařazený senátor.\n\nProfesí byl zemědělcem v Hrušovu. Byl starostou obce a notářem.\n\nOd roku 1921 byl členem KSČ, předtím byl sociálním demokratem. Po doplňovacích parlamentních volbách na Podkarpatské Rusi v roce 1924 získal senátorské křeslo v Národním shromáždění. Mandát obhájil v parlamentních volbách v roce 1925. 24. prosince 1928 byl vyloučen ze senátorského klubu KSČ a poté i ze strany. Po zbytek volebního období do roku 1929 zasedal v parlamentu jako nezařazený poslanec.\n\n"}
{"id": "743532", "url": "https://cs.wikipedia.org/wiki?curid=743532", "title": "Karel Cífka", "text": "Karel Cífka\n\nKarel Cífka, v dobových pramenech někdy uveden jako Karel Cívka (2. září 1871 Srbeč – podzim 1930 Praha), byl český dělník, československý politik a meziválečný senátor Národního shromáždění.\n\nNarodil se v Srbči rolníku Josefu Cífkovi a jeho ženě Františce, rozené Somolové. Původní profesí byl dělník - nedoučený truhlářský pomocník. Brzy vstoupil do České strany sociálně demokratické. Vystoupil z katolické církve a v roce 1897 se po civilním sňatku s Josefou Staňkovou usadil v Praze na Novém Městě. Téhož roku 1897 se stal činovníkem strany a administrativním pracovníkem časopisu Sociální demokrat. Po roce 1914 povýšil na místo úředníka okresní nemocenské pokladny v Praze.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění, kde zasedal do roku 1925.\n\nZemřel na podzim roku 1930 na pražské klinice profesora Pelnáře.\n\n"}
{"id": "743535", "url": "https://cs.wikipedia.org/wiki?curid=743535", "title": "Nala", "text": "Nala\n\nSlovo Nala může znamenat:\n\n"}
{"id": "743539", "url": "https://cs.wikipedia.org/wiki?curid=743539", "title": "Endre Csehy", "text": "Endre Csehy\n\nEndre Csehy byl československý politik maďarské národnosti a meziválečný senátor Národního shromáždění ČSR za Komunistickou stranu Československa na Podkarpatské Rusi.\n\nProfesí byl zemědělcem v Berehovu.\n\nPo doplňovacích parlamentních volbách na Podkarpatské Rusi v roce 1924 získal senátorské křeslo v Národním shromáždění. Znovu se do senátu krátce dostal po parlamentních volbách v roce 1929, když v roce 1934 nastoupil jako náhradník poté, co o mandát přišel Ivan Lokota.\n\n"}
{"id": "743556", "url": "https://cs.wikipedia.org/wiki?curid=743556", "title": "Klášter Ferrières", "text": "Klášter Ferrières\n\nKlášter Ferrières (fr. \"abbaye Saint-Pierre-et-Saint-Paul de Ferrières\") je benediktinský klášter v Ferrières-en-Gâtinais v departementu Loiret v centrální Francii. Byl založen pravděpodobně během 7. století a během 9. století v něm fungovalo významné scriptorium. Budova kostela zasvěceného sv. Petrovi a Pavlovi pochází z 12. a 13. století. Bližší informace o dějinách konventu nejsou zachovány.\n"}
{"id": "743562", "url": "https://cs.wikipedia.org/wiki?curid=743562", "title": "Lights", "text": "Lights\n\nLights je debutové album anglické zpěvačky a písničkářky Ellie Goulding. Album po svém vydání debutovalo na prvním místě anglické albové hitparády. Zpěvačka kvůli nahrávání desky ukončila studium na univerzitě v Kentu. Smlouvu na vydání podepsala v září 2009 u labelu Polydor. \n\nAlbum bylo kladně přijato hudebními kritiky. Časopis Rolling Stone označil hlas Goulding za klasický folkový a písničky za hezké a chytlavé. Stephen Troussé, redaktor serveru Pitchfork označil \"Lights\" za nádherný, slibný debut. \nAlbum se dočkalo na konci roku 2010 znovu vydání. Reedice nesla název \"Bright Lights\" a obsahovala sedm nových písní. \n"}
{"id": "743564", "url": "https://cs.wikipedia.org/wiki?curid=743564", "title": "Alexander Dráb", "text": "Alexander Dráb\n\nAlexander Dráb (28. října 1873 Nižná Šebastová nebo Košice – 3. září 1952 Košice) byl slovenský a československý politik a meziválečný senátor Národního shromáždění za Československou sociálně demokratickou stranu dělnickou, později za Komunistickou stranu Československa.\n\nProfesí byl knihtiskařem v Košicích.\n\nVyučil se typografem. Byl aktivní v Slovenské sociálně demokratické straně Uherska. Už před rokem 1914 náležel k hlavním aktivistům dělnického hnutí v Košicích. V roce 1920 patřil mezi přívržence sociálně demokratické levice. Byl administrátorem košického listu \"Kasaai Munkás\".\n\nV parlamentních volbách v roce 1920 získal senátorské křeslo v Národním shromáždění, kde zasedal do roku 1925. Zvolen byl za sociální demokracii, později přešel do nově zřízené KSČ. Ještě později se rozešel s linií KSČ a byl ze strany vyloučen.\n\n"}
{"id": "743565", "url": "https://cs.wikipedia.org/wiki?curid=743565", "title": "Omyl", "text": "Omyl\n\nOmyl neboli mýlka, řidčeji knižně zmýlená, případně nedopatření či cizím slovem renonc, je chybné neúmyslné či nechtěné lidské jednání vzniklé obvykle z únavy, nepozornosti, roztržitosti, nesoustředěnosti, onemocnění apod. Jako takové se může vyskytovat ve všech oborech lidské činnosti a stává se občas každému člověku - nikdo není stále zcela dokonalý a tudíž ani neomylný. Omyl může být naprosto neškodný respektive může mít zcela neutrální následky, závažný omyl pak může způsobit nehodu, havárii či lidskou tragédii.\n\nPokud dojde k omylu (vždy neúmyslný čin), je považováno za vhodné se neprodleně ústně či písemně omluvit všem dotčeným lidem, v případě hmotné škody pak i zaplatit přiměřené odškodné (nebo se jinak vhodně revanšovat).\n"}
{"id": "743567", "url": "https://cs.wikipedia.org/wiki?curid=743567", "title": "Juraj Ďurčanský", "text": "Juraj Ďurčanský\n\nJuraj Ďurčanský (16. dubna 1873 Rajec – 1. května 1937 Levice nebo Sazdice) byl slovenský a československý katolický politik a meziválečný senátor Národního shromáždění ČSR za Slovenskou ľudovou stranu (od roku 1925 oficiální název \"Hlinkova slovenská ľudová strana\").\n\nProfesí byl rolníkem v Rajci. Působil jako kulturní pracovník a politik. Jeho synem byl významný slovenský politik Ferdinand Ďurčanský.\n\nPo parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. V roce 1920 byl zvolen na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Takto samostatně šla strana i do voleb v roce 1925 a 1929.\n\n"}
{"id": "743570", "url": "https://cs.wikipedia.org/wiki?curid=743570", "title": "Opavia", "text": "Opavia\n\nZnačka Opavia je nejznámější značkou sušenek a oplatek na českém trhu. V současné době se používá jako takzvaná zastřešující značka, pod kterou spadá řada brandů z portfolia plněných a suchých sušenek, formovaných oplatek a plněných oplatek, známých na českém a slovenském trhu. Produkty s touto značkou se vyrábějí ve třech českých továrnách; na nejmodernějších linkách ve výrobních závodech v Opavě a v Lovosicích, a tradiční výrobou s velkým podílem ruční práce v Mariánských Lázních. Většina produkce oplatek a sušenek s logem Opavia pochází z České republiky, část je vyráběna také v zahraničních továrnách společnosti Mondelēz International, které značka patří.\nOznačení Opavia se původně vztahovalo k továrně v Opavě. Vzniklo v roce 1958 v rámci sloučení Slezského průmyslu jemného pečiva n. p. Opava s Průmyslem trvanlivého pečiva n. p. Praha. Tehdy byl z opavského podniku vytvořen odštěpný závod Opavia. Na počátku devadesátých let došlo k privatizaci továrny v Opavě. Novým vlastníkem továrny i značky Opavia se stalo konsorcium společností Danone a Nestlé. Značka Opavia se prezentovala na výrobcích logem se symbolem máků a později klasů. Logo přitom doplnila informace „Založeno 1840“. Datum se vztahuje k roku, ve kterém opavský soukeník Kaspar Melhior Baltasar Fiedor se svou ženou založil v Opavě firmu Fiedor vyrábějící oplatky, historickou předchůdkyni továrny v Opavě.\n\nV devadesátých letech vznikla pro značku Opavia řada ikonických reklam.\n\nV roce 1999 byly Čokoládovny rozděleny – Nestlé nadále zastřešovalo výrobu čokoládových cukrovinek, zatímco pod firmu Danone spadala výroba trvanlivého pečiva. O dva roky později se Danone Čokoládovny přejmenovaly na Opavia – LU. V roce 2007 Opavia přešla pod americký koncern Kraft Foods, v roce 2012 pak pod Mondelēz International, který vznikl rozdělením Kraft Foods na dvě samostatné skupiny.\n\nV současnosti se označení Opavia využívá výhradně jako značka produktů. Na její podporu vznikají nové reklamní kampaně. \n\nSpolečnost Mondelēz International vyrábí v Česku tradiční výrobky, mezi které se řadí produkty jako Tatranky, Esíčka, Koka, Věnečky či Fidorka. V posledních letech uvádí na trh i zcela nové produkty pod značkou Opavia, které následují trend zdravějšího mlsání.\n"}
{"id": "743573", "url": "https://cs.wikipedia.org/wiki?curid=743573", "title": "Ivo Telec", "text": "Ivo Telec\n\nIvo Telec (* 24. února 1959 Brno) je český právník, odborník na právo duševního vlastnictví. Zabývá se též souvisejícím právem proti nekalé soutěži a osobnostním právem. Kromě toho i právem spolkovým a nadačním a právem veřejné prospěšnosti.\n\nV letech 1978–1982 vystudoval Právnickou fakultu tehdejší Univerzity Jana Evangelisty Purkyně v Brně (dnes Masarykova univerzita), kde roku 1983 získal titul doktora práv. V akademické sféře působí od roku 1991. Roku 1992 mu Vědecké kolegium věd o státu a právu Československé akademie věd v Praze udělilo vědeckou hodnost kandidáta právních věd na základě práce \"Právo výkonných umělců v agenturní a ochranné praxi\". Roku 1996 se na Masarykově univerzitě habilitoval v občanském právu prací \"Vybrané kapitoly z českého autorského práva\" a roku 2003 získal i profesuru pro obor občanské právo. Od roku 2004 je vedoucím katedry občanského práva a pracovního práva na Právnické fakultě Univerzity Palackého, vyučuje také na Ústavu soudního inženýrství VUT v Brně, na Fakultě informatiky Masarykovy univerzity v Brně a na Fakulte práva Paneurópské vysoké školy.\n\nV roce 1998 obdržel Cenu rektora Masarykovy univerzity za vynikající tvůrčí čin – dílo \"Autorský zákon, Komentář\".\n\nKromě toho působí i v právní praxi, v 80. letech 20. století několik let jako státní notář a úředník, dále jako soudní znalec (v oborech školství a kultura a ekonomika) a od roku 1990 jako advokát. Působil také jako člen pracovní komise Legislativní rady vlády pro občanské právo a zastupoval Česko ve Vysoké skupině autorskoprávních odborníků Komise Evropských společenství a stále je mezinárodním rozhodcem ve sporech o doménová jména .cz, dříve též .eu. Ivo Telec byl rovněž členem rozkladové komise Úřadu průmyslového vlastnictví v Praze i lektorem České advokátní komory v oboru autorského práva.\n\nProfesor Telec patří mezi spoluautory českého autorského zákona z roku 2000, působil i v rekodifikační komisi pro nový občanský zákoník z roku 2012. Vyhlášen byl Právníkem roku 2006 v kategorii právo duševního vlastnictví.\n\nIvo Telec je veden v seznamech agentů StB pod krycím jménem Vilém. Podle některých názorů stál za kauzou údajného plagiátorství vedoucího katedry občanského práva Právnické fakulty Masarykovy univerzity Josefa Fialy.\n\n\n"}
{"id": "743575", "url": "https://cs.wikipedia.org/wiki?curid=743575", "title": "Single Ladies (Put a Ring on It)", "text": "Single Ladies (Put a Ring on It)\n\nSingle Ladies (Put a Ring on It) je píseň americké zpěvačky Beyoncé Knowles z jejího třetího alba I Am... Sasha Fierce. Píseň byla vydána 12. října 2008 jako pilotní singl. Producent The-Dream začal píseň tvořit po tajné svatbě Beyoncé a jejího manžela Jay-Z v dubnu 2008. Producenta inspirovaly problémy mužů, kteří se neradi žení. Zpěvačka později pro magazine Billboard řekla, že námět písně se jí líbí, jelikož je to problém, který každý den řeší mnoho žen.\n\nPíseň byla televizí \"Fuse TV\" označena jako nejlepší roku 2008. Za song obdržela Beyoncé i tři ceny Grammy včetně té nejprestižnější v kategorii Song roku. Stejné ocenění dostala i na udílení cen Kids Choice Awards, Soul Train Music Awards a Teen Choice Awards. Stanice VH1 zařadila \"Single Ladies\" na šestnácté místo v pořadí nejlepších písní nulté dekády.\nČernobílý videoklip se natáčel v New Yorku a režie se ujal Jake Nava. V jednoduchém klipu tančí Beyoncé s dalšími dvěma tanečnicemi. Knowles za něj dostala devět nominací na cenu MTV. Nakonec obdržela tři sošky, včetně té pro videoklip roku. V kategorii Nejlepší ženské video, zvítězila Taylor Swift s videoklipem \"You Belong with Me\". Během poděkování ale vtrhl na pódium nespokojený Kanye West a sebral mladé zpěvačce mikrofon a prohlásil, že cenu měla vyhrát Beyoncé, protože klip k \"Single Ladies\" považuje za jeden z nejlepších. Celý incident zachránila samotná Beyoncé, která během přijetí ceny pro Videoklip roku vyzvala mladou Taylor Swift, aby se vrátila na pódium a užila si svou velkou chvíli.\n"}
{"id": "743590", "url": "https://cs.wikipedia.org/wiki?curid=743590", "title": "Kniha písaře Jana", "text": "Kniha písaře Jana\n\nKniha písaře Jana (známá též jako \"kniha šéfů\" neboli \"Schöffenbuch\") je latinsky psaná právní kniha z poloviny 14. století od neznámého autora, označujícího se pouze jako „dominus Johannes notarius civitatis“. Zachycuje praxi brněnského městského soudu a obsahuje proto soupis městského práva, ovlivněného především právem římským.\n\nTyto vlivy se projevily jak v úpravě vedení soudního procesu, např. příslušným soudem je soud žalovaného, je nutno slyšet obě strany sporu, za důkaz slouží zejména svědecká výpověď a vůbec se nepřipouštějí důkazy iracionální (tzv. ordály), tak i v úpravě důležitých smluvních typů, zejména smlouvy kupní, ale i nájemní, o úschově nebo o výpůjčce.\n\nJako právní příručka se stala velmi oblíbenou, rozepsána byla do téměř třiceti rukopisů, ve druhé polovině 14. století byla zpracována do stručného a široce použitelného výtahu \"Manipulus vel directorium juris civilis\" a roku 1446 ji přepsal a o prvky práva svého města obohatil jihlavský městský písař.\n\n"}
{"id": "743595", "url": "https://cs.wikipedia.org/wiki?curid=743595", "title": "Georg Glosauer", "text": "Georg Glosauer\n\nGeorg Glosauer, česky Jiří Glosauer (22. června 1860, Svojšín – 9. června 1926, Praha), byl český římskokatolický kněz německé národnosti a od roku 1917 pomocný biskup pražský.\n\nPo kněžském svěcení v roce 1884 působil nejprve jako kaplan, od roku 1890 byl farářem v Pačejově a od roku 1892 v Boru. V roce 1904 se stal kanovníkem pražské metropolitní kapituly. Angažoval se mezi katolickými Němci, byl například předsedou arcidiecézního sdružení německého katolického dělnictva a příznivcem svazu německých katolíků. Dne 7. července 1917 byl jmenován pomocným biskupem pražské arcidiecéze a titulárním biskupem hermopolským. Zemřel v roce 1926 a byl pohřben ve svém rodišti.\n\n"}
{"id": "743597", "url": "https://cs.wikipedia.org/wiki?curid=743597", "title": "Okáč horský", "text": "Okáč horský\n\nOkáč horský (\"Erebia epiphron\", Knoch 1783) je babočkovitý motýl s krásnými křídly ve vínově červené a tmavě fialové barvě. Rozpětí křídel 32-36 mm. Vyskytuje se ve vyšších horách celé Evropy, v Česku velmi vzácně na dvou lokalitách v Hrubém Jeseníku a v Krkonoších.\n\nTento typicky horský motýl se vyskytuje na alpských loukách v nadmořských výškách od 1000 do 2000 m. Místy je velmi hojný, ale jeho rozšíření je ostrůvkovité, proto vytváří řadu geografických variant.\n\nMotýl je jednogenerační, létá v červenci a srpnu. Housenka žije na různých horských trávách a je přezimující.\n\nV České republice je na obou místech výskytu dosti hojný a na chráněných územích proto není ohrožený.\n\n"}
{"id": "743600", "url": "https://cs.wikipedia.org/wiki?curid=743600", "title": "Brad McCrimmon", "text": "Brad McCrimmon\n\nByron Brad McCrimmon (* 29. března 1959 v Plenty, Saskatchewan, Kanada – 7. září 2011, Jaroslavl, Rusko) byl kanadský hokejový obránce, který působil 17 sezon v NHL jako hráč a poté i jako asistent trenéra.\n\nV roce 2011 zahynul při letecké havárii klubu Lokomotiv Jaroslavl, u kterého působil jako hlavní trenér.\n\nDvakrát hrál za kanadskou reprezentaci do 20 let na juniorském mistrovství světa - v roce 1978 v Kanadě (bronz) a 1979 ve Švédsku (5. místo).\n\nPřed nástupem do NHL působil v juniorských klubech Prince Albert Raiders (1974-76) a Brandon Wheat Kings (1976-79). V roce 1979 jej na celkové 15. pozici draftoval Boston Bruins. V tomto klubu působil v letech 1979-82, poté přestoupil do Philadelphia Flyers. Za Flyers si v sezonách 1984/85 a 1986/87 zahrál ve finále soutěže, v obou případech ale Stanleyův pohár získal soupeř - Edmonton Oilers. V roce 1987 změnil působiště - až do roku 1990 nastupoval za Calgary Flames. V tomto mužstvu zažil nejlepší sezonu v kariéře 1987/88, ve které byl nejlepším hráčem ligy v hodnocenní +/-, zahrál si utkání hvězd a byl umístěn do 2. All star týmu sezony. V Calgary se dočkal i Stanleyova poháru v ročníku 1988/89, následující sezonu vykonával v klubu funkci kapitána. V období 1990-93 byl součástí celku Detroit Red Wings, následující tři sezony hrál za Hartford Whalers a svou poslední sezonu 1996/97 strávil v kádru Phoenix Coyotes.\n\nPo konci aktivní kariéry se dal na dráhu trenéra. V sezoně 1997/98 byl asistentem u New York Islanders. V letech 1998-2000 trénoval v juniorské WHL klub Saskatoon Blades. Poté působil opět na pozici asistenta trenéra, kterou zastával postupně u Calgary Flames (2000-03), Atlanta Thrashers (2003-08) a Detroit Red Wings (2008-11). V roce 2011 nastoupil jako hlavní trenér u klubu KHL Lokomotiv Jaroslavl, sezonu kvůli havárii nezahájil.\n\nS manželkou Maureen, dcerou Carlin a synem Liamem žil v Michiganu.\n\nNěkteří hráči Detroit Red Wings v sezoně 2011/2012 nosili na rameni nášivku na památku McCrimona i dalších dvou bývalých členů organizace, kteří zahynuli v letadle s Jaroslavlí - Ruslana Saleje a Stefana Liva.\n\n"}
{"id": "743602", "url": "https://cs.wikipedia.org/wiki?curid=743602", "title": "Gaston I. z Foix-Béarn", "text": "Gaston I. z Foix-Béarn\n\nGaston I. z Foix-Béarn (fr. \"Gaston I de Foix-Béarn\", okc. \"Gaston I de Fois-Bearn\"; 1287 - 13. prosince 1315 klášter Maubuisson) byl hrabě z Foix a vikomt z Béarnu a Marsanu. Zúčastnil se několika tažení do Flander a celý život bojoval se svými příbuznými a sousedy o majetek.\n\nByl jediným synem Rogera Bernarda z Foix a Markéty, dcery Gastona z Béarn. Roku 1302 mu zemřel otec a regentské vlády se ujala vdova Markéta. I přes své mládí se Gaston v létě téhož roku zúčastnil výpravy francouzského krále Filipa IV. do Flander a podařilo se mu na rozdíl od mnoha jiných účastníků přežít bitvu u Courtrai.\n\nPo návratu domů se dostal do sporu se svým bratrancem Bernardem z Armagnacu, který zpochybňoval Gastonův nárok na vikomství Béarn. Oba muži se posléze na nátlak krále a papeže usmířili a Gaston se roku 1304 podílel na trestné výpravě do Flander a znovu bojoval na francouzské straně u Mons-en-Pévèle.\n\nKvůli novému sporu s Bernardem z Armagnacu byl králem Filipem roku 1309 uvězněn v pařížském vězení Châtelet a po propuštění se připojil k nové výpravě Ludvíka X. do Flander. Zemřel po cestě v klášteře Maubuisson v důsledku nemoci. Byl pohřben po boku svých předků v cisterciáckém klášteře Boulbonne v Ariège.\n"}
{"id": "743605", "url": "https://cs.wikipedia.org/wiki?curid=743605", "title": "Projekt 667BD", "text": "Projekt 667BD\n\nProjekt 667BD (v kódu NATO třída Delta II) byla třída raketonosných ponorek Sovětského námořnictva s jaderným pohonem. Třída představuje druhou verzi rozsáhlé skupiny celkem 43 raketonosných ponorek třídy \"Delta\", tvořící od 70. let páteř sovětských námořních strategických sil. Liší se především větším počtem raket, nesených v prodlouženém trupu.\n\nVývoj ponorek projektu 667BD byl zadán roku 1972 konstrukční kanceláři Rubin. Cílem bylo získat plavidla s údernou výzbrojí silnější, než dvanáct raket nesených stávajícími ponorkami třídy \"Delta I\". Sovětské loděnice v Severodvinsku postavily celkem čtyři ponorky této třídy. Do služby byly zařazeny v letech 1974–1975.\n\nZákladem konstrukce ponorek se stala třída \"Delta I\", jejíž trup byl prodloužen o 16 metrů vložením nové sekce, v níž jsou uloženy další čtyři balistické rakety. Výtlak ponorek se tím zvýšil o 1500 tun, naopak mírně poklesla jejich rychlost. Torpédovou výzbroj představovaly čtyři 533mm torpédomety a dva 406mm torpédomety. Za bojovou věží bylo ve dvou řadách umístěno 16 balistických raket R-29D (v kódu NATO SS-N-8 Sawfly) s dosahem cca 9100 km, odpalovaných pomocí systému D-9D. Střely nesly jednu jadernou hlavici o síle 800 kT TNT. Poháněly je raketové motory na kapalné pohonné látky.\n\nPohonný systém ponorek tvořily dva tlakovodní reaktory OK-700 a dvě parní turbíny TZA-635. Nejvyšší rychlost ponorek byla 16 uzlů na hladině a 24 uzlů pod hladinou.\n\n\n"}
{"id": "743609", "url": "https://cs.wikipedia.org/wiki?curid=743609", "title": "Kiara", "text": "Kiara\n\nKiara je ženské křestní jméno, používané například v USA. Jde o variantu italského jména \"Chiara\" nebo irského jména \"Ciara\".\n\nToto jméno má též další významy:\n\n\n"}
{"id": "743612", "url": "https://cs.wikipedia.org/wiki?curid=743612", "title": "Rhacodactylus", "text": "Rhacodactylus\n\nRhacodactylus je rod čeledi gekonovití. Vyskytuje se endemicky na Nové Kaledonii, a to na Grande Terre a Île des Pins.\n\nZahrnuje druhy:\n\n"}
{"id": "743620", "url": "https://cs.wikipedia.org/wiki?curid=743620", "title": "Projekt lidského genomu", "text": "Projekt lidského genomu\n\nProjekt lidského genomu ( \"Human Genome Project\", HGP) byl mezinárodní vědecký výzkumný projekt, jehož hlavním cílem bylo zjištění sekvence párů chemických bází v DNA a zmapování zhruba 20 000–25 000 genů lidského genomu z fyzikálního i funkčního hlediska.\n\nProjekt započal v říjnu 1990 při Ministerstvu energetiky Spojených států. Ředitelem projektu byl nejprve James D. Watson a později se jím stal Francis Collins. V roce 2000 byla zveřejněna pracovní verze genomu a v roce 2003 pak konečná verze výsledků, které byly později podrobněji analyzovány. Většina sekvenování probíhala na univerzitách a výzkumných pracovištích ve Spojených státech, Spojeném království, Japonsku, Francii a Německu. Paralelně k vládnímu programu probíhal od roku 1998 soukromý projekt společnosti Celera, kterou založil biolog a podnikatel Craig Venter.\n\nI když cílem Projektu lidského genomu bylo porozumění genetické povaze lidí, zaměřoval se i na jiné živočišné druhy, např. na bakterii \"Escherichia coli\", octomilku nebo laboratorní myš.\n\n"}
{"id": "743623", "url": "https://cs.wikipedia.org/wiki?curid=743623", "title": "Pohár Rudého práva", "text": "Pohár Rudého práva\n\nPohár Rudého práva byla soutěž reprezentačních družstev ledního hokeje konaná nepravidelně v letech 1977 - 1983.\nUskutečnilo se pět ročníků 1977, 1978, 1979, 1981/82 a 1982/83. \n\n\n"}
{"id": "743625", "url": "https://cs.wikipedia.org/wiki?curid=743625", "title": "Zlatohorská vrchovina", "text": "Zlatohorská vrchovina\n\nZlatohorská vrchovina (dříve \"Severní podhoří Hrubého Jeseníku\", \"Jindřichovské podhoří\" nebo \"Opavská vrchovina\"; ; nebo \"Oppagebirge\") je pohoří v Česku a v Polsku. Jedná se o geomorfologický celek, který patří do Jesenické oblasti Krkonošsko-jesenické subprovincie. Dále se dělí na Bělskou pahorkatinu, Rejvízskou hornatinu, Hynčickou hornatinu a Jindřichovskou pahorkatinu.\n\nZlatohorská vrchovina na západě hraničí s Rychlebskými horami, na severozápadě se Žulovskou pahorkatinou, na severu s Vidnavskou nížinou, na východě s Opavskou pahorkatinou a konečně na jihu s Nízkým Jeseníkem a na jihozápadě s Hrubým Jeseníkem.\n\nAdministrativně patří česká část Zlatohorské vrchoviny částečně do Moravskoslezského kraje a částečně do Olomouckého kraje. Významnými lidskými sídly jdou zde Zlaté Hory, Rejvíz a Mikulovice. Polská část je součástí Opolského vojvodství, nejvýznamnějšími sídly jsou zde Prudník a Hlucholazy. Z historického pohledu je Zlatohorská vrchovina součástí Slezska.\n\nPramení zde Opavice, Osoblaha a Prudník. Po západním kraji teče Bělá, která tvoří hranici mezi Zlatohorskou vrchovinou a Rychlebskými horami.\n\nNejvyšším vrcholem české části i celé Zlatohorské vrchoviny je Příčný vrch (975 m n. m.), současně nejvyšší vrchol Rejvízské hornatiny), nejvyšším vrcholem polské části je Biskupská kupa (889 m n. m., současně nejvyšší vrchol Hynčické hornatiny) ležící na státní hranici.\n\nDo české části Zlatohorské vrchoviny zasahuje CHKO Jeseníky a Geopark Jeseníky, v polské části Zlatohorské vrchoviny se nachází CHKO Góry Opawskie a PřP Rejon Mokre - Lewice.\n\nV Polsku má Zlatohorská vrchovina přezdívku \"Opolskie Bieszczady\", neboť se dnes jedná o relativně odlehlé, zalesněné a málo zalidněné oblasti. V Německu (do roku 1945) měla přezdívku \"Oberschlesische Gebirgsecke\", protože byla do roku 1939 (do připojení části Polska k Říšské župě Horní Slezsko) jedinými horami náležejícími k provincii Horní Slezsko.\n\n"}
{"id": "743628", "url": "https://cs.wikipedia.org/wiki?curid=743628", "title": "Centrum Aletti", "text": "Centrum Aletti\n\nCentrum Aletti je apoštolské dílo Tovaryšstva Ježíšova. Je studijním a výzkumným střediskem, zaměřeným k podnícení dialogu mezi kulturami a náboženstvími v nové Evropě. Vychází z cyrilometodějské tradice, z duchovního dědictví jak Západu, tak Východu, a to v duchu ekumenismu. Je místem setkání a spolupráce mezi křesťany, a tím podněcuje k nové evangelizaci v Evropě. Nabízí pomoc místní církvi, především na úseku duchovní formace. Sídlí v Olomouci, Křížkovského 2. \n\nHistorie založení Centra Aletti v Olomouci je spojena s osobou kardinála Tomáše Špidlíka, který v roce 1992 koncipoval jeho hlavní myšlenky. S nově založeným Centrem E. Aletti Papežského orientálního ústavu v Římě se uskutečnila v letech 1993-1996 českých zemích a na Slovensku řada konferencí. Tyto aktivity vedly olomouckého arcibiskupa Jana Graubnera k pozvání jezuitů do Olomouce, k převzetí pastorace vysokoškoláků a založení Centra Aletti. Proto nabídl kanovnické rezidence v Křižkovského ul. 2 a 4 jezuitům k založení řeholní rezidence Tovaryšstva Ježíšova a s tím spojeného Centra Aletti. Kanonicky bylo Centrum Aletti zřízeno 14.9.1996.\n\nZaložením Centra Aletti generálním představeným TJ Petrem Hansem Kolvenbachem v roce 1996 vznikla instituce, která svoji činností propojuje oblast teologické reflexe současnosti a tradice, kultury a umění, vzdělávání a formace. Veškerá její činnost je podmíněna jednoznačně profilovaným křesťanským způsobem života, který se opírá o ignaciánskou spiritualitu a staví na duchovním rozlišování. Její profilace vychází ze systematické vědecké práce v teologii (především spiritualitě, antropologii, ekumenismu, pastorální teologii a teologii kultury), která vtiskuje stylu života, práci a jednotlivým dílčím projektům typický akcent:\nPrioritou je nezaměnitelný jezuitský ráz díla. Je esenciálně propojeno s římským Centrem E. Aletti, které pod vedením P. Marka Rupnika SJ v návaznosti na ideje kardinála Tomáše Špidlíka rozvíjí specifické činnosti Ateliéru umění a vlastní teologickou školu. Prohlubující se spolupráce s dalšími jezuitskými díly v Evropě považujeme za základní linii práce Centra Aletti.\n\nCentrum Aletti je vedeno týmem, který tvoří Pavel Ambros SJ, Michal Altrichter SJ a Sr. Luisa Karczubová. Spolupracuje s akademickými a církevními institucemi. Chce uchovat ve svých činnostech především inovační a tvůrčí charakter vědecké práce. Proto propojení badatelské práce se spirituální a kulturní formací tvoří základní rys jejího poslání. Chce si uchovat apoštolskou svobodu pro své rozhodování. Proto je i místem duchovního rozlišování, které umožňuje Centru Aletti volit témata badatelského zájmu a formulovat základní otázky pro praxi církve dnes. Pedagogická činnost na univerzitách a propojení na pastoraci vysokoškoláků považuje za svou nedílnou součást. \nVědecká a spirituální formace týmu spolupracovníků je spojena s projekty, které chápe jako příležitost být s těmi, kteří mají přirozené i nadpřirozené dispozice znásobit vlohy, které obdrželi. Péče o jejich vlastní sebeformaci v oblasti jazykové, kulturní, vědecké a spirituální je propojena s praxí duchovního doprovázení a duchovních cvičení. K jejich formaci patří i získávání mezinárodních zkušeností, osobní kontakt s cizím kulturním prostředí a schopnost komunikovat se zahraničním. Knihovna Centra Aletti a nakladatelství Refugium jsou těmi prostředky, kterými se jednotlivé priority uskutečňují.\nCentrum Aletti preferuje tyto adresáty svých činností: \n\nČinnost Centra Aletti:\n\n\n\n"}
{"id": "743632", "url": "https://cs.wikipedia.org/wiki?curid=743632", "title": "Kokila", "text": "Kokila\n\nKokila (z franc. \"coquille\", ulita) je kovová, opakovaně použitelná nádoba, do níž se v hutích odlévá surové železo, ocel nebo jiný kov či slitina.\n\nStacionární kokily na odlévání ingotů jsou jednoduché formy, obvykle z tvárné litiny, které se směrem dolů rozšiřují, aby se ingot po 1 až 30 hodinách tuhnutí dal vyklopit. Pro zlepšení kvality se kokila plní zespod, aby odstřikující kapky netvořily pecky v materiálu. Lití do ingotů se používá pro malá množství, pro obtížně slévatelné materiály nebo pro výrobu polotovarů pro výkovky.\n\nTechnologicky i ekonomicky lepších výsledků se dosahuje při kontinuálním lití, kdy se materiál vlévá do dole otevřené formy. Kokila pro kontinuální lití se nazývá krystalizátor. Vyrábějí se z měděných desek a jsou chlazeny vodou. Krystalizátor se směrem dolů zužuje, protože chladnoucí kov se smršťuje a nesmí ztratit kontakt se stěnami, které teplo odvádějí. Aby se odlitek v krystalizátoru posouval, krystalizátor obvykle vibruje a mezi ni a odlitek se vpravuje zvláštní prášek, který brání přichycení ke stěně. Odlévaný pás se elektromagneticky brzdí, někdy se ještě elektromagneticky míchá. Odlitek může být tyč (sochor) nebo deska (\"brama\"), obvykle 300 až 400 mm silná a až 2000 mm široká, od 90. let 20. století se odlévají i tenčí desky o síle 45 až 90 mm. Odlitky se pak dále zpracovávají ve válcovnách na tyče, dráty a plechy.\n\n"}
{"id": "743633", "url": "https://cs.wikipedia.org/wiki?curid=743633", "title": "Projekt 667BDR", "text": "Projekt 667BDR\n\nProjekt 667BDR (v kódu NATO třída Delta III) je třída raketonosných ponorek Sovětského námořnictva s jaderným pohonem. Třída představuje třetí verzi rozsáhlé skupiny celkem 43 raketonosných ponorek třídy \"Delta\", tvořící od 70. let páteř sovětských námořních strategických sil. Liší se především použitím raket nové verze R-29R. Část ponorek stále slouží v Ruském námořnictvu.\n\nVývoj ponorek projektu 667BDR byl zadán roku 1972 konstrukční kanceláři Rubin. Sovětské loděnice v Severodvinsku postavily celkem 14 ponorek této třídy. Do služby byly zařazeny v letech 1976–1982.\n\nTorpédovou výzbroj představují čtyři 533mm torpédomety a dva 406mm torpédomety. V rozměrné nástavbě za bojovou věží je, ve dvou řadách, umístěno 16 balistických raket R-29R (v kódu NATO SS-N-18 Stingray), odpalovaných pomocí systému D-9R. Jedná se o první sovětské balistické rakety s vícenásobnou jadernou hlavicí (MIRV). Střela nesoucí tři hlavice o síle 200 kT TNT měla dolet 6500 km. Pokud ovšem nesou jen jednu hlavici o síle 450 kT, dolet se zvětší na 8000 km. Nejvyšší počet hlavic na jedné raketě je sedm.\n\nPohonný systém ponorek tvoří dva tlakovodní reaktory OK-700A a dvě parní turbíny TZA-635. Nejvyšší rychlost ponorek dosahuje 14 uzlů na hladině a 25 uzlů pod hladinou.\n\n\n"}
{"id": "743637", "url": "https://cs.wikipedia.org/wiki?curid=743637", "title": "Františkánské misie v Sierra Gorda", "text": "Františkánské misie v Sierra Gorda\n\nFrantiškánské misie v Sierra Gorda je skupina 5 kostelů, které od roku 2003 společně figurují na seznamu světového kulturního dědictví UNESCO. Byly vystavěny v období 1750 až 1760 v pohoří Sierra Gorda v mexickém státě Querétaro. Nacházejí se v okruhu zhruba 30 km mezi sebou. Vznikly při poslední fázi evangelizaci mexického vnitrozemí a staly se významným referenčním vzorem, podle kterého později probíhala evangelizace severní části španělského místokrálovství Nového Španělska – Kalifornie, Arizony či Texasu.\n\nPro všech 5 staveb je charakteristická bohatá pestrá a barevná výzdoba průčelí vchodu do chrámu. Tato dekorace vstupního prostoru je unikátní příklad společné práce misionářů a domorodého indiánského obyvatelstva. Zároveň i okolní rurální výstavba si do dneška zachovává svůj originální charakter.\n"}
{"id": "743638", "url": "https://cs.wikipedia.org/wiki?curid=743638", "title": "Svatováclavská výzva katolickým biskupům", "text": "Svatováclavská výzva katolickým biskupům\n\nSvatováclavská výzva katolickým biskupům vznikla v reakci na politický projev prezidenta České republiky Václava Klause během slavení eucharistie při Národní svatováclavské pouti ve Staré Boleslavi dne 28. září 2011 a na následné mediální komentáře. Při jejím vzniku spolupracovali (napříč náboženským, občanským i politickým spektrem) lidé, kteří se definují jako ti, kterým leží na srdci role křesťanů i ostatních věřících v naší společnosti, vztah státu a církví i další směřování české společnosti. Podle připojených praktických pokynů nebyla výzva až do projednávání jejími adresáty určena k oficiální medializaci, protože jí měli být prvotně osloveni biskupové a pozváni tak k osobnímu dialogu.\n\n28. září – Na Národní svatováclavské pouti ve Staré Boleslavi v závěru bohoslužby pronáší prezident Klaus projev, ve kterém varuje před tím, že \"hodnoty a občanské ctnosti\" jsou \"ohrožovány falešnými proroky takzvaného pokroku a modernismu\", že \"faleš sociálního státu nezaslouženého blahobytu ničí vše tvůrčí\" a vyzývá k většímu uplatňování autority církve. Podle Klausových kritiků je to v protikladu k jeho dřívějším vyjádřením o církvi jako o korporaci srovnatelné se zahrádkářským či turistickým spolkem.\n\n29. září – Na projev kriticky reaguje Mons. Tomáš Halík článkem „Klaus k oltáři nepatří“.\n\nProjev je naopak přivítán okolím prezidenta a Akcí D.O.S.T. (Ladislav Bátora, Petr Bahník, Petr Hájek, Milan Knížák, revue Fragmenty.cz atd.), kdy je jednoznačně konstatováno, že „projev rozhodně není zdvořilostní zdravicí, nýbrž nosným politickým programem“, Mons. Halík je naopak ostře kritizován a snahy iniciátorů Akce D.O.S.T. jsou prezentovány jako snahy, které „mají nad sebou požehnání pana arcibiskupa Dominika Duky“.\n\n1. října – Česká biskupská konference vydává „Prohlášení ČBK k výrokům prof. Halíka“, ve kterém se konstatuje, že pozdrav prezidenta jasně zapadá do kontextu svatováclavských oslav, protože svátek sv. Václava není jen svátkem církevním, ale i státním a vztah mezi církví a státem je dnes považován za „kooperativní“.\n\n4. října – Arcibiskup Dominik Duka zasílá prezidentu Klausovi děkovný dopis za jeho vystoupení – vzhledem k doložce, že „Znění tohoto dopisu bylo schváleno Stálou radou České biskupské konference a také všemi diecézními biskupy České republiky“ se dopis \"de facto\" stává oficiálním stanoviskem církve.\n\n8. října - Arcibiskup Dominik Duka publikuje komentář „Svatováclavské oslavy – státní, nebo církevní svátek?“ kde obhajuje začlenění projevu Václava Klause do rámce oslav.\n\nPřibývá mediální kritiky na Mons. Halíka, ale i rozborů a komentářů k projevu prezidenta Klause.\n\n2. října – Pod dojmem těchto událostí na sociální síti Facebook vzniká diskusní skupina, počet členů během krátké doby přesahuje 100.\n\nVzájemnou diskusí členů skupiny postupně vzniká text adresovaný České biskupské konferenci, posléze nazvaný Svatováclavská výzva.\n\n21. října – Originál výzvy spolu s podpisy prvních 22 signatářů předán sekretáři ČBK Mons. Tomáši Holubovi.\n\n25. října – Svatováclavská výzva umístěna na server Petice.net, kde je možné ji nadále podepisovat.\n\n28. října - Na sociální síti Facebook je založena skupina s názvem Svatováclavská výzva, kde je možné diskutovat o tématech, kterých se výzva dotýká.\n\n22. listopadu – Svatováclavská výzva byla spolu s podpisovými archy (obsahujícími přes 200 elektronických podpisů, kolem 50 podpisů zaslaných přímo na ČBK a kolem 50 podpisů na podpisových listinách) a s druhým doprovodným dopisem (shrnujícím dosavadní průběh dialogu s biskupy, obecněji charakterizujícím záměry iniciátorů Svatováclavské výzvy a navrhujícím tři konkrétní praktické kroky) zařazena na program jednání rozšířené Stálé rady ČBK.\n\n28. listopadu - Na sekretariátu ČBK se uskutečnilo setkání zástupců iniciátorů Svatováclavské výzvy a sekretáře ČBK Mons. Tomáše Holuba, při kterém byla iniciátorům Svatováclavské výzvy z pověření biskupů předán jeho osobní dopis, který byl pod názvem „Odpověď účastníkům tzv. Svatováclavské výzvy“ zároveň také zveřejněn na webu ČBK.\n\n6. prosince - V Katolickém týdeníku č. 50 / 2011 byla uveřejněna zpráva „Biskupové reagovali na petici“ a komentář historika Jaroslava Šebka \"Důležitá znamení dialogu\".\n\nSignatáři Svatováclavské výzvy mj. prosí a žádají katolické biskupy, aby:\n\nPo měsíčním interním dialogu iniciátoři výzvy ve svém Druhém doprovodném dopisu ke Svatováclavské výzvě shrnují, co jim leží především na srdci:\n\nNa závěr doprovodného dopisu iniciátoři nabízejí ke zvážení tři praktické kroky:\n\n\n"}
{"id": "743639", "url": "https://cs.wikipedia.org/wiki?curid=743639", "title": "Ruská řeckokatolická církev", "text": "Ruská řeckokatolická církev\n\nRuská řeckokatolická církev je jedna z východních katolických církví, která používá byzantský ritus. Je ve společenství s Římskokatolickou církví a je podřízena papeži v Římě. Liturgickým jazykem církve je ruština. \n\nV roce 1905 car Mikuláš II. zmírnil náboženské zákony, takže mohly v Rusku vzniknout malé obce katolíků podle byzantského ritu. V roce 1917 byl pro ruskou řeckokatolickou církev vytvořen apoštolský exarchát. Po likvidaci řeckých katolíků v Rusku za vlády bolševiků byl v roce 1928 v Číně vytvořen nový exarchát pro ruské řecké katolíky, kteří utekli před domácím režimem. V roce 1929 byl v Římě založen kněžský seminář \"Russicum\", který pod dohledem jezuitů vzdělává kněží a vysílá misionáře.\n\nRuský a čínský exarchát nemá v čele biskupa. V roce 2004 byl za ordináře pro řecké katolíky v Rusku jmenován římskokatolický biskup Joseph Werth, SJ (jezuita),nar.1952, od r.2002 římskokatolický biskup diecéze v Novosibirsku. Mimo Rusko existuje několik komunit ruských řeckých katolíků též v USA, Argentině, Francii, Německu a jinde a spadají pod pravomoc místních římskokatolických biskupů.\n\n\n\n\n\n\n\n"}
{"id": "743644", "url": "https://cs.wikipedia.org/wiki?curid=743644", "title": "Charles Roscoe Savage", "text": "Charles Roscoe Savage\n\nCharles Roscoe Savage (16. srpna 1832 Southampton, Anglie – 4. února 1909) byl britský fotograf, který fotografoval na americkém západu. Nejvíce je známý svými fotografiemi první transkontinentální železnice z roku 1869.\n\nV zimě 1855-56 emigroval do USA, kde zpočátku našel práci jako fotograf v New York City a v následujícím roce zamířil na západ. Nejprve se usadil v Nebrasce, pak v Council Bluffs, Iowa, kde založil své první nezávislé fotografické studio a galerii. Na jaře 1860 odcestoval do Salt Lake City v Utahu se svou rodinou, kde založil ateliér s partnerem Marsenou Cannonem, daguerrotypistou a fotografem z Utahu. O rok později, poté, co se přestěhoval do jižního Utahu, začal spolupracovat s malířem Georgem Ottingerem. Mnoho jeho fotografií bylo reprodukováno v magazínu Harper's Weekly, který zajistil firmě národní pověst. Toto partnerství pokračovalo až do roku 1870.\n\nJako fotograf na základě smlouvy s Union Pacific Railroad cestoval v roce 1866 do Kalifornie a poté zpět do Utahu. Fotografoval propojení železnic Union Pacific a Central Pacific na mysu Summit, v Promontory, Utah, v roce 1869. Tato série je považována za jeho nejslavnější dílo. Mezi jeho další známé snímky patří snímky kmenů z oblasti Velké pánve, zejména kmenů Paiute a Shoshone. Fotografoval krajinu na západě, včetně Yellowstonského národního parku, Národního parku Zion a vytvořil mnoho obrazů dokumentujících růst měst Utah a proměny okolí. Jeho kolega Alfred Lambourne - umělec původem z Anglie - často maloval výjevy, zatímco Savage fotografoval.\n\nCestoval také velmi přes západní části Severní Ameriky, fotografoval v oblasti Kanady a Mexika, a v oblastech od Tichého oceánu po Nebrasku na středozápadě. Většina z jeho archivovaných fotografií, pořízených několika různými ranými fotografickými technikami, byly ztraceny v roce 1883 během katastrofálního požáru fotografického studia.\n\n"}
{"id": "743645", "url": "https://cs.wikipedia.org/wiki?curid=743645", "title": "Kavyl vláskovitý", "text": "Kavyl vláskovitý\n\nKavyl vláskovitý (\"Stipa capillata\") je vysoká trsnatá tráva z čeledě lipnicovitých.\n\nRoste ve střední a jižní Evropě, na východě se areál jeho výskytu rozkládá v okolí Kavkazu, ve Střední Asii, v Indii, Pákistánu, na Sibiři, Mongolsku a Číně. Druhotně byl zavlečen do Severní Ameriky. Roste na kamenitých stráních, loukách a hlavně v suchých asijských stepích, kde vyrůstá na velikých plochách. V Česku je nejhojnějším druhem z rodu kavyl.\n\nVytrvalá hustě trsnatá tráva se stébly dlouhými 30 až 100 cm je barvy šedě zelené. Kolénka (nejčastěji 4) má ukryta v pochvách. Pochvy jsou hladké, spodní bývají delší než internodia. Tenké, úzké listy jsou na vnitřní straně hustě chlupaté, na vnější lysé. Čárkovité přízemní listy 30 až 50 cm dlouhé a jen 1,5 mm široké jsou za suchého počasí mnohdy svinuté (aby se snížil odpar vody) a za vlhka se rozevírají. Stébelnaté listy široké 3 až 10 mm jsou podobné listům přízemním, nejhořejší z nich v počátku uzavírá v břichaté pochvě celé květenství, později jen jeho dolejší část.\n\nŘídká jednostranná lata od 10 do 25 cm dlouhá je tvořena oblými, kopinatými, žlutavě zelenými nebo šedými klásky. Jednokvěté klásky dlouhé 2,5 až 3,5 cm, mají dvě úzké, ve vláskové osiny protažené plevy a dvě pluchy kterým z báze vybíhají prohýbané, částečně stočené, lysé nebo jemně chlupaté, 10 až 20 cm dlouhé nepérovité osiny. Mezi úzce kopinatými pluchami o délce asi 15 mm vyrůstá kvítek mající místo okvětí tři kopinaté šupinky, tři tyčinky s prašníky které jsou na vrcholu vousaté a svrchní semeník se dvěma pérovitými bliznami. Stébla přetrvávají přes zimu do příštího roku a mnohdy i s nevypadavými semeny. Kavyl vláskovitý kvete v červenci až srpnu.\n\nPlodem je podlouhlá, v ztvrdlých osinatých pluchách ukrytá obilka. Dlouhé drsné osiny nepravidelně zakroucené jsou silně hydroskopické, změnou vlhkosti se stáčejí a pomáhají tak obilkám hlouběji se zavrtat do půdy. Osiny se také zachycují zvířatům za srst a ta je roznášejí po okolí, jinak semena rozsévá vítr. \n\nV Československé republice si kavyl vláskovitý pro svůj růst vybírá výslunné, suché prostory na úbočí terénních vyvýšenin, hlavně v teplejších polohách Čech i Moravy, místy tam roste až hojně. Přesto v naší republice patří ke vzácnějším rostlinám a v \"Černém a červeném seznamu cévnatých rostlin České republiky\" je zařazen mezi sice méně ohrožené, ale další pozornost vyžadující druhy (C4a–LR).\n\n\n \n"}
{"id": "743647", "url": "https://cs.wikipedia.org/wiki?curid=743647", "title": "Nový kult", "text": "Nový kult\n\nNový kult byl časopis, jehož redaktorem byl Stanislav Kostka Neumann (jeden z anarchistických buřičů). Vycházel v letech 1897 – 1905. Do časopisu přispívali i ostatní buřiči jako Viktor Dyk, František Gellner, Karel Toman, Fráňa Šrámek.\n"}
{"id": "743650", "url": "https://cs.wikipedia.org/wiki?curid=743650", "title": "Victor Diaz Lamich", "text": "Victor Diaz Lamich\n\nVictor Diaz Lamich (* 1966, Buin, Chile) je fotožurnalista, pracující hlavně pro \"The Canadian Press\". Žije v kanadském Quebecu.\n\nNarodil se v roce 1966 v zemědělské oblasti Chile. Měl klidné dětství, které bylo přerušeno převratem v roce 1973, kdy se k moci dostal diktátor Pinochet proti demokraticky zvolenému prezidentovi Salvadoru Allendeovi. Jeho rodina se pak odstěhovala do kanadského Quebecu.\n\nCestoval po celé Kanadě, ale vrátil se též do své rodné země, kde hledal cestu k původní kultuře. Věnoval se fotograficky též otázkám z oblasti životního prostředí a ekologie Jižní Ameriky.\n\nPracoval jako fotoreportér kulturního magazínu \"Voir\" Montreal, magazíny The Canadian Press a National Film Board of Canada (NFB). V roce 2002 začal pracovat jako dvorní fotograf pro festivaly Festival International de Jazz de Montréal, Les FrancoFolies de Montréal a Montréal Highlights Festival.\n\nSvou první knihu fotografií vydal v říjnu 2005 ve spolupráci s novinářkou Karinou Marceau: \"\"Inde, sur la route des Jeunes Musiciens du monde\"\" (anglicky: \"Indie na cestě mladých světových hudebníků\"). Fotokniha o příběhu mladých umělců pomáhá budovat hudební školy pro nováčky hudebníky v zemích třetího světa. Slouží jako nástroj pro financování neziskových organizací Jeunes Musiciens du monde.\n\n\nAsi 6 let spolupracoval na knihách o Mexiku a Dominikánské republice s nakladatelem Sylvainem Harveyem.\n\n\n\n\n"}
{"id": "743651", "url": "https://cs.wikipedia.org/wiki?curid=743651", "title": "Glenn Anderson", "text": "Glenn Anderson\n\nGlenn Anderson Christopher (* 2. října 1960) je bývalý kanadský profesionální hokejista hrající na postu pravého křídla v NHL, který hrál za Edmonton Oilers, Toronto Maple Leafs, New York Rangers a St. Louis Blues. Do hokejové síně slávy byl uveden 10. listopadu 2008.\n\nPětkrát vyhrál Stanley Cup s Oilers a jednou s Rangers. Kanadu reprezentoval na olympijských hrách v roce 1980, dvakrát na mistrovství světa a dvakrát na Kanadském poháru.\n"}
{"id": "743653", "url": "https://cs.wikipedia.org/wiki?curid=743653", "title": "Bzince", "text": "Bzince\n\nBzince jsou vesnice, která leží v severozápadní části Považského Inovce ve výšce 210 m n. m.\n\nNejstarší písemná zmínka je z roku 1390, kdy se uvádějí pod jménem \"Pod\". V dobách feudalismu patřili Bzince do panství Topoľčany. V roce 1531 byla celá obec vypálena. V roce 1921 měla obec 108 obyvatel. Obyvatelé se živili zejména zemědělstvím, v minulosti se věnovali také vinařství, tkalcovství a výrobě dřeváků. Škola v Bzincích vznikla v roce 1924, budovu vystavěli v roce 1935. V obci je kulturní dům, dům smutku, římskokatolický kostel a evangelická zvonice. Od roku 1976 jsou Bzenice přičleněné k obci Radošina a tvoří její místní část. V současnosti mají 220 obyvatel.\n"}
{"id": "743654", "url": "https://cs.wikipedia.org/wiki?curid=743654", "title": "Gustav Gustavsson Vasa", "text": "Gustav Gustavsson Vasa\n\nGustav Gustavsson Vasa, celým jménem \"Gustav von Holstein-Gottorp-Vasa\" (9. listopadu 1799, Stockholm – 4. srpna 1877, Drážďany-Pillnitz, Sasko), nazývaný „princ Vasa“ (švédsky \"Prins av Vasa\"), byl následník švédského trůnu v letech 1799–1809, od roku 1836 rakouský polní maršálek-poručík, pretendent švédského trůnu v letech 1809–1872.\n\nGustav byl synem předposledního švédského krále (posledního švédského velkovévody Finska) z dynastie Holstein-Gottorp Gustava IV. Adolfa a jeho manželky, bádenské princezny Frederiky Dorotey.\n\nRoku 1809 byl Gustavův otec svržen z trůnu a odešel do exilu do Švýcarska, zatímco jeho rodina se usadila nejprve v rodné zemi královnině, v Bádensku; Frederica obdržela k užívání zámek Itterburg a od roku 1816 začal Gustav užívat titul hrabě z \"Itterburgu\". Posléze pobýval ve Vídni. Roku 1810, po převzetí švédského trůnu bezdětným Karlem XIII., strýcem Gustava IV. Adolfa, stoupenci Holstein-Gottorpských, tzv. gustaviánci, prosazovali kandidaturu mladého prince Gustava za následníka trůnu, ale byvší vzbouřenci z roku 1809, obávajíce se odplaty gustaviánců, prosazovali jako korunního prince vévodu \"Kristiána Augusta von Holstein-Augustenburg\". Ten, svobodný a blízce spřízněný s Holstein-Gottorspkými, navrhl Karlovi XIII., že adoptuje Gustava, ale po sotva půlročním pobytu ve Švédsku náhle nečekaně zemřel. Nakonec zástupci Francie prosadili jiného kandidáta, francouzského polního maršála Jana Baptista Bernadotta, jehož adoptoval Karel XIII.\n\nJiný plán, v němž Gustav figuroval, byl v té době rozvíjen v Dánsku: měl být adoptován dánským a norským králem Frederikem VI., jenž neměl synů, měl se oženit s jeho dcerou Karolinou, gustaviánci měli provolat Frederika švédským králem, načež by Gustav po nástupu na trůn sjednotil všechny tři skandinávské monarchie. Plán zůstal pouhou epizodou, mj. proto, že by vyžadoval následných kompenzací prů řadů členů bočních linií oldenburské dynastie. Vyhnaná královská rodina vkládala rovněž velké naděje ve Vídeňský kongres, který – pokud to ovšem konvenovalo hlavním mocnostem – restituoval všechny legitimní monarchy. Ve francouzských a německých novinách se objevily zprávy, že Bernadotte se chystá zříci hodnosti korunního prince a navrátit Gustavovi jeho práva. Bernadotte však nic takového nezamýšlel a měl podporu nejdůležitějšího monarchy kongresu, ruského cara Alexandra I., takže naděje gustaviánců pohasly.\n\nRoku 1824 Gustav vstoupil do rakouské armády, když v důsledku Bernadottova nátlaku nebylo žádoucí přijmout ho do služby ruské ani anglické; byl jedním z mála Švédu v rakouských službách. Zdatný, pracovitý, uctivý a disciplinovaný ve své kariéře postupoval rychle kupředu: roku 1826 byl již podplukovníkem, roku 1830 generálmajorem, roku 1836 získal hodnost polního maršálka-poručíka, předposlední stupeň hodnosti pod polním maršálem. Roku 1828 se zasnoubil s nesmírně bohatou princeznou Mariannou Nizozemskou, ale ke svatbě nedošlo opět pod diplomatickým tlakem Bernadotta, obávajícího se o svůj trůn a Marianna se později provdala za prince Albrechta, nejmladšího bratra pruského krále Viléma I. V té době musel Gustav, opět v důsledku Bernadottova nátlaku, přestat užívat titulu \"princ švédský (Prins av Sverige)\", ale Gustavovi nakloněný a přející rakouský císař František II. mu udělil titul \"\"princ Vasa\"\" (německy: \"Prinz von Wasa\"), potvrdiv současně i jeho titulaturu \"\"Královská výsost\"\" a druhé místo po členech Habsbursko-Lotrinského domu při všech dvorským ceremoniích.\n\nDne 9. prosince roku 1830 se Gustav v Karlsruhe oženil s blízkou příbuznou, bádenskou princeznou Luisou Amélií (1811–1854). Z jejich manželství se narodily dvě děti, syn a dcera, chlapec však zemřel již jako nemluvně:\nKarola byla ve věku 17 let považována za nejkrásnější princeznu Evropy; francouzský panovník Napoleon III., její vzdálený bratranec přes její babičku, bádenskou velkovévodkyni Stefanii de Beauharnais, usiloval o její ruku, ale Gustav ho odmítl se slovy dceři: \"Jestli se za něj provdáš, za dvacet let budeš na mizině, zbavená všeho\". Byla to prorocká slova; roku 1870 Gustav řekl: \"Všechno jsem předpověděl\".\n\nGustav dvakrát protestoval proti obsazení švédského trůnu dalšími Bernadotty, Oskarem I. (1844) a Karlem XV. (1859), a upozorňoval při tom, že \"podtrhujeme náležející Nám práva k trůnu, ale nemíníme je v tuto chvíli využít\". Když převzal trůn Oskara II. (1872), třiasedmdesátiletý princ již protest nevznesl. Ve stáří sídlil ve vodním zámku v Pillnitz, který mu poskytl jeho saský zeť Albert, a tam také 4. srpna roku 1877 zemřel. To znamenalo konec nárokům jeho rodiny na švédskou korunu, neboť jeho jediný potomek – Karola – neměla děti; roce 1884 díky ní proběhlo oficiální smíření s švédskou panující dynastií Bernadotte. Posléze byly ostatky Gustava, původně pohřbeného v oldenburské kryptě v Eutin, a ostatky jeho otce Gustava IV. Adolfa (uložené na hradě Veveří na Moravě, kde od roku 1830 žil Gustav) i syna Ludvíka převezeny do Stockholmu a pohřbeny v hrobce Gustava III. v kostele Riddarholmskyrkan.\n\nGustavova dcera Karola, poslední osoba v historii, která nosila slávou ověnčené jméno Vasa, zemřela v roce 1907 a byla pohřbena v Drážďanech. Gustavova matka, královna Frederika, byla k poslednímu odpočinku uložena v rodinné hrobce bádenské dynastie v Pforzheimu.\n\nJeště před svou svatbou s Luisou Amálií Bádenskou byl Gustav jako příslušník královského – byť sesazeného – rodu ve Vídni častým hostem v domě arcivévody Františka Karla; byl obdivovatelem a oddaným ctitelem jeho půvabné a duchaplné manželky Žofie Bavorské. Spekulovalo se i o tom, že jejich vztah nebyl platonický a Gustavovi se dokonce připisovalo otcovství Žofiiných dětí Františka (pozdější rakouský císař František Josef I.) a Maxmiliána (pozdější mexický císař Maxmilián I.); důkazy pro tato však tvrzení neexistují.\n\nGustav Vasa koupil roku 1830 hrad Veveří na Moravě poblíž Brna, kde jistou dobu žil, již roku 1844 jej však prodal podnikateli Jiřímu Šimonu Sinovi.\n\n\n"}
{"id": "743655", "url": "https://cs.wikipedia.org/wiki?curid=743655", "title": "Rudolf Lotrinský", "text": "Rudolf Lotrinský\n\nRudolf Lotrinský ( \"Rudolph le Vaillant\"; 1320 – 26. srpna 1346, u Kresčaku) byl bojovný lotrinský vévoda, účastník reconquisty a války o bretaňské dědictví.\n\nRudolf byl synem lotrinského vévody Fridricha IV. a Alžběty, dcery zavražděného římského krále Albrechta Habsburského. Vévoda Fridrich zemřel roku 1328 či 1329 a vdova Alžběta se na čas stala regentkou za nezletilého Rudolfa.\n\nJiž roku 1337 se Rudolf dostal do sporu s hrabětem Jindřichem z Baru, který mu odmítl složit lenní přísahu. Navzájem si pustošili svá území, dokud je neusmířil francouzský král Filip VI. Po boku Francie pak Rudolf stál na počátku konfliktu s Anglií v bitvě o Tournai. Následného příměří využil k cestě na Iberský poloostrov, kde se na podzim 1340 připojil ke kastilskému králi Alfonsovi XI. v boji proti granadským Maurům a účastnil se bitvy o Gibraltar. Po návratu do Francie pomáhal svému asketickému švagrovi Karlovi z Blois ve válce o Bretaň.\n\nOsudnou se mu v létě roku 1346 stala účast v bitvě u Kresčaku, kde padl na straně francouzského krále. Pohřben byl v rodové nekropoli v cisterciáckém klášteře Beaupré. Dědicem se stal jeho téhož roku narozený syn Jan I.\n"}
{"id": "743659", "url": "https://cs.wikipedia.org/wiki?curid=743659", "title": "Rupes Nigra", "text": "Rupes Nigra\n\nRupes Nigra (\"Černá skála\" nebo \"Magnetová hora\") je přízračný ostrov, jehož existenci předpokládali zeměpisci raného novověku v Severním oceánu. Tehdy byl již znám kompas, ale nikoli princip, jak funguje zemský magnetismus. Vědci (např. Gerhard Mercator) si směřování střelky k severu vysvětlovali tím, že někde vysoko na severu je ostrov tvořený celý magnetovcem. Nikdo se tím směrem dlouho neodvažoval plavit, protože se věřilo, že magnetová hora by vytahala z lodi všechny kovové součásti a plavidlo by se rozpadlo. Odraz této víry je v pověsti o Bruncvíkovi, kde toto místo Alois Jirásek nazývá „Jantarová hora“. \n\n"}
{"id": "743663", "url": "https://cs.wikipedia.org/wiki?curid=743663", "title": "Jindřich IV. z Baru", "text": "Jindřich IV. z Baru\n\nJindřich IV. z Baru ( \"Henri IV de Bar\", 1315/1320 – 24. prosince 1344) byl hrabě z Baru.\n\nNarodil se jako jediný syn hraběte Eduarda I. a Marie, dcery burgundského vévody Roberta II. Již v mládí byl zasnouben s dcerou českého krále Jana, ale ke sňatku nikdy nedošlo. Roku 1338 se po získání papežského dispenzu oženil s Jolandou, dcerou Roberta z Casselu. Již rok předtím odmítl mladému lotrinskému vévodovi Rudolfovi složit lenní přísahu a spor přerostl ve vzájemné pustošení panství. Soudcem celé pře se stal francouzský král, který oba mladé muže donutil ke smíru. Roku 1340 se Jindřich rozhodl na počátku stoleté války stát na francouzské straně a příměří mezi oběma zeměmi jej přivedlo k novému konfliktu s Rudolfem Lotrinským. Opět musel zasahovat francouzský král. Roku 1344 byl Jindřich jako bratranec anglického krále společně s dalšími francouzskými šlechtici členem delegace pověřené jednáním o prodloužení příměří s Anglií. Zemřel v důsledku epidemie na vánoce roku 1344. Dědicem se stal nezletilý syn Eduard.\n\n"}
{"id": "743665", "url": "https://cs.wikipedia.org/wiki?curid=743665", "title": "Bajkonur (město)", "text": "Bajkonur (město)\n\nBajkonur ( , , dříve Leninsk) je město v Kazachstánu. Leží v Kyzylordské oblasti, ale je do roku 2050 společně se stejnojmenným kosmodromem pronajato Ruské federaci a je tedy pod její správou. Pronajatá oblast má tvar elipsy s velkou osou o délce 90 kilometrů ve východozápadním směru a malou osou o délce 85 kilometrů v severojižním směru. Ve středu území leží samotný kosmodrom.\n\nMěsto bylo vybudováno v roce 1955 v souvislosti s výstavbou kosmodromu a dodnes slouží jako bydliště jeho pracovníků.\n\nNázev \"Bajkonur\" nese i původně hornické městečko ležící asi 320 km na severovýchod, zhruba 120 km na západ od Žezkazganu v Karagandské oblasti. Zvolení stejného jména pro nový kosmodrom mělo zvýšit utajení.\n\nV letech 1958-69 se město jmenovalo Leninskij, poté do roku 1995 Leninsk.\n\nPro západní svět objevil umístění kosmodromu a tedy i města průzkumný letoun U-2 5. srpna 1957.\n"}
{"id": "743666", "url": "https://cs.wikipedia.org/wiki?curid=743666", "title": "Seznam australských panovníků", "text": "Seznam australských panovníků\n\n1. ledna 1901 (po deseti letech plánování, porad a hlasování) vzniká \"nezávislá\" federace Australské společenství jako britské dominium. Jednalo se o autonomní polonezávislý stát, pod vládou britského krále, který je od té doby zároveň král(ovna) Austrálie (\"King of Australia / Queen of Australia \"). V roce 1931 přijal britský parlament Westminsterský statut, podle něhož se Austrálie stala plně nezávislým královstvím se společným panovníkem s Velkou Británií. Austrálie přijala Westminsterský statut až roku 1942 (a to retrospektivně k 3. září 1939, kdy začala druhá světová válka). Tzv. Australia Act z roku 1986 definitivně odstranil zbylé ústavní vazby na Velkou Británií kromě společného panovníka (personální unie). \n\nAustralský panovník je v Austrálii zastupován australským generálním guvernérem.\n\n"}
{"id": "743669", "url": "https://cs.wikipedia.org/wiki?curid=743669", "title": "Seznam novozélandských panovníků", "text": "Seznam novozélandských panovníků\n\nDne 26. září 1907 bylo ustanoveno \"nezávislé\" dominium Nový Zéland jako britské dominium. Jednalo se o autonomní polonezávislý stát, pod vládou britského krále, který je od té doby zároveň král(ovna) Nového Zélandu (\"King of New Zealand / Queen of New Zealand\"). V roce 1931 přijal britský parlament Westminsterský statut, podle něhož se Nový Zéland stal plně nezávislým královstvím se společným panovníkem s Velkou Británií. Nový Zéland přijal Westminsterský statut až 25. listopadu 1947 (Statute of Westminster Adoption Act 1947). Tzv. Constitution Act z roku 1986 definitivně odstranil zbylé ústavní vazby na Velkou Británií kromě společného panovníka (personální unie). \n\nNovozélandský panovník je na Novém Zélandu zastupován novozélandským generálním guvernérem.\n\n"}
{"id": "743671", "url": "https://cs.wikipedia.org/wiki?curid=743671", "title": "Seznam kanadských panovníků", "text": "Seznam kanadských panovníků\n\nRoku 1867 byl britským parlamentem přijat Zákon o Britské Severní Americe, který vyhlašoval \"nezávislost\" dominia Kanada. Jednalo se o autonomní polonezávislý stát, pod vládou britského krále, který je od té doby zároveň král(ovna) Kanady (\"King of Canada / Queen of Canada \"). V roce 1931 přijal kanadský parlament Westminsterský statut, podle něhož se dominium Kanada stalo plně nezávislým královstvím se společným panovníkem s Velkou Británií. Tzv. Canada Act z roku 1982 definitivně odstranil zbylé ústavní vazby na Velkou Británií kromě společného panovníka (personální unie). \n\nKanadský panovník je v Kanadě zastupován kanadským generálním guvernérem.\n\n"}
{"id": "743684", "url": "https://cs.wikipedia.org/wiki?curid=743684", "title": "Jolanda z Dampierre", "text": "Jolanda z Dampierre\n\nJolanda z Dampierre ( \"Yolande de Dampierre\" či \"Yolande de Cassel\", 15. září 1326 – 12. prosince 1395) byla hraběnka a regentka hrabství Bar.\n\nNarodila se jako dcera a dědička Roberta z Casselu a Johany, dcery bretaňského vévody Artura II. Roku 1338 byla na základě papežského dispenzu provdána za mladého hraběte Jindřicha z Baru. Jindřich zemřel o vánocích roku 1344, krátce po narození druhého syna a titul přešel na staršího chlapce Eduarda. Ovdovělá Jolanda se stala regentkou a protože oba chlapci byli slabší tělesné konstituce, podařilo se jí od papeže Klementa VI. získat pro syny svolení ke konzumaci masa i v době půstu. Starší syn Eduard zemřel roku 1352 a mladší Robert se stal hrabětem.\n\nJolanda se roku 1353 znovu provdala za Filipa Navarrského, mladšího syn navarrského krále a pařížský parlament jí odepřel právo na regentství, protože rodina jejího nového manžela zpochybňovala práva francouzského krále Jana na francouzskou korunu. O poručnictví se přihlásila Johana, hraběnka z Warrene, dcera Jindřicha III. z Baru. Jolandě se za manželovy podpory podařilo vytlačit ze země své protivníky a získat podporu císaře Karla IV., který z říšské části hrabství vytvořil markrabství Pont-à-Mousson. 13. března 1354 Jolandu potvrdil jako vládkyni. Hrabství Bar bylo císařem následně povýšeno na vévodství.\n\nRoku 1356 nechal král Jan zatknout svého zetě, navarrského krále Karla a jeho stoupence. Zatímco Filipovi Navarrskému se podařilo utéct, Rudolf z Loupy zatkl i Jolandu a nechal ji uvěznit v Paříži. Robert z Baru strávil druhou část dětství a dospívání na francouzském dvoře a 8. listopadu 1359 byl v patnácti letech zletilý.\n\nFilip Navarrský po nějakou dobu bojoval na straně Angličanů, po smíru roku 1360 po boku Bertranda du Guesclina a zemřel roku 1363. Manželství bylo bezdětné a Jolanda jej po mnoha životních peripetiích následovala do hrobu v prosinci 1395. Zachovala se po ní bohatě ilustrovaná kniha Hodinek.\n"}
{"id": "743686", "url": "https://cs.wikipedia.org/wiki?curid=743686", "title": "Vildštejn (hrad, okres Chrudim)", "text": "Vildštejn (hrad, okres Chrudim)\n\nVildštejn (též Vilštejn, Vilštán, Vichštejn, Wichštejn, ) je zřícenina hradu 1 km jižně od Seče, okres Chrudim, Pardubický kraj, na stejnojmenné skále nad hrází Sečské přehrady na Chrudimce, která geomorfologicky náleží Železným horám. Jeho zbytky jsou chráněny jako kulturní památka České republiky.\n\nPrvním majitelem a pravděpodobným zakladatelem hradu byl Hrabiše z Paběnic, s jehož jménem souvisí i písemná zmínka o hradu z roku 1251. Hrabiše z Paběnic je prokazatelně doložen roku 1315 při vyhraném majetkovém sporu o 350 kop grošů s vilémovským klášterem, ve kterém získal do zástavy horu Oheb, naposledy je připomínán roku 1318. Jeho synové Petr a Oldřich (psaný z Vildštejna) vrátili Oheb klášteru roku 1348.\n\nDalšími majiteli byli Hrabiše z Vildštejna (1382) a Beneš, purkrabí na Vildštejně (1383). V letech 1404 až 1411 byl v držení Ješíka z Popovce, který odtud podnikal loupežné výpravy. Po jeho smrti připadl hrad králi Václavu IV. jako odúmrť. Za husitských válek se hradu zmocnil Jan Hertvík z Rušínova, držel ho do roku 1427. Roku 1436 daroval hrad král Zikmund Jiřímu z Dubé a Vízmburka, který ho připojil k panství Žleby, v důsledku čehož hrad zpustl.\n\nV roce 1499 byl postoupen hrad spolu se Sečí a dalšími vesnicemi králem Vladislavem II. Mikuláši mladšímu Trčkovi z Lípy, který ho připojil k Lichnici. V roce 1596 přešel do majetku Zárubů a roku 1623 byl prodán Františku de Couriers, který ho připojil k panství Nasavrky.\n\nSkalnatý ostroh, na kterém hrad stál, byl přístupný jedině přes strmé sedlo od severu po dřevěných schodech a žebřících. Na vrcholu stál věžovitý palác nepravidelného půdorysu, v jehož přízemí se nacházelo skladiště a hospodářské příslušenství, v patře pak bydlel majitel. Jižně od něho stála další budova, celek byl chráněn hradbami na okraji svahu. Do současné doby se zachovala část bašty a věže s gotickým okénkem, zbytky věže byly strženy v souvislosti s výstavbou přehrady a ražbou Sečského tunelu pro silnici II/343 vedoucí po koruně hráze ve 40. letech 20. století.\n\n\n"}
{"id": "743687", "url": "https://cs.wikipedia.org/wiki?curid=743687", "title": "Rostov", "text": "Rostov\n\nRostov () je starobylé město v Jaroslavské oblasti Ruské federace, jedno z turistických center Zlatého kruhu Ruska. Leží na březích jezera Něro přibližně dvě stě kilometrů na severovýchod od Moskvy. Žije zde .\n\nMimo prostého názvu \"Rostov\" se mu pro odlišení od Rostova na Donu říká také \"Veliký Rostov\", byť dnes je Rostov na Donu výrazně větším městem.\n"}
{"id": "743689", "url": "https://cs.wikipedia.org/wiki?curid=743689", "title": "Josef Hrabal (atlet)", "text": "Josef Hrabal (atlet)\n\nJosef Hrabal (* 18. října 1958) je bývalý československý atletický reprezentant, bývalý československý rekordman a několikanásobný mistr Československa ve skoku do výšky.\n\nJosef Hrabal s atletikou začínal v Šumperku. V roce 1977 se zúčastnil juniorského atletického mistrovství Evropy, kde obsadil ve skoku do výšky sedmé místo. Téměř na konci sezóny, dne 25. září 1977, při posledním kole celostátní atletické ligy v Praze, skočil 220 cm. Následujícího roku se stal mistrem Československa ve skoku do výšky v hale i na dráze. Na základě dobrých výkonů byl nominován na Mistrovství Evropy v atletice 1978 v Praze, kde se probojoval do finále a výkonem 218 cm obsadil osmé místo. Dne 8. října 1978 na závodech v Mnichově skočil 223 cm a poprvé tak překonal československý rekord ve skoku do výšky.\n\nRoku 1979 při mezistátním utkání Československo – Rakousko – Maďarsko – Rumunsko v Banské Bystrici Josef Hrabal skočil 220 cm, což byl jeho nejlepší výkon toho roku. Výrazné zlepšení přinesl následující rok. Dne 6. září 1980 rámci mezistátního utkání Československo – Švýcarsko – Jugoslávie Josef Hrabal překonal československý rekord ve skoku do výšky pod širým nebem výkonem 225 cm. Dne 10. ledna 1981 na halových závodech v Praze překonal halový československý rekord ve skoku výšky výkonem 228 cm. Na Halové mistrovství Evropy v atletice 1981 nebyl nominován kvůli zranění.\n\nNa Mistrovství Československa v atletice 1982 v Praze zvítězil výkonem 226 cm, což byl nový československý rekord ve skoku do výšky na otevřeném hřišti. Mistrovství Evropy v atletice 1982 v Aténách mu přineslo desáté místo ve finále (215 cm). Roku 1984 Josef Hrabal nejprve v hale v Budapešti překonal výšku 227 cm, a potom se znovu stal halovým mistrem Československa ve skoku do výšky, když na mistrovství v Jablonci nad Nisou skočil 223 cm. V dalších letech sportovní kariéry se už výrazněji nepřiblížil ke svému osobnímu rekordu 228 cm z roku 1981.\n\nJosef Hrabal měl nejlepší výkonnost ve skoku do výšky v letech 1980 až 1984. Jeho osobní rekordy jsou z let 1981 (228 cm – v hale) a 1982 (226 cm – pod širým nebem).\n\nJosef Hrabal získal celkem čtyřikrát titul mistra Československa ve skoku do výšky, z toho dvakrát v hale a dvakrát na otevřeném hřišti. Čtyřikrát překonal československý rekord ve skoku do výšky (z toho jeden halový rekord). Reprezentoval Československo celkem 15× v mezistátních utkáních, z toho 1× to byl Evropský pohár v atletice družstev. Startoval na Mistrovství Evropy v atletice 1978, na Mistrovství Evropy v atletice 1982 a na Halovém mistrovství Evropy v atletice 1978.\n"}
{"id": "743691", "url": "https://cs.wikipedia.org/wiki?curid=743691", "title": "Mistrovství Československa v atletice 1982", "text": "Mistrovství Československa v atletice 1982\n\nMistrovství Československa mužů a žen v atletice 1982 v kategoriích mužů a žen se konalo v sobotu 10. července a v neděli 11. července v Praze na stadionu Evžena Rošického zhruba dva měsíce před atletickým mistrovstvím Evropy v Aténách.\n\nNa tomto šampionátu ženy teprve podruhé v historii absolvovaly místo pětiboje sedmiboj. Někteří z účastníků tohoto domácího mistrovství zanedlouho získali medaile na atletickém mistrovství Evropy v Aténách – Imrich Bugár, Remigius Machura, Jan Leitner, Jarmila Kratochvílová, Taťána Kocembová a spolu se dvěma posledně jmenovanými ve štafetě ještě Milena Matějkovičová a Věra Tylová. \n"}
{"id": "743694", "url": "https://cs.wikipedia.org/wiki?curid=743694", "title": "Jiří Kabyl", "text": "Jiří Kabyl\n\nJiří Kabyl (* 11. ledna 1965, Praha) je bývalý český fotbalista, záložník.\n\nHrál za Spartu Praha, 1. FC Česká Lípa, RH Cheb, SK Sigma Olomouc, TJ Vítkovice, FK Teplice a FK Chmel Blšany. V lize odehrál 126 utkání a dal 24 gólů. V evropských pohárech odehrál za Olomouc 3 utkání. Se Spartou získal v letech 1984 a 1985 dvakrát ligový titul. V reprezentaci do 21 let nastoupil ke 4 utkáním. Po skončení aktivní kariéry působil jako rozhodčí.\n\n"}
{"id": "743695", "url": "https://cs.wikipedia.org/wiki?curid=743695", "title": "Rob Sheffield", "text": "Rob Sheffield\n\nRob Sheffield (* 2. února 1966, Boston, Massachusetts, USA) je americký hudební novinář a spisovatel. V současné době je prispěvatelem časopisu \"Rolling Stone\", pro který píše recenze a eseje o populární kultuře. Dříve psával pro časopis \"Blender\" (do jeho zániku v roce 2009) a také pro časopis \"Spin\".\n\nSheffield se narodil v Bostonu a studoval na univerzitách Yale a University of Virginia.\n\nJeho první kniha \"Love is a Mix Tape: Life and Loss, One Song at a Time (Láska je kazeta s nápisem \"směs\": Život a ztráty, píseň po písni)\" vydalo americké nakladatelství Random House v lednu 2007.\n\nVětšina knihy se odehrává ve městě Charlottesville ve státě Virginia, kde se Sheffield setkal a později oženil s dnes již zesnulou Renée Crist, která stejně jako on pouštěla hudbu místním rádiu WTJU. Po její smrti v roce 1997 děj pokračuje v New Yorku. Jejich manželství bylo bezdětné.\nSheffield se znovu oženil v roce 2006 a žije v newyorském Brooklynu.\n\nSheffieldova druhá kniha se jmenuje \"\" a vyšla v červenci 2010.\n\n"}
{"id": "743696", "url": "https://cs.wikipedia.org/wiki?curid=743696", "title": "Scar", "text": "Scar\n\nSlovo Scar znamená anglicky \"jizva\". Tento název nese též několik písní a hudebních alb.\n\nDalší významy:\n\n\n\n\n"}
{"id": "743714", "url": "https://cs.wikipedia.org/wiki?curid=743714", "title": "Ján Mlynárik", "text": "Ján Mlynárik\n\nJán Mlynárik (11. února 1933 Fiľakovo – 26. března 2012 Praha) byl český a slovenský historik a vysokoškolský pedagog, za normalizace signatář Charty 77, po sametové revoluci československý politik, poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nNarodil se v rodině kováře. Absolvoval Filozofickou fakultu Univerzity Karlovy v roce 1957 a poté učil historii na Vysoké škole múzických umění v Bratislavě. V 60. letech patřil mezi reformní komunisty. Antonín Novotný ho v roce 1964 pokáral za jeho názory. Spory ale měl i s Gustávem Husákem, který ho označil za čechoslovakistu, na což Mlynárik reagoval s tím, že je proti všem extrémistickým \"-ismům\", čechoslovakismu i separatismu. Zároveň ale ve veřejných debatách v druhé polovině 60. let obhajoval první československou republiku pro její demokratický charakter, čímž se dostal do sporu s některými národovecky orientovanými slovenskými veřejnými činiteli (Gustáv Husák, Miloš Gosiorovský). Na jaře 1968 pak kritizoval výroky komunistických slovenských zastánců federalizace jako Vladimír Mináč, kteří snižovali význam demokratizačního hnutí.\n\nPo roce 1968 musel odejít z vysoké školy. Byl vyloučen z KSČ a do roku 1981 pracoval jako kulisák v Národním divadle v Praze a později jako topič v pražské kavárně Slavia. Mezi prvními podepsal Chartu 77. Patřil mezi nepočetné signatáře Charty z řad Slováků, sám ale žil v Praze.\n\nV 50. a 60. letech se zabýval především historií sociálních zápasů na Slovensku v meziválečném období (\"Štrajkové boje na Slovensku I-III\", 1959–65; \"Revolučné hnutie nezamestnaných na Slovensku v rokoch 1918–38\", 1968). Od 70. let se věnoval problematice odsunu německého obyvatelstva z ČSR, historií česko-slovenských vztahů (\"Česká inteligencia na Slovensku 1918–38\", Kolín nad Rýnem 1987) a osobností M. R. Štefánika (\"Cesta ke hvězdám a svobodě\", 1991).\n\nV roce 1981 byl na třináct měsíců uvězněn a pak vypovězen do Spolkové republiky Německo. V Mnichově pracoval na volné noze pro Radio Free Europe, BBC a Deutschlandfunk. Jako historik a esejista (\"Danubius\") kritizoval poválečné vysídlení Němců z Československa. V roce 1990 se vrátil do Prahy, kde převzal post docenta na Filozofické fakultě UK. Své studie, články a dokumenty k dějinám čs. historiografie z let 1969–89 shrnul v souboru \"Diaspora historiografie\" (1998).\n\nAngažoval se i v politice. Ve volbách roku 1990 zasedl za VPN do slovenské části Sněmovny národů (volební obvod Středoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992. V parlamentu byl zastáncem restitucí majetku zkonfiskovaného komunistickým režimem. Odmítal slovenský nacionalismus a podal trestní oznámení proti slovenskému nacionalistovi, který popíral holokaust.\n\nPo rozdělení československé federace zůstal v Praze. Od roku 1993 byl předsedou Svazu Slováků v Česku. V roce 1998 obhájil před Vědeckou radou Filozofické fakulty profesuru novodobých českých a slovenských dějin.\n\n"}
{"id": "743718", "url": "https://cs.wikipedia.org/wiki?curid=743718", "title": "Ferenc Egry", "text": "Ferenc Egry\n\nFerenc Egry (21. ledna 1864 Kisgejőc – 26. února 1945 Sopron) byl československý politik maďarské národnosti a meziválečný senátor Národního shromáždění ČSR za Autonomní stranu autochtonů na Podkarpatské Rusi, později za Maďarskou národní stranu.\n\nV doplňovacích parlamentních volbách na Podkarpatské Rusi v roce 1924 získal senátorské křeslo v Národním shromáždění. Zvolen byl za kandidátní listinu Autonomní strana autochtonů na Podkarpatské Rusi, což bylo sdružení maďarské menšiny. Profesí byl zvonařem v obci Kisgejőc.\n\nMandát obhájil v parlamentních volbách v roce 1925. Nyní za alianci kterou vytvořil Německý svaz zemědělců a Maďarská národní strana. Tato koalice se rozpadla v roce 1927 a Egry pak coby nezařazený senátor zastupoval Maďarskou národní stranu.\n\nZemřel v roce 1945 na útěku před postupující Rudou armádou.\n\n"}
{"id": "743720", "url": "https://cs.wikipedia.org/wiki?curid=743720", "title": "Něrica", "text": "Něrica\n\nNěrica ( ) je řeka v Republice Komi v Rusku. Je 203 km dlouhá. Povodí má rozlohu 3140 km².\n\nPramení na Hornovymské grjadě v Timanském krjaži. Ústí zleva do Pečory.\n\nZdroj vody je převážně sněhový. Průměrný roční průtok vody ve vzdálenosti 52 km od ústí činí 14,5 m³/s. Zamrzá na konci října až v listopadu a rozmrzá na začátku května.\n\nNa dolním toku je splavná.\n"}
{"id": "743721", "url": "https://cs.wikipedia.org/wiki?curid=743721", "title": "Karol Endlicher", "text": "Karol Endlicher\n\nKarol Endlicher, uváděn též jako Karel Endlicher (23. listopadu 1873 Trnava – ???), byl slovenský a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl malířem v Trnavě.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění, kde zasedal do roku 1925.\n\n"}
{"id": "743725", "url": "https://cs.wikipedia.org/wiki?curid=743725", "title": "Heinrich Fritsch", "text": "Heinrich Fritsch\n\nHeinrich Fritsch (15. července 1859 Suchdol – 25. listopadu 1922 Suchdol) ,byl rakouský a československý politik německé národnosti, poslanec Moravského zemského sněmu a meziválečný senátor Národního shromáždění ČSR za Německý svaz zemědělců (BdL).\n\nVytudoval národní školu a zemědělskou odbornou školu v rodné obci. Sám se pak pilně vzdělával samostudiem. Od roku 1892 hospodařil na otcovském statku, který byl od počátku 18. století v majetku rodu. Od roku 1894 byl obecním radním v Suchdole a od roku 1900 předsedou okresního zemědělského spolku ve Fulneku. Od roku 1901 byl členem a od roku 1902 i prezidentem německé sekce zemské zemědělské rady na Moravě v Brně. V této funkci setrval do roku 1918.\n\nV moravských zemských volbách 1902, 1906 a 1913 byl zvolen poslancem Moravského zemského sněmu. Zastupoval za kurii venkovských obcí, německý obvod Nový Jičín, Moravská Ostrava, Vsetín atd. K roku 1902 se uvádí jako kandidát Německé lidové strany. Při volbách v roce 1906 ho tisk uváděl jako nezávislého všeněmce (\"freialldeutsch\").\n\nProfesně byl k roku 1920 zmiňován coby rolník ze Suchdola. Patřil mezi přední organizátory německých rolníků na severní Moravě. Působil jako předseda německého odboru \"Moravské rady zemědělské\", členem \"Moravské zemské školní rady\" a členem předsednictva \"Ústředního svazu německých zemědělských družstev Moravy a Slezska\" a dalších organisací zemědělských.\n\nV parlamentních volbách v roce 1920 získal za Německý svaz zemědělců (BdL) senátorské křeslo v Národním shromáždění, kde zasedal do své smrti roku 1922. Pak ho jako náhradník vystřídal Paul Franke.\n\nJe pohřben na evangelickém hřbitově v Suchdole nad Odrou.\n\n"}
{"id": "743726", "url": "https://cs.wikipedia.org/wiki?curid=743726", "title": "Pumba", "text": "Pumba\n\nVýraz Pumba může znamenat:\n"}
{"id": "743729", "url": "https://cs.wikipedia.org/wiki?curid=743729", "title": "Flatiron Building (Bellingham)", "text": "Flatiron Building (Bellingham)\n\nThe Hamilton Building, také známá jako The Flatiron Building of Bellingham, je nejstarší „mrakodrap“ v Bellinghamu ve státě Washington. Byl postaven roku 1908 pro Nábytkovou společnost Bellinghamova zálivu, která byla založena roku 1889 a vlastnil ji Talifero Simpson Hamilton. Budova stála 100 tisíc dolarů a při stavbě bylo použito 35 tisíc barelů cementu a asi 100 tun oceli. Díky svému trojúhelníkovému tvaru a podobnosti s newyorskou Fuller Building okamžitě získala přezdívku \"Flatiron\". Do roku 1926 se jednalo o nejvyšší budovu města.\n\nNa konci roku 1906 si společnost Bellingham Bay Improvement Company najala architekta Jamese C. Teagua, aby nakreslil předběžné plány pro pětipatrovou budovu, která zaplní jejich trojúhelníkový pozemek na křižovatce ulic Champion Street, Prospect Street a Bay Street v centru Bellinghamu, které je špičkovou lokalitou. Měla to být betonová budova s přízemím oděným do cihel a kamene. V původních plánech měla být v přízemí banka a malé obchody, zatímco kanceláře a obytné prostory ve vyšších patrech. Stavbu ale měla pozdržet žaloba týkající se pozemku a také výstavba dočasného kluziště.\n\nV dubnu 1907 oznámil deník \"The Bellingham Herald\" o koupi pozemku Nábytkovou společností Bellinghamova zálivu v čele s Taliferem Simpsonem Hamiltonem. Společnost za pozemek utratila 15 tisíc dolarů a urychleně plánovala postavení prvního bellinghamského mrakodrapu. Krátce po koupi zavrhli Teagův návrh a nechali si udělat nový of Franka C. Burnse. Ten navrhl neozdobenou sedmipatrovou budovu z železobetonu s falešnými komíny a velkou dřevěnou římsou, která už byla odstraněna. Aby došlo k maximalizování rozlohy pater, na všech stranách budovy byla velká okna, která vyloučila potřebu světelné studny uprostřed domu. V návrhu byly zahrnuty dva výtahy, jeden osobní, druhý nákladní. Přes svou velikost byla budova pouze o 370 m² rozlehlejší než původní sídlo společnosti na křižovatce Holly Street a Bay Street.\n\nV červnu 1907 se konal výběr stavební společnosti pro budovu, která byla tehdy známá jako Hamilton Block. Zatímco Booker & Campbell vyhráli soutěž o obecnou stavbu, Baumaster měl na starosti dřevařské práce. Smlouva obsahovala klauzuli, že šest pater budovy musí být hotovo do 1. ledna 1908 a sedmé patro bude přidáno později. Struktura budovy měla být dost pevná, aby se ji podařilo unést i další čtyři patra, pouze však v případě potřeby. Panika roku 1907 téměř zastavila stavbu, nakonec ale, stejně jako u ostatních projektů ve městě, utrpěla budova pouze zpoždění, takže byla dokončena po stanovené lhůtě. Nakonec byly plány pro další podlaží zrušeny. Formálně byla budova otevřena veřejnosti v květnu 1908.\n\nVečer 28. dubna 1924 vypukl na nejvyšším patře budovy požár, který se dostal na střechu. Díky konstrukci ze železobetonu ale struktura zůstala neporušená. Jelikož 90 % poškození bylo kryto pojištěním, rekonstrukce začala krátce po požáru. Přitom Hamilton provozoval svůj obchod s nábytkem na druhé straně ulice, částečně pod cirkusovým stanem. Rekonstrukce trvala celé tři roky a jako prevence před dalším požárem byl nainstalován automatický kropicí systém s nádrží na střeše, první svého druhu ve městě. Dalším krokem k prevenci bylo přemístění osobního výtahu, kde požár začal, naproti nákladnímu výtahu. Po požáru bylo také druhé mezipatro přeměněno na celé patro, takže při znovuotevření měla budova o patro více, aniž by se změnila její výška.\n\nNábytková společnost Bellinghamova zálivu měla své sídlo v budově až do svého zániku v roce 1979. Poté byla opuštěná a jejím vlastníkem bylo město Bellingham. V lednu 1983 byla přidána do Národního rejstříku historických míst.\n\nV roce 1990 budovu předělala společnost Christenson Engineering, která jí pak využívala jako své sídlo. V roce 1993 byla společnost prodána aljašskému dopravci ropy VECO, který byl v roce 2007 zakoupen společností CH2M HILL.\n\nV dubnu 2010 si budovu dlouhodobě pronajala místní společnost Logos Bible Software, která se nastěhovala poté, co smlouva s CH2M HILL skončila na konci srpna 2010.\n"}
{"id": "743730", "url": "https://cs.wikipedia.org/wiki?curid=743730", "title": "Timon", "text": "Timon\n\nTimon je křestní jméno řeckého původu. Jeho nositeli byli například\n\n\n"}
{"id": "743731", "url": "https://cs.wikipedia.org/wiki?curid=743731", "title": "Lot (řeka)", "text": "Lot (řeka)\n\nLot je řeka na jihozápadě Francie (regiony Midi-Pyrénées, Akvitánie, Languedoc-Roussillon). Její celková délka je 485 km. Plocha povodí měří 11 254 km².\n\nPramení na západních svazích pohoří Cévennes a protíná v úzké dolině jižní část Francouzského středohoří. Na dolním toku teče Garonskou nížinou. Ústí zprava do Garonny.\n\nZdrojem vody jsou převážně dešťové srážky. Nejvíce vody má v březnu a v dubnu, naopak nejméně od července do září. Úroveň hladiny se při povodních zvyšuje o 3 až 5 m. Průměrný průtok vody v ústí činí 155 m³/s.\n\nVodní doprava je možná pod ústím Truyère. Na řece leží města Cahors, Villeneuve-sur-Lot.\n"}
{"id": "743734", "url": "https://cs.wikipedia.org/wiki?curid=743734", "title": "Náboženství v Belize", "text": "Náboženství v Belize\n\nV Belize se většina obyvatelstva hlásí ke křesťanství. Podle sčítání lidu z roku 2010 v zemi žije 40 % katolíků, 8,5 % letničních křesťanů, 5,5 % adventistů sedmého dne, 4,6 % anglikánů, 3,8 % menonitů, 3,6 % baptistů. V minulosti bylo Belize převážně katolickou zemí, ale počet katolíků v posledních 40 letech soustavně klesá. Nekřesťanské menšiny tvoří hinduisté, muslimové, mormoni aj. Asi 15,6 % obyvatel se nehlásí k žádnému náboženství či církvi.\n\nNáboženská svoboda je zaručena ústavou a je v praxi veřejnou mocí respektována.\n"}
{"id": "743735", "url": "https://cs.wikipedia.org/wiki?curid=743735", "title": "František Spilka", "text": "František Spilka\n\nFrantišek Spilka (13. listopadu 1877 Štěkeň – 20. října 1960 Praha) byl český dirigent, sbormistr, hudební skladatel a pedagog.\n\nOtec byl zahradník na panství knížete Alfreda Augusta Windischgrätze ve Štěkni. Základní hudební vzdělání získal od místního učitele Jana Jirky. Po maturitě na reálce v Písku vstoupil na Pražskou konzervatoř, kde studoval hru na varhany u Josefa Kličky a skladbu u Antonína Dvořáka. Po absolvování vojenské služby učil na \"Pivodově hudební škole\" a později v nově založené hudební škole Adolfa Mikeše. Na jeho doporučení studoval v Berlíně moderní intonační metody. Stal se sbormistrem pěveckého sboru \"Škroup\" a v roce 1906 řídil letní koncerty České filharmonie. Krátce vedl učitelské kvarteto \"Máj\". V roce 1906 se stal profesorem intonace, sborového zpěvu a komorní hry na Pražské konzervatoři. V roce 1908 založil Pěvecké sdružení pražských učitelů a v roce 1912 Pěvecké sdružení pražských učitelek. S \"Pěveckým sdružením pražských učitelů\" vykonal mnoho úspěšných zájezdů do ciziny a poprvé souborně provedl sbory Bedřicha Smetany.\n\nPo vzniku Československa byl administrativním správcem konzervatoře a zasloužil se o bezproblémový přechod do nových poměrů. Stal se sbormistrem \"Pražského pěveckého sboru Smetana\", který dovedl na vynikající úroveň. S přibývajícím věkem omezoval svou veřejnou činnost, ale ještě v letech 1940–1945 pracoval jako předseda komise pro státní zkoušky v hudbě. Po roce 1945 odešel do soukromí, odstěhoval se do jižních Čech a věnoval se skladatelské činnosti a pracím z oblasti hudební teorie.\n\n\n\n\n\n\n\n\n"}
{"id": "743736", "url": "https://cs.wikipedia.org/wiki?curid=743736", "title": "Adam Fahrner", "text": "Adam Fahrner\n\nAdam Fahrner (10. října 1873 Cheb – 1945) byl československý politik německé národnosti, odborový předák a meziválečný senátor za Německou národně socialistickou stranu dělnickou (DNSAP), později nezařazený senátor a zakladatel malé odštěpenecké formace Německá dělnická strana (\"Deutsche Arbeiterpartei\").\n\nPůsobil jako poštovní rada. Byl účetním a ministerským radou u ministerstva obchodu v Praze.\nPoliticky aktivní byl již za Rakouska-Uherska. Už počátkem 20. století patřil mezi přední politiky německých nacionálních socialistů (Německá dělnická strana) v českých zemích a v rámci strany představoval vůdce odborového hnutí. Byl náměstkem předsedy Jednoty státních úředníku německé národnosti v Čechách.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 104. Usedl do poslanecké frakce Německý národní svaz (Deutscher Nationalverband). V jeho rámci se uvádí jako člen Německé agrární strany. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") za Německou nacionální stranu (DnP).\n\nPak se zapojil do politického života v Československu. Od jejího založení v roce 1918 patřil mezi přední politiky DNSAP. V parlamentních volbách v roce 1920 získal Německou národně socialistickou stranu dělnickou (DNSAP) senátorské křeslo v československém Národním shromáždění. Mandát obhájil v parlamentních volbách v roce 1925. V březnu 1929 oznámil, že vystoupil z DNSAP a po zbytek volebního období zasedal jako nezařazený senátor. Šlo o výsledek frakčního boje mezi starší generací funkcionářů včetně Fahrnera a mladšími aktivisty (například Karl Viererbl). V důsledku roztržky se svou stranou se pak Fahrner pokusil o založení vlastní politické formace Německá dělnická strana (\"Deutsche Arbeiterpartei\"), která v parlamentních volbách v roce 1935 kandidovala s dalšími menšími stranami v rámci aliance Sudetoněmecký volební blok, ale pak zanikla.\n\nOd dubna 1939 byl členem NSDAP (místní skupina Praha). Bydlel ve Francouzské ulici 9. 8. května 1945 ho zatkly české milice a byl transportován do internačního tábora v Motole. Od té doby o něm nejsou zprávy.\n\n"}
{"id": "743738", "url": "https://cs.wikipedia.org/wiki?curid=743738", "title": "Vyhnanci (rozcestník)", "text": "Vyhnanci (rozcestník)\n\nSlovo Vyhnanci má více významů:\n"}
{"id": "743748", "url": "https://cs.wikipedia.org/wiki?curid=743748", "title": "József Ficza", "text": "József Ficza\n\nJózsef Ficza, uváděn též jako Josef Ficza (4. března 1853 Nové Zámky – 22. listopadu 1930 Nové Zámky), byl československý politik maďarské národnosti a meziválečný senátor za Zemskou stranu zemědělců a malorolníků.\n\nProfesí byl malorolníkem v Nových Zámcích. Pracoval na rodinném hospodářství. Před rokem 1918 byl členem a funkcionářem Uherské rolnické strany.\n\nPo parlamentních volbách v roce 1920 získal senátorské křeslo v Národním shromáždění. Mandát nabyl až dodatečně roku 1922 jako náhradník poté, co zemřel senátor István Hangos. Byl zvolen za Zemskou stranu zemědělců a malorolníků, která v roce 1922 získala název Maďarská zemská strana zemědělců, malorolníků a živnostníků a roku 1925 se její název ustálil jako Maďarská národní strana. Do voleb v roce 1920 šla v alianci se Zemskou křesťansko-socialistickou stranou pod názvem Maďarsko-německá křesťansko-sociální strana.\n\n"}
{"id": "743758", "url": "https://cs.wikipedia.org/wiki?curid=743758", "title": "Leoš Kalvoda", "text": "Leoš Kalvoda\n\nLeoš Kalvoda (* 26. března 1958 Brno) je český fotbalový trenér, bývalý prvoligový fotbalista a mládežnický reprezentant Československa.\n\nOdchovanec Zbrojovky Brno začínal v Babicích nad Svitavou. Před odchodem na vojnu do VTJ Tábor (1977–1979) hrál divizi za zbrojovácké B-mužstvo. Dále hrál za PS Přerov (1979–1982), Sigmu Olomouc (1982–1990) a v rakouských nižších soutěžích. Aktivní kariéru končil ve třetiligovém Baníku Ratíškovice. V nejvyšší soutěži odehrál za Sigmu Olomouc 180 utkání a dal 17 gólů. V reprezentaci do 21 let odehrál 5 utkání (1985–1987, jako povolený starší hráč) a za olympijský tým nastoupil jednou (1983).\n\nJako trenér vedl kluby SK Sigma Olomouc, MŠK Žilina (Slovensko), SK Hradec Králové, 1. HFK Olomouc, 1. FC Slovácko, MFK Karviná, 1. FC Přerov, 1. SC Znojmo, opět Sigma Olomouc, MFK Frýdek-Místek, FK Mladá Boleslav, opět 1. HFK Olomouc a opět 1. SC Znojmo ().\nV srpnu 2016 převzal A-tým FK Mladá Boleslav. V prosinci 2016 byl v Mladé Boleslavi z funkce odvolán, nahradil ho Martin Svědík.\n\n\n"}
{"id": "743760", "url": "https://cs.wikipedia.org/wiki?curid=743760", "title": "Neuvěřitelná cesta 2: Ztraceni v San Francisku", "text": "Neuvěřitelná cesta 2: Ztraceni v San Francisku\n\nNeuvěřitelná cesta 2: Ztraceni v San Francisku (v anglickém originále \"Homeward Bound II: Lost in San Francisco\") je americký film z roku 1996, navazující na snímek \"Neuvěřitelná cesta\" z roku 1993.\n\nLaura a Bob se svými dětmi Jamie, Hope a Peterem se přestěhovali do San Francisca a teď se chystají na dovolenou do Kanady. Rozhodli se proto vzít si tentokrát zvířata sebou. Když ale Chance, Shadowa a Sesi zamkli do klece na letišti, aby je mohli naložit do letadla, Chance dostal panický strach, protože si myslel že půjde do útulku. Podařilo se mu otevřít klec a vyskočit ven. Shadow a Sesi se k němu přidali. Spolu utíkali celým San Franciscem, aby našli svůj domov. Když rodina přiletí letadlem do Kanady, zjistí, že jim chybí zvířata a okamžitě se musí vrátit zpět do San Francisca. Tam zatím Chance, Shadow a Sesi při cestě domů zabloudí a seznámí se se smečkou toulavých psů, kterou vede pes Railly. Chance se tam zamiluje do krásne fenky Delilah, která jim spolu se smečkou bude pomáhat najít jejich domov. Když se Laura, Bob a děti vrátili domů, hledali své mazlíčky všude, ale nenašli je. Nakonec Chance, Shadow a Sesi najdou správnou cestu domů. Museli opustit smečku, hlavně Chanceovi se těžko loučilo se svou láskou Delilah. Když se všichni tři vrátí domů, tak se rodina náramně potěší. Jenom Chance zůstane pořád smutný. Nakonec se na jejich dvoře objevila Delilah, a Chance byl hrozně šťastný. Pak si celá rodina uvědomila že Chance byl smutný kvůli ní, a proto se rozhodnou si Delilah nechat.\n"}
{"id": "743767", "url": "https://cs.wikipedia.org/wiki?curid=743767", "title": "Halo (píseň, Beyoncé)", "text": "Halo (píseň, Beyoncé)\n\nHalo je píseň americké zpěvačky Beyoncé Knowles, kterou nahrála na své album I Am... Sasha Fierce, a kterou vydala jako čtvrtý singl. Píseň napsala společně s frontmanem kapely OneRepublic Ryaneme Tedderem a producentem Evanem Bogartem. Zpěvačka za píseň získala cenu MTV v kategorii Song roku a ocenění Grammy v kategorii Nejlepší ženský popový výkon.\nPodle Simona Cowella byla píseň původně napsána pro britskou zpěvačku Leonu Lewis. Tedder poté celou věc dementoval slovy, že píseň byla napsána pro Beyoncé, která ale s nahráváním váhala, proto byl nabídnut i Leoně Lewis. Brzy na to spolupracoval Tedder i se zpěvačkou Kelly Clarkson na její desce All I Ever Wanted, kde napsal píseň Already Gone, která je příliš podobná \"Halo\". Clarkson poté obvinila Teddera, že použil dvakrát stejné hudební aranžmá. Zpěvačka k celé události řekla: \"Nikdy jsem o písni \"Halo\" neslyšela. Deska Beyoncé vyšla ve chvíli, kdy ta má už byla v lisovně. Nikdo nebude sedět a říkat si, že Ryan Tedder napsal pro Beyoncé a Kelly stejnou píseň. Ne, každý si bude říkat, že jsem Beyoncé vykradla. Zavolala jsem mu a řekla, že nerozumím proč to udělal.\"\n"}
{"id": "743771", "url": "https://cs.wikipedia.org/wiki?curid=743771", "title": "Oródés III.", "text": "Oródés III.\n\nOródés III. ( – 6/7 n. l.) byl v letech 4–6/7 n. l. parthským velkokrálem. Patří k vladařům, o jejichž původu a rodinných vazbách se neví vůbec nic. Spíše nepravděpodobné je rodičovství Fraata IV. a zřejmě i Oróda II.\n\nNa trůn ho vyneslo svržení krále Fraataka a jeho matky Músy roku 4 n. l. Podle Flavia Iosepha panoval s mimořádnou krutostí, což může být klišé rozšiřované jeho odpůrci. Zabit byl již po dvou letech – jedna verze uvádí, že na lovu, druhá, že při hostině. Po vraždě se část parthských velmožů obrátila na Římany s prosbou, aby jim poslali nazpět prince Vonóna, který žil od roku 10/9 př. n. l. v Římě.\n\n"}
{"id": "743782", "url": "https://cs.wikipedia.org/wiki?curid=743782", "title": "Miroslav Řihošek (atlet)", "text": "Miroslav Řihošek (atlet)\n\nMiroslav Řihošek (16. října 1919, Přerov – 8. února 1997, Praha) byl československý atlet, dálkař a trojskokan. Držitel československých rekordů v dálce (1946 – 729 cm) a trojskoku (1946 – 14,45 m). Se svými krajany třikrát posunul hodnotu ve štafetě na 4×100 metrů. Ze 42,8 s (1943) na 42,2 s (1946).\n\nS atletikou začínal v roce 1935 v rodném Přerově, poté v Olomouci (Sokol, LTC), NSK a VSK Praha (1942–1947) a v letech 1948–1950 byl členem Sokola Vinohrady.\n\nNejvětší úspěchy své kariéry zaznamenal na Mistrovství Evropy v atletice v norském Oslu v roce 1946. Zde vybojoval v novém, tehdy československém rekordu bronzovou medaili ve skoku do dálky. Jeho výkon měl hodnotu 729 cm. Ve finále byl také Zdeněk Matys, který obsadil 7. místo. Druhý bronz Řihošek vybojoval společně s Mirko Paráčkem, Leopoldem Lázničkou a Jiřím Davidem ve štafetě na 4×100 metrů v čase 42,2 s, což znamenalo rovněž posunutí československého rekordu.\n\nV roce 1947 získal na univerziádě v Paříži bronzovou medaili v dálce (704 cm).\n"}
{"id": "743783", "url": "https://cs.wikipedia.org/wiki?curid=743783", "title": "Laštovička", "text": "Laštovička\n\nPříjmení Laštovička má více nositelů:\n\n"}
{"id": "743784", "url": "https://cs.wikipedia.org/wiki?curid=743784", "title": "Fotbal na Letních olympijských hrách 1908", "text": "Fotbal na Letních olympijských hrách 1908\n\nFotbalový turnaj na Letních olympijských hrách 1908 byl první oficiální fotbalový turnaj na olympijských hrách. V letech 1900 a 1904 byl pořádán pouze neoficiální turnaj, kterého se zúčastnily pozvané kluby a nikoliv národní týmy.\n\n\"Maďarsko se z finančních důvodů vzdalo účasti.\"\n\n\"Týmu Čech byla znemožněna účast, protože byl na nátlak Rakouska-Uherska vyloučen z FIFA.\"\n\nFrancie byla tak šokována svoji porážkou 17:1 v semifinále, že odmítla hrát o 3. místo. Byla nahrazena Švédskem.\n"}
{"id": "743786", "url": "https://cs.wikipedia.org/wiki?curid=743786", "title": "Srostlice", "text": "Srostlice\n\nPojem srostlice vyjadřuje srůst dvou různých objektů, tedy, něco je fakticky nebo zdánlivě vzájemně neoddělitelně propojeno,\nexistují i další významy tohoto slova:\n\n\n\n\n"}
{"id": "743787", "url": "https://cs.wikipedia.org/wiki?curid=743787", "title": "Somebody Told Me", "text": "Somebody Told Me\n\nSomebody Told Me je debutový singl kapely The Killers z jejich prvního alba Hot Fuss. Zpěvák seskupení Brandon Flowers řekl o písni, že je to song nejvíce ovlivněný rodným Las Vegas. Server \"Billboard\" napsal o hitu, že je vysoce nakažlivý a návykový. Časopis Rolling Stone popsal píseň jako klubovou hymnu a vyzdvihl Flowersův drzý hlas.\n"}
{"id": "743793", "url": "https://cs.wikipedia.org/wiki?curid=743793", "title": "Sebastian Münster", "text": "Sebastian Münster\n\nSebastian Münster (20. ledna 1488 Ingelheim – 26. května 1552 Basilej, Švýcarsko) byl německý humanistický učenec, vynikl jako teolog a kosmograf, ale také se věnoval matematice a hebraistice a dalším vědám.\n\nV roce 1505 vstoupil k františkánům v Heidelbergu, načež studoval v Lovani, Freiburgu im Breisgau, Rouffachu a Basileji, zejména hebrejštinu, matematiku a geografii. Vysvěcen na kněze byl v roce 1512, poté učil v Thüngenu, Basileji a později i na heidelberské univerzitě. V roce 1529 vystoupil z řádu, konvertoval k protestanství a oženil se. Roku 1547 se přesunul do Basileje jako rektor tamější univerzity, kde zemřel na mor.\n\nJeho nejznámější dílo je \"Cosmographia\", kterou vydal německy 1544 a v roce 1550 latinsky. Jednalo se o nejstarší německé dílo popisující svět. Dílo se dočkalo velké oblíbenosti, bylo vydáno ve 24 edicích a bylo přeloženo do řady dalších jazyků včetně češtiny (přeložil Zikmund z Púchova v roce 1554). Jeden exemplář byl zakoupen pro knihovnu Latinské školy v Jáchymově. Dnes je k vidění v muzeu Jáchymov.\n\n\n"}
{"id": "743796", "url": "https://cs.wikipedia.org/wiki?curid=743796", "title": "David Kobylík", "text": "David Kobylík\n\nDavid Kobylík (* 27. června 1981) je český fotbalový záložník, aktuálně působí v FK Baník Sokolov. Hrál mj. za SK Sigma Olomouc, RC Strasbourg, německou Bundesligu za Arminii Bielefeld, na Slovensku za MŠK Žilina a v Polsku za Polonii Bytom. Mistr Evropy hráčů do 21 let z roku 2002. V české lize odehrál 112 utkání a dal 11 gólů.\n\nJeho oblíbení hráči jsou Francouz Zinedine Zidane a Němec Lothar Matthäus, oblíbený klub SK Sigma Olomouc.\n\nKobylík působil v mládežnických reprezentačních výběrech České republiky od kategorie do 15 let. Za českou reprezentační jedenadvacítku odehrál celkem 32 zápasů, v nichž se sedmkrát střelecky prosadil.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek nasadil Kobylíka v základní sestavě, ten odehrál 83 minut, pak jej střídal Karel Piták. 19. května následoval zápas s Belgií konaný v Ženevě, David absolvoval celé utkání, které skončilo výsledkem 1:0 pro ČR. V posledním zápase skupiny proti Řecku se dostal na hřiště až v 52. minutě (střídal Pitáka), utkání dospělo k remíze 1:1.\n\nV semifinále 25. května narazil český výběr na tým Itálie a Kobylík odehrál celý zápas. V 9. minutě prodloužení vstřelil Michal Pospíšil zlatý gól na 3:2 a zajistil tak svému týmu účast ve finále.\n\nVe finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Kobylík do finále nezasáhl, ale na konci mohl slavit se spoluhráči titul.\n\nGóly Davida Kobylíka v české reprezentaci do 21 let \n"}
{"id": "743800", "url": "https://cs.wikipedia.org/wiki?curid=743800", "title": "Stanislav Fejfar", "text": "Stanislav Fejfar\n\nPlukovník letectva in memoriam Stanislav Fejfar (25. listopadu 1912 Štikov u Nové Paky – 17. května 1942 Pihen-les-Guines, Pas-de-Calais, Francie) byl český stíhací pilot a letecké eso v období druhé světové války na západní frontě.\n\nNarodil se v domě čp. 35 Josefu a Marii Fejfarovým. Stanislav svého otce nikdy nepoznal, neboť přišla první světová válka, v níž Josef Fejfar padl. Ovdovělá paní Fejfarová si po čase vzala pana Junka z Nové Paky. Spolu vlastnili hostinec. Stanislav byl vychováván jako vlastenec. Po ukončení měšťanské školy v Nové Pace byl Stanislav přijat na vyšší průmyslovou školu v Pardubicích. Zde roku 1932 odmaturoval s vyznamenáním a dobrovolně se přihlásil do Školy pro důstojníky letectva v záloze se sídlem v Prostějově. Následujícího roku byl přijat na Vojenskou akademii v Hranicích na Moravě a Prostějově. Školu ukončil na počátku července 1935 jako 9. z 27 žáků-letců s velmi dobrým prospěchem. Následně byl povýšen na poručíka letectva a byl převelen k 1. leteckému pluku T. G. Masaryka, kde absolvoval aplikační kurz potřebný po ukončení akademie, aby mohl být zařazen k letce.\n\nPo ukončení aplikačního kurzu s velmi dobrým prospěchem v prosinci 1935 zůstal u 1. leteckého pluku. Byl přeřazen k 6. průzkumné letce, později k 61. zvědné. Následovalo přeložení na Slovensko, k 3. leteckému pluku Generála letce M. R. Štefánika. Nejprve byl zařazen do 38. stíhací letky. Následovala 37. stíhací a v době mnichovské krize a období druhé republiky byl velitelem 45. stíhací letky, vyzbrojené stíhacími Aviemi B-534, nacházející se ve Spišské Nové Vsi. Po 15. březnu 1939 se poručík Fejfar vrátil domů do Čech. Vyhledal svého kamaráda z Nové Paky, četaře Otakara Hrubého s dotazem, zda hodlá utéct z Protektorátu Čechy a Morava do zahraničního odboje. Oba letci odjeli ze Staré Paky vlakem do Prahy, kde vyhledali škpt. Josefa Dudu, aby zjistili, jaký je útěkový plán. Všichni tři letci nastoupili v Praze na hlavním nádraží do rychlíku do Moravské Ostravy.\n\nPo příjezdu do Moravské Ostravy se ke skupině přidal npor. Josef Hudec, který nastoupil do vlaku v Pardubicích. Následovala cesta vlakem do Frýdku a pěší přechod hranic na Těšínsku. K samotnému přechodu hranice došlo 8. června 1939. Po několika dnech se skupina hlásila na československém konzulátě v Krakově, který dr. Znojemský odmítl vydat německému ministerstvu zahraničních věcí. Po vyřízení legitimací a dalších formalit museli letci podepsat vstup do Cizinecké legie ve Francii. Jinou možnost ani neměli. Návrat do Protektorátu nepřicházel v úvahu a do francouzského letectva se v dobách míru nesměli brát cizinci, což bylo obsaženo i v mezinárodních smlouvách. Dne 17. června 1939 opustil poručík Fejfar polský přístav Gdyně a na palubě polského parníku Sobieski odplul do Francie.\nNa francouzskou půdu vstoupil v přístavu Boulogne-sur-Mer v oblasti Pas-de-Calais. Dále nasedl na vlak a dojel do Paříže, kde byl potvrzen vstup do 1. pluku Cizinecké legie. Do jejích řad byl zapsán v Marseille, v pevnosti St. Jean. Ovšem 1. pluk Cizinecké legie sídlil v severní Africe. Spolu s dalšími letci odcestoval do Alžírska. Zde byl v hodnosti Sergeant umístěn do kasáren legie v alžírském Sidi-bel-Abbes. Naštěstí pro naše letce, kteří se do legie dostali, tato služba netrvala dlouho. Přesto nebylo lehké se vyrovnat s horkem, štěnicemi a dalšími problémy. Z původních pěti let v legii se staly zhruba dva měsíce, protože přišel den, na který všichni letci čekali. Dne 3. září 1939, několik hodin po Velké Británii, vyhlásila Francie válku Německu. Stalo se tak po vypršení ultimáta, které Němcům přikazovalo ukončit boje a stáhnout se z území Polska.\n\nLetci se začali přecvičovat na francouzské stíhačky. Výcvik pro letce z Cizinecké legie probíhal v Maroku, Alžírsku a Tunisku. Ti, kteří přijeli později, se přecvičovali v metropolitní Francii, převážně v Chartres. Poručík Stanislav Fejfar se seznámil s francouzskou stíhačkou Morane-Saulnier MS.406 na letišti Blída a Oran-La Senia. Již 13. prosince byl přidělen ke Groupe de Chasse I/6, zformované na La Senii a odeslán do Francie. Jednotka v průběhu tzv. války v sedě cestovala po celé Francii. Z Marseille-Marignane k Dijonu na východě Francie. Odtud do Berck-sur-Mer na pobřeží průlivu La Manche apod.\n\nDne 10. května 1940 začala operace s názvem Fall Gelb, invaze nacistů do zemí Beneluxu a severní Francie. V té době si Stanislav Fejfar připsal své první úspěchy. Poprvé proti nepříteli „skóroval“ 20. května 1940, když poblíž Amiensu sestřelil jeden Messerschmitt Bf 109E, v té době standardní a výkonnostně lepší stíhačku než byl francouzský MS-406 C-1. Jeho další obětí byl Heinkel He 111, který sestřelil pravděpodobně. Posledním „skalpem“ ve francouzské kampani byl 5. června bitevní dvouplošník Henschel Hs 123, sestřelený u Chaulnes. Za své dosavadní výkony byl vyznamenán francouzským Croix de Guerre se třemi palmami a zlatou hvězdou. Společně s českými kolegy byl propuštěn ze stavu GC I/6 a odjel do přístavu Port Vendres na jihovýchodě Francie. Z Francie odplul 24. června na lodi General Chanza do severní Afriky. Zde přesedl na vlak do Casablanky. Následovala cesta na Gibraltar a odtud na lodi Neuralia do britského Liverpoolu, kde z lodi vystoupil a byl společně se svými krajany vlídně uvítán 12. července 1940.\n\nPo krátkém pobytu v záchytném táboře v Cholmondeley Park, byl poslán k čs. depot RAF v Cosfordu. Zde je přijat do RAF VR v nejnižší důstojnické hodnosti \"P/O – Pilot Officer\". V srpnu je zařazen k 310. čs. stíhací peruti, ale nemůže být zařazen bez přeškolení na anglické stíhačky. Tento výcvik absolvoval v 6. OTU v Sutton Bridge poblíž King's Lynnu. Zpět k „třistadesítce“ byl převelen s největší pravděpodobností 9. září a ještě týž den si připsal první úspěch v Anglii. Jeho obětí byl Messerschmitt Bf 110C-4 Uffz. Phaffelhubera od 15./LG 1.\nV den bitvy o Británii, tedy 15. září 1940, sestřelil jeden Dornier Do 17Z-3 Fw. von Görtze od 4./KG 3. O pouhé tři dny později se z poloviny podílí na sestřelení dalšího Do-17 podle záznamů, avšak podle Jiřího Rajlicha se jednalo o Junkers Ju 88A-1 od 9./KG 77 pilota Fw. Wahla. To byl poslední úspěch poručíka Fejfara v bitvě o Británii. Koncem října 1940, když boje nad Anglií již polevovaly, postihl poručíka Fejfara zánět čelních dutin. Z této choroby se léčil až do dubna 1941 v nemocnici RAF v Ely. Po propuštění z nemocnice musel na určitý čas na rekonvalescenci, po níž nastoupil k Inspektorátu československého letectva v Londýně. Po zdravotních prohlídkách na začátku července 1941 byl znovu uznán schopným bojově létat. Byl povýšen do britské hodnosti \"F/Lt – Flying Lieutnant\" a jako velitel letky B je zařazen k 313. československé stíhací peruti v Leconfieldu. Do funkce byl jmenován 21. července 1941 a s měsíční přestávkou na jaře 1942 ji vykonával až do své smrti.\n\nU nejmladší československé perutě se velice spřátelil s velitelem perutě S/L Karlem Mrázkem a velitelem letky A F/Lt Františkem Fajtlem. Ani ve Francii ani v Anglii nebojoval v jedné peruti s kamarádem Sgt. Otakarem Hrubým. Proto si občas alespoň napsali dopis. Na jaře 1942 již P/O Otakar Hrubý přišel od 111. stíhací perutě – Treble One až několik dní po smrti kapitána Fejfara. Na podzim 1941 operovala peruť z Portreath v jihozápadní Anglii, odkud občas vykonala let nad Bretaň jako doprovod bombardérů Bristol Blenheim a převážně hlídkovala nad konvoji, které pluly podél jižního a jihozápadního pobřeží.\n\nSvé skóre Stanislav Fejfar navýšil až na jaře 1942 v rámci Hornchurchského wingu. Poprvé se blízko smrti ocitnul dne 12. února 1942 při operaci Fuller, což byla reakce RAF na německou operaci Cerberus – průnik bitevních křižníků \"Scharnhorst\" a \"Gneisenau\" a těžkého křižníku \"Prinz Eugen\" Doverskou úžinou a Kanálem do německých bezpečnějších přístavů pro další nasazení lodí v Norsku. Na jeho žlutou sekci Spitfirů střílel hustou přehradnou palbou protiletadlový člun, který byl z doprovodu německých námořních kolosů. Úkolem perutě bylo konvoj vyhledat a doprovázet bitevní Hurribombery.\nSvé úspěchy si Stanislav Fejfar připsal na přelomu dubna a května 1942. Dne 25. dubna poškodil jeden Focke-Wulf Fw 190A. Další a zároveň poslední úspěchy si připsal 5. května 1942. Ten den byl v boji nad Lille sestřelen již velitel 122. perutě S/L František Fajtl. Kapitán Fejfar na tuhle myšlenku nemohl zapomenout. Jistou satisfakci mohl cítit ze sestřelení jedné „stodevadesátky“ jistě a jedné pravděpodobně. Bohužel tato myšlenka se mu s největší pravděpodobností stala osudnou. Toho dne 313. peruť ztratila svého „karikaturistu“ Sgt. Karla Pavlíka. Autor mnoha kreseb na Spitfirech perutě padl v souboji s Hptm. Josefem „Pipsem“ Prillerem, který dosáhl celkem 101 sestřelů.\n\nKapitán Fejfar vyprávěl své bojové zkušenosti a zážitky perutnímu kronikáři – Hugo Slípkovi. Jejich rozhovor byl přerušen povelem ke startu nad Francii. Stanislav se vracel pro peníze, ale Slípka mu je chtěl přinést, protože vracet se na ubikace těsně před vzletem prý nosilo smůlu.\nKapitán Fejfar se údajně na Slípku otočil se slovy: „Babo pověrčivá!“, a peníze si vzal sám. V tu chvíli Slípka netušil, jak přesně se vyplní jeho sýčkování. Spitfiry odletěly na akci Ramrod 33 jako doprovod bombardérů Douglas Boston Mk. III nad přístav Boulogne. Akce proběhla přesně podle plánu a Hornchurchský wing se otočil zpět k Anglii.\n\nKrátce po změně kurzu se od 313. perutě oddělila dvojice Spitfirů a zmizela ostatním z dohledu. Byly to stroje \"BL973 RY-S\" F/Lt S. Fejfara a \"BM260 RY-U\" Sgt. Miroslava Borkovce. Velitel perutě Karel Mrázek je volal zpět, nikdo se však nevrátil. Podle Mrázka se Stanislavu Fejfarovi stala osudnou myšlenka na pomstu za sestřelení Františka Fajtla. Fejfar zřejmě zpozoroval nepřítele a oddělil se; Sgt. Borkovec, nejspíš v domnění, že se chce jeho velitel jen přeskupit ve formaci perutě, jej následoval. Není známo, zda se Borkovec snažil Fejfara přemluvit k návratu k peruti, dokud byla na dohled. Fejfar byl sestřelen Hptm. Prillerem mezi Guinesem a Audebertem na severu Francie. Podle záznamu sepsaného Prillerem se pilot nepokusil o výskok z hořícího stroje na padáku. Tato skutečnost vede k domněnce, že byl Fejfar zasažen Prillerovou palbou a možná smrtelně raněn již v kokpitu svého Spitfiru. Němci jeho tělo pohřbili na městském hřbitově v Pihen-Les-Guines do hrobu C-8.\n\nOsud Sgt. Borkovce není znám vůbec. Pravděpodobně se po sestřelení svého velitele snažil uniknout do bezpečí Anglie. S největší pravděpodobností ho nad Kanálem dostihl Fw 190 Lt. Johanna Aistleitnera, který byl jedním z podřízených Hptm. Prillera u Stabschwarmu – velitelského roje III/JG 26 Schlageter. Tělo Miroslava Borkovce se nikdy nenašlo a jeho jméno je vytesáno na 78. panel památníku nezvěstných letců RAF v Runnymede.\n\nKromě zmíněného Croix de Guerre byl Stanislav Fejfar vyznamenán třikrát Československým válečným křížem 1939, 2x Československou medailí Za chrabrost, Československou medailí Za zásluhy I. stupně, Pamětní medailí (se štítky F a VB) a dále britskými vyznamenáními The 1939-1945 Star with Battle of Britain Clasp, Air Crew Europe Star a Defence Medal. Padl v hodnosti kapitán letectva. Po válce byl in memoriam povýšen na majora a roku 1991 na plukovníka. Za války si vedl osobní deník, který vyšel roku 1970 v nakladatelství Kruh v Hradci Králové.\n\n"}
{"id": "743803", "url": "https://cs.wikipedia.org/wiki?curid=743803", "title": "Bílý Ijus", "text": "Bílý Ijus\n\nBílý Ijus ( , ) je řeka v Chakasii v Rusku. Je 224 km dlouhá. Povodí má rozlohu 5370 km².\n\nPramení na východních svazích Kuzněckého Alatau. Na horním toku má charakter rychlé horské řeky a na dolním toku protéká kopcovitou stepní krajinou na západním okraji Čulymsko-jenisejské kotliny. Po soutoku s Černým Ijusem vytváří Čulymi, pravý přítok Obu.\n\nZdrojem vody jsou především sněhové srážky. Průměrný roční průtok vody ve vzdálenosti 55 km od ústí činí 41 m³/s.\n\nŘeka je splavná.\n"}
{"id": "743805", "url": "https://cs.wikipedia.org/wiki?curid=743805", "title": "Dubník (Červenica)", "text": "Dubník (Červenica)\n\nDubník je stará hornická osada v katastru obce Červenica. V minulosti ji obývali horníci pracující v nedalekých opálových dolech, brusiči opálů a báňští úředníci. Nejvíce obyvatel měl Dubník v 19. století, s úpadkem těžby opálů na začátku 20. století se osada prakticky vylidnila.\n\nDnes je v osadě už jen jediný původní dům, který používají lesníci jako hospodářskou budovu. V roce 1990 byla zbořena původní brusírna opálů a několik dalších budov. V těsné blízkosti osady jsou stopy po staré hornické činnosti a naučná stezka vybudovaná nadací Dubnických opálových dolů.\n"}
{"id": "743811", "url": "https://cs.wikipedia.org/wiki?curid=743811", "title": "Kvalifikace na Mistrovství světa ve fotbale 2014 (UEFA) – skupina F", "text": "Kvalifikace na Mistrovství světa ve fotbale 2014 (UEFA) – skupina F\n\nSkupina F kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadnul.\n\n\nRozpis zápasů byl dohodnut na setkání zástupců účastníků této skupiny v Lucemburku dne 25. listopadu 2011.\n<div id=\"Azerbaijan v Israel\">\n\n<div id=\"Luxembourg v Portugal\">\n\n<div id=\"Russia v Northern Ireland\">\n<div id=\"Portugal v Azerbaijan\">\n\n<div id=\"Northern Ireland v Luxembourg\">\n\n<div id=\"Israel v Russia\">\n<div id=\"Luxembourg v Israel\">\n\n<div id=\"Russia v Portugal\">\n<div id=\"Russia v Azerbaijan\">\n\n<div id=\"Portugal v Northern Ireland\">\n\n<div id=\"Israel v Luxembourg\">\n<div id=\"Northern Ireland v Azerbaijan\">\n<div id=\"Luxembourg v Azerbaijan\">\n\n<div id=\"Israel v Portugal\">\n<div id=\"Northern Ireland v Israel\">\n\n<div id=\"Azerbaijan v Portugal\">\n<div id=\"Portugal v Russia\">\n\n<div id=\"Azerbaijan v Luxembourg\">\n<div id=\"Northern Ireland v Russia\">\n<div id=\"Russia v Luxembourg\">\n\n<div id=\"Northern Ireland v Portugal\">\n\n<div id=\"Israel v Azerbaijan\">\n<div id=\"Russia v Israel\">\n\n<div id=\"Luxembourg v Northern Ireland\">\n<div id=\"Luxembourg v Russia\">\n\n<div id=\"Azerbaijan v Northern Ireland\">\n\n<div id=\"Portugal v Israel\">\n<div id=\"Azerbaijan v Russia\">\n\n<div id=\"Israel v Northern Ireland\">\n\n<div id=\"Portugal v Luxembourg\">\n"}
{"id": "743812", "url": "https://cs.wikipedia.org/wiki?curid=743812", "title": "Ostřice sazová", "text": "Ostřice sazová\n\nOstřice sazová (\"Carex fuliginosa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–30 cm.. Je vytrvalá, hustě trsnatá, oddenek je větvený, nenápadný. Listy jsou střídavé, přisedlé, s listovými pochvami. Lodyha je tupě trojhranná, asi 2–3× delší než listy. Čepele jsou nejčastěji 2–4 mm široké. Bazální pochvy jsou bledě hnědé, nerozpadavé. Ostřice sazová patří mezi různoklasé ostřice, nahoře je klásek převážně samčí, dolní klásky jsou pak čistě samičí. Samčí klásek je jeden, ovšem na vrcholu často obsahuje i nějaké samičí květy, samičích klásků je nejčastěji 2–3, 10–20 mm dlouhé, jsou na 1–5 cm dlouhých stopkách a skloněné až převislé. Dolní listen má naspodu cca 4–22 mm dlouhou pochvu . Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 3,3–5,5 mm dlouhá, ploše trojhranné, kopinaté, tmavě hnědé až černé, jen v dolní části světlejší na vrcholu je krátký nevýrazný dvouklaný zobánek. Každá mošnička je podepřená plevou, která je za zralosti hnědá až černá se světlejším kýlem a na okraji úzkým blanitým lemem. Počet chromozómů: 2n=40.\n\nOstřice sazová je severský a vysokohorský druh, roste často v tundře. Vyskytuje se ve velehorách střední Evropy (Alpy, Karpaty), v horách Skandinávie, na Urale, ostrovech Nová země, Špicberky a Grónsko, dále na severní Sibiři a Dálném Východě. V Severní Americe to je především Aljaška, Kanada, v USA pak hory států Montana, Colorado, Utah, Wyoming. V horách Střední Asie roste příbuzná \"Carex stenocarpa\", na Kavkaze \"Carex tristis\". Populace ve Skandinávii a v Severní Americe byly některými autory popisovány jako \"Carex fuliginosa\" subsp. \"misandra\", popř. jako samostatný druh \"Carex misandra\". V České republice neroste, nejblíže ji najdeme ve Vysokých Tatrách a Alpách.\n\n \n"}
{"id": "743820", "url": "https://cs.wikipedia.org/wiki?curid=743820", "title": "Arnsdorf", "text": "Arnsdorf\n\nArnsdorf je německý název českých sídel:\n\n"}
{"id": "743823", "url": "https://cs.wikipedia.org/wiki?curid=743823", "title": "Fyltur lundi", "text": "Fyltur lundi\n\nFyltur lundi je tradiční sváteční faerské jídlo. Tento pokrm se připravuje z papuchalků bělobradých, kteří se na Faerských ostrovech tradičně loví. Papuchalci se zbaví peří, hlavy, křídel a vnitřností. Poté se naplní nádivkou. Nádivka se připraví z těsta z margarínu utřeného s cukrem a vajíčky. Přidá se mouka a prášek do pečiva. Těsto se promíchá a přidají se rozinky. Tímto těstem se naplní papuchalci a vaří se ve slané vodě jednu až jednu a půl hodiny, nebo se upečou.\n\nUvaření nadívaní papuchalci se podávají s vařenými brambory a džemem. \n\n"}
{"id": "743828", "url": "https://cs.wikipedia.org/wiki?curid=743828", "title": "Fotbal na Letních olympijských hrách 1920", "text": "Fotbal na Letních olympijských hrách 1920\n\nFotbalový turnaj na Letních olympijských hrách 1920 byl třetí oficiální fotbalový turnaj na olympijských hrách. Finále turnaje se nedohrálo. Vítězem turnaje se stala belgická fotbalová reprezentace.\n\nFinále bylo velmi kontroverzní a je jediným případem v historii fotbalu, kdy finále velkého turnaje nebylo dohráno. Belgie dostala kontumačně zlaté medaile poté, co reprezentanti Československa ve 40. minutě opustili hřiště na protest proti mnoha kontroverzním rozhodnutím rozhodčího.\n\nHráčům Československa se nelíbilo, že 65letý anglický rozhodčí John Lewis a jeho asistenti chybně uznali oba belgické góly (první navíc po sporné penaltě). Po sporné červené kartě pro Karla Steinera ve 40. minutě opustili hřiště. Kromě toho byly také během zápasu zaznamenány provokace ze strany belgických vojáků, kteří během zápasu vstoupili i na hřiště a zneuctili československou vlajku.\n\nProtesty Československa byly zamítnuty a Československo bylo diskvalifikováno.\n\n"}
{"id": "743829", "url": "https://cs.wikipedia.org/wiki?curid=743829", "title": "Generální guvernorát Belgie", "text": "Generální guvernorát Belgie\n\nGenerální guvernorát Belgie (německy: \"Kaiserlich Deutsches Generalgouvernement Belgien\") bylo označení pro Německem okupovanou Belgii v letech 1914–1918 za první světové války.\n\nKdyž belgická vláda v roce 1914 odmítla německé ultimátum, žádající volný průchod vojska, německá armáda přesto zahájila útok na Francii přes Belgii podle Schlieffenova plánu. Němci se při tom dopustili mnoha ukrutností a vypálili řadu obcí i město Lovaň. V anglické literatuře se proto užívá označení \"znásilnění Belgie\" (\"Rape of Belgium\"). Po obsazení hlavního města Bruselu sestavili vojenskou vládu v čele s generálem Moritzem von Bissing, která se snažila Belgii národnostně rozdělit a naklonit si vlámskou část obyvatel. V důsledku německé kapitulace v roce 1918 se museli Němci z Belgie stáhnout a tím Belgie opět získala nezávislost.\n\n\"Rape of Belgium\" byl na počátku války britský propagandistický termín reflektující porušení belgické neutrality Německem. Teprve v průběhu tažení, když začaly přicházet zprávy o německých surovostech, přestával být termín chápán obrazně a do povědomí veřejnosti se dostal doslovný význam, který se víceméně udržel dosud.\n\n"}
{"id": "743832", "url": "https://cs.wikipedia.org/wiki?curid=743832", "title": "Ostřice černohnědá", "text": "Ostřice černohnědá\n\nOstřice černohnědá (\"Carex atrofusca\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–30 cm. Je vytrvalá, řídce trsnatá, oddenek je tenký a krátký. Listy jsou střídavé, přisedlé, s listovými pochvami. Lodyha je trojhranná, asi 2× delší než listy. Čepele jsou nejčastěji 2–4 mm široké. Bazální pochvy jsou žlutohnědé, nerozpadavé. Ostřice černohnědá patří mezi různoklasé ostřice, nahoře je klásek převážně samčí, dolní klásky jsou pak čistě samičí. Samčí klásek je jeden, ovšem na vrcholu může někdy obsahovat i samičí květy, samičích klásků je nejčastěji 2–4, 8–19 mm dlouhé, skloněné až převislé, dolní je na 15–40 mm dlouhé stopce. Dolní listen má čepel 5–22 mm dlouhou, klásek většinou nepřesahuje, dole má 5–28 mm dlouhou pochvu. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 3–4,8 mm dlouhá, vejčitá, zploštělá, purpurově černá, jen v dolní části světlejší, hlavně na okrajích palilnatá, na vrcholu je krátký nevýrazně dvouklaný zobánek. Každá mošnička je podepřená plevou, která je za zralosti purpurově černá se světlejším kýlem a na okraji nezřetelným blanitým lemem, alespoň na středním žebru je papilnatá. Počet chromozómů: 2n = 38 nebo 40.\n\nOstřice černohnědá je severský a vysokohorský druh. Vyskytuje se ve velehorách střední Evropy (Alpy, Karpaty), v horách Skotska, Skandinávie, na Urale, v Grónsku, horách střední Asie, dále na Sibiři a Dálném Východě. V Severní Americe roste na Aljašce a v Kanadě. V horách Střední Asie rostou také příbuzné \"Carex stilbophaea\" a \"Carex oxyleuca\" ve Skalnatých horách v Americe pak \"Carex podocarpa\". V České republice neroste, nejblíže ji najdeme ve Belianských Tatrách a Alpách.\n\n\n \n"}
{"id": "743834", "url": "https://cs.wikipedia.org/wiki?curid=743834", "title": "Generální guvernorát Srbsko", "text": "Generální guvernorát Srbsko\n\nGenerální guvernorát Srbsko (německy Generalgouvernement Serbien) byla v letech 1916-1918 správní jednotka na srbském území okupovaném Rakouskem-Uherskem.\n\nV roce 1915, po porážce srbské armády, bylo území Srbska rozděleno do okupačních zón Rakouska-Uherska a Bulharska. Zatímco v jižní zóně se Bulhaři pokoušeli o bulharizaci obyvatelstva, v rakousko-uherské severní zóně Rakušané trvalé připojení neplánovali, protože se obávali dalšího přílivu obyvatelstva do mnohonárodnostní habsburské monarchie. V roce 1918, kdy Rakousko-Uhersko a Bulharsko podepsalo mír, stáhly se ze Srbska všechny okupační jednotky.\n"}
{"id": "743835", "url": "https://cs.wikipedia.org/wiki?curid=743835", "title": "Viktor Šlajchrt", "text": "Viktor Šlajchrt\n\nViktor Šlajchrt (* 30. dubna 1952, Praha) je český novinář, spisovatel a básník.\n\nVystudoval Pedagogickou fakultu v Ústí nad Labem, obor český jazyk a výtvarná výchova. Vystřídal řadu zaměstnání, byl prodavačem v antikvariátu, učitelem v pohraničí, uklízečem na metru nebo obchodním zástupcem Knižního velkoobchodu. V letech 1988-1991 působil jako vedoucí obchodu a propagace v nakladatelství Odeon. V roce 1992 se stal redaktorem Mladé fronty Dnes, o dva roky později přešel do redakce Respektu, kde byl zaměstnán v kulturní rubrice až do roku 2008. V letech 1997-2001 si vedl v internetovém Neviditelném psu veřejný deník, který patřil k prvním českým blogům. Své recenze, fejetony, eseje a publicistické články publikuje vedle Respektu zejména v Revolver Revue a Lidových novinách, příležitostně však spolupracoval s desítkami dalších periodik a s rozhlasem i televizí. Je rovněž spoluautorem, editorem či jazykovým redaktorem řady knižních publikací, zejména z nakladatelství Gallery. K vydání připravil mimo jiné válečné vzpomínky svého dědečka MUDr. Bedřicha Opletala pod názvem \"Zápisky z velké války\" (Paseka 1998) a výbor z drobné publicistiky filosofa Zdeňka Vašíčka \"Slavoj Český & spol.\" (Plus 2010). Jeho eseje a povídky vyšly v několika antologiích. V roce 2011 obdržel Cenu Ferdinanda Dobrotivého.\n\n\n"}
{"id": "743836", "url": "https://cs.wikipedia.org/wiki?curid=743836", "title": "Generální guvernorát Černá Hora", "text": "Generální guvernorát Černá Hora\n\nGenerální guvernorát Černá Hora (německy Generalgouvernement Montenegro) byla správní jednotka na černohorském území okupovaném Rakouskem-Uherskem v letech 1916-1918.\n\nPo porážce Srbska v roce 1915 zaútočily rakousko-uherské jednotky na Černou Horu, která byla na straně Dohody. Rakušané zde zavedli vojenský režim a museli zde čelit vzpouře v boce Kotorské v důsledku námořní blokády Dohody. V roce 1918 se Rakušané s Černé Hory stáhli.\n"}
{"id": "743837", "url": "https://cs.wikipedia.org/wiki?curid=743837", "title": "Phelsuma grandis", "text": "Phelsuma grandis\n\nPhelsuma grandis je velký druh gekona z Madagaskaru. Je součástí rodu \"Phelsuma\", který zahrnuje okolo 50 druhů stromových gekonů, celkem asi 70 druhů a poddruhů. Obývá pralesy severního Madagaskaru a žije na stromech. Její nejčastější potravou je hmyz, pavouci, ale i jiní bezobratlí. Patří mezi nejznámější a nejčastěji chovaný druh jak mezi felsumami, tak i mezi všemi gekony, díky jejímu nádhernému zbarvení, snadnému chovu a jednoduchému množení.\n\n\"Phelsuma grandis\" byla dlouho považována za poddruh felsumy madagaskarské (\"Phelsuma madagascariensis\") a ve starších materiálech je proto uváděna pod jménem \"Phelsuma madagascariensis grandis\". Výsledky genetických studií z let 2007 a 2010 však znamenaly přehodnocení postavení tohoto taxonu, který byl povýšen na samostatný druh. Tuto klasifikaci aceptovaly ITIS i IUCN.\n\nSamec dorůstá délky okolo třiceti centimetrů, samička je o něco menší, asi 25 centimetrů. Kůže je světle zelená s červenými tečkami. Barva břicha je bíložlutá. Intenzita teček záleží na jedinci a hlavně na poddruhu. Felsuma madagaskarská patří stejně jako ostatní felsumy mezi šplhavé gekony, tudíž má na spodní straně prstů příchytné lamely, pomocí nichž se dokáže přichytit i na kluzkých površích, například na skle. Zornička je kulatá, protože felsumy jsou na rozdíl od ostatních gekonů aktivní převážně ve dne. Jako většina gekonů nemají také víčka, takže si oko čistí tak, že si ho olíznou jazykem.\n\nSamec je obecně větší a pestřeji zbarvený než samice. Hlavní rozdíl, kterým se samec odlišuje, jsou pohlavní orgány hemipenisy, umístěné v páru pod kloakou. Dalším znakem je rozšířený kořen ocasu a preanální póry (vyústění kožních žláz v okolí kloaky). Samice jsou menší než samci a jsou více nenápadné. Samice mívají po stranách hlavy vaky, ve kterých mají uložené zásoby vápníku pro tvorbu vajec. Tyto rozdíly se poznají většinou až v jednom roce, kdy felsumy dospívají.\n\nP. grandis se vyskytují na ostrově Madagaskar v Indickém oceánu. Jelikož je Madagaskar na rovníku, panuje zde tropické klima. Felsumy obývají severní část ostrova a malé ostrůvky nedaleko pobřeží. Byly zaznamenány také na Havaji nebo na Floridě, kam byly zavlečeny a přežily díky dobrým podmínkám, které se podobají těm madagaskarským.\n\nTyto felsumy nejsou příliš náročné na prostředí. Původně žily výhradně v tropických lesích, ale s nástupem člověka si zvykly žít i na zahradách a v lidských obydlích. Nepotřebují ani nijak vysokou vlhkost vzduchu, okolo 60 %. Teplota na Madagaskaru je asi 28 °C.\n\nTento gekon se živí hmyzem, pavouky a jinými bezobratlými. Výjimečně loví také malé hlodavce. Felsuma loví tak, že čeká před kořistí a pomalu se přibližuje. Z dostatečné vzdálenosti skočí po kořisti a chňapne. Kromě živé potravy líže nektar z květů a přezrálého ovoce.\n\nP. grandis je stejně jako ostatní felsumy silně teritoriální, proto se samci nesnesou společně na jednom místě. Felsumy většinou žijí v párech, které spolu vydrží po celý život. Jejich teritorium je celý strom. Někdy toto pravidlo neplatí, zvlášť u velkých stromů, a felsumy se mezi sebou vzájemně páří. Samec samici může pokousat, udržuje si tak její poslušnost. Zranění ale nebývají nijak nebezpečná, jejich kůže se rychle hojí. Felsumy také mění tmavost kůže podle nálady, ve stresu kůže ztmavne. To se ale stává i před jejím svlékáním.\n\nObdobí rozmnožování trvá od listopadu do května. Samec nejprve dělá na samičku dojem a když svolí, proběhne páření. Po páření zůstává samička nějakou dobu gravidní, až naklade vajíčka. Mají většinou podobu dvojvajíčka, tj. jsou to 2 spojená vajíčka k sobě. Taková dvojvajíčka může za rok naklást až 6 x. Vajíčka ale samice naklade i tehdy, když není oplodněná. Klade je ale méně častěji a nepravidelně. Vajíčka samice většinou lepí na kůru stromů, v zajetí na sklo. V tom případě se nesmí od povrchu odtrhnout, aby se nezničila. Vajíčka může klást i mezi listy nebo ve skulinách větví. Většinou klade opakovaně na jedno místo. Mláďata se z vajíček líhnou podle teploty. Při teplotě 28 °C se líhnou za 60 - 65 dní a dospívají v jednom roce.\n\nTito gekoni jsou jistě nejoblíbenějšími a nejčastěji chovanými felsumami. Nejlepší je chovat pár felsum. Dva samci nesmí být společně v jednom teráriu a u dvou samic je také riziko, že ta silnější poraní nebo dokonce zabije tu slabší. Pro pár felsum madagaskarských musí být velké terárium, nejlépe na výšku. Mělo by být osázené rostlinami, aby po nich zvířata mohla šplhat a klást na ně vejce. Doporučují se také klacky, bambusové tyče a jiné dekorace. Důležité je terárium osvětlovat UV zářivkou síly 10, která nahrazuje sluneční záření, které neprochází sklem. Vhodná je také žárovka, která poslouží jako zdroj tepla.\n\n"}
{"id": "743841", "url": "https://cs.wikipedia.org/wiki?curid=743841", "title": "Chrám Kom Ombo", "text": "Chrám Kom Ombo\n\nChrám Kom Ombo je staroegyptským chrámovým komplexem nalézajícím se na východním břehu Nilu v Horním Egyptě. Chrám se nachází zhruba 3,5 km jihozápadně od města Kom Ombo. Současná podoba chrámu pochází hlavně z Ptolemaiovského období, menší části byly dostavěny později za nadvlády Římanů. Chrám byl zasvěcený dvěma bohům: Harverovi se sokolí hlavou (ve starším období známý jako Hor) a krokodýlímu bohovi Sobekovi. A právě kvůli tomuto dvojímu zasvěcení je chrám často nazýván „dvojitým chrámem“. Stav dnešního chrámu je silně ovlivněn erozí a záplavami, které na stavbu po tisíciletí působily. \n\nDvojitý chrám v Kom Ombo byl postaven za vlády Ptolemaiovců (332 př. n. l. – 30 n. l.). Přestože se předpokládá, že již v dobách Staré říše zde stála kamenná svatyně, tak se stavbou chrámu, který známe dnes, začal král Ptolemaios VI. ve druhém století před naším letopočtem. Chrám Kom Ombo, ležící 150 km jižně od Luxoru, se od ostatních chrámových komplexů lišil tím, že bohové zde byli uctíváni odděleně. Chrám byl rozdělený na dvě osově souměrné části, z nichž každá měla svůj vlastní vchod, nádvoří a svatyni. Pravá východní část patřila bohu Sobekovi, kdežto levá západní Horovi. Každá svatyně měla svoji předsíň, kde byly uloženy zlaté loďky, ve kterých byly při slavnostech a procesích převáženy symbolické sochy bohů Hora a Sobeka. Chrám byl ve své ose rozdělen dvojitou zdí, uvnitř které byla tajná komora, jež byla údajně naplněná vodou. Na levé straně chrámu se nacházela hluboká nádrž se schody vedoucími až pod úroveň hladiny Nilu, kde kněží prováděli každodenní ranní očistu. V komplexu se rovněž nacházela další nádrž, která sloužila jako nilometr, a její schody sloužily k měření výšky hladiny řeky, díky čemuž mohli kněží předvídat velikost nadcházejících záplav.\n\nNa nádvoří pravé části chrámu stojí malá budova s kaplí. Nedokončená, ale zachovalá budova byla postavena císařem Domitianem na počest bohyně Hathor. V kapli byly nalezeny mumifikované ostatky krokodýlů, kteří žili v labyrintech pod chrámem a byli součástí Sobekova kultu. \n\nVelká část chrámu byla postupem času zničena. Největší podíl na tom měla zemětřesení, nilské záplavy a v neposlední řadě i člověk. Někteří stavitelé v pozdější době využívali kameny z chrámu pro své vlastní stavby. Nedotčená nezůstala ani chrámová výzdoba, kterou poničili Koptové, kteří chrám využívali jako svůj kostel. Všechny budovy v jižní části náhorní plošiny byly zbaveny sutin a obnoveny Jacquesem de Morganem v roce 1893.\n\n"}
{"id": "743842", "url": "https://cs.wikipedia.org/wiki?curid=743842", "title": "Let Them Talk", "text": "Let Them Talk\n\nLet Them Talk je debutové studiové album britského herce a hudebníka Hugha Laurieho, vydané 9. května 2011. Na albu se také podlíleli například Tom Jones, Irma Thomas nebo Dr. John. Album produkoval Joe Henry.\n"}
{"id": "743844", "url": "https://cs.wikipedia.org/wiki?curid=743844", "title": "Fotbal na Letních olympijských hrách 1924", "text": "Fotbal na Letních olympijských hrách 1924\n\nFotbalový turnaj na Letních olympijských hrách 1924 byl čtvrtý oficiální fotbalový turnaj na olympijských hrách. Vítězem se stala uruguayská fotbalová reprezentace, která rok před tím vyhrála Mistrovství Jižní Ameriky ve fotbale 1923.\n\n\n"}
{"id": "743845", "url": "https://cs.wikipedia.org/wiki?curid=743845", "title": "Joe Henry", "text": "Joe Henry\n\nJoseph Lee Henry je americký zpěvák, kytarista, hudební producent a skladatel. V roce 2011 produkoval například alba \"Let Them Talk\" Hugha Laurieho a \"Genuine Negro Jig\" skupiny Carolina Chocolate Drops. Celkem vydal třináct sólových alb.\n\n\n"}
{"id": "743846", "url": "https://cs.wikipedia.org/wiki?curid=743846", "title": "Světový pohár v rychlobruslení 2007/2008", "text": "Světový pohár v rychlobruslení 2007/2008\n\nSvětový pohár v rychlobruslení 2007/2008 byl 23. ročník Světového poháru v rychlobruslení. Konal se v období od 9. listopadu 2007 do 24. února 2008. Soutěž byla organizována Mezinárodní bruslařskou unií (ISU).\n\n"}
{"id": "743850", "url": "https://cs.wikipedia.org/wiki?curid=743850", "title": "Feeding the Monkies at Ma Maison", "text": "Feeding the Monkies at Ma Maison\n\nFeeding the Monkies At Ma Maison je studiové album Franka Zappy, posmrtně vydané v roce 2011 u Zappa Records.\n\n"}
{"id": "743852", "url": "https://cs.wikipedia.org/wiki?curid=743852", "title": "Pokojská (film)", "text": "Pokojská (film)\n\nPokojská (\"The Maid\") je americko-britsko-francouzský televizní film z roku 1991, který režíroval Ian Toynton. Film se odehrává v Paříži.\n\nAnthony Wayne je finanční expert, který pracuje na Wall Streetu. Jednoho dne dostane nabídku pracovat pro mezinárodní společnost v Paříži. Vzhledem k podmínkám pracovní smlouvy může nastoupit až za měsíc. Odjede proto do Paříže, aby volný čas využil k prohlídce města. Po příjezdu zahlédne v hotelu \"Regina\" ženu, do které se na první pohled zamiluje. Sleduje ji až do 5. obvodu, kde zjistí, že shání chůvu pro svou dceru. Anthony se proto vydává za vychovatele a nechá se najmout. Nicole Chantrelle pracuje ve stejné firmě, do které má nastoupit i Anthony. Když to Nicole zjistí, je rozzlobená a Anthonyho odmítne. Nakonec se spolu usmíří.\n"}
{"id": "743854", "url": "https://cs.wikipedia.org/wiki?curid=743854", "title": "Červencová revoluce", "text": "Červencová revoluce\n\nČervencová revoluce (francouzsky \"Trois Glorieuses\", tj. \"Tři slavné\") byla třídenní revoluce, která v červenci 1830 vedla k pádu dynastie Bourbonů a k ustavení liberálnějšího království v čele s Ludvíkem Filipem. Když se král Karel X. pokusil rozpustit parlament, povstali v Paříži řemeslníci, dělníci a studenti a donutili krále k abdikaci. Ten poté emigroval do Anglie. Ve francouzských dějinách se jedná o předěl mezi Restaurací Bourbonů a Červencovou monarchií. \n\nObdobí Restaurace Bourbonů bylo ve vnitřní politice ovlivňováno neustálými spory mezi liberály, chránícími dosažené občanské svobody a monarchisty, kteří požadovali návrat poměrů před Velkou francouzskou revolucí. Politická síla liberálů během 20. let rostla, měli zastoupení v poslanecké sněmovně. V roce 1824 nastoupil na francouzský trůn král Karel X., který podporoval monarchisty, kteří odmítali konstituční monarchii, prosadili zákon o restituci veškerého majetku šlechty zabaveného za revoluce a zákon zakazující kritiku církve. Kromě politiky narůstaly i sociální problémy spojené s probíhající průmyslovou revolucí.\n\nLiberálové sice v roce 1827 vyhráli volby, ale Karel X. odmítl jejich výsledky zcela respektovat a jmenoval premiérem Jeana Baptistu Sylvèra Gaye, vikomta de Martignac, který byl zčásti liberálem, zčásti podporoval monarchisty.\n\nNa jaře 1830 se politická situace vyhrotila. V březnu sepsali králi poslanci protestní petici a panovník 16. května sněmovnu rozpustil a vypsal nové volby. V té době bylo dobyto Alžírsko a značná část francouzské armády věrné králi zůstala vázána v zahraničí. Obdobně jako v roce 1789 se spojili liberálové s dalšími opozičními skupinami (především se zakázanými bonapartisty), hlavním činitelem byl šéfredaktor liberálních novin \"Le National\" Adolphe Thiers, který se stal v následujících vládách jedním z nejvýznamnějších francouzských politiků. V nových volbách opět zvítězili opoziční liberálové.\n\nBezprostředním impulsem k červencové revoluci se staly tzv. Ordonance ze Saint-Cloud (nazývané též jako Červencové ordonance) vydané 26. července. V nich král stanovil čtyři body:\n\nNásledujícího dne 27. července začali protestovat poslanci a další liberálové, k nimž se připojili i řemeslníci a dělníci. Začaly růst barikády a 28. července demonstranti dobyli pařížskou radnici a vojenskou zbrojnici. Po třech dnech bojů na barikádách byl král donucen k abdikaci a k odjezdu ze země. Exil našel ve Velké Británii.\n\nDo čela revoluce se postavili liberálové, kteří potlačili nepokoje proletářských vrstev a zatlačili do pozadí i bonapartisty. Ti se nemohli prosadit z toho důvodu, že republikánská Francie by měla obtíže v mezinárodní politice a musela by čelit intervenci Svaté aliance. Liberálové sestavili prozatímní vládu a začali připravovat novou ústavu. Namísto sesazeného Karla X. byl novým panovníkem zvolen Ludvík Filip z orleánské královské větve Bourbonů. 9. srpna byla prohlášena nová konstituční monarchie, která vstoupila do dějin jako Červencová.\n\nNově zavedená ústava zaručovala dodržování občanských práv a umožňovala podporu podnikání. Revoluce měla ovšem vliv i na zbytek Evropy. Především dala podnět liberálnímu hnutí v dalších zemích, kde se rovněž přijímaly ústavy, např. v německých zemích Saské království, Hannoverské království, Hesenské velkovévodství nebo Brunšvické vévodství.\n\nTaké v italských státech jako Parma nebo Modena proběhly nepokoje (Risorgimento), ale zejména devítiměsíční Listopadové povstání roku 1831 v Kongresovém Polsku rozděleném po Vídeňském kongresu mezi Prusko, Rakousko a Rusko. \n\nI v bezprostřední blízkosti Francie byly následky: jižní Nizozemsko se vzbouřilo proti severní nadvládě (Belgická revoluce) a v listopadu 1830 získalo nezávislost a bylo vyhlášeno Belgické království.\nRevoluce tak dlouhodobě posilovala liberální a demokratické hnutí v Evropě, které mělo pokračování v revolucích roku 1848.\n\n"}
{"id": "743856", "url": "https://cs.wikipedia.org/wiki?curid=743856", "title": "Agent WC 40", "text": "Agent WC 40\n\nAgent WC 40 (anglicky Spy Hard) je americký film z roku 1996, který paroduje především filmy s Jamesem Bondem, ale také různé další, např. Nebezpečná rychlost, , Pravdivé lži, Sestra v akci, Sám doma, Butch Cassidy a Sundance Kid, S nasazením života, Cliffhanger či Základní instinkt. Režie se chopil Rick Friedberg, autorem hudby je Bill Conti.\n\nDick Steel (Leslie Nielsen), tajný agent WC40, před patnácti lety výbušninou zlikvidoval svého nepřítele, generála Rancorna (Andy Griffith). Nebo si to alespoň myslel. Rancorn však výbuch přežil, přišel při něm pouze o obě ruce. Teď má jediný cíl - zničit Steela a svět. Aby Dicka přilékal, unese agentku Barbaru Dahlovou (Stephanie Romanov), dceru zemřelé Dickovy lásky Victorie Dahlové. Dick se stává jediným, kdo ho může zastavit. Ten je proto svým nadřízeným (Charles Durning) povolán z důchodu zpět do akce.\n\nStopy ho nejprve zavedou do Los Angeles, kde už na něj čeká taxikář Kabul (John Ales), který mu zajišťuje dopravu, ale také rady. Během pátrání v Los Angeles ho pronásledují Rancornovy zabijáci, kteří se jej nejprve snaží zabít u klubu Coca Cabana. Zde mu pomůže agentka Veronika Ukrinská (Nicollette Sheridan), jejíž otec má pro Rancorna vyrobit poslední součástku k výbušnině. Dick pak spolu s Veronikou před zabijáky ujedou autobusem řízeným slepým řidičem (Ray Charles), kterému ovšem na zastávce výrostci uříznou brzdy. Zabijáci je pronásledují dál a dokonce se jim podaří Veroniku unést. Dickovi zůstane přívěsek, který jej zavede do ruského klenotnictví, kde se nachází profesor Ukrinský (Elaya Baskin) s čipem pro Rancorna. Ten je poté odvezen do domu agenta McCluckeyho (Mason Gamble), kde má být v bezpečí. Dick se poté vydá hledat Veroniku a stopy ho nejprve zavedou do kláštera, kde se převleče za jeptišku a přidá se ke sboru. Zabijáci ho zde však objeví a Dick musí utéct do vedlejší budovy klášterní nemocnice, kde najde uspanou Veroniku, kterou odveze. Mezitím však Rancornovy zabijáci přepadnou McCluckeyho a unesou profesora Ukrinskýho. Dick se proto s Veronikou vydávají najít sídlo Rancorna a to na ostrov Kikiree. Nakonec se mu podaří sídlo najít, Barbaru zachránit a Rancorna znovu zabít.\n\n"}
{"id": "743858", "url": "https://cs.wikipedia.org/wiki?curid=743858", "title": "Diane Valkenburgová", "text": "Diane Valkenburgová\n\nDiane Valkenburgová (* 30. srpna 1984 Bergschenhoek, Jižní Holandsko) je nizozemská rychlobruslařka.\n\nNa mezinárodních soutěžích se poprvé objevila v sezóně 2007/2008, kdy nastoupila do závodů světového poháru. Na začátku roku 2008 se zúčastnila Mistrovství světa ve víceboji, kde skončila na osmém místě. Startovala i na světovém šampionátu na jednotlivých tratích, kde na distanci 3 km dojela jako osmá a na pětikilometrové dráze jako devátá. V celkovém hodnocení SP 2007/2008 se nejlépe individuálně umístila na trati 1500 m, kde skončila desátá. Zúčastnila se též zimní olympiády 2010. Na Mistrovství světa na jednotlivých tratích 2011 získala v závodě na 1500 m stříbrnou medaili, stejný kov vybojovala jako členka nizozemského týmu v závodě družstev. Ze světového šampionátu na jednotlivých tratích 2012 si odvezla zlatou medaili ze závodu družstev, kterou nizozemský tým o rok později obhájil. Na Mistrovství Evropy 2013 získala bronz, na vícebojařském mistrovství světa 2013 stříbro.\n\n"}
{"id": "743860", "url": "https://cs.wikipedia.org/wiki?curid=743860", "title": "Jerry Goodman", "text": "Jerry Goodman\n\nJerry Goodman (* 16. března 1949, Chicago, Illinois, USA) je americký houslista. Byl členem skupin The Flock, Mahavishnu Orchestra (1971–1973) a Dixie Dregs (1992–dosud). Vydal také například společné album s Janem Hammerem \"Like Children\". Na několika albech se podílel jako host, patří mezi ně například album \"Black Clouds & Silver Linings\" z roku 2009 od skupiny Dream Theater.\n\n"}
{"id": "743861", "url": "https://cs.wikipedia.org/wiki?curid=743861", "title": "Pohár Rudého práva 1977", "text": "Pohár Rudého práva 1977\n\nPrvní ročník poháru Rudého práva se konal od 16. do 21. září 1977 v Praze. Zúčastnila se dvě reprezentační mužstva a zástupce WHA Cincinnati Stingers. Mužstva se utkala dvoukolovým systémem každý s každým.\n\n SSSR – Cincinnati Stingers 11:4 (4:2, 4:1, 3:10)\n\n16. září 1977 – Praha\nBranky: Šadrin 2, Michajlov 2, Volčkov 2, Kapustin 2, Žluktov, Charlamov, Jakušev – Abgrall 2, Locas, Beaudoin.\nRozhodčí: Šubrt – Exner, Sládeček (TCH)\nVyloučení: 2:7 (2:0, 0:1)\n\nSSSR: Treťjak – Cygankov, Fetisov, Babinov, Lutčenko, Pervuchin, Gusev – Michajlov, Petrov, Charlamov – Malcev, Žluktov, Kapustin – Šalimov, Šadrin, Jakušev – V. Golikov, Volčkov.\n\nCincinnati Stingers: Ernie Wakely – Ron Plumb, Serge Beaudoin, Craig Norwich, Gilles Marotte, Barry Melrose, Barry Legge, Floyd Lahache – Dennis Abgrall, Rich LeDuc, Claude Larose – Peter Marsh, Robbie Ftorek, Del Hall – Blaine Stoughton, Dennis Sobchuk, Rick Dudley – Jamie Hislop, Jacqaues Locas, Gene Sobchuk – Bill Gilligan.\n\n17. září 1977 (19:30) – Praha \nBranky: Ebermann 2, Nový 2, Hlinka 2, Černík, Martinec – Locas, Leduc.\nRozhodčí: Järvi (FIN) – Koval, Němec (TCH)\nVyloučení: 6:8 (2:0, 1:0) z toho M. Šťastný a Locas na 5 min.\n\nČSSR: Holeček (Králík) – Kaberle, Chalupa, Bubla, Kajkl, Ľubomír Roháčik, Dvořák, Zajíček, Joun – Martinec, Nový, Ebermann – Havlíček, Hlinka, Augusta – M. Šťastný, P. Šťastný, Pouzar – Černík, Sýkora, Richter.\n\nCincinnati Stingers: Lapointe – Norwich, Marotte, Plumb, Beaudoin, Merlose, Legge, Lahache – Abgrall, Leduc, Larose – Hislop, D. Sobchuk, G. Sobchuk – Marsh, Locas, Hall – Gilligan.\n\n18. září 1977 – Praha \nBranky: Bubla – Michajlov 2, Balderis, Petrov.\nRozhodčí: Karlsson (SWE) – Schell (HUN), Westreicher (AUT)\nVyloučení: 8:9 (1:2)\n\nČSSR: Holeček – Kaberle, Chalupa, Bubla, Kajkl, Ľubomír Roháčik, Dvořák – Martinec, Nový, Ebermann – Richter, Hlinka, Augusta – M. Šťastný, P. Šťastný, Pouzar – Havlíček, Černík.\n\nSSSR: Treťjak – Cygankov, Fetisov,Vasiljev, Gusev, Babinov, Lutčenko, Pervuchin, Biljaletdinov – Michajlov, Petrov, Charlamov – Šalimov, Šadrin, Jakušev – Balderis, Žluktov, Kapustin – Malcev, Golikov, Volčkov.\n\n19. září 1977 – Praha\nBranky: Michajlov, Petrov, Charlamov, Balderis, Lutčenko – G. Sobchuk, Leduc.\nRozhodčí: Šubrt – Koval, Němec (TCH)\nVyloučení: 5:7 (1:0)\n\nSSSR: Babarik – Cygankov, Fetisov,Vasiljev, Gusev, Babinov, Lutčenko, Pervuchin, Biljaletdinov – Michajlov, Petrov, Charlamov – Šalimov, Šadrin, Jakušev – Balderis, Žluktov, Kapustin – Malcev, Golikov, Volčkov.\n\n20. září 1977 (16:30) – Praha\nBranky: Nový 2, Kaberle 2, Pouzar 2, M. Šťastný, P. Šťastný, Zajíček, Kajkl, Richter, Martinec – Leduc 2, Abgrall.\nRozhodčí: Järvi (FIN) – Exner, Sládeček (TCH)\nVyloučení: 5:10 (5:1) z toho Beaudoin na 10 minut a do konce utkání, P. Šťastný na 10 minut, M. Šťastný a Marotte na 5 minut.\n\nČSSR: Sakač – Kaberle, Chalupa, Bubla, Kajkl, Zajíček, Joun, Roháčik, Dvořák – Martinec, Nový, Ebermann – Havlíček, Hlinka, Augusta – Černík, Sýkora, Richter – M. Šťastný, P. Šťastný, Pouzar.\n\nCincinnati Stingers: Lapointe (Liut) – Merlose, Legge, Plumb, Beaudoin, Lahache, Marotte – G. Sobchuk, Locas, Gilligan – Stoughton, D. Sobchuk, Marsh – Abgrall, Leduc, Larose.\n\n21. září 1977 (16:30) – Praha\nBranky: Pouzar, Černík, Eberman, Dvořák, Hlinka – Petrov 2, Golikov, Jakušev.\nRozhodčí: Karlsson (SWE) – Schell (HUN), Westreicher (AUT)\nVyloučení: 2:6 (1:0)\n\nČSSR: Králík – Kaberle, Zajíček, Bubla, Kajkl, Roháčik, Dvořák – Richter, Nový, Ebermann – Havlíček, Hlinka, Augusta – M. Šťastný, P. Šťastný, Pouzar – Černík.\n\nSSSR: Treťjak – Cygankov, Fetisov, Biljaletdinov, Gusev, Babinov, Lutčenko, Vasiljev, Pervuchin – Michajlov, Petrov, Charlamov – Šalimov, Šadrin, Jakušev – Balderis, Žluktov, Kapustin – Malcev, Golikov, Volčkov.\n\n"}
{"id": "743862", "url": "https://cs.wikipedia.org/wiki?curid=743862", "title": "Nuka", "text": "Nuka\n\nNuka je rozšířené mužské a ženské křestní jméno v Grónsku a u kmene Ogoni v Nigérii.\n\n"}
{"id": "743871", "url": "https://cs.wikipedia.org/wiki?curid=743871", "title": "Steady as She Goes", "text": "Steady as She Goes\n\nSteady as She Goes je sedmé studiové album americké blues rockové skupiny Hot Tuna, vydané v roce 2011 u Red House Records. Jedná se o první studiové album od roku 1990, kdy skupina vydala album \"Pair a Dice Found\". Album produkoval Larry Campbell.\n\n\n"}
{"id": "743873", "url": "https://cs.wikipedia.org/wiki?curid=743873", "title": "Stearin", "text": "Stearin\n\nStearin je směs kyseliny stearové a kyseliny palmitové. Používá se mimo jiné na výrobu svíček a mýdla. \n\nStearin byl objeven v roce 1818, jako vhodná surovina pro výrobu svíček. Rozmezí teploty tání stearinu v závislosti na složení směsi je mezi 60 a 70 °C. Na rozdíl od parafínu, který je vedlejším produktem při zpracování ropy, je stearin vyráběn z rostlinných olejů nebo živočišných tuků a je biologicky rozložitelný.\n\n"}
{"id": "743874", "url": "https://cs.wikipedia.org/wiki?curid=743874", "title": "Fraatés V.", "text": "Fraatés V.\n\nFraatés V. (parthsky \"Frahát\", řecky \"Φραάτης\"), známý též jako Fraatakés (parthsky \"Frahátak\", řecky \"Φραάτακης\"), byl parthský velkokrál z rodu Arsakovců vládnoucí v letech 2 př. n. l. – 4 n. l. Byl synem krále Fraata IV. (38 – 2 př. n. l.) ze vztahu s Músou a současně nejmladším královským princem. Jeho bratr Vonónés se později stal jedním z jeho nástupců.\n\nVlády se ujal po otcově zavraždění královnou Músou, svou matkou, a prakticky ihned byl konfrontován s problémy v Arménii, kde se parthské zájmy střetávaly s římskými. Roznětkou se stala smrt krále Tigrana II. kolem roku 6 př. n. l. a zásah císaře Augusta, který na tamní trůn dosadil jistého Artavasda, patrně Tigranova bratra. Artavasdés byl v roce 1 př. n. l. ze země vypuzen i s římskými jednotkami určenými na jeho podporu, přičemž Římané museli mít dojem, že v tom má parthský dvůr prsty. Jen s velkými obtížemi se Fraatovi podařilo zažehnat válku s mocným sousedem – při jednání s Augustovým adoptivním synem Gaiem Caesarem, který byl vyslán na východ, se nicméně musel zavázat, že se vzdá jakéhokoli vměšování do arménských záležitostí. Římané dali na oplátku najevo, že respektují parthskou suverenitu, závazek, který je nic nestál.\n\nV roce 2 n. l. se Fraatés nečekaně oženil se svou matkou a oba byli od té doby zobrazováni na parthských mincích. Je možné, že královna chtěla tímto aktem jen formálně potvrdit svou faktickou spoluvládu, patrnou již od počátku Fraatova panování. Podle Flavia Iosepha stál incestní svazek Fraata v roce 4 n. l. trůn – velmoži ho svrhli a on zemřel brzy na to v Sýrii.\n\n\n"}
{"id": "743876", "url": "https://cs.wikipedia.org/wiki?curid=743876", "title": "Pohár Rudého práva 1978", "text": "Pohár Rudého práva 1978\n\nDruhý ročník poháru Rudého práva se konal od 19. do 23. září 1978 v Praze, Pardubicích a Bratislavě. Zúčastnila se dvě reprezentační mužstva, která spolu odehrála tři utkání.\n\n Československo – SSSR 2:8 (1:2, 1:3, 0:3)\n\n19. září 1978 – Bratislava\nBranky: Richter, A. Šťastný – Kapustin, Balderis 2, Šostak, Petrov, Lavrentiev, Charlamov.\nRozhodčí: Edelmann (GDR) – Schell (HUN), Westrecher (AUT)\nVyloučení: 2:8 (1:0)\n\nČSSR: Králík (31. Crha) – Bubla, Zajíček, Ďuriš, Dvořák, Kaberle, Neliba – Richter, Hlinka, Pouzar – Martinec, J. Novák, Ebermann – M. Šťastný, Havlíček, A. Šťastný – Figala, Nový.\n\nSSSR: Treťjak – Cygankov, Starikov, Biľaletdinov, Fetisov, Vasiljev, Pervuchin – Michajlov, Petrov, Charlamov – Balderis, Žlutkov, Kapustin – Makarov, Šostak, Lavrentiev.\n\n21. září 1978 – Pardubice\nBranky: Ebermann 3, Zajíček – Kapustin 2, Fetisov, Žlutkov, Maľcev.\nRozhodčí: Sepponen (FIN) – Schell (HUN), Westrecher (AUT)\nVyloučení: 11:10 (0:1, 1:0) + Zajíček a Lebeděv na 5 min., Ďuriš na 10 min.\n\nČSSR: Crha – Ďuriš, Dvořák, Kaberle, Neliba, Figala, Zajíček – Martinec, J. Novák, Ebermann – V. Lukáč, Nový, Černík – M. Šťastný, Havlíček, A. Šťastný – Fryčer, Richter.\n\nSSSR: Myškin – Fetisov, Biľaletdinov, Vasiljev, Pervuchin, Lutčenko, Starikov – Balderis, Žlutkov, Kapustin – Maľcev, Lebeděv, A. Golikov – Makarov, Šostak,Lavrentiev.\n\n23. září 1978 – Praha\nBranky: J. Novák 2, M. Šťastný, Černík – Petrov 2, Maľcev 2, Fetisov.\nRozhodčí: Edelmann (GDR) – Schell (HUN), Westrecher (AUT)\nVyloučení: 7:10 (3:0)\n\nČSSR: Crha – Ďuriš, Dvořák, Kaberle, Neliba, Zajíček, Figala – Martinec, J. Novák, Ebermann – Richter, Nový, Černík – M. Šťastný, Havlíček, Pouzar – Fryčer.\n\nSSSR: Treťjak – Cygankov, Starikov, Biľaletdinov, Fetisov, Vasiljev, Pervuchin – Michajlov, Petrov, Charlamov – Balderis, Žlutkov, Kapustin – Maľcev, Lebeděv, A. Golikov.\n\n\n"}
{"id": "743880", "url": "https://cs.wikipedia.org/wiki?curid=743880", "title": "Leopold Láznička", "text": "Leopold Láznička\n\nLeopold Láznička (7. srpna 1920, Město Žďár – 17. března 2003 Praha) byl československý atlet, sprinter.\n\nV roce 1926 začínal v Sokole. Později se věnoval hokeji, odbíjené a házené. Atletice se věnoval od roku 1936. Až do roku 1952 závodil v barvách AC Sparta Praha. Během studií na TÚTVS v Nymburku a na Institutu tělesné výchovy a sportu UK v Praze (ITVS UK) startoval v letech 1953 – 54 za tuto školu.\n\nNejvětší úspěch své kariéry zaznamenal na Mistrovství Evropy v atletice v norském Oslu v roce 1946. Zde vybojoval společně s Mirko Paráčkem, Miroslavem Řihoškem a Jiřím Davidem bronzové medaile ve štafetě na 4×100 metrů v čase 42,2 s, což znamenalo vytvoření nového československého rekordu. Byl také členem štafety v běhu na 4×400 metrů, které ve finále pomohl k 6. místu.\n\nV roce 1957 byl členem redakční rady časopisu Atletika. Po ukončení atletické kariéry působil jako trenér sprintu. Pod jeho vedením mj. získala československá štafeta ve složení Ladislav Kříž, Juraj Demeč, Jiří Kynos a Luděk Bohman zlaté medaile v běhu na 4×100 metrů na evropském šampionátu v Helsinkách v roce 1971. V letech 1978 – 1980 působil jako sekretář na atletickém ústředí.\n"}
{"id": "743884", "url": "https://cs.wikipedia.org/wiki?curid=743884", "title": "Fosfatidylethanolamin", "text": "Fosfatidylethanolamin\n\nFosfatidylethanolamin (PE, též cefalin) je fosfolipid (konkrétně glycerolfosfolipid), který tvoří součást většiny buněčných membrán. U bakterií je to nejčastější fosfolipid vůbec (u \"E. coli\" asi 65 % všech fosfolipidů), ale i v buňkách savců je přítomen v poměrně značném množství (18 % v membráně erytrocytu, 20 % myelinové membrány a 27 % v membránách hovězích mitochondrií). Při srovnání jeho zastoupení ve vnitřním a vnějším listu vynikne jeho nerovnoměrné zastoupení – ve vnitřním listu je ho mnohem více než v listu vnějším. Toto nerovnoměrné zastoupení udržují flipázy.\n\nFosfatidylethanolamin se v těle vyrábí v několika krocích. Nejprve je ethanolamin fosforylován (za spotřeby ATP), následně se vzniklý fosfoethanolamin váže na CTP za vzniku CDP–ethanolaminu. V posledním kroku vzniká fosfatidylethanolamin tak, že se na CDP-ethanolamin naváže 1,2-diacylglycerol a uvolní se CMP. V játrech je možné z fosfatidylethanolaminu vyrábět (pomocí S-adenosylmethioninu) fosfatidylcholin. Výměnou ethanolaminu za serin je zase možné z fosfatidylethanolaminu vyrábět fosfatidylserin.\n"}
{"id": "743885", "url": "https://cs.wikipedia.org/wiki?curid=743885", "title": "Mr. T", "text": "Mr. T\n\nMr. T (* 21. května 1952, Chicago, USA), vlastním jménem Lawrence Tureaud, je americký herec.\n\nNarodil se dne 21. května 1952 jako jedenáctý z dvanácti sourozenců. V pěti letech od nich odešel jejich otec a tak žili s matkou po ubytovnách. Ačkoliv měl na střední škole slabé výsledky, podařilo se mu díky výkonům v americkém fotbale získat stipendium na univerzitě, kde ovšem po roce skončil. Následně pracoval jako armádní policista či vyhazovač a nadále se věnoval fotbalu. Kariéru mu ovšem ukončilo zranění kolene a následně se vrhl na dráhu tanečníka na Broadwayi, kde postupně získával konexe v showbyznysu, které mu pomohly získat místo bodyguarda hvězd, mj. Stevu McQueenovi, Muhammadu Alimu či Michaelu Jacksonovi. V roce 1980 si změnil jméno na Mr. T a od stejného roku nosí svůj typický účes, kterým se údajně inspiroval u afrických bojovníků, jejichž fotku našel v časopise National Geografic. Dalším jeho znakem se stalo nošení zlatých šperků okolo krku.\n\nV roce 1982 se objevil v soutěži „The World's Toughest Bouncer“, kde si ho všiml Sylvester Stallone a obsadil jej do role Clubbera Langa ve filmu Rocky III. V seriálu Simpsonovi nadaboval sám sebe.\n\nV roce 1995 mu byla diagnostikována rakovina, kterou se mu podařilo porazit.\n\n\n\n\n"}
{"id": "743894", "url": "https://cs.wikipedia.org/wiki?curid=743894", "title": "Fanoš Mikulecký", "text": "Fanoš Mikulecký\n\nFanoš Mikulecký, vlastním jménem František Hřebačka (28. července 1912 Mikulčice – 23. března 1970 Hodonín), byl skladatel zlidovělých písní z rodného kraje. \n\nProfesí dekoratér a jevištní malíř. Živil se jako malíř pokojů. Od roku 1946 působil jako vedoucí redaktor v časopise \"Malovaný kraj\".\nSvoje písně skládal anonymně. K autorství se přihlásil dodatečně v době, kdy dosáhly všeobecný věhlas. Za svůj život složil téměř 200 písní a tři lidové opery. K známějším patří zejména \"V širém poli studánečka\" nebo \"Vínečko bílé\".\n\nV roce 2016 mu byla in memoriam udělena Cena Jihomoravského kraje za přínos v oblasti folkloru.\n\n"}
{"id": "743895", "url": "https://cs.wikipedia.org/wiki?curid=743895", "title": "Seznam archeologických lokalit v Egyptě", "text": "Seznam archeologických lokalit v Egyptě\n\n\n\n\n\n"}
{"id": "743898", "url": "https://cs.wikipedia.org/wiki?curid=743898", "title": "Melchitská řeckokatolická církev", "text": "Melchitská řeckokatolická církev\n\nMelchitská řeckokatolická církev je jedna z východních katolických církví, která používá byzantský ritus. Je ve společenství s Římskokatolickou církví. V jejím čele stojí patriarcha Antiochie a celého Východu, Jeruzaléma a Alexandrie. Počet věřících stoupá: 2010 - 1.614.600 členů, 2013 - 1.651.000, 2014 - 1.670.160, 2015 - 1.685.290, 2016 - 1 522 800 (pokles v souvislosti s bezpečnostní situací v Sýrii a Iráku) a 2017 už více - 1 568 240 věřících. Roku 2017 měla: 32 biskupů, ve 498 farnostech působilo 426 diecézních a 125 řeholních kněží (551 celkem), 208 řeholníků, 649 řeholnic a 94 stálých jáhnů (64 z nich v eparchii Newton v USA). V seminářích studovalo 99 seminaristů. Církev je už od 19. století celosvětově rozšířena.\n\nSlovo \"melchit\" pochází původně z aramejsko-syrského ܡܠܟܝܐ, což znamená „císařský“ nebo „imperiální“. V arabštině existuje slovo \"malakī\" (ملَكي), což rovněž znamená císařský. Semitské slovo \"malik\" znamená „král“.\n\nVýraz \"melkit\" bylo původně pejorativní označení jiných východních církví po chalkedonském koncilu (451). Odpůrci jimi tak označovali ty, kteří byli podporováni východořímským/byzantským císařem. Dnes již není známo, kdy přesně melchité začali toto označení sami používat pro svou církev.\n\nPůvod melchitské církve leží v Antiochijském patriarchátu, kde po vnitřních rozporech byl v roce 1729 římským papežem uznán za antiochijského patriarchu Cyril VI., čímž se završil rozkol v patriarchátu (od r. 1724) a jeho katolická část se posléze začala nazývat Melchitská řeckokatolická církev. Patriarcha sídlí od počátků církve v Damašku, hlavním městě Sýrie . Tam pravoslavní patriarchové Antiochie (od této církve se 1724 odtrhli) sídlí v hlavním městě Sýrie od 17. stol.\n\nPoté, co se melchitští řečtí katolíci rozšířili ze svého původního území v Sýrii a Libanonu i do Palestiny a Egypta, byl v roce 1838 jejich patriarchovi udělen též titul patriarchy Jeruzaléma a Alexandrie (celý název – viz výše).\n\nV současnosti jsou početné melchitské řeckokatolické komunity též v USA, Kanadě, Austrálii a Latinské Americe, některé z nich už od 19. stol. Menší komunity jsou i v Evropě.\n\nOd 19. století jsou melchitští řeckokatoličtí patriarchové také duchovními protektory Vojenského a špitálního řádu svatého Lazara Jeruzalémského.\n\n\n"}
{"id": "743900", "url": "https://cs.wikipedia.org/wiki?curid=743900", "title": "Baselga di Piné", "text": "Baselga di Piné\n\nBaselga di Piné (německy \"Wasilig-Pineid\") je trentinská obec (\"comune\") v autonomní oblasti Tridentsko – Horní Adiže na severu Itálie. Nachází se přibližně 12 kilometrů severovýchodně od města Trento. V roce 2012 zde žilo 4 992 obyvatel na území 40,8 km². Obec Baselga di Piné se skládá z jednotlivých vesnic a osad (\"frazioni\") Miola, Faida, Ricaldo, Sternigo, Montagnaga, Baselga, Vigo, Tressilla a Rizzolaga.\n\nBedollo, Fornace, Lona-Lases, Palù del Fersina, Pergine Valsugana, Sant'Orsola Terme, Segonzano, Telve, Valfloriana\n\nV obci se nachází otevřená rychlobruslařská dráha, která svým umístěním v nadmořské výšce přibližně 1000 m n. m. patří k nejrychlejších nekrytým drahám.\n\n"}
{"id": "743903", "url": "https://cs.wikipedia.org/wiki?curid=743903", "title": "Eduard II. z Baru", "text": "Eduard II. z Baru\n\nEduard II. z Baru ( \"Édouard II de Bar\", 1339 – květen 1352) byl hrabě z Baru.\n\nNarodil se jako starší ze dvou synů hraběte Jindřicha z Baru a Jolandy z Dampierre. Hrabě Jindřich zemřel o vánocích roku 1344, krátce po narození druhého syna a titul přešel na Eduarda. Vdova Jolanda se stala regentkou a podařilo se jí od papeže Klementa VI. získat pro oba syny, kteří nevynikali tělesným zdravím, svolení ke konzumaci masa i v době půstu. V květnu roku 1352 Eduard zemřel a hrabětem se stal jeho mladší bratr Robert.\n"}
{"id": "743904", "url": "https://cs.wikipedia.org/wiki?curid=743904", "title": "Jolanda Flanderská", "text": "Jolanda Flanderská\n\nJolanda Flanderská (francouzsky \"Yolande de Hainaut\", 1175–1219) byla namurská markraběnka, latinská císařovna a regentka Latinského císařství.\n\nByla dcerou henegavského hraběte Balduina V. a Markéty, dcery flanderského hraběte Dětřicha. Její dva bratři Balduin a Jindřich se roku 1202 vydali na křížovou výpravu, která shodou mnoha okolností nakonec nesměřovala do původně plánované Svaté země a místo toho roku 1204 dobyla Konstantinopol. Nejdříve Balduin a po něm Jindřich byli prvními císaři latinského císařství, nově založeného na troskách Byzantského císařství. Oba zemřeli bez mužského potomstva a proto byl zvolen po krátkém období bezvládí císařem Jolandin manžel Petr z Courtenay.\n\nPo římské korunovaci si Petr půjčil od Benátčanů několik lodí a pustil se do války s epirským despotou Theodorem. Dostal se do zajetí a zřejmě byl po několika letech věznění popraven, své císařství nikdy nespatřil. Jolanda v době manželovy nepřítomnosti vládla jako regentka, podařilo se jí uzavřít spojenectví s nikájským císařem Theodorosem Laskarisem zpečetěné manželstvím s její dcerou Marií. Zemřela roku 1219.\n"}
{"id": "743905", "url": "https://cs.wikipedia.org/wiki?curid=743905", "title": "Slanec (okres Košice-okolí)", "text": "Slanec (okres Košice-okolí)\n\nSlanec (okres Košice-okolí) (v minulosti Sálanc, maď. \"Nagyszalánc\") je obec v okresu Košice-okolie ležící přibližně 10 kilometrů jihovýchodně od Košic.\n\nNedaleko obce protéká řeka Roňava. Dva kilometry severovýchodně za obcí se nachází v místní části železniční stanice ležící na trati z Košic do Čierne nad Tisou. V obci se nachází dva kostely a jedna kaple. Nad obcí leží zřícenina slaneckého hradu.\n\n\n"}
{"id": "743912", "url": "https://cs.wikipedia.org/wiki?curid=743912", "title": "Mühldorf", "text": "Mühldorf\n\nMühldorf je jméno těchto sídel v Německu a v Rakousku:\n\n"}
{"id": "743915", "url": "https://cs.wikipedia.org/wiki?curid=743915", "title": "Taurský tunel", "text": "Taurský tunel\n\nTaurský tunel může označovat rakouský tunel pod pohořím Nízké či Vysoké Taury:\n\n"}
{"id": "743916", "url": "https://cs.wikipedia.org/wiki?curid=743916", "title": "Taurský dálniční tunel", "text": "Taurský dálniční tunel\n\nTaurský dálniční tunel ( ) je dálniční tunel na rakouské dálnici A10 \"(Tauern Autobahn)\" v Radstadtských Taurách ve spolkové zemi Salcbursko. Se svojí délkou 6,6 kilometru je 6. nejdelším rakouským tunelem. Mýtné za průjezd Taurským a Katschberským tunelem činí 12.00 €, samostatně průjezd stojí 5,50 €.\n\nPrvní, západní, tubus byl pro dopravu otevřen 21. června 1975.\n\n29. května 1999 došlo v tunelu k vážné dopravní nehodě, při které zahynulo 12 lidí a dalších 50 bylo zraněno. Do kolony aut stojících před semaforem narazil kamion a následně se srazilo 60 automobilů. Vzniklý požár navíc silně poškodil vnitřní vybavení tunelu, který musel být kvůli rekonstrukci na tři měsíce uzavřen. K znovuotevření došlo 28. srpna téhož roku.\n\nNehoda urychlila přípravu výstavby druhého tubusu, který by vyloučil vážné nehody a dopravní zácpy.\n\nSeverní portál tunelu se nachází v nadmořské výšce 1241 m a jižní ve výšce 1340 m. Právě jižní portál je vůbec nejvýše položeným místem na celé Taurské dálnici.\n\nVýstavba západního tubusu společností TAAG \"(Tauern Autobahn Aktiengesellschaft)\" započala v roce 1971 a v roce 1975 byl tunel, vylučující dopravu přes průsmyky v nadmořských výškách přes 1500 m u Horních Taur, otevřen.\n\nDruhý tubus se začal stavět v roce 2006 a k průrazu došlo 8. července 2008. K dokončení potom došlo 30. dubna 2010.\n\nKompletně dokončený tunel byl otevřen 30. června 2011 za účasti zemské hejtmanky Gabi Burgstallerové, poté, co byl první tubus zrekonstruován.\n\n"}
{"id": "743923", "url": "https://cs.wikipedia.org/wiki?curid=743923", "title": "Klášter Igriș", "text": "Klášter Igriș\n\nKlášter Igriș () býval cisterciácký klášter na území dnešního Rumunska a obce Sânpetru Mare v župě Timiș.\n\nByl založen roku 1179 uherskou královnou Anežkou ze Châtillonu a zakládající konvent přišel z francouzského Pontigny. V roce 1235 zde byl pohřben Anežčin syn a král Ondřej II. O sedm let později byl klášter zle poničen během mongolské invaze a poté přestavěn. Roku 1526 zcela zanikl během tureckého vpádu.\n\n\n"}
{"id": "743925", "url": "https://cs.wikipedia.org/wiki?curid=743925", "title": "Feliks Zemdegs", "text": "Feliks Zemdegs\n\nFeliks Zemdegs (* 20. prosince 1995 Melbourne, Austrálie) je australský speedcuber (závodník ve skládání Rubikovy kostky na čas.)\n\nSvou první kostku si koupil v dubnu 2008, inspirován speedcuberskými návody na YouTube. První neoficiální čas, který natočil, byl průměr 19.73 sekund 14. června 2008. Touto dobou využívá CFOP ke složení 3x3x3 kostky a CLL metodu k vyřešení 2x2x2 kostky. Vyhrál první soutěž, kterou navštívil, New Zeland Championship (červenec 2009) s průměrem 13.74 sekund v posledním kole. Také vyhrál 2x2x2, 4x4x4, 5x5x5, 3x3x3 poslepu a 3x3 one handed. V další soutěži, Melbourne Summer Open (leden 2010), udělal své první světové rekordy pro 3x3x3 a 4x4x4 průměr, s časy 9.21 sekund a 42.01 sekund. Od té doby udělal mnoho dalších rekordů a umístil se v tabulce uvedené níže.\n\n"}
{"id": "743926", "url": "https://cs.wikipedia.org/wiki?curid=743926", "title": "Marshall Eriksen", "text": "Marshall Eriksen\n\nMarshall Eriksen je fiktivní postava z amerického seriálu \"How I Met Your Mother\", kterou vytvořili Carter Bays a Craig Thomas. Marshalla ztvárnil americký herec Jason Segel.\n\nMarshall je bezstarostný a naivní optimista, který pochází ze St. Cloud v Minnesotě. Na začátku seriálu bydlí se svým nejlepším kamarádem Tedem Mosbym a se svou dlouholetou přítelkyní Lily Aldrin; tu v pilotní epizodě požádá o ruku, což Teda přiměje k myšlence také se usadit, mít rodinu a hlavně najít ženu svého srdce.\n\nMarshall se narodil v roce 1978 a je skandinávského původu. Potkal Teda a Lily během svého prvního ročníku na Wesleyan University. Přesto, že měří 193 cm, je nejmenším mužským členem jeho rodiny. Stane se právníkem, protože se zajímá o zákony k záchraně životního prostředí. Nakonec začal pracovat v advokátní kanceláři. Později přijal místo ve společnosti Goliath National Bank (GNB), kde pracuje i Barney Stinson.\n\nS Lily mají pevný a láskyplný vztah, který byl ale v historii seriálu několikrát zkoušen. V epizodě \"Come On\", když plánovali svatbu, mu Lily oznamuje, že odjíždí na malířský kurz do San Franciska, aby zjistila, kdo skutečně je a rozchází se. Marshall je zdrcen a stráví několik příštích měsíců v hluboké depresi. Když se Lily vrátí do New Yorku a žádá ho o odpuštění a obnovení jejich vztahu, Marshallova pýcha je stále dotčena. Nakonec v epizodě „Swarley“ svůj vztah a zasnoubení obnoví a v poslední epizodě s názvem „Something Blue“ se (i přes komplikace) vezmou.\n\nMarshall je fascinován paranormálními jevy, zvláště Yettim a Lochnesskou příšerou, o kterých tvrdí a věří, že jsou skuteční. Umí velmi dobře hrát na klavír, což vidíme v epizodě \"Slapsgiving\", kde zpívá písničku, poté co dal facku Barneymu. V epizodě \"Sweet Taste of Liberty\", lže, když tvrdí, že nikdy nebyl účastníkem žádné bitky a nikdy předtím nebojoval, je ale dobrým a vytrvalým bojovníkem, protože má zkušenosti z brutálních rvaček se svými bratry, což je ukázáno v epizodě \"The Fight“. Marhsall si myslí že nejstarším povoláním je rybaření.\n\nV epizodě \"Last Cigarette Ever\" je prozrazeno, že s Lily budou mít v budoucnosti syna. Na začátku roku 2011 poté, co zjistí, že jsou s Lily schopni mít dítě, tak se Marshall dozví, že jeho otec měl infarkt a zemřel.\n\nV poslední epizodě šesté série Lily oznamuje Marshallovi, že je těhotná.\nNa konci sedmé série se Lily narodí kluk, kterého pojmenují po Marshallově zesnulém otci Marvinovi.\n"}
{"id": "743927", "url": "https://cs.wikipedia.org/wiki?curid=743927", "title": "Adalbero z Laonu", "text": "Adalbero z Laonu\n\nAdalbero z Laonu, též Adalberon či Ascelin (francouzsky \"Adalbéron de Laon\", † 1030/1031, Laon) byl francouzský biskup, politik a básník.\n\nJeho otcem byl Reginar z Bastogne, strýcem arcibiskup Adalbero z Remeše. Adalbero studoval v Remeši, poté byl kanovníkem v Metách a biskupem laonským se stal roku 997. Kronikář Richer z Remeše informuje o obviněních z cizoložství, jehož se Adalbero měl dopustit s královnou Emou. Vina nebyla prokázána, Emin syn Ludvík V. Francouzský však roku 981 Adalbera sesadil. Adalbero byl později i vězněn, poté se však na svůj stolec mohl vrátit. Významná díla zahrnují satirický dialog věnovaný králi Robertovi II., v němž Adalbero kritizuje tehdejší clunyjskou reformu i představu, že by neurozený člověk mohl zastávat vyšší duchovní funkce. V jiné básni Adalbero přináší jednu z prvních formulací učení o třech stavech, když společnost dělí na „oratores, bellatores, laboratores,“ tedy „modlitebníky (klérus), válečníky (nobilitu a rytířstvo), pracující (neurozený lid)“.\n\nZemřel zřejmě roku 1030 či 1031 v klášteře sv. Vincenta v Laonu.\n"}
{"id": "743935", "url": "https://cs.wikipedia.org/wiki?curid=743935", "title": "Klášter Boulbonne", "text": "Klášter Boulbonne\n\nKlášter Boulbonne ( \"Abbaye Notre-Dame de Boulbonne\") býval francouzský klášter ve městečku Mazères a nekropole hrabat z Foix. Svou církevní kariéru zde započal Jacques Fournier jako cisterciácký mnich a pozdější inkvizitor papež Benedikt XII. Po zániku původních budov byl klášter obnoven v městečku Cintegabelle. Od počátku svého fungování patřil klášter toulouské diecézi a pak až do svého zrušení k diecézi v Mirepoix.\n\nKlášter byl založen roku 1129 hrabětem Rogerem z Foix a prvotní benediktinský konvent byl povolán z kláštera Saint-Michel de Cuxa. Roku 1150 došlo ke změně a klášter byl filiačně připojen k cisterciákům z Bonnefontu. Následovalo období hojnosti a rozmachu, již od konce 12. století se klášter stal místem posledního odpočinku hrabat z Foix. Během hugenotských válek byl roku 1567 klášter zcela zničen. Cisterciáčtí mniši přesunuli opatství do Cintegabelle, kde bylo v 17. století postaveno nové opatství a roku 1753 tam byly přesunuty i ostatky hrabat z Foix.\n\n"}
{"id": "743943", "url": "https://cs.wikipedia.org/wiki?curid=743943", "title": "NX technologie", "text": "NX technologie\n\nNX technologie poskytuje vzdálené komprimované a šifrované připojení ke grafickému uživatelskému rozhraní. Umožňuje využívat kompletní relace vzdálené plochy. Snaží se značně vylepšit výkon nativního X protokolu, aby byl použitelný i přes pomalá síťová připojení. Kvůli šifrování jsou spojení zabalena v SSH relaci.\n\nNX technologie byla vyvinuta Gianem Filippo Pinzarim v italské softwarové společnosti NoMachine. NX systém byl odvozen z DXPC – the Differential X Protocol Compressor project.\n\nNX software je v současnosti dostupný pro Windows, Mac OS X, Linux a Solaris. NoMachine nabízí klienty pro Windows, Linux a Mac OS X.\n\nDvěma hlavními komponentami NX jsou nxproxy a nxagent. nxproxy je odvozen z dxpc a je spuštěn jak na vzdáleném (klient v X terminologii), tak na lokálním (server v X terminologii) počítači, simuluje X server na klientovi a přesměrovává vzdálené žádosti protokolu X na lokální X server. nxagent je odvozen z Xnext a je typicky spuštěn na vzdáleném (klient) počítači, čímž se předejde většině RTT protokolu X11. Součástí nxagentu je vestavěný nxproxy.\n\nNX kvůli minimalizaci přenášených informací komprimuje X11 data ve třech úrovních:\n\nNX poskytuje kompresní poměry X protokolu od 10:1 do 100:1 i více v závislosti na právě zobrazované aplikaci. Na rychlých sítích LAN je jich dosaženo bez penalizace výkonu, takže vzdálené relace mohou obvykle běžet rychlostí, která je k nerozeznání od místního počítače.\n\nNX je navrženo primárně k optimalizaci X11 relací, ale NX server může být nastaven jako proxy server pro tunelování RDP a VNC relací ke zlepšení jejich rychlosti.\n\nNX k posílání dat používá SSH protokol. SSH byl vybrán jako základ kvůli bezpečnosti. NX spoléhá na SSH funkcionality a existující open source SSH software, aby bylo možné provozovat současně Unixové a Windowsové desktopy i libovolné síťové aplikace napříč Internetem zabezpečeným a kontrolovaným způsobem.\n\nNX (NX 3.x) funguje tak, že se na serverovém stroji vytvoří uživatel \"nx\", jehož shell je spuštěn pokaždé, když se vzdálený NX uživatel připojuje k SSH pomocí NX klienta. Klient se k serveru připojuje pomocí DSA klíče. Výchozí veřejná část klíče je poskytována instalací NX serveru, výchozí privátní část klíče je součástí NX klientů. Při změně DSA klíče je potřeba privátní část bezpečně distribuovat všem klientům. Po připojení je SSH server klíčem přinucen spustit nxserver shell a povolit SSH X11 forwarding (od NX verze 2.0.0-4). Při zapnutém X11 forwardingu chápe SSH démon relaci jako interaktivní a nedochází na šifrovaných spojeních k degradaci výkonu vlivem použití Nagle algoritmu.\n\nJakmile se klient na serveru klíčem autentizuje, je zřízen zabezpečený SSH kanál, přes který probíhá samotná autentizace uživatele v systému a vyjednávání parametrů relace. Ve výchozím nastavení šifruje NX klient veškerý provoz, tzn. NX tuneluje celý přenos přes šifrovaný SSH kanál použitý k autentizaci a vyjednání relace se serverem.\n\nNX počínaje verzí 4.0 umožní využívat systémové přihlašování, takže si uživatelé budou moci vybrat mezi NX či přímou SSH autentizací.\n\nAž do verze 4.0 používala společnost NoMachine pro jádro své NX technologie licenci GNU General Public License. Nabízela zároveň komerční enterprise NX řešení, bezplatné klientské a serverové produkty pro Linux a Solaris a bezplatný klientský software pro Microsoft Windows, Mac OS X a vestavěné systémy.\n\n21. prosince 2010 oznámila NoMachine, že nadcházející verze NX 4.0 bude jen closed-source.\n\nV době, kdy byla technologie NX licencována pod GNU GPL začalo vznikat několik open source NX řešení. Jedním z nich je projekt FreeNX, který implementuje jak NX klienta, tak NX server. Od roku 2008 však není aktivně vyvíjen a jsou udržovány pouze distribuční balíčky v linuxových distribucích. Z tohoto důvodu vzniká v roce 2009 projekt TaciX, který byl vyvíjen jen po několik měsíců. V roce 2009 uvedl i Google svůj open source NX server Neatx. I ten však není nadále vyvíjen.\n\nJako alternativu NoMachine NX klienta lze v současnosti použít klienta OpenNX.\n\nKomplexnější projekt x2go poskytuje open source řešení terminal serveru s využitím technologie NX. Kromě vlastního serveru a klienta nabízí i tenkého klienta bootovatelného ze sítě. x2go není kompatibilní s ostatními NX servery ani klienty.\n\n"}
{"id": "743944", "url": "https://cs.wikipedia.org/wiki?curid=743944", "title": "Siang-tchan", "text": "Siang-tchan\n\nSiang-tchan ( , pchin-jinem \"Xiāngtán\") je městská prefektura v Čínské lidové republice, kde patří do provincie Chu-nan.\n\nSiang-tchan leží ve středu provincie Chu-nan na řece Siang-ťiang. Hraničí na severu s Čchang-ša, na východě s Ču-čou, na jihu s Cheng-jangem a na západě s Lou-ti.\n\n"}
{"id": "743948", "url": "https://cs.wikipedia.org/wiki?curid=743948", "title": "Novočerkassk", "text": "Novočerkassk\n\nNovočerkassk ( ) je město v Ruské federaci, které spadá do Rostovské oblasti na jihozápadě země. Leží při ústí Tuzlova do Aksaje. K 14. říjnu 2010 zde žilo 168 746 obyvatel.\n\nNovočerkassk založil Matvej Ivanovič Platov v roce 1805 jako administrativní středisko území Donských kozáků náhradou za Čerkassk, který se neosvědčil, neboť jej jeho poloha vystavovala častým povodním.\n\nVe dnech 1.–2. června 1962 proběhly v místní továrně NEVZ (\"НЭВЗ\", ) vyrábějící elektrické lokomotivy rozsáhlé protesty proti zdražení potravin a zvyšování pracovních norem. Stávkující rozehnala armáda za pomoci tanků a kulometů, zemřelo 26 lidí a desítky byly zraněny, za organizování protestů bylo popraveno sedm osob. Po pádu sovětského režimu byl na místě střelby odhalen pomník. Incident je znám jako Novočerkasský masakr.\n\nMezi zdejší památky patří pravoslavná katedrála a pomníky Matveje Platova a Jermaka Timofějeviče.\n"}
{"id": "743962", "url": "https://cs.wikipedia.org/wiki?curid=743962", "title": "Věra Tylová", "text": "Věra Tylová\n\nVěra Tylová (* 7. října 1960, Praha) je bývalá československá atletka, běžkyně, která se věnovala sprintům.\n\nV roce 1982 vybojovala na evropském šampionátu v Athénách společně s Milenou Matějkovičovou, Taťánou Kocembovou a Jarmilou Kratochvílovou stříbrné medaile ve štafetě na 4×400 m.\n\n"}
{"id": "743963", "url": "https://cs.wikipedia.org/wiki?curid=743963", "title": "Angarsk", "text": "Angarsk\n\nAngarsk ( ) je město na jihovýchodní Sibiři. Patří do Irkutské oblasti Ruské federace.\n\nAngarsk leží na řece Angaře a vede přes něj Transsibiřská magistrála. Má poměrně krátkou historie, bylo založeno coby průmyslové sídlo v roce 1948 a statut města dostalo 30. května 1951. Dnes má přibližně čtvrt milionu obyvatel.\n\nVe městě funguje městská hromadná doprava v podobě místní tramvajové a autobusové sítě.\n\nV Angarsku sídlí hokejový klub Jermak Angarsk, který hraje Vyšší hokejovou ligu.\n\n"}
{"id": "743966", "url": "https://cs.wikipedia.org/wiki?curid=743966", "title": "Chasavjurt", "text": "Chasavjurt\n\nChasavjurt ( , – \"Chasu-elva\") je město v Dagestánu v Ruské federaci. Leží ve vnitrozemí v západní části republiky nepříliš daleko od hranice s Čečenskem.\n\nV roce 2010 zde žilo 133 tisíc obyvatel. Z velké části se jedná o přistěhovalce, kteří utekli z Čečenska během První a Druhé čečenské války. Díky uprchlíkům je dnes počet obyvatel oproti roku 1989, kdy bylo obyvatel jen zhruba 70 tisíc, takřka dvojnásobný.\n\n"}
{"id": "743985", "url": "https://cs.wikipedia.org/wiki?curid=743985", "title": "Rybinsk", "text": "Rybinsk\n\nRybinsk ( , dříve Ščerbakov a Andropov) je město v Ruské federaci, druhé největší město Jaroslavské oblasti. Leží 280 kilometrů severně od Moskvy u ústí Šeksny do Volhy, ke kterému dnes dochází v Rybinské přehradě nad Rybinskem.\n\nV letech 1946 až 1957 se město jmenovalo Ščerbakov () po Alexandru Ščerbakovovi, zakládajícím členu Svazu sovětských spisovatelů. V letech 1984 až 1989 se nazývalo Andropov () po Juriji Andropovovi.\n\n"}
{"id": "743986", "url": "https://cs.wikipedia.org/wiki?curid=743986", "title": "Sviluška chmelová", "text": "Sviluška chmelová\n\nSviluška chmelová (\"Tetranychus urticae\") je významný škůdce z podtřídy roztočů, původně žijící v Eurasii, ale dnes kosmopolitní. Jedná se o nejznámějšího zástupce čeledi sviluškovitých a prvního zástupce pavoukovců, jehož genom byl sekvenován (2011). Škodí chmelu, okurkám, bramborám, vínu, malinám a mnoha dalším hospodářským rostlinám, napadá jejich listy.\n"}
{"id": "743987", "url": "https://cs.wikipedia.org/wiki?curid=743987", "title": "Mistrovství Československa v atletice 1989", "text": "Mistrovství Československa v atletice 1989\n\nMistrovství Československa mužů a žen v atletice 1989 v kategoriích mužů a žen se konalo v Banské Bystrici. Hlavní část mistrovství proběhla v sobotu 22. července a v neděli 23. července. Pouze dvě finálové disciplíny (běh na 10 000 metrů mužů a běh na 10 000 metrů žen) byly na pořadu už v pátek 21. července.\n\nNa mistrovství z různých důvodů nestartovali Jan Železný, Jiří Hudec a Milan Mikuláš. Nejmladší mistryní Československa se stala teprve šestnáctiletá Kamila Holpuchová v chůzi na 10 km žen. Dvojnásobnými mistry Československa se stali Erika Suchovská a Jiří Valík. Taťána Slaninová (Kocembová) zvítězila v běhu na 400 m, ale její čas byl jen průměrný. V hodu diskem zvítězil Gejza Valent a Imrich Bugár se musel spokojit s druhým místem. \n\nNa mistrovství tentokrát nebyl překonán žádný československý rekord.\n"}
{"id": "743990", "url": "https://cs.wikipedia.org/wiki?curid=743990", "title": "University of Western Ontario", "text": "University of Western Ontario\n\nUniversity of Western Ontario (zkracováno UWO) je univerzita v kanadské provincii Ontario ve městě London. Byla založena 7. března 1878 anglikánskou církví, v roce 1908 byla sekularizována a dnes je její provoz financován z veřejných zdrojů. Má zhruba dvacet tisíc studentů.\n\n"}
{"id": "743993", "url": "https://cs.wikipedia.org/wiki?curid=743993", "title": "Vica Kerekes", "text": "Vica Kerekes\n\nÉva „Vica“ Kerekes (* 28. března 1981, Fiľakovo, Československo) je slovenská herečka maďarské národnosti, narozená na Slovensku maďarské matce a otci s napůl maďarskými a napůl slovenskými kořeny. V současnosti žije v Budapešti, kam se provdala. Aby si ji maďarské publikum nepletlo se známou stejnojmennou herečkou, přijala umělecké jméno Vica (zkratka z Évica).\n\nPo maturitě pracovala jako redaktorka kulturních událostí. Poté, co nebyla přijata na policejní akademii, vystudovala VŠMU (obor herectví) v Bratislavě. V Budapešti, kde žije, dostává divadelní role a v posledních letech se prosazuje i v maďarskojazyčných filmech. V roce 2011 se provdala za uměleckého fotografa Csabu Vigha, po šestileté známosti. Rozvedli se cca po roce. Má bratra.\n\n\n"}
{"id": "743995", "url": "https://cs.wikipedia.org/wiki?curid=743995", "title": "Rumunská pravoslavná církev", "text": "Rumunská pravoslavná církev\n\nRumunská pravoslavná církev (rumunsky \"Biserica Ortodoxă Română\") je jedna z pravoslavných církví. Liturgickým jazykem církve je rumunština. Na celém světě má asi 20 miliónů příslušníků, čímž je po ruské pravoslavné církvi druhou nejpočetnější pravoslavnou církví na světě. K církvi se hlásí zhruba 87 % rumunského obyvatelstva. Církev má 15 teologických fakult a přes 500 klášterů s více než 8 000 mnichy a jeptiškami.\n\nPrvní církevní obce vznikly na území dnešního Rumunska na začátku 15. století. Rumunská pravoslavná církev byla v Sedmihradsku spolu s řeckou pravoslavnou církví uznána roku 1781 tolerančním patentem císaře Josefa II. Rumunská pravoslavná církev získala samostatnost roku 1885 a v roce 1925 byl vyhlášen Rumunksý patriarchát.\n\nOd roku 1949 je asi 300 000 ortodoxních Rumunů žijících mimo Rumunsko v Evropě zastoupeno metropolitou se sídlem v Paříži (chrám archandělů Michaela, Gabriela a Rafaela). V roce 1993 byla založena rumunská pravoslavná metropolie pro Německo, Střední a Severní Evropu, která od roku 2001 sídlí v Norimberku.\n\nOd roku 1961 je rumunská pravoslavná církev členem Světové rady církví.\n\nOd revoluce v roce 1989 a pádu režimu Nicolae Ceaușesca zažila církev opět rozkvět.\n\n\n"}
{"id": "744002", "url": "https://cs.wikipedia.org/wiki?curid=744002", "title": "Stalingrad (album, Accept)", "text": "Stalingrad (album, Accept)\n\nStalingrad je třinácté studiové album německé heavymetalové skupiny Accept. Album vyšlo 6. dubna 2012 u vydavatelství Nuclear Blast Records. Producentem alba je Andy Sneap, který produkoval i předchozí album této skupiny \"Blood of the Nations\".\n\n\n"}
{"id": "744003", "url": "https://cs.wikipedia.org/wiki?curid=744003", "title": "Jan Ludwig", "text": "Jan Ludwig\n\nJan Ludwig, psal se také Jan Ludvík či Johann Ludwig, (17. května 1832 Praha – 8. srpna 1875 Mnichov) byl český hobojista a hudební skladatel.\n\nByl synem pražského nástrojáře, Františka Ludvíka, který vyráběl hudební nástroje pro Rusko, Anglii i Itálii. Studoval nejprve na Varhanické škole a poté na Pražské konzervatoři hru na hoboj. V roce 1852 se stal členem orchestru dvorní opery v Mnichově. Vedle toho vykonával funkci ředitele kůru v kostele Mariahilf v okrese Au. V roce 1875 ohluchl a záhy zemřel.\n\nKomponoval převážně chrámové skladby a skladby pro svůj oblíbený nástroj – hoboj. Kromě toho psal i hudbu komorní a orchestrální a četné písně. Mezi jeho největší skladby patří kantáta \"Slavnostní hymna na paměť bitvy u Lipska\" a opera \"Die Rache der Weiber\".\n\n"}
{"id": "744006", "url": "https://cs.wikipedia.org/wiki?curid=744006", "title": "The Song Remains Not the Same", "text": "The Song Remains Not the Same\n\nThe Song Remains Not the Same je deváté studiové album americké heavy metalové skupiny Black Label Society, vydané 10. května 2011. Album obsahuje mimo jiné i předělané skladby z předchozího alba \"Order of the Black\".\n\n"}
{"id": "744010", "url": "https://cs.wikipedia.org/wiki?curid=744010", "title": "Rumunská řeckokatolická církev", "text": "Rumunská řeckokatolická církev\n\nRumunská řeckokatolická církev (rumunsky \"Biserica Română Unită cu Roma, Greco-Catolică\") je jedna z východních katolických církví, která používá byzantský ritus a uznává papeže v Římě. Je ve společenství s Římskokatolickou církví. Liturgickým jazykem církve je rumunština. V jejím čele stojí vrchní arcibiskup v Blaji. Na celém světě (vč.eparchie-diecéze pro USA a Kanadu) má 512.720 věřících (2015, počet mírně klesá:2013-535.170, 2014-512.950 .\n\nV roce 1687 císař Leopold I. připojil Panonskou pánev do své říše. Od roku 1693 zde mezi ortodoxními křesťany působily jezuitské misie. Jejich snahy vedly k tomu, že v roce 1698 metropolita Atanasie v Sedmihradsku přijal unii s Římem a v roce 1700 ji potvrdila synoda biskupů. Území nejprve bylo pod správou Ostřihomského arcibiskupství. Teprve papež Pius IX. ustanovil v roce 1853 vlastní církevní provincii pro rumunskou řeckokatolickou církev s metropolitním biskupstvím a třemi podřízenými biskupstvími.\n\nPo první světové válce připadlo Sedmihradsko roku 1920 Rumunsku a v roce 1940 měla církev pět diecézí s 1500 kněžími a 1,5 miliónem věřících. Když v roce 1948 začal v Rumunsku vládnout komunismus, byla unie s Římem ještě téhož roku formálně zrušena a církev byla sjednocena s Rumunskou pravoslavnou církví. Biskupové a další představitelé, kteří se tomuto rozhodnutí nepodřídili, byli zatčeni.\n\nPo pádu komunismu v roce 1989 byla v následujících soudních procesech řeckokatolická církev obnovena a 14. března 1990 jmenoval papež Jan Pavel II. pět nových biskupů. 16. prosince 2005 byla církev povýšena z metropolitní na vyšší/vrchní arcibiskupskou. Vrchní acibiskup (1994-2005 metropolita) Lucian Muresan byl 18.2.2012 jmenován kardinálem.\n\nV Rumunsku má církev metropolitní archieparchii (arcibiskupství) \"Alba Iulia și Făgăraș\" se sídlem v Blaji (v čele je vrchní arcibiskup celé církve) a pět eparchií (diecézí) :Oradea Mare, Kluž (Cluj-Gherla, Lugoj, Maramureș, / 5.eparchie-sv.Basila Velikého v Bukurešti vznikla teprve loni, 29. května 2014 /. Kromě Rumunska má církev 6.eparchii ve Spojených státech (E.sv.Jiří, Canton, stát Ohio-je též pro Kanadu). 2015- 6 biskupů, v 1.229 farnostech působilo 825 diecézních a 46 řeholních kněží (871 celkem), 65 řeholníků a 284 řeholnic. V seminářích studovalo 213 seminaristů. Církev nemá stálé jáhny. (Viz www.cnewa.org).\n\n"}
{"id": "744012", "url": "https://cs.wikipedia.org/wiki?curid=744012", "title": "Erich Hartmann (fotograf)", "text": "Erich Hartmann (fotograf)\n\nErich Hartmann (29. července 1922, Mnichov, Německo – 4. února 1999, New York, USA) byl americký fotograf německého původu, člen agentury Magnum Photos.\n\nNarodil se 29. července 1922 v německém Mnichově jako nejstarší dítě rodičů, kteří žili v Pasově, malém městě na Dunaji v blízkosti rakouských hranic. Rodina patřila ke střední třídě, jeho otec byl sociální demokrat, který sloužil během první světové války a byl Brity uvězněn, byl ve společnosti velmi respektován. V roce 1930, když mu bylo osm let, zhotovil své první fotografie.\n\nŽivot byl po nacistickém převratu v roce 1933 stále obtížnější po všech stránkách - následovala omezení osobní, finanční, obchodní, rodinné a deportací Židů do tzv. \"pracovních táborů\" do nedaleké obce Dachau.\n\nV roce 1938, dva dny po atentátu na německého diplomata Ernst vom Ratha v Paříži (7. listopadu), začalo řízené antižidovské násilí po celém Německu. V časných hodinách dne 10. listopadu začalo koordinovaného ničení v městech a vesnicích po celé Třetí říši. Během Křišťálové noci byly ničeny synagogy, pleněny židovské obchody a domy a systematicky ničena okna a výlohy (odtud výraz \"křišťálová\"). V srpnu rodina přijala možnost emigrovat do Spojených států, s čestným prohlášením vzdálených příbuzných v Albaně, New York.\n\nAnglicky v rodině hovořil pouze Erich Hartmann, který pracoval v textilní továrně v Albaně, navštěvoval večerní střední školu a později též večerní kurzy Siena College, kde získal bakalářský titul. Dne 8. prosince 1941, den po útoku na Pearl Harbor, kdy USA vstoupily do války, Erich Hartmann narukoval do americké armády. Trénoval ve Virginii a Ohio, jeho čas přišel až roku 1943, kdy pracoval jako soudní tlumočník u nacistického soudu v německém Kolíně nad Rýnem. Na konci války se přestěhoval do New Yorku, kde se v roce 1946 oženil s Ruth Bains. Měli spolu dvě děti, Nicholase (nar. v roce 1952) a Celii (nar. 1956). Během těchto let působil jako asistent portrétního fotografa a pak na volné noze. Studoval na New School for Social Research s Charlesem Leirensem, Berenice Abbottovou a Alexejem Brodovičem. V průběhu let portrétoval například osobnosti jako byli architekt Walter Gropius, spisovatel Arthur Koestler a Rachel Carsonová, hudebníci Leonard Bernstein a Gidon Kremer, herec Marcel Marceau a mnoho dalších. Hudba hrála velkou roli v jeho životě a díle: \"\"Hudba mě chytila před fotografií, vzpomněl si.\" V domě mých rodičů moc hudby nebylo, kromě ručního gramofonu, na kterém jsem si nenápadně a opakovaně přehrával záznam z árie \"Carmen\". To bylo ještě předtím, než jsem uměl číst!\"\".\n\nV 50. letech se stal známý široké veřejnosti svým poetickým přístupem k vědě, průmyslu a architektuře sérií fotografických esejí v časopisu \"Fortune\" s názvem \"The Deep North\", \"The Building of Saint Lawrence Seaway\" a \"Shapes of Sound\". Později zhotovil podobné eseje pro francouzský, německý a americký časopis \"Geo\" a další magazíny. Po celý život pro časopisy velmi cestoval po USA, Evropě a Japonsku, ale cestoval také pro mnoho společností, jako jsou IBM, Nippon Airways, Citroën, Citibank Boeing, Ford, Schlumberger, pro které používal především barevnou fotografii. V roce 1952 dostal pozvánku do agentury Magnum Photos, mezinárodního spolku fotografů, který založili v roce 1947 fotografové Robert Capa, David Seymour, George Rodger a Henri Cartier-Bresson. V představenstvu fungoval v letech 1967 - 1986 a jako prezident v letech 1985-1986.\n\nJeho první samostatná výstava \"Sunday with the Bridge\" obsahovala studie Brooklynského mostu, a byla zahájena v Muzeu města New York v roce 1956. V roce 1962 jeho knihy a putovní výstava \"Chléb náš vezdejší\" cestovala po Spojených státech. Následovala celá řada výstav ve Spojených státech, Japonsku a Evropě. Přednášel na Letní akademii v Salcburku, v Rakousku, na Vysoké škole žurnalistiky v Syracuse University, mimo jiné pořádal workshopy a semináře, získal řadu vyznamenání, včetně ceny Photokina (Kolín nad Rýnem, Německo), CRAF International Award (Itálie), Newhouse Citation in Photography (USA) a řadu ocenění klubu Art Directors Club.\n\nJeho hlavní zájem směřoval fotograficky v životě zachytit způsob, jaký mají lidé vztah ke svému přirozenému prostředí a prostředí, které vytváří. Cykly \"Chléb náš vezdejší\" a \"Svět práce\" pokračovaly jako dlouhodobé projekty. Dokumentoval nejen průmysl a různé technologie - sklářství, stavbu lodí, zemědělství, produkci potravin, letectví, stavebnictví, výzkum vesmíru, vědecký výzkum - ale i kontexty lidské kultury s geografií: Shakespeare s Anglií, James Joyce a Dublin nebo Thomas Mann a Benátky.\n\nJeho osobní projekty ukazovaly fascinaci nad tím, jak technologie mohou ztělesňovat krásu: abstraktní vzory kapky inkoustu ve vodě, intimní portréty drobných precizně vyrobených součástek nebo \"laserové světlo\" v přirozeném a umělém prostředí: \"\"V 70. letech se stal posedlý laserovým světlem\", Ruth Hartmann na to vzpomíná: \"Viděl, že způsob, jak světlo skutečně \"píše\", \"foto\"-\"grafuje\". Začal experimentovat svícením laserovým světlem přes různé druhy skla, přes optické hranoly všech druhů, s jejichž pomocí vytváří klikyháky, lámal světlo na části... Dosáhl vlastní rafinované techniky, dokázal kontrolovaně promítat koncentrované laserové světlo na krajinu i na lidi. To vedlo k velké show v New Yorku a několika dalším menším představením.\"\"\n\nDne 4. února 1999 Erich Hartmann nečekaně zemřel na infarkt v New Yorku.\n\nVýběr výstav:\n\n\n\n\n"}
{"id": "744013", "url": "https://cs.wikipedia.org/wiki?curid=744013", "title": "Akkalská sámština", "text": "Akkalská sámština\n\nAkkalská sámština je mrtvý východosámský jazyk z ugrofinské větve uralské jazykové rodiny. Její poslední mluvčí, Marja Sergina, zemřela 29. prosince 2003. Dodnes však žije v této oblasti zhruba stovka Akkalských Sámů.\n\nAkkalská sámština má dvě mluvnická čísla (jednotné a množné) a 8 pádů: nominativ, genitiv-akuzativ, partitiv, dativ-illativ, lokativ, essiv, komitativ a abessiv. U sloves rozlišuje pouze tři způsoby (indikativ, imperativ, kondicionál; potenciál již vymizel) a čtyři časy (přítomný, předpřítomný, minulý, předminulý).\n"}
{"id": "744014", "url": "https://cs.wikipedia.org/wiki?curid=744014", "title": "Karel Luyton", "text": "Karel Luyton\n\nKarel Luyton, také Carolus, Carl nebo Charles Luython (1556 nebo 1557, Antverpy – 2. srpna 1620, Praha), byl vlámský varhaník a hudební skladatel, který žil na dvoře císaře Rudolfa II. v Praze.\n\nNarodil se v Antverpách, které tehdy patřily španělské větvi rodu Habsburků. Jeho otec byl rektorem latinské školy při kostele sv. Ondřeje a byl známý jako spisovatel (dochovaly se např. jeho \"Bajky podle Ezopa\" z roku 1548 nebo \"Francouzsko-vlámský slovník\"). Ještě jako chlapec odešel do Vídně a stal se sboristou na dvoře císaře Maxmiliána II. Kapelníkem byl tehdy Jacobus Vaet, takže je velmi pravděpodobné, že se podílel na jeho hudebním vývoji. Setkal se zde rovněž s dalšími předními renesančními skladateli té doby, Alardem du Gaucquier a Philippem de Monte. Ve hře na varhany byl žákem prvního dvorního varhaníka Wilhelma Formellise.\nS počátkem mutace opustil sbor a s odstupným 50 zlatých se vydal na cestu do Itálie, do země, kam tehdy mířili za dalším hudebním vzděláním hudebníci z celé Evropy. Z této doby pochází také jeho první doložená skladba. V roce 1575 mu byla udělena dvorskou kanceláří odměna za zkomponování mše, kterou věnoval císaři. 18. května 1576 se vrátil do Vídně a byl jmenován komorním hudebníkem. Stal se členem císařského komorního orchestru, který jednak hrál v císařské kapli a jednak sloužil i jako vojenská kapela. Na podzim téhož roku zemřel císař Maxmilián II. a jeho nástupcem se stal Rudolf II., který přenesl sídlo dvora do Prahy. Luyton byl jmenován komorním varhaníkem a rovněž přesídlil do Prahy, kde strávil následujících 40 let a v Praze i zemřel.\n\nV roce 1852 mu vyšla v Benátkách sbírka madrigalů a v roce 1587 vydal v Praze sbírku motet \"Popularis anni jubilus\", kterou věnoval Rudolfovu bratru arcivévodovi Ernstovi u příležitosti jeho vysvěcení na biskupa. Výrazně se zapsal do stavby varhan v chrámu sv. Víta. Jeho práce byla oceněna i císařem a byl mu udělen erb. V roce 1596 byl jmenován prvním dvorním varhaníkem a v roce 1603 dvorním skladatelem. V roce 1611 mu byla udělena doživotní renta 200 zlatých jako poděkování za 35 let věrné služby císařskému dvoru. Nicméně císařská pokladna byla velice liknavá a hudebníkům stále dlužila vysoké částky. Po Rudolfově smrti v roce 1612, jeho nástupce Matyáš Habsburský dvorní kapelu rozpustil a za Rudolfovy dluhy odmítl převzít odpovědnost. Luyton zemřel v chudobě roku 1620.\n\nZkomponoval řadu mší, parodických mší, motet, dalších chrámových skladeb a madrigalů. Ve svém díle vycházel z tradice nizozemské polyfonie Orlanda di Lassa a ze znalosti tvorby svých učitelů (Jacobus Vaet, Philippe de Monte). Jeho styl byl spíše konzervativní, avšak varhanní skladby již anticipují barokní skladebné postupy. Jeho dílo v každém případě patří k vrcholům vokálního vícehlasu počátku 17. století. Jeho skladby jsou uloženy ve sbírce Hudebního oddělení Národního muzea v Praze.\n\n\n\n"}
{"id": "744018", "url": "https://cs.wikipedia.org/wiki?curid=744018", "title": "Anywhere I Lay My Head", "text": "Anywhere I Lay My Head\n\nAnywhere I Lay My Head je debutové studiové album americké herečky a zpěvačky Scarlett Johansson, vydané v roce 2008 u Atco Records. Album produkoval David Andrew Sitek. Jako host se zde objevil například i David Bowie. Album obsahuje předělané skladby Toma Waitse.\n"}
{"id": "744028", "url": "https://cs.wikipedia.org/wiki?curid=744028", "title": "Fotbal na Letních olympijských hrách 1928", "text": "Fotbal na Letních olympijských hrách 1928\n\nFotbalový turnaj na Letních olympijských hrách 1928 byl pátý oficiální fotbalový turnaj na olympijských hrách. Vítězem se stala uruguayská fotbalová reprezentace, která tak obhájila titul z předchozích her. Šlo o poslední olympijský turnaj před vznikem mistrovství světa ve fotbale, jehož první ročník se konal v roce 1930. Kvůli zastínění olympijského turnaje mistrovstvím světa se na příštích olympijských hrách fotbalový turnaj nehrál.\n\n"}
{"id": "744029", "url": "https://cs.wikipedia.org/wiki?curid=744029", "title": "Mel Brooks", "text": "Mel Brooks\n\nMelvin James Brooks (* 28. června 1926, Brooklyn, USA), vlastním jménem Melvin Kaminsky, je americký režisér a herec.\n\nNarodil se 28. června 1926 jako nejmladší syn soudního úředníka Maxe Kaminského a dělnice v textilce Kate (roz. Brookmanové). Oba rodiče byli židovské národnosti, otcova rodina pocházela z města Danzig v Německém císařství (dnes Gdańsk v Polsku), rodina jeho matky byla z Kyjeva (dnes Ukrajina). Od dětství měl hudební talent, hrál na bicí a klavír. Maturoval na Eastern District High School, v roce 1944 narukoval do armády a vystudoval Virginia Military Institute. Do konce války sloužil na základnách v Belgii a Německu, službu skončil ve Fort Dixu v New Jersey.\n\nSvoji práci u filmu zahájil jako scenárista v roce 1951 v Your Show of Shows. V roce 1952 napsal skeče k revue Leonarda Sillmama New Faces of 1952 a ve stejném roce také scénář k muzikálu All-American. V letech 1955 a 1957 se dočkal spolunominace na cenu Emmy za nejlepší scénář (Caesar´s Hour) a v roce 1956 za nejlepší scénář estrádní nebo situační komedie. V 60. letech spolupracoval s Carlem Reinerem. Výsledkem jejich spolupráce byla alba The 2000 Year Old Man, za která byli v letech 1960 a 1961 nominováni na cenu Grammy. V roce 1963 napsal scénář k oscarovému animovanému snímku The Critic. Jeho režijní prvotinou se stal film Producenti, ke kterému si také napsal scénář. V roce 1968 za něj obdržel Oscara. Od 70. let se zaměřoval především na parodie, ve kterých také sám vystupoval. V roce 1998 obdržel cenu Emmy, když hostoval v seriálu Jsem do tebe blázen. Mel Brooks je zároveň jedním z mála lidí, který získal všechna hlavní ocenění – Tony Award, Emmy, Grammy a Oscara. V roce 1980 založil produkční společnost Brooksfilms Limited.\n\n\n\n\n"}
{"id": "744030", "url": "https://cs.wikipedia.org/wiki?curid=744030", "title": "Národní socialisté", "text": "Národní socialisté\n\nNárodní socialisté, (dříve Národní socialisté – levice 21. století , Národní socialisté – LEV 21 a LEV 21 – Národní socialisté), zkratkou jen NÁR.SOC. (dříve i LEV 21), je česká politická strana, jejíž ustavující sjezd strany se konal dne 26. listopadu 2011 a na něm byl prvním předsedou strany zvolen bývalý český ministerský předseda Jiří Paroubek.\n\nStrana měla na počátku 2 poslanecké mandáty: členem sněmovny byl jednak Paroubek a také Jiří Šlégr (oba zvoleni za ČSSD), kterého poté, co se v červnu 2013 vzdal mandátu, nahradil bývalý místopředseda strany Petr Benda. Kromě toho měla strana do voleb 2012 devět krajských zastupitelů, kteří byli původně zvoleni na kandidátkách ČSSD a Severočeši.cz.\n\nNa ustavujícím sjezdu 26. listopadu 2011 byl Jiří Paroubek zvolen za předsedu 233 hlasy z 235 volících delegátů, dva se zdrželi. Místopředsedové volbu nepodstoupili. Předseda strany je jmenoval na základě vlastního rozhodnutí.\n\n\nRezignace Jiřího Paroubka k 30. listopadu 2014 na funkci předsedy strany vedla ke svolání II. sjezdu strany, který se konal 18. dubna 2015. Podle podstatně přepracovaných stanov jsou nyní všichni funkcionáři strany voleni. Nové vedení strany bylo zvoleno v tomto složení:\nII. sjezd schválil 4 zásadní prohlášení, a to: K 600. výročí upálení Mistra Jana Husa, K současné situaci v české společnosti, K repatriaci českých krajanů z Ukrajiny a K připravované mezinárodní obchodní dohodě TTIP. Sjezd svým usnesením také uložil nově zvolené Ústřední radě svolat do konce roku 2015 programovou konferenci, která by schválila nový program strany.\n\nNa Programové konferenci oznámil Mgr. Petr Michek, že k 31. prosinci 2015 odstupuje z funkce předsedy strany. Od 1. ledna 2016 vedl stranu statutární místopředseda Ing. Petr Benda.\n\nOd dubna 2017 se stal předsedou strany Jaroslav Král, pozici statutárního místopředsedy i nadále zastával Petr Benda. Řadovými místopředsedy jsou Přemysl Votava, Ivan Šterzl, Zbyněk Holub a Stanislav Vondráček. Dne 1. dubna 2018 skončil v pozici statutárního místopředsedy Petr Benda, který zároveň přestal být členem strany.\n\nNa Programové konferenci dne 28. listopadu 2015 byl schválen Programový manifest národních socialistů 2015 – 2020 s názvem „Vlast – práce – rodina!“ V úvodu se v plném rozsahu hlásí k ideovému a politickému odkazu národně socialistické strany, která vznikla v roce 1897. Program je v současné podobě tvořen organickou jednotou tří ideových principů, které mají podobu tradiční české trikolory. Ideový princip národní (modrý princip) vyjadřuje vůli strany prosazovat a hájit vždy a všude národní zájmy, a to nejen v EU, ale v celém světě. Ideový princip sociální (červený princip) vyjadřuje vůli strany hájit sociální stát a sektor veřejných služeb před pokusy jej osekat a oslabit. Sociální stát musí plnit roli garanta kvalitního a důstojného života všech řádných občanů. Přístup ke vzdělání a zdravotní péči nesmí být jakkoli podmiňován majetkovými a příjmovými poměry jedince. Ideový princip trvale udržitelného rozvoje (bílý princip) vyjadřuje spoluodpovědnost strany za budoucí dlouhodobý a vyvážený rozvoj naší vlasti. Zjednodušeně vyjádřeno, jde o prosazování sociálně-tržní ekonomiky s ekologickými aspekty. Celý program obsahuje několik desítek konkrétních postulátů, jak dosáhnout těchto cílů.\n\n"}
{"id": "744032", "url": "https://cs.wikipedia.org/wiki?curid=744032", "title": "Dominium Pákistán", "text": "Dominium Pákistán\n\nDominium Pákistán (angl.\" Dominion of Pakistan\") byl nezávislý federativní stát odpovídající dnešním státům Pákistán a Bangladéš, který existoval mezi 15. srpnem 1947 a 23. březnem 1956. Dominium Pákistán vzniklo z těch částí Britské Indie, kde tvořili muslimové většinu obyvatel. Ze zbylé části Britské Indie obývané hinduistickým a nemuslimským obyvatelstvem vzniklo Dominium Indie (nebo také \"Indická Unie\") současně se vznikem Dominia Pákistán.\n\nDominium Pákistán se skládalo ze dvou částí Západního Pákistánu (dnešní Pákistán) a Východního Pákistánu (dnešní Bangladéš, původně východní Bengálsko). Západní Pákistán byl vzdálen od Východního přes 1500 km, které tvořilo území Indie.\n\nDominium Pákistán vzniklo po rozdělení Britské Indie (podle Radcliffova linie) a společně s ním vzniklo dominium Indie. Oba tyto státní celky vznikly na základě \"Zákonu o nezávislosti Indie\" z roku 1947, který byl přijat Parlamentem Spojeného království. Podle tohoto zákona měla obě dominia existovat až do doby, než budou přijaty jejich nové ústavy. V případě Indie se tak stalo 26. ledna 1950, kdy se z Indické unie oficiálně stala Indická republika. Pákistán zůstal formálně monarchií až do 23. března 1956, kdy přijal republikánskou ústavu a poslední generální guvernér Iskandar Mírza se stal prvním prezidentem.\n\nV době existence obou dominií zůstával oficiální hlavou státu britský monarcha (jako král Pákistánu) nejdříve Jiří VI. (1947–1952) a poté Alžběta II. (1952–1956). Panovníka zastupoval generální guvernér. Tento úřad zastávali celkem 4 muži:\n\n\nDominium Pákistán byla federace několika území (provincií, knížecích států, atd.), které byly kromě hl. města a Východního Pákistánu v roce 1955 spojeny v jedinou provincii Západní Pákistán:\n\n\nProvizorním hlavním městem federace se stalo Karáčí a zůstalo jím až do postavení nového hlavního města Islámábád v roce 1966. Pákistán si navíc nárokoval území Kašmíru.\n"}
{"id": "744034", "url": "https://cs.wikipedia.org/wiki?curid=744034", "title": "Petersdorf", "text": "Petersdorf\n\nPetersdorf je německý název českých sídel:\n\nGroß Petersdorf\n\nPetersdorf an der Tess\n"}
{"id": "744036", "url": "https://cs.wikipedia.org/wiki?curid=744036", "title": "Bílá díra (Červený trpaslík)", "text": "Bílá díra (Červený trpaslík)\n\nBílá díra (anglicky \"White Hole\") je čtvrtý díl čtvrté série (a celkově dvacátý druhý v rámci seriálu) britského kultovního sci-fi seriálu / sitcomu \"Červený trpaslík\". Poprvé byla odvysílána 7. března 1991 na stanici BBC2. Scénář napsali Rob Grant a Doug Naylor, režie Ed Bye a Paul Jackson.\n\nPosádka kosmické lodi Červený trpaslík se pokusí odvrátit počítačovou senilitu Holly a zvýší krátkodobě její IQ na závratných 12 368, přičemž životnost klesne na několik minut. V blízkosti lodi se vyskytne vzácný vesmírný fenomén zvaný Bílá díra. Díky němu plyne čas jiným způsobem a neplatí již kauzalita. Tento stav je třeba okamžitě řešit.\n\nDavid Lister vejde do místnosti, kde Kryton právě opravil mluvící toustovač, který Lister dříve rozbil v návalu vzteku. Dave nepovažuje za moudré znovu jej aktivovat, neboť toustovač je posedlý svou funkcí a navíc neskutečně drzý. Jakmile Kryton aktivuje jeho řečové schopnosti, toustovač okamžitě vychrlí nabídku toustu. Když mu Lister vysvětlí, že nikdo na lodi nemá zájem o žádné toasty, housky, muffiny, briošky, lívance ani palačinky, toustovač se provokativně zeptá:\n\nTo Listera pořádně vytočí a táže se Krytona, proč jej opravoval. Kryton vysvětlí, že toustovač úspěšně posloužil pro zkoušku rozšíření IQ, díky čemuž by bylo možné navrátit Holly její původní IQ 6 000.\n\nPřípravy vrcholí a Lister si plánuje, jak se vrátí na Zemi poté, co Holly s původním vysokým IQ vynalezne nadsvětelný pohon či stroj času. Experiment je spuštěn, výboje probleskují a Holly cítí, jak se jí vrací geniální schopnosti. IQ se zastaví na čísle 12 368. Holly zná veškeré odpovědi na otázky o nekonečnu, Bohu, teorii chaosu při předpovědi počasí, zná filosofii, metafyziku, zkrátka vše. Touží se podělit o své znalosti a vybídne mluvící toustovač, aby se zeptal na cokoli. Toustovač položí svou obligátní otázku, zda si Holly nedá toust. Tuto otázku několikrát zopakuje, než konečně položí rozumný dotaz. Jak je možné, že má Holly IQ přesahující 12 000, když se mělo vrátit na 6 000? Holly se zamyslí a zjistí, že došlo k chybě. Kvůli nárůstu IQ se geometrickou řadou snížila životnost na 345. Toustovač se domnívá, že jde o roky, ale Holly upřesní, že jde o minuty. Navíc je tam chyba v desetinné čárce, správný údaj je 3,45 minuty!\n\nAby ušetřila rychle ubíhající čas do konce svého života, Holly se raději vypne. Tím pádem se vypnou veškeré funkce lodi, motory přestanou pracovat a kosmická loď letí vesmírným prostorem zcela neovladatelná.\n\nDavid Lister, Kryton, Kocour a Arnold Rimmer jsou uvězněni v jedné z chodeb lodi. Aby se dostali do laboratoře, musí prorazit více než 50 dveří, které jsou nyní nefunkční. Použijí Krytona jako beranidlo.\n\nZde se pokusí zjistit, o co jde, to se jim podaří až poté, co zablokují automatické vypínání Holly, která s nimi nechce hovořit kvůli nedostatku času. Poté, co pochopí vážnost situace, Holly opět vypnou.\n\nBez elektrického proudu je život na lodi složitý. Rimmerova projekční jednotka je napojena na záložní zdroj, jenž generuje také kyslík. Kryton spočítá, že pokud by byl hologram vypnut, Kocourovi s Listerem stoupne zbývající čas do vyčerpání vzduchu ze dvou na šest měsíců. Poukazuje na vesmírné direktivy, kdy hologram musí obětovat svůj „život“ pro živé členy posádky. To ovšem Rimmer zatvrzele odmítá.\n\nBěhem jedné cesty pro zásoby se Kryton s Rimmerem setkají s neobvyklým jevem. V jednom místě etáže plyne čas pomaleji než opodál. Kryton vyvodí, že se jedná o Bílou díru, která chrlí čas do prostoru, díky čemuž neplatí příčinné souvislosti. Posádka se rozhodne požádat Holly o řešení vzniklé situace. Holly vyjede instrukce na paměťovou kartu. V Kosmiku probírají všichni společně navrženou variantu. Holly spočítala, že Kosmik musí vystřelit termojadernou zbraň do jednoho slunce, vzniklá exploze vymrští blízkou planetu směrem k Bílé díře a eliminuje ji.\n\nListerovi se toto řešení nezamlouvá. V liverpoolské putyce hrával často kulečník a tento Hollyin „šťouch“ považuje za špatný. Tvrdí, že jej zahraje lépe - planetu je třeba vychýlit z jiné strany. Rimmer pochybuje o jeho příčetnosti a dává hlasovat: plán superpočítače s IQ 12 368 proti domněnce Listera - neúspěšného vesmírného trouby. Kocour souhlasí s Rimmerovými argumenty, ale hlasuje pro Listera, protože by nedal nikdy hlas někomu, kdo se tak nevkusně obléká. Kryton také souhlasí, ale musí dát hlas živé bytosti před hologramem, je tak naprogramován. Lister se stává vítězem hlasování.\n\nPři přípravě šťouchu se Lister nalévá silným ležákem a myslí mu probíhají vzpomínky na onu zakouřenou putyku za starých časů. Nakonec „hraje“ a zdá se, že minul. Planeta letí zcela jiným směrem, zavadí o další planetu a ta ucpe Bílou díru. I Kocour pochopí, že Lister blufoval a předvedl brilantní šťouch. Dave „Cinzano Bianco“ Lister si užívá svých pět minut slávy, zatímco mizí důsledky vlivu Bílé díry. Kryton ví, že za okamžik si nebudou nic pamatovat, protože se tyto události vlastně nestaly a tak rychle využívá situaci, aby řekl Rimmerovi:\n\nArnold Rimmer zmíní při rozhovoru o cestě časem Napoleona Bonaparte jako historickou postavu, s níž by rád spolupracoval. Také odkazuje na kapitána Lawrence Oatese a deník R. F. Scotta, když obhajuje svou zbabělost při hrozícím vypnutí jeho hologramové projekční jednotky.\n\n"}
{"id": "744037", "url": "https://cs.wikipedia.org/wiki?curid=744037", "title": "Generální guvernér Indie", "text": "Generální guvernér Indie\n\nFunkce generálního guvernéra Indie (\"Governor–General of India\") byla zřízena krátce po sedmileté válce, v níž Británie významně rozšířila svůj vliv v jihovýchodní Asii na úkor Francie. Warren Hastings, který byl od roku 1772 guvernérem v Bengálsku, byl stoupencem názoru, že britské kolonie v Indii by měly být řízeny centrálně, získal pod kontrolu Madras a Bombaj a v roce 1773 byl jmenován generálním guvernérem Bengálska, respektive indickým generálním guvernérem. Formálně se název \"Governor-General of India\" užíval až od roku 1833 na základě zákona o Indii. Generální guvernér byl podřízen Východoindické společnosti, která jej jmenovala. Východoindická společnost byla již od konce války s USA postavena pod státní dozor a funkce prezidenta kontrolního úřadu Východoindické společnosti (\"President of the Board of Control\") patřila k důležitým ministerským postům. Personální obsazení funkce indického generálního guvernéra bylo tak od konce 18. století do značné míry politickou záležitosti britské vlády.\n\nPo indickém povstání (1857) byla Východoindická společnost zrušena a správa Indie přešla přímo pod britskou korunu. Na základě nové indické ústavy se dosavadní generální guvernér Charles Canning stal 1. listopadu 1858 prvním indickým místokrálem. Místokrál byl podřízen nově zřízenému ministerstvu pro Indii. Po druhé světové válce byla Indie rozdělena (Zákon o nezávislosti Indie) a v srpnu 1947 vznikly nezávislé státy Indie a Pakistán. Louis Mountbatten, dosavadní místokrál, byl nadále jen generálním guvernérem Indické unie. Funkce generálního guvernéra Indie zanikla po vyhlášení Indické republiky (1950). \n\nSídlem indických generálních guvernérů byla od 18. století Kalkata, kde nechal lord Wellesley, bratr maršála Wellingtona, v letech 1801–1803 postavit místodržitelský palác \"Government House\". Na popud místokrále Hardinga se v roce 1911 hlavním městem Indie stalo Dillí. Zde byl v letech 1912–1929 vystavěn nový místokrálovský palác, nyní rezidence indických prezidentů (Raštrapati Bavan), jehož projektantem byl architekt Edwin Luytens, zeť indického místokrále lorda Lyttona.\n\n\n\n\n\n\n"}
{"id": "744041", "url": "https://cs.wikipedia.org/wiki?curid=744041", "title": "Anacortes", "text": "Anacortes\n\nAnacortes je město v okrese Skagit v americkém státě Washington. Název města vznikl ze jména ženy jednoho z prvních usedlíků na Fidalgově ostrově, Amose Bowmana, Anny Curtis. V roce 2010 žilo ve městě 15 778 obyvatel. Jedná se o jedno z principiálních měst v metropolitní statistické oblasti Mount Vernon-Anacortes.\n\nVe městě se nachází jeden z hlavních doků Washington State Ferries, ze kterého vyplouvají lodě na Lopezův ostrov, Shawův ostrov, Orcasův ostrov, ostrov svatého Jana a do Sidney na Vancouverově ostrově. Na Güemesův ostrov se lze dostat též přívozem, ten je však provozován samotným okresem.\n\nMěsto bylo oficiálně začleněno v květnu 1891. Vzniklo ale už v roce 1879 v naději, že se z něj stane západní konec jedné z transkontinentálních železnic. Začleněno bylo krátce poté, co se železnice městu vyhnula a stalo se centrem dřevařství a rybářství. V padesátých letech minulého století zde začaly ropné společnosti stavět velké rafinerie, a tak se v jeho blízkosti nachází dvě z pěti rafinerií státu Washington. Jednu vlastní a provozuje společnost Tesoro, druhou Shell Puget Sound Refinery Company. Rafinerie zůstávají největším průmyslem v oblasti, ekonomické základy nyní ale zahrnují také továrny na lodě, turismus a rezidenční služby pro nedalekou námořní leteckou stanici Whidbey Island.\n\nMěsto leží na Fidalgově ostrově a má rozlohu 36,7 km², z čehož 31 % je souš a 17 % voda.\n\nV roce 2010 žilo ve městě 15 778 lidí, z nichž 92 % byli běloši, 2 % Asiaté a 1 % původní obyvatelé. 5 % obyvatelstva bylo Hispánského původu.\n\nAnacortes leží na Fidalgově ostrově a ze tří stran jej obklopuje severní Pugetův záliv a souostroví svatého Jana. Na východě hraničí se Swinomišským kanálem a s údolím řeky Skagit. Je zde jemnější počasí než ve zbytku Severozápadu USA, jelikož město leží ve srážkovém stínu Olympijského pohoří. Ostrov má úhrn srážek 21 cm za rok, což je asi polovina úhrnu srážek v Seattlu.\n\nVe městě vládne starosta Dean Maxwell a městská rada. Starosta je volen přímě. Městská rada se skládá ze sedmi členů, z nichž tři zastupují jednotlivé části města a čtyři město jako celek.\n\nMěsto je populární destinací mezi majiteli lodí a cestovateli na souostroví svatého Jana. Na severozápadním konci ostrova město spravuje 0,89 km² rozlehlý Washingtonův park, který nabízí táboření, přístaviště pro lodě a nádherné výhledy na souostroví svatého Jana, nejlépe je odsud vidět Cypřišový ostrov. Díky blízkosti města k úžině Juana de Fucy nabízí okolí města možnost pozorování velryb. V okolních vodách se nachází pestrý mořský život, včetně tří stálých shluků kosatek dravých.\n\nPark Anacortes Community Forest Lands má rozlohu 11 km² a obsahuje 80 kilometrů turistických a cyklistických tras a pro město tak malé, jako Anacortes, je velice vzácnou věcí. Sousední Mount Erie Park zase nabízí možnosti k horolezectví na západním a jižním svahu hory Mount Erie, která nabízí malebné výhledy z nadmořské výšky 388 metrů.\n\nAnacortes je cílem mnoha dálkových cyklistů, jelikož se jedná o západní konec severní transkontinentální cyklistické stezky, která vede do Bar Harboru v Maine. Trasu spravuje asociace Adventure Cycling Association.\n\n\n\n"}
{"id": "744043", "url": "https://cs.wikipedia.org/wiki?curid=744043", "title": "Karel Folber", "text": "Karel Folber\n\nKarel Folber (5. dubna 1874 –???) byl český a československý politik a senátor Národního shromáždění ČSR za Československou sociálně demokratickou stranu dělnickou.\n\nNarodil se roku 1874. Pocházel z hornické rodiny z Rakovnicka.\n\nPoliticky aktivní byl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 051. Usedl do poslanecké frakce Klub českých sociálních demokratů. Ve vídeňském parlamentu setrval do konce funkčního období sněmovny, tedy do roku 1911.\n\nV parlamentních volbách v roce 1920 získal senátorské křeslo v československém Národním shromáždění, kde zasedal do roku 1925. Profesí byl redaktorem časopisu \"Český vystěhovalec\" v Praze.\n\nTrvale se angažoval v spolcích na podporu českých emigrantů. V květnu 1925 (kdy odhaloval v Lovosicích pamětní desku dělnického aktivisty Františka Veinera) je uváděn jako tajemník \"Sdružení československých spolků v zahraničí\".\n\nŽil ještě v roce 1934. Tehdy je uváděn jako ředitel Výrobního a nákupního družstva krejčí v Praze.\n"}
{"id": "744044", "url": "https://cs.wikipedia.org/wiki?curid=744044", "title": "Paul Franke", "text": "Paul Franke\n\nPaul Franke (18. června 1867 Hrozová – 5. prosince 1933 Velké Losiny) byl československý politik německé národnosti a meziválečný senátor Národního shromáždění.\n\nStudoval školy v Opavě a ve Vídni. Roku 1908 koupil statek ve Velkých Losinách. V letech 1922–1929 byl starostou Velkých Losin.\n\nPo parlamentních volbách v roce 1920 získal za Německý svaz zemědělců (BdL) senátorské křeslo v Národním shromáždění. Mandát ale nabyl až dodatečně, roku 1922, jako náhradník poté, co zemřel senátor Heinrich Fritsch. Profesí byl rolníkem z Velkých Losin.\n\nZemřel počátkem prosince 1933.\n\n"}
{"id": "744046", "url": "https://cs.wikipedia.org/wiki?curid=744046", "title": "Pohár Rudého práva 1979", "text": "Pohár Rudého práva 1979\n\nTřetí ročník poháru Rudého práva se konal od 8. do 13. září 1979 v Praze. Zúčastnilo se pět reprezentačních mužstev. Mužstva se utkala jednokolovým systémem každý s každým.\n\n Československo - Švédsko 3:0 (1:0, 0:0, 2:0)\n\n8. září 1979 - Praha\nBranky: 14. P. Šťastný, 46. J. Novák, 51. M. Šťastný.\nRozhodčí: Dombrovskij (GDR) – Schell (HUN), Weistreicher (AUT)\nVyloučení: 4:3 (0:0)\n\nČSSR: Králík – Chalupa, Dvořák, Kaberle, Zajíček, Kadlec, Ďuriš – M. Šťastný, P. Šťastný, A. Šťastný – Martinec, J. Novák, Ebermann – Holý, Nový, Pouzar – Slavík, Ihnačák, Černík.\n\nŠvédsko: Lindbergh – Lindblom, Waltin, Jonsson, Weinstock, T. Eriksson, Samuelsson, Frestadius, Andersson – Lundqvist, Mohlin, Berglund – Hansen, G. Jonsson, Näslund – Olsson, H. Eriksson, L. Norberg – U. Norberg, J. Petersson, Själin.\n\n8. září 1979 - Praha\nBranky: 2. Kapustin, 21. Charlamov, 25. A. Golikov, 39. Makarov, 47. Pervuchin – 1. Primeau, 35. MacLean, 51. Maxwell.\nRozhodčí: Okoličány – Šutka, Vrábel (TCH)\nVyloučení: 3:5 (0:0)\n\nSSSR: Treťjak – Lutčenko, Kasatonov, Fetisov, Babinov, Pervuchin, Biljaletdinov, Starikov, Vasiljev – Charlamov, Petrov, Michajlov – V. Golikov, A. Golikov, Makarov – Jakušev, Malcev, Šostak – Balderis, Žluktov, Kapustin.\n\nKanada: Dupuis – Davidson, Watters, W. Andersson, Gregg, Grant, Pirie, Spring, Reinhardt – MacLean, Maxwell, Berry – Farelli, D‘Alvise, Pearsall – Nill, Lamoureaux, Caines – G. Andersson, Devaney, Primeau.\n\n9. září 1979 - Praha\nBranky: 6. a 38. L. Norberg.\nRozhodčí: Kaisla (FIN) – Šutka, Vrábel (TCH)\nVyloučení: 5:4 (0:0)\n\nŠvédsko: Lindbergh – Samuelsson, T. Eriksson, Frestadius, Andersson, Lindblom, Waltin, Jonsson, Weinstock – Olsson, H. Eriksson, L. Norberg – U. Norberg, J. Petersson, Själin – Wallin, Mohlin, Berglund – Steen, Holmgren, Näslund.\n\nKanada: Peterson – Reinhardt, Watters, Grant, Pirie, Gregg, W. Andersson, Spring – Buchanan, Lamoureaux, Caines – MacLean, Davidson, Nill - G. Andersson, Maxwell, Berry – Farelli, D‘Alvise, Zupancich.\n\n9. září 1979 - Praha\nBranky: 2. V. Golikov, 30. Balderis, 46. Michajlov, 60. Babinov – 24. Ruisma.\nRozhodčí: Lindgren (SWE) – Schell (HUN), Westreicher (AUT)\nVyloučení: 7:4 (1:0)\n\nSSSR: Myškin – Lutčenko, Kasatonov, Fetisov, Babinov, Pervuchin, Biljaletdinov, Starikov, Vasiljev – Charlamov, Petrov, Michajlov – V. Golikov, A. Golikov, Makarov – Jakušev, Malcev, Šostak – Balderis, Žluktov, Kapustin.\n\nFinsko: Hellgren – Levo, Litma, Valkeapää, Haapalainen, Nummelin, Ruotsalainen, Eloranta, Tuohimaaa – Sevon, Ruisma, Leppänen – Rinne, Koskinen, Villa – Kurri, Mäkitalo, Susi – Porvari, Leinonen, Kiimalainen.\n\n10. září 1979 - Praha\nBranky: 8. Ebermann, 15. M. Šťastný, 34. J. Novák, 41. J. Novák, 57. Nový, 57. Ebermann – 39. Levo, 46. Ruotsalainen, 50. Rinne, 54. Kiimalainen.\nRozhodčí: Lindgren (SWE) – Schell (HUN), Weistreicher (AUT)\nVyloučení: 4:6 (1:1)\n\nČSSR: Sakač – Chalupa, Dvořák, Lyčka, Kaberle, Zajíček, Ďuriš – Martinec, J. Novák, Ebermann – M. Šťastný, P. Šťastný, A. Šťastný – Holý, Nový, Pouzar – Slavík, Ihnačák, Černík.\n\nFinsko: Sohlman – Levo, Valkeapää, Haapalainen, Eloranta, Tuohimaa, Nummelin, Ruotsalainen – Rinne, Koskinen, Villa – Porvari, Leinonen, Kiimalainen – Sevon, Ruisma, Leppänen – Kurri, Mäkitalo, Susi.\n\n11. září 1979 - Praha\nBranky: 5. Pervuchin, 22. Žluktov, 28. V. Golikov, 34. Pervuchin, 37. Jakušev, 41. Charlamov, 42. Kapustin, 47. 8:2 Petrov – 19. Hansen, 47. 7:2 Näslund.\nRozhodčí: Kaisla (FIN) – Exner, Sládeček (TCH)\nVyloučení: 9:5 (1:1)\n\nSSSR: Treťjak – Lutčenko, Kasatonov, Fetisov, Babinov, Pervuchin, Biljaletdinov, Starikov, Vasiljev – Charlamov, Petrov, Michajlov – V. Golikov, A. Golikov, Makarov – Jakušev, Šostak, Malcev – Balderis, Žluktov, Kapustin.\n\nŠvédsko: Sundberg – Frestadius, Andersson, T. Eriksson, Samuelsson, Jonsson, Weinstock, Lindblom, Waltin – U. Norberg, J. Petersson, Själin – H. Eriksson, L. Norberg, Näslund – Hansen, G. Johansson, Olsson – Lundqvist, Mohlin, Berglund.\n\n11. září 1979 - Praha\nBranky: 1. Nový, 16. J. Novák, 26. Černík, 30. Slavík, 38. Martinec, 45. a 46. Lyčka, 48. a 54. Ihnačák – 21. Davidson, 32. Berry.\nRozhodčí: Dombrovskij (GDR) – Schell (HUN), Westreicher (AUT)\nVyloučení: 5:8 (4:0) + MacLean na 5 min a do konce utkání.\n\nČSSR: Králík - Kaberle, Zajíček, Bubla, Ďuriš, Kadlec, Dvořák, Lyčka – Holý, Nový, Pouzar – M. Šťastný, P. Šťastný, A. Šťastný – Martinec, J. Novák, Ebermann – Slavík, Ihnačák, Černík.\n\nKanada: Dupuis – Reinhardt, Gregg, Spring, Watters, Pirie, Grant, W. Anderson – Berry, Davidson, G. Anderson – Farelli, D‘Alvise, Pearsall – Primeau, Devaney, MacLean – Buchanan, Lamoureux, Caines – Zupancich.\n\n12. září 1979 - Praha\nBranky: 5. Berglund, 30. Lindblom, 46. L. Norberg – 9. Villa, 22. Kiimalainen, 26. Kurri, 58. Kiimalainen.\nRozhodčí: Okoličány – Exner, Sládeček (TCH)\n\"Vyloučení\": 6:4 (0:1) navíc Levo na 5 minut.\n\nŠvédsko: Lindberg – Waltin, Lindblom, Weinstock, Jonsson, Andersson, Frestadius – Berglund, Mohlin, Näslund – H. Eriksson, L. Norberg, Hansen – Själin, J. Petersson, U. Norberg.\n\nFinsko: Hellgren – Eloranta, Tuohimaa, Nummelin, Ruotsalainen, Valkeapää, Haapalainen, Levo, Litma – Sevon, Ruisma, Leppänen – Kurri, Mäkitalo, Susi – Porvari, Leinonen, Kiimalainen – Rinne, Koskinen, Villa.\n\n13. září 1979 - Praha\nBranky: 15. Leinonen – 3. Reinhardt, 33. Reinhardt, 48. Buchanan.\nRozhodčí: Jirka – Gottwald, Šimák (TCH)\nVyloučení: 1:2 (0:0)\n\nFinsko: Sohlman – Levo, Litma, Valkeapää, Haapalainen, Eloranta, Tuohimaa, Nummelin, Ruotsalainen – Rinne, Koskinen, Villa – Porvari, Leinonen, Kiimalainen – Sevon, Ruisma, Leppänen – Kurri, Mäkitalo, Susi.\n\nKanada: Dupuis – Caines, Pirie, Spring, Watters, Reinhardt, Gregg, Grant, W. Anderson – Nill, Davidson, Pearsall – Buchanan, Devaney, Primeau – Farelli, D‘Alvise, Zupancich – G. Anderson, Maxwell, Berry.\n\n13. září 1979 - Praha\nBranky: 22. P. Šťastný, 24. Martinec, 25. M. Šťastný, 30. Dvořák – 3. Petrov, 27. Lutčenko, 31. Jakušev, 43. Makarov, 49. A. Golikov, 57. Žluktov.\nRozhodčí: Kaisla (FIN) – Schell (HUN), Weistreicher (AUT)\nVyloučení: 3:5 (2:2)\n\nČSSR: Králík – Bubla, Lyčka, Kadlec, Dvořák, Kaberle, Neliba – M. Šťastný, P. Šťastný, A. Šťastný – Martinec, J. Novák, Ebermann – Holý, Nový, Pouzar – Slavík, Ihnačák, Černík.\n\nSSSR: Treťjak – Kasatonov, Lutčenko, Babinov, Fetisov, Biljaletdinov, Pervuchin, Vasiljev, Starikov – Michajlov, Petrov, Charlamov – Makarov, V. Golikov, A. Golikov – Šostak, Maľcev, Jakušev – Balderis, Žluktov, Kapustin.\n\n"}
{"id": "744047", "url": "https://cs.wikipedia.org/wiki?curid=744047", "title": "Albert Friedrich", "text": "Albert Friedrich\n\nAlbert Friedrich (30. října 1861 Rožmberk nad Vltavou – ???) byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nPůvodně byl kontrolorem v spořitelně v Českém Krumlově, později pracoval v Krumlově jako železniční úředník. Profesí byl k roku 1920 železničním zřízencem z Krumlova.\n\nV parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v Národním shromáždění, kde zasedal do roku 1925. Byl předsedou dopravního výboru.\n\nO jeho dalším osudu po odchodu z parlamentu nejsou informace.\n\n"}
{"id": "744048", "url": "https://cs.wikipedia.org/wiki?curid=744048", "title": "Joy Paul Guilford", "text": "Joy Paul Guilford\n\nJoy Paul Guilford (7. března 1897, Marquette, Spojené státy americké – 26. listopadu 1987, Los Angeles) byl americký psycholog. \n\nOd roku 1928 do roku 1940 působil jako profesor na univerzitě v Nebrasce a po té nastoupil na místo profesora na univerzitě v Jižní Kalifornii, kde pracoval až do odchodu do důchodu v roce 1967. Byl 27. nejcitovanějším psychologem ve 20. století. \n\nV průběhu svého profesního života se Guilford věnoval teorii osobnosti a teoriím koncipovaných na aspektech statisticko-strukturálních. Věnoval se psychometrii a statistice, vytvořil několik testů a dotazníků osobnosti, mezi než patří např. Guilford-Zimmermanův přehled temperamentu. Při své práci vycházel z teorie faktorové analýzy osobnosti, přičemž však „kritizoval tzv. anglickou školu, která prosazovala hierarchické uspořádání faktorů a přeceňovala tzv. šikmé rotace v rámci faktorové analýzy, které k hierarchickému uspořádání vedou. Sám užíval tzv. rotace ortogonální, které hierarchické závislosti vylučují“ (Ruisel, 2000, str. 29).\n\nFaktorová analýza je „\"matematicko-statistická metoda identifikace faktorů nějakého fenoménu či systému, v tomto případě osobnosti\"“ (Nakonečný, 1995, str. 158). Jinak řečeno, psychologové tuto metodu používající se snažili strukturu osobnosti popsat pomocí měřitelných a statisticky zpracovatelných údajů. Východiskem faktorování je tedy množina psychometrických dat, reprezentujících nějakým způsobem osobnost. Z těchto získaných údajů se sestaví matice korelací, ve které se „\"vykazuje určitý počet trsů korelací, tj. skupina korelujících dat. To, co mají tyto trsy korelací společného, jsou pak hledané faktory či dimenze\"“ (Nakonečný, 1995, str. 167). Rozlišují se dva základní druhy faktorů: „\"1. faktory prvního a druhého řádu (první vyplývají z trsů interkorelací, které vykazuje základní matice korelací všech sledovaných proměnných, druhé vyplývají z korelací těchto primárních faktorů); 2. faktory na sobě nezávislé, ortogonální, jimiž jsou obvykle faktory druhého řádu, a faktory na sobě závislé, „šikmé“, které spolu ještě korelují a jimiž jsou některé faktory prvního řádu\"“ (Nakonečný, 1995, str. 160). Faktorová analýza se snaží faktory jednak vysvětlit a dospět k identifikaci na sobě nezávislých faktorů (to se provádí pomocí korekce výsledků původního faktorování, která se nazývá rotace faktorů) a dále se snaží faktory nějakým způsobem psychologicky identifikovat, tzn. dát matematickým výsledkům určitý psychologický obsah. V tomto bodě ovšem nastává jeden z největších problémů faktorové analýzy vzhledem k tomu, že se neopírá o žádný předem přesně určený postup, což neodvratně vede k subjektivnímu zpracování celé analýzy. Přestože je metoda faktorové analýzy v psychologii v současné době spíše na ústupu, patřila ve své době mezi velmi významné směry. R. B. Cattel jí v psychologii připisuje dokonce stejný význam, jaký měl v biologii objev mikroskopu (Nakonečný, 1995).\n\nPomocí metod faktorové analýzy rozlišil Guilford tři základní druhy schopností člověka a nazval je dimenze:\n\nGuilford faktorovou analýzu použil i k vymezení dalších oblastí osobnosti, jako je např. oblast tvořivosti, motivace, postojů, zájmů, emocionality a temperamentu (zde rozlišil 10 základních dimenzí – pozitivní versus negativní, citlivý versus necitlivý, aktivní versus pasivní, kontrolovaný versus nekontrolovaný a objektivní versus egocentrický – a upřesnil, jak se tyto dimenze projevují v oblasti všeobecné, emočního reagování a sociálního chování).\n\nV Guilfordově teorii inteligence se vyskytuje několik nových, dosud nepoužívaných pojmů. Patří sem např. pojem trojité klasifikace schopností, což je charakteristika schopností dle operací, obsahů a produktů. Dále je pro tuto teorii charakteristické striktní rozlišování pojmů inteligence, jako schopnosti zpracovávat informace (obsahy) prostřednictvím myšlenkových operací, a intelektu, jehož konstrukty vznikají jako výsledky (produkty) působení těchto operací. \n\nZcela osobitými Guilfordovými pojmy, které používá, jsou dva druhy myšlení, a to divergentní a konvergentní. Divergentní myšlení je dnes všeobecně chápáno jako pojem, který označuje myšlení tvořivé a tvůrčí, přičemž je položen důraz na novost, množství a význam jednotlivých nově vzniklých alternativ řešení. Naproti tomu myšlení konvergentní je druhem myšlení, které zužuje prostor možností řešení. Je to spíše vyvíjení logických závěrů z dané informace, např. na základě principu dedukce, uplatnění poučky apod.\n\nJ. P. Guilford rozlišil ve struktuře inteligence dvě hlavní stránky:\n\nTyto dvě schopnosti tvoří funkční jednotku. Myšlení totiž pracuje jak s informacemi, které jsou dány, tak s informacemi uloženými v paměti a i s informacemi, které jsou z daných a v paměti uložených informací odvozovány. \n\nObsahy paměti můžeme rozdělit na faktory obrazově názorné paměti neboli schopnost reprodukovat a znovupoznávat obsahy (např. reprodukovat v určitém časovém odstupu řadu geometrických figur či slyšenou melodii), na rozsah zapamatovávaného (např. řady čísel) a na abstraktní paměť pro významy a ideje (schopnost reprodukovat určitý obsah, např. text podle významu), pro zapamatování si určitých asociací (např. význam cizích slov) či pro zapamatování si časových posloupností určitých událostí. Uvedené schopnosti se zjišťují různými testy paměti.\n\nDispozice k myšlení se dělí na kognitivní schopnosti, jako je nalézání a objevování informací, produktivní schopnosti, sem patří schopnost použít známé informace k získání informací nových, a tzv. faktory hodnocení, které slouží k poznávání správnosti, přijatelnosti a použitelnosti daných informací. Faktor produktivního myšlení lze rozdělit dále na myšlení konvergentní (užívající známého způsobu řešení problému) a myšlení divergentní (hledající nový způsob řešení problému). Konvergentní myšlení lze označit jako myšlení zužující prostor možností, jako hledání správné odpovědi v určitém úkolu, kdy cíl jednoznačně vymezuje konečný výsledek, což vede k tomu, že problémy mají jen jedno správné řešení. Patří sem logické, matematické a technické problémy a na tomto způsobu myšlení jsou založeny testy inteligence. Divergentní myšlení je opakem předešlého, tzn. že jde o myšlení tvořivé a tvůrčí, s málo ohraničeným cílem. Je určeno 18 faktory tvořivosti (např. flexibilita či originalita). Vždy zde existuje množina více správných řešení, které mají množství různých variant. Dispozice k tomuto typu myšlení se může nazvat také tvořivostí či kreativitou. \n\nNa základě faktorově analytické identifikace myšlení Guilford rozlišil 120 faktorů inteligence, z nichž 82 je podle něj celkem dobře operacionálně vymezeno. Guilford je přesvědčen, že všechny mentální výkony je možno popsat třemi na sobě nezávislými dimenzemi: mentálními operacemi, produkty (výsledky) a obsahy (tzv. trojitá klasifikace schopností). Jejich vzájemné vztahy tvoří model intelektu, který sám Guilford nazval morfologickým a který má tvořit psychologickou analogii Mendělejevovy periodické soustavy prvků. „\"Je to koncepce vysoce atomizovaná, která je do velké míry matematickým artefaktem vytvořeným na základě rotace prvků\"“ (Ruisel, 2000, str. 30). Model je dán kombinací pěti kategorií operací, šesti kategorií produktů a čtyř kategorií obsahů, což tvoří právě těch 120 faktorů. Mohou být vyjádřeny pomocí trojrozměrného modelu kostky, která se skládá ze 120 samostatných krychliček, z nichž každá odpovídá jedné elementární schopnosti s trojitou charakteristikou dle příslušnosti ke skupině operací, dle informačního obsahu a dle vytváření kategorie výsledků.\n\nDimenzi operací Guilford rozdělil následovně:\n\nVýše uvedené operce mohou probíhat pouze s určitým materiálem, který má nějaký obsah. Ten Guilford rozdělil takto:\n\nOperce s obsahy vedou k produktům, které Guilford rozdělil na\n\nGuilford později figurální kategorii obsahů nahradil kategorií sluchovou a vizuální, takže počet faktorů stoupl až na 150. Tímto vysokým počtem se výrazně lišil od teorií všech svých předchůdců a dostal teorii inteligence na poněkud jinou úroveň. Mezi další jeho přínosy patří iniciace prvních komplexních výzkumů sociální inteligence jako jednoho ze čtyř rovnocenných druhů inteligence. Jsou to: konkrétně-figurální inteligence manipulující se zrakovými a sluchovými vstupy, symbolická inteligence využívající kódové znaky, abstraktní inteligence operující s pojmy a již zmíněná inteligence konativní neboli sociální, která je definována jako schopnost moudrého jednání v mezilidských vztazích. Důležité bylo i Guilfordovo zjištění nezávislosti všech faktorů prvního řádu ve faktorové analýze, i když tento názor byl později podroben kritice.\n\nGuilfordův model inteligence, tak jako faktorová analýza, byl často kritizován. Důvodem byly zejména výtky, že předmět jeho psychometrického východiska byl příliš jednostranný, neboť jej tvořili především důstojníci amerického letectva. „Pawlik (1968) uvádí, že proti „\"funkcionální organizaci inteligence“ představují Guilfordovy faktory inteligence „čistě logický model“\"“ (Nakonečný, 1995, str. 107). Linhart (1987) říká, že „intelekt se v Guilfordově pojetí rozpadá na řadu položek, jejichž oprávněnost je leckdy závislá na pouhé badatelově dedukci. Guilfordovi a jeho spolupracovníkům se dosud nepodařilo tyto faktory empiricky ověřit. I když Guilfordův model představuje určitý pokrok v psychologii inteligence, skýtá pouze její statický popis, nepřistupuje k pojmu inteligence vývojově a neanalyzuje podmínky jejího rozvoje\". Další kritiky namítají, že nezávislost faktorů inteligence je pouze zdánlivá a Guilfordův model že je zatížen stejnými nedostatky, jako faktorová analýza vůbec.\n\n\n"}
{"id": "744049", "url": "https://cs.wikipedia.org/wiki?curid=744049", "title": "Karl Friedrich", "text": "Karl Friedrich\n\nKarl Friedrich (28. března 1867 Cheb – 9. ledna 1951 Nieder-Weisel) byl československý politik německé národnosti a meziválečný senátor Národního shromáždění ČSR za Německou nacionální stranu.\n\nVystudoval gymnázium v Chebu a práva na německé univerzitě v Praze. Pak působil na finančním úřadu v Chebu. Vystřídal několik postů v Chebu a Litoměřicích. Od roku 1919 byl vrchním finančním radou v Chebu.\n\nProfesí byl k roku 1920 uváděn jako vrchní finanční rada z Chebu.\n\nV parlamentních volbách v roce 1920 získal senátorské křeslo v Národním shromáždění za německé nacionály. Jejich strana šla do voleb v rámci koalice Německá volební pospolitost (Deutsche Wahlgemeinschaft), v níž se sdružila s Německou národně socialistickou stranou dělnickou. Mandát obhájil v parlamentních volbách v roce 1925 a v senátu zasedal do roku 1929.\n\nV prosinci 1938 požádal i přes svůj vysoký věk o členství v NSDAP, které mu skutečně bylo přiděleno k 31. prosinci 1938 (místní skupina Cheb). Po válce žil v Západním Německu. Zemřel v Nieder-Weiselu u Butzbachu v Hesensku.\n\n"}
{"id": "744050", "url": "https://cs.wikipedia.org/wiki?curid=744050", "title": "Fraatés IV.", "text": "Fraatés IV.\n\nFraatés IV. (parthsky \"Frahát\", persky \"Farhád\", řecky \"Φραάτης\") byl parthský velkokrál z dynastie Arsakovců vládnoucí v letech 38–2 př. n. l. Byl nejstarším synem Oróda II., významného protihráče římské říše, a do nástupu Artabana II. posledním králem, který se udržel u moci delší dobu.\n\nZa dědice trůnu ho určil přímo otec a Fraatés dal následně zavraždit nejenom jeho, ale i své bratry a svého již dospělého syna. Zároveň vystoupil proti šlechtě, takže mnozí významní velmoži byli nuceni opustit zemi. Jeden z nich, Monaesis, odešel k Marku Antoniovi na římské území a obdržel od něj do držby tři města v Sýrii s příslibem, že se stane parthským králem. Poněvadž mezi Fraatem a Monaesiem došlo záhy k usmíření, poslal Antonius do Parhie vzkaz, že pokud král vrátí orly římských legií, ukořistěné u Karrh, a propustí zajatce, uzavře s ním mír. Fraatés však nabídku odmítl.\n\nVálka mezi oběma říšemi propukla v roce 36 př. n. l. a Marcus Antonius stihl předtím donutit arménského krále Artavasda, aby s ním uzavřel spojenectví. K útoku bylo prý shromážděno 60 000 římských pěšáků, 10 000 hispánských a keltských jezdců, stejně jako 30 000 lehkooděnců spolu s jednotkami spojenců – celkem zhruba 100 000 vojáků. Podporovalo je 13 000 Artavasdových Arménů. Přes toto mohutné soustředění sil utrpěl zadní voj Římanů vedený Oppiem Statianem v dnešním severozápadním Íránu porážku a Antonius, který přišel skoro o všechny obléhací stroje, se raději stáhl nazpět. Podle Plútarcha zahynulo během tažení 24 000 římských vojáků, polovina z toho na nemoci.\n\nSvé faktické vítězství nedokázali Parthové patřičně využít, ačkoli Antonius nebyl v situaci, že by se mohl pokusit o odvetu. Přispěla k tomu i vzpoura jistého Tiridata, kterou Fraatés IV. potlačil jen s velkými obtížemi za pomoci Skythů. Tiridatés uprchl k Římanům a vzal s sebou jako rukojmí nejmladšího Fraatova syna – toho si nový vládce Říma Augustus ponechal u sebe. Pokud v Římě věřili, že král učiní vstřícný krok a vydá ukořistěné orly legií, jejich naděje se nenaplnila.\n\nPoměry v říši měly i nadále daleko ke klidu. Již v roce 27/26 př. n. l. vpadl Tiridatés do Mezopotámie, dobyl Seleukii nad Tigridem a donutil Fraata IV. k útěku. Podle Isidora z Charax byl prý úder tak překvapivý, že král \"musel\" v rychlosti povraždit příslušnice svého harému, aby nepadly do rukou protivníka. Téměř jistě podporovali podnik Římané, ale nakonec jim to nebylo nic platné – už příštího roku Tiridatés prchal stejnou cestou, jíž přišel. Podobně potlačena byla i Mithradatova uzurpace v letech 12–9 př. n. l. zaznamenaná Flaviem Iosephem v \"Židovských starožitnostech\". \n\nS Římany se Fraatés v roce 20 př. n. l. domluvil na předání tolik diskutovaných orlů a zřejmě byla tehdy uzavřena i mírová dohoda mezi oběma státy. Králova náhlá povolnost souvisela pravděpodobně s událostmi v Arménii, kde Augustův nevlastní syn Tiberius dosadil na trůn prořímského kandidáta Tigrana namísto neoblíbeného krále Artaxa II. Důsledkem dohody mj. bylo, že Římané uznali Eufrat za římsko-parthskou hranici, stav, jenž zůstal zachován až do pádu arsakovské dynastie v letech 224–228 n. l. Parthskému králi zbývalo jen podřídit si Médii Atropatené, aby kontury mocenských vztahů v prostoru nabyly trvalých forem.\n\nPoslední léta Fraatova panování se nesla ve znamení vzrůstajícího vlivu Músy, původně italské otrokyně, kterou Augustus daroval králi při výměně zajatců roku 20 př. n. l. Músa brzy povýšila na královnu a v roce 10/9 př. n. l. přiměla Fraata, aby poslal své syny na vychování do Říma – jejím záměrem bylo zajistit trůn vlastnímu synu Fraatakovi. V roce 2 př. n. l. byl Fraatés otráven a Fraatakés převzal vládu v říši.\n\n\n\n"}
{"id": "744052", "url": "https://cs.wikipedia.org/wiki?curid=744052", "title": "Láznička", "text": "Láznička\n\nExistuje více nositelů příjmení Láznička:\n\n"}
{"id": "744053", "url": "https://cs.wikipedia.org/wiki?curid=744053", "title": "István Hangos", "text": "István Hangos\n\nIstván Hangos (17. dubna 1859 Nové Zámky – 24. března 1922 Nové Zámky) byl československý politik maďarské národnosti a meziválečný senátor Národního shromáždění ČSR za Zemskou stranu zemědělců a malorolníků (pozdější Maďarská národní strana).\n\nProfesí byl malorolníkem z Nových Zámků, kde také zemřel. Pocházel ze staré malozemědělské rodiny. Spoluzakládal Zemskou stranu zemědělců a malorolníků. V Nových Zámcích byl členem mnoha místních spolků.\n\nV parlamentních volbách v roce 1920 získal senátorské křeslo v Národním shromáždění. Byl zvolen za Zemskou stranu zemědělců a malorolníků, která v roce 1922 získala název Maďarská zemská strana zemědělců, malorolníků a živnostníků (a roku 1925 se její název ustálil jako Maďarská národní strana). Do voleb v roce 1920 šla v alianci se Zemskou křesťansko-socialistickou stranou pod názvem Maďarsko-německá křesťansko-sociální strana. Po jeho smrti místo něj do senátu jako náhradník nastoupil József Ficza.\n\n"}
{"id": "744056", "url": "https://cs.wikipedia.org/wiki?curid=744056", "title": "Hans Hartl", "text": "Hans Hartl\n\nHans Hartl (17. května 1858 Liberec – 11. října 1939 Liberec [uváděno též chybně datum úmrtí 24. února 1935 Vídeň]) ,byl československý pedagog a politik německé národnosti, meziválečný senátor Národního shromáždění.\n\nByl synem libereckého kupce Em. B. Hartla. V Liberci vychodil obecnou školu a vyšší reálnou školu.\n\nOd roku 1875 studoval na německé technice v Praze a na Karlo-Ferdinandově univerzitě v Praze, kde vystudoval matematiku a fyziku. Obě vysoké školy absolvoval roku 1879. Roku 1881 složil učitelské zkoušky. Od roku 1882 vyučoval na státní průmyslové škole v Liberci. V roce 1889 získal titul profesora. Roku 1904 byl jmenován vládní komisařem pro živnostenské školství v severovýchodních Čechách. 1. března 1907 byl jmenován inspektorem živnostenských škol v Dolních Rakousích se sídlem ve Vídni. Po půlroce byl ovšem opět povolán do Liberce. V letech 1907–1913 byl ředitelem dnešní Střední průmyslové školy strojní a elektrotechnické a Vyšší odborné školy Liberec. Od roku 1909 měl titul vládního rady.\n\nByl odborníkem na trigonometrii a experimentální fyziku. Napsal četné učebnice planimetrie. Profesí byl ředitelem státní průmyslové školy v Liberci.\n\nPoliticky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 76. Usedl do poslanecké frakce Německý národní svaz (Deutscher Nationalverband). Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") za Německou nacionální stranu (DnP). V letech 1918–1919 se také angažoval ve vládě provincie Deutschböhmen, která se neúspěšně pokoušela v rámci práva na seberučení docílit připojení regionu k Německému Rakousku, nikoliv Československu.\n\nPak se zapojil do politického života Československa. V parlamentních volbách v roce 1920 získal za Německou nacionální stranu (DNP) senátorské křeslo v Národním shromáždění. DNP šla do voleb v rámci koalice Německá volební pospolitost (Deutsche Wahlgemeinschaft), v níž se sdružila s Německou národně socialistickou stranou dělnickou. Mandát obhájil v parlamentních volbách v roce 1925 a v senátu zasedal do roku 1929.\n\nV roce 1938 ještě oslavil své 80. narozeniny.\n\n"}
{"id": "744062", "url": "https://cs.wikipedia.org/wiki?curid=744062", "title": "Jáchym Havlena", "text": "Jáchym Havlena\n\nJáchym Havlena (20. října 1871 Výprachtice – 12. února 1958 Praha) byl český a československý politik a meziválečný senátor Národního shromáždění.\n\nPůvodně byl textilním dělníkem. Po dobu několika let pracoval v Německu. Od roku 1892 se angažoval v sociální demokracii a jejích tiskovinách. Byl administrátorem a expedientem listu \"Zář\", vedoucím inzertního oddělení a redaktorem \"Práva lidu\". Za Rakouska-Uherska byl předsedou Dělnického politického klubu v Čechách a tajemníkem zemského výkonného výboru Českoslovanské sociálně demokratické strany v Čechách. Spoluzakládal \"Ústřední svaz domkářů a malorolníků\" a \"Hospodářské úvěrové a pachtovní družstvo domkářů a malorolníků\", přičemž v těchto organizacích zastával funkci jednatele. Ve volbách roku 1907 a volbách roku 1911 kandidoval do Říšské rady za sociální demokracii. Zvolen ovšem nebyl.\n\nV roce 1912 je uváděn jako sekretář zemského výkonného výboru Českoslovanské sociálně demokratické strany dělnické pro zemi Českou. Podílel se tehdy spolu s Františkem Modráčkem na pořádání konference Ruské sociálně demokratické dělnické strany v Praze, na kterou dorazil i budoucí ruský revolucionář a vládce Vladimir Iljič Lenin. O této své zkušenosti vyprávěl redaktorům Rudého práva v roce 1945.\n\nProfesí byl počátkem 20. let pokladníkem záložny v Praze.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929 a v senátu zasedal do roku 1935. Zasedal v představenstvu menšinového odboru při Ústředním výkonném výboru Československé sociálně demokratické strany dělnické. Zároveň byl členem ústředního výboru Národní jednoty severočeské.\n\n"}
{"id": "744066", "url": "https://cs.wikipedia.org/wiki?curid=744066", "title": "Jan Havránek (politik)", "text": "Jan Havránek (politik)\n\nJan Havránek (20. ledna 1869 Čáslav – 11. července 1933 Praha) byl český a československý politik a meziválečný senátor Národního shromáždění.\n\nNarodil se roku 1869 v Čáslavi. Vyučil se knihařem. Již v 90. letech 19. století byl aktivní v dělnickém hnutí.\n\nPo parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát nabyl ale až dodatečně roku 1924 jako náhradník poté, co zemřel senátor Vojtěch Zavadil.\n\nProfesí byl místoředitelem Všeobecné Družstevní banky v Praze. Později byl ředitelem této banky a členem její správní rady. Měl titul komorního a komerčního rady. Od roku 1932 byl členem pražské obchodní a živnostenské komory.\n\nZemřel v červenci 1933 ve věku 64 let.\n\n"}
{"id": "744067", "url": "https://cs.wikipedia.org/wiki?curid=744067", "title": "August Hecker", "text": "August Hecker\n\nAugust Hecker (16. února 1871 Krásná Lípa – 11. srpna 1936 Smržovka) byl československý politik německé národnosti a meziválečný senátor Národního shromáždění za Německou sociálně demokratickou stranu dělnickou v ČSR (DSAP).\n\nPocházel z tkalcovské rodiny. Prožil chudé dětství a od raného mládí se zapojil do dělnického hnutí (rakouská sociální demokracie). V letech 1898–1903 byl redaktorem listu \"Volksstimme\" ve Varnsdorfu. V roce 1899 vedl jednu ze stávek textilních dělníků. Vedl dělnický dům v Starých Křečanech. V letech 1913–1919 byl oblastním tajemníkem Svazu textilních dělníků v Aši. Po vzniku Československa byl krajským tajemníkem v Liberci. Profesí byl k roku 1920 úředníkem organizace v Liberci.\n\nV parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v Národním shromáždění, kde zasedal do roku 1925.\n\nDlouhodobě působil i v komunální politice. Členem libereckého obecního zastupitelstva byl od roku 1923, v městské radě zasedal od roku 1925. Byl rovněž členem finanční komise a správního výboru veřejné rodinné školy. Mandát zastupitele získal i v roce 1929 a 29. července 1929 se stal 2. náměstkem starosty. Nekrolog v \"Reichenberger Zeitung\" ocenil jeho nadstranické vystupování. V roce 1931 se uvádí jako náměstek starosty Liberce a vedoucí krajského družstevního sekretariátu v Liberci. V dubnu 1933 rezignoval na funkci náměstka starosty i na členství v obecních výborech, protože se přestěhoval do Smržovky a lékaři mu zakázali namáhavější činnost.\n\nZemřel v srpnu 1936 ve Smržovce. Pohřeb byl naplánován na 15. srpen 1936 po převozu těla do Liberce.\n\n"}
{"id": "744071", "url": "https://cs.wikipedia.org/wiki?curid=744071", "title": "Karl Heller", "text": "Karl Heller\n\nKarl Heller (9. září 1872 Liběchov – 7. dubna 1944 Stockholm) byl československý politik německé národnosti a meziválečný senátor Národního shromáždění.\n\nNavštěvoval gymnázium v Litoměřicích a Praze. Vystudoval práva na německé univerzitě v Praze a v Berlíně. Roku 1897 získal titul doktora práv. Od roku 1903 působil jako právník v Teplicích. Už jako student byl aktivní v dělnickém hnutí. Od založení strany německých sociálních demokratů byl členem jejího výkonného výboru a předsednictva. Byl rovněž místopředsedou Německé ligy Společnosti národů v ČSR a místopředsedou československé delegace v Meziparlamentní unii.\n\nProfesí byl roku 1920 advokátem v Trnovanech.\n\nV období let 1919–1938 byl členem předsednictva a výkonného výboru DSAP. V parlamentních volbách v roce 1920 získal za Německou sociálně demokratickou stranu dělnickou v ČSR senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V letech 1929–1938 zastával post místopředsedy senátu. V senátu zasedal do října roku 1938, kdy jeho mandát zanikl v souvislosti se změnami území Československa po Mnichovské dohodě. V letech 1929–1938 zastával funkci místopředsedy senátu.\n\nPo uzavření Mnichovské dohody se přestěhoval i s rodinou do Prahy. 14. března 1939 pak emigroval přes Polsko do Kodaně a později, po nacistickém ovládnutí Dánska odešel do Švédska. Byl často kritický k politice Wenzela Jaksche.\n\n"}
{"id": "744073", "url": "https://cs.wikipedia.org/wiki?curid=744073", "title": "Fotbal na Letních olympijských hrách 1936", "text": "Fotbal na Letních olympijských hrách 1936\n\nFotbalový turnaj na Letních olympijských hrách 1936 byl šestý oficiální fotbalový turnaj na olympijských hrách. Vítězem se stala italská fotbalová reprezentace.\n\n\n Kvůli invazi rakouských fanoušků na hřiště byl výsledek zápasu zpětně zrušen a bylo nařízeno jeho opakování. Peru s tímto nestouhlasilo, a tak bylo vyloučeno z turnaje.\n"}
{"id": "744074", "url": "https://cs.wikipedia.org/wiki?curid=744074", "title": "Arlberský tunel", "text": "Arlberský tunel\n\nArlberský tunel může označovat jeden z tunelů pod Arlberským průsmykem:\n\n"}
{"id": "744075", "url": "https://cs.wikipedia.org/wiki?curid=744075", "title": "Tunel Karavanky", "text": "Tunel Karavanky\n\nTunel Karavanky může označovat tunel na hranicích Rakouska a Slovinska, který se nachází pod pohořím Karavanky:\n\n"}
{"id": "744076", "url": "https://cs.wikipedia.org/wiki?curid=744076", "title": "Příběh kmotra", "text": "Příběh kmotra\n\nPříběh kmotra (2013) je film Petra Nikolaeva, který pojednává o Františku Mrázkovi, i když postavy ve filmu mají jiná jména.\n\nFilm byl s 295 683 diváky druhým nejnavštěvovanějším českým filmem roku 2013 v kinech v Česku. V celkové návštěvnosti je na čtvrtém místě.\n\nNatáčení začalo v pátek 25. listopadu 2011 ve Voděradských bučinách scénou vraždy. Plánováno bylo téměř 40 natáčecích dní. Skončilo v červnu 2013.\n\nHlavní roli měl původně hrát Marko Igonda, bylo s ním natočeno i několik scén, nakonec byl ale přeobsazen Ondřejem Vetchým.\n\nJeště před koncem natáčení, v červnu 2013, poslal advokát Ivana Langera tvůrcům filmu dopis, aby se zdrželi jakéhokoliv užívání Langerova „jména a příjmení či identity“. Podle producenta ve filmu však Langer vůbec nevystupuje, kauza podnikatele Sekyry tam údajně (oproti předloze) úplně chybí.\n\nSnímek měl být podle záměru natočen ve stylu francouzských crime noir filmů. Pojednává o duelu kmotra Vedrala (předlohou pro něj byl Mrázek) a policisty Cajthamla.\n\nDne 10. 10. 2013 rodina Františka Mrázka podala žalobu na ještě nepromítající se film.\n\nTitulní protagonista filmu. Jedná se ze začátku o obyčejného kluka ze sousedství, ale díky své inteligenci je schopen ovládnout vysoké politiky a také významné podnikatele. Je inspirován Františkem Mrázkem.\nJe hlavním protihráčem Vedrala. Je to spravedlnosti oddaný policejní vyšetřovatel. Jeho postava má být holdem policistům, kteří neztratili víru ve vítězství spravedlnosti.\nVedralův kamarád a také jeho partner ve zločinu. Je inspirován Tomášem Pitrem.\nDalší Vedralův kamarád. Pracuje u bezpečnostních složek, čehož využívá, aby pomáhal Vedralovi.\nCajthamlův spolupracovník. Podporuje Cajthamla i v momentech, kdy chce vzdát vyšetřování.\nVedralova manželka.\nNovinářka, která měla s Vedralem poměr. Později pomáhá Cajthamlovi.\n\n\nFilm vyšel na DVD a Blu-ray začátkem května 2014. Do 7. července je k dostání pouze v prodejnách Tesco, teprve potom půjde do normální distribuce.\n\n\n"}
{"id": "744079", "url": "https://cs.wikipedia.org/wiki?curid=744079", "title": "Bláznivý příběh Robina Hooda", "text": "Bláznivý příběh Robina Hooda\n\nBláznivý příběh Robina Hooda (anglicky Robin Hood: Men in Tights) je americká komedie z roku 1993, která paroduje hlavně filmy o Robinu Hoodovi (především a The Adventures of Robin Hood), ale také se zde objevují narážky na filmy Kmotr, Malcolm X či . Režie se chopil Mel Brooks.\n\nPíše se rok 1125 a Robin z Loxley (Cary Elwes), účastník křižácké výpravy, byl zajat a dostává se v Jeruzalémě do vězení. Z něho mu pomůže jeho černošský spoluvězeň Kejchal (Isaac Hayes), jenž ho na svobodě poprosí, aby po návratu do Anglie našel jeho syna Hepčíka (Dave Chappelle). Poté, co přeplave do Anglie, se ho vydá hledat. Najde ho v šarvátce s královými vojáky, které mu pomůže porazit. Další jeho kroky vedou do rodného hradu, který ovšem byl exekučně zabaven. Tady nachází pouze slepého sluhu Mrkala (Mark Blankfield); rodiče, sourozenci a domácí zvířata jsou mrtví. Zde se také poprvé setkává se šerifem z Rottinghamu (Roger Reese). Ten by rád získal jako manželku Marianu (Amy Yasbeck), královu sestřenici. Šerif o návratu Robina informuje krále Jana (Richard Lewis), který si o radu zajde k čarodějnici Latríně (Tracey Ullman). Ta na oplátku chce přímluvu u šerifa. Robin se vydal za králem, aby očistil jméno svého rodu. Cestu mu zkříží Jeníček (Eric Allan Kramer), který jej nechce pustit dál, dokud nezaplatí mýto. Robin ho poráží a získává na svoji stranu jeho a také Jeníčkova společníka Willa Scarleta O´Haru z Georgie (Matthew Porretta). Jeníčkovou předností je síla, Willovou naopak velmi rychlé reflexy. Robin se pak sám vydá do králova hradu, kde se koná hostina. Robin na ní přinese divoké prase, vzápětí se dotkne šerifa, který jej vyzývá na souboj, a krále. Robin výzvu přijímá, ale šerif za sebe nechá bojovat vojáky. Naštěstí Robinovi přichází na pomoc Hepčík, Mrkal, Jeníček a Will. Na hradě se Robin seznamuje s Marianou. Následně se pokoušejí naverbovat a vycvičit sedláky do boje s králem, ale jak se ukazuje, je to velice těžký úkol. Šerif mezitím ukazuje králi novou zbraň, katapult, ale je jím vymrštěn a končí u Latríny v posteli, před kterou uteče. Do tábora Robina přijíždí rabín Tuckman (Mel Brooks), který veze mešní víno a provádí obřízky. Ti nejprve projeví zájem, ale když zjistí, co to obřízka je, tak zájem ztratí.\n\nŠerif se mezitím spojí s Don Giovannim (Dom DeLuise) a jeho společníky, Drbanem Eziem (Joe Dimmick) a Špinavcem Lukou (Steve Tancora), který je výborným lukostřelcem. Dostanou nápad, uspořádat lukostřeleckou soutěž, které si Robin určitě nenechá ujít. Na soutěži má Robin s Lukou prohrát a Ezio ho poté má zabít. O plánu se dozví Mariana a se svojí chůvou Brumhildou (Megan Cavanagh) odjíždí varovat Robina. Ten jí sice dá slib, že se soutěže nezúčastní, ale nakonec se rozhodne zúčastnit v převleku za starce. Doprovázejí ho společníci převlečení za ženy. Robin ve finále s Lukou prohraje, ale poté, co se všichni podívají do scénáře, zjistí, že má ještě jeden pokus. Robin tedy vítězí. Vzápětí je ovšem zatčen, má být popraven, ale Mariana se rozhodne vzít si šerifa, čímž by Robin získal milost. Kat (Robert Ridgely) přesto vše připraví pro popravu oběšením. Svatbu Mariany a Mrvina (jak zní skutečné šerifovo jméno), kterou vede opat (Dick van Patten), předčasně ukončí Hepčík, když střelou prostřelí oprátku s Robinem. Šerif unese Marianu do hradu, ale v souboji je Robinem zabit. Latrína mu nabídne pilulku, která ho vyléčí, ovšem s podmínkou, že si ji vezme. Šerif nakonec souhlasí. Následuje svatba Robina a Marianou, kterou ovšem přeruší vracející se král Richard (Patrick Stewart), jenž se rozhodne využít svoje právo políbit nevěstu a také povyšuje Robina na sira Robina z Loxley. Nakonec se vezmou. Novým šerifem Robin jmenuje Hepčíka.\n"}
{"id": "744084", "url": "https://cs.wikipedia.org/wiki?curid=744084", "title": "Historická mapa", "text": "Historická mapa\n\nHistorická mapa je kartografické tematické dílo, které zachycuje historické události (např. bitvu). Může zobrazovat i historické téma nebo určité území tak, jak vypadalo v historii.\n\nNa rozdíl od pojmu \"historická mapa\" používá odborná literatura pro mapy vydané v minulosti pojem \"stará mapa\". (\"Stará mapa\" může být v některých případech současně \"historická\", jedná-li se o historickou mapu vytvořenou v minulosti.)\n\nV běžném životě se někdy pojmy \"stará mapa\" a \"historická mapa\" zaměňují. \n"}
{"id": "744085", "url": "https://cs.wikipedia.org/wiki?curid=744085", "title": "Ryan Diem", "text": "Ryan Diem\n\nRyan Diem (* 27. července 1979 v Carol Stream, stát Illinois) je bývalý hráč amerického fotbalu, který nastupoval na pozici pravého Guarda. Byl draftován týmem Indianapolis Colts v roce 2001 ve čtvrtém kole Draftu NFL, předtím hrál univerzitní fotbal za Northern Illinois University.\nDiem navštěvoval Glenbard North High School v Carol Stream a maturoval v roce 1997. Jako člen týmu Track and Field se stal mistrem státu Illinois ve vrhu koulí.\n\nDiem přestoupil na Northern Illinois University, za kterou během čtyř let odehrál 35 zápasů jako Offesnive tackle a stal se prvním hráčem Offensive line univerzity od roku 1987, kterých byl draftován klubem NFL. V prvním roce nastoupil do 11 utkání jako pravý Tackle, ve kterých zaznamenal 94 bloků a pomohl ofenzívě k rekordním 4 706 yardům, 409 bodům, 52 touchdownům a 255 prvním downům. Za své výkony byl zvolen do prvního týmu All-MAC a COSIDA Academic All-America. V roce 1999 si ve stejné porci utkání připsal 84 bloků s úspěšností 87%, v roce 2000 75 bloků s úspěšností 83,5% a v posledním roce 87% úspěšných bloků, což mu každý rok vyneslo nominace do týmů All-MAC.\n\nDiem byl draftován v roce 2001 ve 4. kole jako celkově 118. týmem Indianapolis Colts, ve kterém strávil celou profesionální kariéru.\n\nV první sezóně nastoupil Diem jako nováček k patnácti zápasům na pozici pravého Offensive tackla, z toho osmkrát jako startující hráč. Od sezóny 2002 se stává startujícím hráčem na své pozici a tuto výsadu si udržel až do konce roku 2010. Od sezóny 2011 dochází k přeskupení Offensive line Indianapolisu Colts a Diem se přesouvá na pozici pravého Guarda. 23. března 2012 ukončuje kariéru, když odehrál 158 utkání, z toho 150 jako startující hráč.\n\nDiem spolu se ženou Julií žijí v Zionsville ve státě Indiana. Je spolumajitelem firmy Modern Muscle z Oswega, která se specializuje na ladění aplikací v automobilovém průmyslu. Také je členem představenstva firmy CloudOne z Chicaga.\n\n"}
{"id": "744086", "url": "https://cs.wikipedia.org/wiki?curid=744086", "title": "Národní park Donau-Auen", "text": "Národní park Donau-Auen\n\nNárodní park Donau-Auen ( ) se nachází na severovýchodě Rakouska na území spolkových zemí Vídeň a Dolní Rakousy. Rozprostírá se na zachovalé nivní oblasti podél řeky Dunaj mezi Vídní a soutokem s Moravou na hranicích se Slovenskem. Délka území je 36 km, maximální šířka okolo 4 km, celková rozloha je 93 km².\n\nRoku 1978 byla na luzích Lobau na okraji Vídně vyhlášena chráněná krajinná oblast a část území pod názvem Untere Lobau se stala biosférickou rezervací UNESCO. Roku 1979 vznikla další chráněná krajinná oblast, Donau-March-Thaya-Auen („Dunajsko-moravsko-dyjské luhy“). Roku 1983 se území Untere Lobau a Donau-March-Thaya-Auen dostala pod ochranu Ramsarské úmluvy. Národní park Donau-Auen pak vznikl roku 1996.\n\nNázev \"Donau-Auen\" lze přeložit jako \"dunajské lužní lesy\". Lužní lesy tvoří 65 % rozlohy národního parku, 15 % připadá na mokřadové louky a 20 % zabírají vodní plochy.\n\nDo 19. století nebyl Dunaj regulován, později však v důsledku rozsáhlých úprav docházelo k výrazným změnám přírodních poměrů řeky a jejího okolí. Mnoho říčních ramen bylo přehrazeno a k jejich spojení s Dunajem nadále docházelo jen při povodních. Dalším zásahem bylo po desetiletí probíhající hospodářské využívání lužních lesů. V 50. letech 20. století začala na rakouské části toku Dunaje výstavba systému vodních elektráren.\n\nV roce 1984 byla plánovanou stavbou vodní elektrárny Hainburg ohrožena vedle lokality Wachau poslední dosud neregulovaná část toku Dunaje s lužními lesy. Proti tomu se ozvala sdružení na ochranu přírody a životního prostředí a v různých částech země docházelo k protestům. Když provozovatelé stavby přesto začali s kácením, došlo k akci známé pod názvem Besetzung der Hainburger Au („Obsazení hainburského luhu“), které se zúčastnily tisíce lidí různého věku a profesí. Po několika neúspěšných pokusech vyklidit oblast prostřednictvím policie v prosinci 1984 vyhlásila spolková vláda pauzu na rozmyšlenou. V lednu 1985 bylo další kácení zakázáno nejvyšším soudem. V březnu požadovalo 353 906 lidí prostřednictvím „lidové žádosti Konrada Lorenze“ (Konrad-Lorenz-Volksbegehren) zákaz výstavby dalších velkých elektráren a zřízení národního parku v oblasti Hainburgu.\n\nProběhnuvší četné vědecké výzkumy přinesly o oblasti nové poznatky, kupříkladu byla identifikována řada druhů ryb, jejichž přítomnost v době přípravy stavby vodní elektrárny nebyla známa.\n\nZ těchto studií vyplynulo, že si luhy podél Dunaje zaslouží status národního parku. Dále bylo stanoveno, že stavba vodní elektrárny není s existencí národního parku slučitelná. 27. října 1996 byla mezi Rakouskem a spolkovými zeměmi Vídeň a Dolní Rakousy uzavřena smlouva o vzniku národního parku Donau-Auen.\n\nNa území národního parku se vyskytuje přes 800 druhů vyšších rostlin, více než 30 druhů savců a 100 druhů hnízdících ptáků, 8 druhů plazů, 13 druhů obojživelníků a 60 druhů ryb. Typickými obyvateli národního parku jsou například čolek dunajský, želva bahenní, blatňák, orel mořský, ledňáček a bobr.\n\nKolem roku 1900 byly budovány protipovodňové stavby, kvůli kterým docházelo k oddělování ramen Dunaje od hlavního toku. Následkem byla vyšší rychlost vodního proudění a vyšší prohlubování říčního koryta v hlavním toku Dunaje, v již neprůchozích ramenech pak zvýšené zanášení pískem a hlínou.\n\nOd roku 2002 proto byla některá přehrazená ramena opětovně spojována s hlavním tokem alespoň tak, aby jimi proudila voda při vyšších stavech hladiny. V roce 2006 byl u Hainburgu na základě projektu s podporou via donau, společnosti spravující dunajské vodní cesty, a programu Evropské unie LIFE+ v délce 3 km kompletně obnoven stav břehu řeky před přestavbou, aby se zde řeka mohla opět volně rozšiřovat. K podobné změně došlo v délce 1 km u Witzelsdorfu. V budoucnu má být takto obnoveno 50 % břehu mezi Vídní a slovenskými hranicemi. Vedle oživení luhů má být výsledkem také zmírnění následků povodní a stabilizace koryta řeky v zájmu ekologie i lodní dopravy.\n\nNa zámku Orth v městysi Orth an der Donau se nachází centrum národního parku Donau-Auen. Návštěvníkům je zde prezentováno prostředí národního parku s jeho faunou a florou. Pod hladinou starého říčního ramena zde byla ve stylu podmořských akvárií zřízena pozorovatelna místních druhů ryb.\n\nProbíhají zde exkurze s průvodcem (pěšky a v kánoi nebo nafukovacím člunu). Dále jsou organizovány například workshopy, různé tematické akce, slavnosti a projektové týdny pro školy.\n\n\n"}
{"id": "744090", "url": "https://cs.wikipedia.org/wiki?curid=744090", "title": "Stanislav Rovný", "text": "Stanislav Rovný\n\nStanislav Rovný (* 29. prosince 1952, Saky, Československo) je český pomocný režisér a umělecký kovář.\n\nVystudoval SPŠ hutní v Kladně jako hutní technik a projektant. Krátce pracoval na Barrandově jako pomocný režisér, přišel zde ale k úrazu a proto tohoto zaměstnání ponechal a začal se věnovat kovářství. V roce 2000 se vrátil ke kovářství, které se stalo jeho hlavní zálibou. Svou dílnu má v Sakách na Kladensku kde působí i dnes. Své znalosti v kovařství předává dalším generacím coby odborný učitel na Zvíkovské střední škole umělecký řemesel.\n\nOd roku 1983 se živí jako externí zaměstnanec v KF. V roce 1986 a 1996 působil jako pomocný režisér na Barrandově a natočil i několik filmů. V některých si dokonce i sám zahrál.\n\n\n\n\nK jeho nejznámějším železným výtvorů patří \"Ozdoby v Týnském chrámu\" v Praze ale také v Jindřichově Hradci na kašně. Dále \"Větrní kohouti\", \"Dýky z damascenské oceli a kůže\" nebo \"Růže z oceli\" (svou první věnoval Věře Chytilové). O jeho výtvory mají zájem i v zahraničí.\n\n"}
{"id": "744094", "url": "https://cs.wikipedia.org/wiki?curid=744094", "title": "Parodická mše", "text": "Parodická mše\n\nParodická mše (missa parodia) je kompoziční technika vícehlasé mše, při níž skladatel v nové skladbě používá citace z jiné skladby, často i jiného autora.\n\nVznikla v druhé polovině 15. století, největšího rozkvětu dosáhla v 16. století a je typická pro období renesance. V tomto kontextu nemá slovo parodie hanlivý význam, ale znamená pouze zakomponování fragmentu jiné skladby do vlastního díla. Tento způsob skladby neznamenal žádné porušení autorství. V té době se více než melodická linka cenilo celkové zpracování díla, vynalézavost ve vedení hlasů a architektura kompozice. Autor takto použitého díla se necítil být poškozen, ale naopak poctěn. Palestrina zkomponoval více než 50 takovýchto mší a v první polovině 16. století byl tento způsob kompozice mší převládající.\n\nTato technika byla používána různým způsobem:\n\nDo parodické mše byly vkládány třeba i pouhé jednotlivé hlasy vícehlasé skladby, takže je dnes velmi obtížné použitou skladbu rozpoznat. Jako předlohy byly často použity i části světských skladeb (písně, dokonce i taneční skladby). Tento způsob byl Tridentským koncilem v roce 1562 zakázán. Zákaz byl respektován v Itálii a ve Francii. V Německu a Rakousku byl většinou zcela ignorován.\n\nPříkladem velmi raných parodických mší jsou mše Josquina des Prez: \"Missa Malheur me bat\", \"Missa Mater Patris\", \"Missa Fortuna desperata\", či \"Missa de Dringhs\" Antoina Brumela.\n\nV českém prostředí je takovou mší dílo Kryštofa Haranta z Polžic a Bezdružic \"Missa quinque vocum super Dolorosi martir\", ve které použil pětihlasý madrigal \"Dolorosi martir\" skladatele Luky Marenzia. Podobným příkladem je \"Missa super Adesto dolori\" Jacoba Galla. Tady skladatel použil moteto Jacoba Clemense \"Adesto dolori meo Deus\".\n\nJiným příkladem velice často zhudebňovaného hudebního tématu je francouzská píseň ne zcela jasného původu, \"L'homme armé\", jejíž melodii použilo mnoho vynikajících skladatelů ve svých duchovních i světských skladbách.\n\n"}
{"id": "744104", "url": "https://cs.wikipedia.org/wiki?curid=744104", "title": "Tygr - špionáž v džungli", "text": "Tygr - špionáž v džungli\n\nTygr – špionáž v džungli (\"Tiger – Spy in the Jungle\") je dokumentární cyklus televize BBC. Pomocí kamer a slonů zobrazuje cyklus život rodiny tygrů. Podílí se na něm i světoznámý přírodovědec David Attenborough.\n\n"}
{"id": "744105", "url": "https://cs.wikipedia.org/wiki?curid=744105", "title": "Jan Vlček (1922–1984)", "text": "Jan Vlček (1922–1984)\n\nJan Vlček (10. července 1922 – 2. ledna 1984) byl český letecký konstruktér. \n\nIng. Jan Vlček byl v letech 1966–78 hlavním konstruktérem v Aeru Vodochody. Zabýval se konstrukcí proudových letadel, významně se podílel na vývoji cvičných letounů L-29 Delfín a L-39 Albatros.\n\nČeský novinář a spisovatel Josef Mladějovský shrnul jeho celoživotní práci v knize Nebe pro Albatros, která byla vydaná v roce 1988.\n\nJan Vlček se narodil v Praze a má dva syny - Jana a Václava Vlčka.\n"}
{"id": "744110", "url": "https://cs.wikipedia.org/wiki?curid=744110", "title": "Jan Vlček", "text": "Jan Vlček\n\nJméno Jan Vlček má více osob:\n\n"}
{"id": "744116", "url": "https://cs.wikipedia.org/wiki?curid=744116", "title": "Liebeschitz", "text": "Liebeschitz\n\nLiebeschitz je německý název českých sídel:\n"}
{"id": "744124", "url": "https://cs.wikipedia.org/wiki?curid=744124", "title": "Salvador Puig Antich", "text": "Salvador Puig Antich\n\nSalvador Puig i Antich (30. května 1948 Barcelona – 2. března 1974 Barcelona) byl katalánský anarchista, aktivní člen MIL (\"Movimiento Ibérico de Liberación\") v 60. letech 20. století a na počátku 70.\n\nSalvador Puig i Antich byl odsouzen vojenským soudem a popraven za vraždu policisty Francisca Anguase Barragána. Poprava, která byla provedena 2. března 1974 v barcelonské věznici Modelo, byla poslední oficiální poprava uškrcením pomocí garoty na světě.\n\nPuig je pohřben na hřbitově Montjuic.\n\nV roce 2006, byl natočen film \"Salvador\", režírovaný Manuelem Huergem, popisující život Salvadora Puiga i Anticha v MIL a končící jeho popravou.\n"}
{"id": "744125", "url": "https://cs.wikipedia.org/wiki?curid=744125", "title": "Troll (Zeměplocha)", "text": "Troll (Zeměplocha)\n\nTrollové žijící ve fiktivním světě Zeměplochy Terryho Pratchetta jsou bytosti na bázi křemíku nenávidící trpaslíky. Trollové žijí především okolo hor Beraní hlavy, ale čím dál víc se stahují na Stoské pláně. Trollové jsou lidmi považováni za hlupáky, to je ovšem tím, že trollí mozek se stoupající teplotou ztrácí na výkonnosti, proto žijí trollové hlavně v oblastech blíže Středu. Dlouhodobá nenávist s trpaslíky je jednoduchá: trpaslíci jsou rasa, která těží vzácné minerály a troll je pohyblivý kus kamene plný vzácných minerálů a nikomu se nelíbí, když vám někdo usekne ucho za účelem těžby. Druhému nikomu se zase nelíbí, když si pokojně těžíte rudy a místo, odkud těžíte, se zvedne a utrhne vám ruce. Tyto drobné konflikty se přirozeně proměnily v dlouhověkou krevní mstu. Trollové také normálně neumírají, jenom při nehodách a násilnostech.\n"}
{"id": "744127", "url": "https://cs.wikipedia.org/wiki?curid=744127", "title": "Naked City Live, Vol. 1: The Knitting Factory 1989", "text": "Naked City Live, Vol. 1: The Knitting Factory 1989\n\nNaked City Live je jediné koncertní album americké skupiny Naked City. Album vyšlo u Tzadik Records a produkoval ho John Zorn.\n\n"}
{"id": "744130", "url": "https://cs.wikipedia.org/wiki?curid=744130", "title": "Fotbal na Letních olympijských hrách 1948", "text": "Fotbal na Letních olympijských hrách 1948\n\nFotbalový turnaj na Letních olympijských hrách 1948 byl sedmý oficiální fotbalový turnaj na olympijských hrách. Vítězem se stala švédská fotbalová reprezentace.\n"}
{"id": "744131", "url": "https://cs.wikipedia.org/wiki?curid=744131", "title": "Nánosové úpravy textilií", "text": "Nánosové úpravy textilií\n\nNánosování (angl. \"coating\", něm. \"Beschichtung\") je úprava plošných textilií, při které se jedna nebo obě strany povrchu opatřují vrstvou apretační hmoty. Účelem je získání nových vzhledových nebo mechanických vlastností. \n\nPůvod nánosování není známý. Podle některých historiků se dají za nejstarší nánosové úpravy považovat plsti potírané hlínou, které používali obyvatelé Střední Asie, možná již ve středověku, ke stavbě zimních obydlí. Za první písemný doklad platí zpráva o balonu na vodík nánosovaném přírodním kaučukem v roce 1783 v Paříži.\nOd roku 1909 se používá k nánosování \"syntetický kaučuk\", v 50. letech minulého století byly vynalezeny \"termoplastické materiály\" vhodné k nánosování.\n\nK oděvním a bytovým účelům se používají jako nosný materiál tkaniny, pleteniny nebo netkané textilie z bavlny, umělých vláken a směsí z přírodních a umělých vláken s hmotností cca 60–600 g/m². K technickým účelům se nánosují tkaniny, osnovní pleteniny a jednosměrné výztuže vyrobené skoro výlučně z umělých vláken a dosahující až 2000 g/m². \n\nApretační látky se aplikují jako\n\nK používaným chemikáliím patří zejména:\n\nPřímé nánosování se používá k apretaci pasty a pěny. Obvykle se rozlišuje:\n\nNánosování se vzdušnou stěrkou je znázorněno na horním nákresu: Lišta (1) je nastavena k textilii (3) probíhající rychlostí cca 10–20 m/min. tak, aby se z pasty (2) tvořila vrstva s hmotností 5–60 g/m². K nanášení se dají použít pasty s viskozitou 100–50 000 mPas a pěny s 10 000–25 000 mPas.\n\nStěrku nad pryžovým pásem ukazuje druhý nákres shora. Textilie (3) je přiváděna ke stěrce (1) na gumovém běžícím pásu (4). Touto technologií se dá nanášet až 1250 g/m² pasty. \n\n\nPředevším apretury s nízkou viskozitou se nanášejí kontinuálně ve dvou vrstvách na papírovou podložku. Na druhou vrstvu se pak klade textilie, ta se pak spojí v sušicím kanále s úpravnickým prostředkem a po schlazení papírová podložka oddělí a balí na separátní válec.\nTextilie prochází (obvykle) fulárem s tekutou apreturou, přebytečná tekutina se odhrnuje stěrkou a odmačkává. Používá se např. u tkanin na markýzy a tapety nebo k impregnování netkaných textilií\n\n3–4 válce zahřáté na cca 200 °C s mezerami, které se postupně zužují. Zařízení se předkládá plastická hmota, ta se průchodem ztenčí na film, který se v poslední fázi nanáší na textilii. Spojení se pak fixuje zchlazením. Touto technologií se dá dosáhnout tloušťka nanesené vrstvy pod 1 µm při 5–10 g/m². \n\nTechnologie se používá např. k impregnaci ubrusů, sprchových závěsů nebo umělé kůže. \n\nZvláštní způsob kalandrování je systém \"hotmelt\".\n\nNánosování je odvozeno z tzv. \"„Baycast“\" technologie. Podle té se stříká směs prepolymerů, tužidla a vody na silikonovou matrici, odkud se přenáší na substrát (textilii).\n\nS mísicím zařízením na principu rotační šablony se dá dosáhnout stabilní disperze pěny. Hmotnost nánosu 10–300 g/m² při viskozitě 10 000–25 000 mPas.\n\nTermoplastický, lepkavý prášek padá z násypky na otáčný válec se zářezy, rozdělením a velikostí zářezů je určeno množství prášku nanášeného na textilii. Přenos prášku z válce na textilii zajišťují rotující kartáče. Nános mívá hmotnost 10–300 g/m².\n\nTechnologie se používá např. pro nánosování uhelného prášku na ochranné oděvy proti ABC-zbraním. \n\nNa textilii se nanese lepidlo (40–80 g/m2), textilie prochází pod násypkou, ze které na ni padají přes síto krátká vlákna. Mezi násypkou a textilií se vytváří elektrostatické pole, takže vlákna se staví kolmo k ploše tkaniny a zachycují jen špičkami v nátěru. Lepkavý nános se pak zpevňuje sušením, želatinováním nebo zesítěním. Jako vločky se používají nejčastěji polyamidová a viskózová vlákna. Podklad pro vločky se tvoří disperzní nebo pěnová lepidla a lepidla s obsahem rozpouštědel nebo bez rozpouštěcích prostředků.\n\nNánosování rubu (podkladové tkaniny) na všívaných kobercích sestává ze dvou rozdílných vrstev latexu:\n\nTypická kombinace nánosování:\n\nNánosované výrobky musí být pružně tvarovatelné a nebo se nesmí vůbec dát tvarovat. Tento stav se dosáhne po patřičném zpevnění nanesené umělé hmoty \n\nPovrch některých nánosovaných výrobků (např. autoplachty) se lakuje, aby se zlepšil vzhled nebo ochrana proti vnějším vlivům.\nLak se stříká pneumaticky nebo hydraulicky. \n\nVýrobní zařízení jsou většinou agregáty se základním vybavením kombinovaným se speciálními nástroji. \n\nK základní sestavě patři obvykle: Přívod substrátu (textilie), zařízení k nánosu úpravnických prostředků, laminace, sušička, svinovací zařízení na upravenou textilii a aparatura k řízení agregátu. Jeden významný dodavatel výrobních zařízení nabízí např. kolem 40 variant nánosových zařízení. \n\nK nejdůležitějším sektorům patří:\n\n"}
{"id": "744132", "url": "https://cs.wikipedia.org/wiki?curid=744132", "title": "Předehra (hudba)", "text": "Předehra (hudba)\n\nPředehra (ouvertura) je úvodní instrumentální část opery, činohry, hudebního cyklu apod.\n\nZpočátku šlo pouze o krátkou skladbu, která měla jediný účel, ohlásit začátek představení. V 17. století se obecně označovala jako \"sinfonia\". Tyto první předehry byly zpravidla dvoudílné, při čemž první díl byl pomalý v sudém taktu a druhý díl rychlý, obvykle ve tříčtvrtečním taktu. Od tohoto počátku se vyvinuly další typy.\n\nFrancouzská ouvertura byla obvyklým typem barokní předehry. Byla třídílná. V podstatě šlo o dosavadní předehru, ke které byl připojen ještě třetí díl, obsahující návrat k tématu prvního dílu. První část měla slavnostní až patetický ráz, druhá část měla často fugovanou formu. Poprvé se objevila v roce 1659 v baletu \"Alcidiane\" Jeana-Baptista Lully uvedeného v Paříži.\n\nBaletní hudba z oper se zpravidla sestavovala do suit, které byly koncertně provozovány samostatně. Na úvod takové suity se hrála operní předehra. Skladatelé pak začali komponovat samostatné hudební suity bez vztahu k jakékoliv opeře. I ty byly zahajovány ouverturou. V dalším stupni vývoje pak komponovali i samostatné ouvertury bez jakéhokoliv pokračování.\n\nAlessandro Scarlatti v roce 1696 zavedl do praxe nový typ předehry, která se označovala jako \"neapolská\". Měla rovněž třídilnou formu, ale první díl byl rychlý, druhý díl volný, zpěvný, zpravidla s jedním koncertním nástrojem a orchestrálním doprovodem. Třetí část byla opět rychlá a obvykle měla taneční charakter. Tento sled dílů se stal obvyklým nejen pro předehry, ale i pro instrumentální sonáty, koncerty a symfonie.\n\nV průběhu 18. století se ouvertura oprošťuje od formální vázanosti a spíše se zajímá o tematickou vazbu na vlastní operu, či alespoň na její první dějství. To lze pozorovat již v operách Rameauových a Gluckových. \n\nU Beethovena se předehra stává samostatným symfonickým dílem, které ve zkratce anticipuje děj. Podobně je tomu u většiny romantických oper i předeher komponovaných pro činohru. Formální stavba je zcela volná, jde o proud hudby, který má charakterizovat následující představení. Předehra pak velice často přechází do děje opery bez jakéhokoliv přerušení. Příkladem může být Wagnerův \"Tristan a Isolda\".\n\nZ předeher původně vázaných na nějakou jinou hudební formu (operu, oratorium apod.) se postupně vyvinula samostatná hudební forma. Koncertní předehry jsou zpravidla druhem programní hudby. Mají za úkol hudebními prostředky popisovat přírodní krásy, hnutí duše, nebo i nějaký mimohudební děj. Jsou to tedy spíše menší symfonické básně.\n\n"}
{"id": "744133", "url": "https://cs.wikipedia.org/wiki?curid=744133", "title": "Fred Frith", "text": "Fred Frith\n\nFred Frith (* 17. února 1949, Heathfield, Sussex, Anglie) je britský kytarista, multiinstrumentalista a skladatel. Spolupracoval s mnoha hudebníky, mezi které patří například Robert Wyatt, Mike Patton, Bill Laswell, Iva Bittová a další. Je dlouholetým spolupracovníkem amerického saxofonisty a skladatele Johna Zorna, se kterým nahrál mnoho alb.\n\nVe svých pěti letech se začal učit hrát na housle a následně působil ve školním orchestru. Ve třinácti přešel ke kytaře a nedlouho poté založil svou první skupinu. Později studoval literaturu na Cambridgeské universitě (studium ukončil v roce 1974), ale již od roku 1968 působil v avatngardní skupině Henry Cow; se skupinou hrál až do jejího rozpadu v roce 1978. Po jejím rozpadu založil soubor Art Bears.\n\nRoku 1974 vydal na značce Caroline Records své první sólové album \"Guitar Solos\"; jsou na něm improvizované skladby nahrané za pomoci preparované kytary. Rovněž se podílel na několika albech hudebníka Briana Ena (\"Before and After Science\" a \"Music for Films\").\n\nFred Frith vystoupil na 8. pražských jazzových dnech a to nejprve v duetu s Chrisem Cutlerem (25. května 1979 v Lucerně) a poté se skupinou Art Bears (26. května 1979 tamtéž).\n\n"}
{"id": "744136", "url": "https://cs.wikipedia.org/wiki?curid=744136", "title": "I-jang", "text": "I-jang\n\nI-jang ( , pchin-jinem \"Yìyáng\") je městská prefektura\nv Čínské lidové republice, kde patří k provincii Chu-nan. Celá prefektura má rozlohu 12 144 čtverečních kilometrů a v roce 2010 zde žilo bezmála čtyři a půl milionu obyvatel.\n\nMěsto bylo založeno za dynastie Čchin.\n"}
{"id": "744137", "url": "https://cs.wikipedia.org/wiki?curid=744137", "title": "Seznam zápasů československé fotbalové reprezentace na LOH", "text": "Seznam zápasů československé fotbalové reprezentace na LOH\n\n"}
{"id": "744138", "url": "https://cs.wikipedia.org/wiki?curid=744138", "title": "A Night with Lou Reed", "text": "A Night with Lou Reed\n\nA Night with Lou Reed je záznam z koncertu Lou Reeda ze dne 28. února 1983. Koncert byl nahrán v Bottom Line v New York City. Záznam původně vyšel v roce 1991 na VHS. Album obsahuje, mimo sólových Reedových skladeb, i skladby skupiny The Velvet Underground, které napsal taktéž Lou Reed. V roce 1999 zánam vyšel na DVD.\n\n"}
{"id": "744141", "url": "https://cs.wikipedia.org/wiki?curid=744141", "title": "HD+", "text": "HD+\n\nHD+ je zkratkou pro:\n"}
{"id": "744144", "url": "https://cs.wikipedia.org/wiki?curid=744144", "title": "Krtek a autíčko (počítačová hra)", "text": "Krtek a autíčko (počítačová hra)\n\nKrtek a autíčko je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Kybersoft, autorem hudby je Miroslav Hlavička a autorem úvodního obrázku a obrázku autíčka ve hře Tomáš Vilím (pod přezdívkou \"Universum\"). Vydavatelem hry byla společnost Proxima – Software v. o. s., hra byla vydána v roce 1990 jako součást souboru her Bad Dream.\n\nHráč ovládá postavu Krtka, který nakládá programy na nákladní auto. Musí je naložit tak, aby náklad nikde nepřečníval. Tento úkol Krtkovi ztěžují pružíci. Někteří pružíci se pohybují náhodně, jiní se vydají přímo ke Krtkovi, jakmile se Krtek dostane do jejich blízkosti. Na obranu před pružíky má Krtek malé rýčky, které po nich může házet a tím pružíky omráčí. Také může použít jablko, které Krtkovi dodá dostatek energie k odstranění pružíků nebo k rozbití překážejících beden s programy. Hra je rozdělena na 30 úrovní, v každé z nich si Krtek vydělá na část svého vysněného autíčka.\n\n"}
{"id": "744146", "url": "https://cs.wikipedia.org/wiki?curid=744146", "title": "Edit Sampler", "text": "Edit Sampler\n\nEdit Sampler, známý také jako E-Sampler, je program pro práci se zdigitalizovanými zvuky a hudbou pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Ondřej Mihula, který jej napsal pod přezdívkou \"CID\". Vydavatelem programu byla společnost Proxima – Software v. o. s., program byl vydán v roce 1990. V roce 1992 byl jedním z programů přiložených k 80. číslu časopisu Your Sinclair.\n\nProgram umožňuje samplování zvuku a následnou editaci samplů. Jelikož je k samplování použit standardní magnetofonový vstup ZX Spectra, jsou výsledné samply pouze jednobitové. Program umožňuje nezávisle na sobě nastavit rychlost samplování a rychlost přehrávání samplů. Z vytvořených samplů je možné vytvořit relokovatelnou rutinu, která umožňuje použití vytvořených samplů mimo program Edit Sampler.\n\n"}
{"id": "744148", "url": "https://cs.wikipedia.org/wiki?curid=744148", "title": "Completely Well", "text": "Completely Well\n\nCompletely Well je studiové album B. B. Kinga, vydané v roce 1969 na LP a na CD v roce 1987. Na albu je například i hit „The Thrill Is Gone“. Album produkoval Bill Szymczyk.\n\n"}
{"id": "744149", "url": "https://cs.wikipedia.org/wiki?curid=744149", "title": "Fotbal na Letních olympijských hrách 1952", "text": "Fotbal na Letních olympijských hrách 1952\n\nFotbalový turnaj na Letních olympijských hrách 1952 byl osmý oficiální fotbalový turnaj na olympijských hrách. Vítězem se stala maďarská fotbalová reprezentace.\n\n"}
{"id": "744150", "url": "https://cs.wikipedia.org/wiki?curid=744150", "title": "Telefony I", "text": "Telefony I\n\nTelefony I nebo pouze Telefony je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Jiří Koudelka, který ji napsal pod přezdívkou \"George K.\" Vydavatelem hry byla společnost Proxima – Software v. o. s., hra byl vydána v roce 1992 jako součást souboru her Mah Jongg.\n\nHra je učena pro malé děti do 10 let. Úkolem hráče je zvedat zvonící telefony, které se nachází na různých plošinách. Plošiny jsou spojeny žebříky. Současně může zvonit i více telefonů, ne všechny telefony zvoní po stejnou dobu. Cílem hry je zvednout požadovaný počet telefonů. Hra má devět kol, každé následující je o něco složitější proti předcházejícímu. V některých kolech jsou zobrazeny reklamy na některé z produktů společnosti Proxima – Software v. o. s. Hru je možné ovládat buď pomocí klávesnice nebo pomocí Kempston joysticku.\n\nExistuje také varianta této hry ve formě doplňkové utility pro textový procesor Desktop a tedy z něj přímo spustitelná.\n\n"}
{"id": "744152", "url": "https://cs.wikipedia.org/wiki?curid=744152", "title": "User 1 (soubor programů)", "text": "User 1 (soubor programů)\n\nUser 1 je soubor uživatelských programů pro počítače Sinclair ZX Spectrum a kompatibilní (například Didaktik). Všechny programy jsou českého původu, jejich autorem je Tomáš Vilím, který je napsal pod přezdívkou \"Universum\". Vydavatelem souboru programů byla společnost Proxima – Software v. o. s., soubor byl vydán v roce 1992.\n\nDevast Ace je monitor a disasembler strojového kódu procesoru Z80. Program umožňuje trasování strojového kódu, umožňuje i výpis programu v Basicu a odhalit některé finty použité programátorem k utajení některých funkcí programu. Program počítá se standardním způsobem volání některých podprogramů z ROM ZX Spectra, takže po instrukci \"rst 8\" následuje výpis číselné hodnoty následujícího bytu, po instrukci \"rst 28\" následuje sekvence číselných hodnot následujících bytů, dokud není nalezen byte s hodnotou 38.\n\nDevastace+ je varianta programu Devast Ace schopná běžet v obrazové paměti ZX Spectra. Díky tomu neumožňuje některé funkce.\n\nWlezley 7 je program pro grafické práce. Umožňuje kreslit a opravovat sprity, tvořit fonty, zobrazovat a přepisovat texty a upravovat obrázky. Umožňuje také prohlížení programů v Basicu. Grafické práce jsou možné pouze s pixely, není možné vytvářet větší celky, jako úsečky nebo kružnice. Program běží v obrazové části paměti ZX Spectra. Předchůdcem programu je Wlezley Alfa.\n\nGargantua, Pantagruel, David a Goliath jsou kopírovací programy. Vzájemně se liší v některých vlastnostech, např. velikostí volného místa pro kopírované soubory nebo způsobem komprimace kopírovaných souborů. Po operacích \"save\", \"load\" a \"verify\" je možné vyslat na zvolený port libovolnou hodnotu.\n\n"}
{"id": "744153", "url": "https://cs.wikipedia.org/wiki?curid=744153", "title": "Hexagonia", "text": "Hexagonia\n\nHexagonia je hra pro počítače Sinclair ZX Spectrum a kompatibilní (například Didaktik), je pokračováním hry Atomix. Jedná se o hru českého původu, jejími autory jsou Patrik Rak a Milan Matoušek, hudbu pro počítače ZX Spectrum 128 složil František Fuka. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Expedice. V roce 1992 ji znovu vydala společnost Ultrasoft. Hra existuje také ve verzi pro počítač SAM Coupé.<ref name=\"c.a.d.a./scorpion\"></ref>\n\nÚkolem hráče poskládat molekulu z atomů různě rozmístěných po hrací ploše. Nejprve hráč musí vhodně vhodně zvolit místo, na kterém bude výsledná molekula umístěna, tak, aby se mu na toto místo všechny atomy vešly. Hráč atomy pohybuje způsobem, kdy vybere atom a určí mu směr pohybu. Atom se pak daným směrem pohybuje, dokud nenarazí na překážku nebo jiný atom. Proti hře Atomix obsahuje Hexagonia složitější molekuly a nové druhy překážek, např. překážky, které lze rozbít, a překážky, o které se atom nezastaví, ale odrazí se od nich. Hra má 50 úrovní, v 39. úrovni je ale chyba, která způsobí, že hru nelze dohrát. Pro dohrání 39. úrovně je nutné použít příkaz POKE 36782,16.\n\n"}
{"id": "744155", "url": "https://cs.wikipedia.org/wiki?curid=744155", "title": "Star Dragon", "text": "Star Dragon\n\nStar Dragon je hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Patrik Rak, autorem grafiky je Milan Matoušek, autorem hudby je František Fuka. Vydavatelem hry byla společnost Ultrasoft, která hru vydala v roce 1990. Hru znovu vydala v roce 1991 společnost Proxima – Software v. o. s. jako součást souboru her Letris.\n\nJedná se o vesmírnou střílečku. Hráč ovládá malou kosmickou stíhačku pojmenovanou Star Dragon a jeho úkolem je ničit nástrahy nepřátel. Navíc musí doplňovat palivo a munici, neboť jejich zásoba není neomezená. Hra má šest úrovní, konče každé čeká silný nepřítel.\n\nHru je možné ovládat pomocí klávesnice nebo pomocí Kempston joysticku.\n\n"}
{"id": "744157", "url": "https://cs.wikipedia.org/wiki?curid=744157", "title": "Heroes '92", "text": "Heroes '92\n\nHeroes '92, známá také jako Heroes, je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je Jiří Koudelka, který ji napsal pod přezdívkou \"George K.\", autorem hudby je Miroslav Hlavička. Vydavatelem hry byla společnost Proxima – Software v. o. s., hra byla vydána samostatně v roce 1992, později se stala součástí stejnojmenného souboru her.\n\nHra byla součástí soutěže k 10. výročí vzniku ZX Spectra, druhou částí soutěže bylo zodpovězení otázek, které postupně vyšly v časopise ZX Magazín č. 3/92–5/92. Po uzávěrce soutěže pak v ZX Magazínu č. 1/93 vyšly tipy k dohrání hry a popis ochrany, kterou byla hra chráněna proti crackování. Vyhodnocení soutěže pak vyšlo v čísle 2/93.\n\nPřestože se jedná o textovou hru, hra je ovládána pomocí menu. Hráč je v roli šéfinspektora Jacquesa Clouseaua, který pátrá po uneseném programátorovi Timu Colemanovi (postava ze série her Podraz, také je ovládána hráčem). Protože se jedná o hru týkající se historie ZX Spectra, ve hře se hráč setká s postavami z jiných počítačových her, např. lemmingem, Batmanem, Robocopem I, Robocopem II nebo krotiteli duchů.\n\nCelou soutěží i samotnou hrou se prolíná otázka: \"Jde kůň (klap, klap) a had (šš, šš). Na co jdou?\"\n\n"}
{"id": "744159", "url": "https://cs.wikipedia.org/wiki?curid=744159", "title": "Archeo", "text": "Archeo\n\nArcheo je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejími autory jsou Pavel Macek a Ladislav Schön. Vydavatelem hry byla společnost Proxima – Software v. o. s., hra byla vydána v roce 1993 jako součást souboru her Heroes.\n\nJedná o textovou hru, která je ovládána pomocí menu. Hráč je v roli profesora gymnázia zajímajícího se o Mayskou civilizaci, který se vydal na poloostrov Yucatán. Jeho cílem je najít vzácné rukopisy této civilizace. Část hry se odehrává v podzemí, kde hráč potřebuje svítilnu, v níž ale postupně ubývá energie. Také má k dispozici fotoaparát, počet snímků, které může udělat, je ale omezený stavem baterií.\n\n"}
{"id": "744160", "url": "https://cs.wikipedia.org/wiki?curid=744160", "title": "Indiana Jones (textové hry)", "text": "Indiana Jones (textové hry)\n\nIndiana Jones a chrám zkázy, Indiana Jones II a Indiana Jones III jsou textové hry pro počítače Sinclair ZX Spectrum a kompatibilní (například Didaktik). Jejich autorem je František Fuka, který je naprogramoval v letech 1985, 1987 a 1990. Hry byly v roce 1992 vydány společností Proxima – Software v. o. s. jako součást souboru her Fuxoft uvádí.\n\nIndiana Jones a chrám zkázy je druhá textová hra Františka Fuky. Je inspirována filmem Indiana Jones a chrám zkázy. Ve hře se objevují i prvky z filmu Krotitelé duchů.<ref name=\"Hra 7: Indiana Jones a Chrám zkázy (1985)/Herní archeolog\"></ref> Úkolem hráče je najít masku slunečního boha. Hra je ovládána pomocí příkazů zadávaných z klávesnice.\n\nHra má přes 30 lokací a hráč se může pohybovat do čtyř světových stran a nahoru a dolů.\n\nFrantišek Fuka podle svých slov hru pojmenoval jako \"Indiana Jones a Chrám zkázy\" dříve než viděl film a po uvedení filmu v Československu byl překvapen, že byl česky pojmenován také jako \"Indiana Jones a chrám zkázy\", přestože podle něho anglický název \"Indiana Jones and the Temple of Doom\" znamená trochu něco jiného.\n\nHra je inspirována filmem Dobyvatelé ztracené archy. Děj hry se odehrává v Africe. Úkolem hráče je najít faraonův platinový náhrdelník. Hra je ovládána pomocí kontextového menu, ve kterém jsou nabízeny pouze momentálně dostupné akce.<ref name=\"Hra 114: Indiana Jones 2 (1987)/Herní archeolog\"></ref> Celá hra se tak ovládá pouze třemi klávesami, z nichž dvě slouží propohyb v menu a třetí k potvrzení volby. Hra má malý rozsah a inventář věcí, které může mít postava hráče u sebe, je omezen na pět.\n\nHra je inspirována filmem Indiana Jones a poslední křížová výprava. Je ovládána pomocí příkazů zadávaných z klávesnice. Hra umožňuje ukládání stavu hry na magnetofon a do paměti, do paměti je možné uložit osm různých pozic. Ke hře bylo dodáváno intro se zajímavostmi o hře.\n\nPokračováním herní série Františka Fuky je textová hra Indiana Jones a zlatá soška Keltů z roku 1990, kterou naprogramoval Jiří Fencl. Stejný autor napsal i hru Tom Jones, která začíná podobně jako Indiana Jones a zlatá soška Keltů.\n\n"}
{"id": "744167", "url": "https://cs.wikipedia.org/wiki?curid=744167", "title": "Soška Brněnského muže", "text": "Soška Brněnského muže\n\nSoška Brněnského muže je artefakt moravského pravěku - figurka, loutka muže, z níž se dochovaly tři části (hlava, tělo a levá ruka). Všechny části byly vyřezány z mamutiny a původně byly pohyblivě spojeny.\nByla nalezena v hrobu muže v brněnské Francouzské ulici, v roce 1891. Dům byl narušen při výstavbě kanalizace a následně jej prozkoumal A. Makowsky. Hrob byl ukryt pod vrstvou spraše vysokou 4,5 metru a obsahoval neobvykle bohatou výbavu. Kostra byla překryta mamutí lopatkou a klem, vedle ní ležela žebra nosorožce.\nKromě figurky bylo vedle jedince nalezeno 600 závěsků zhotovených z terciérních schránek měkkýšů (dentálií), dva provrtané kamenné kruhy ze slínovce a několik symbolických terčů z mamutoviny a mamutí lopatky.\nNejlépe se dochovala hlavička figurky, která byla provedena realisticky s naznačeným účesem, nadočnicovými oblouky a nosem. Oči a ústa spíše tušíme, povrch je ale mírně korodovaný. \nTělo je ve fragmentárním stavu, lépe se dochovala pravá polovina. \nPřední strana těla je seříznuta do roviny a členěná třemi výběžky. Z končetin se dochovala pouze levá ruka s naznačeným pažním a ramenním kloubem.\nStředem těla prochází dutina, která byla vykládána jako vrtaný otvor, v současnosti je však výrazně korodovaná. Jistý vrtaný otvor se dochoval na pravé straně těla v místě připojení nohy. Všechny části byly původně spojeny nejspíš koženými řemeny, takže celek tvořil pohyblivou loutku. Podle analogií z počátku 20. století ze Sibiře mohla loutka sloužit jako pomůcka šamana.\nVzhledem k extrémně bohaté výbavě hrobu, který musel patřit výjimečnému jedinci, je tato interpretace pravděpodobná.\n\n\"Čerpáno z encyklopedie Lovci mamutů\"\n"}
{"id": "744169", "url": "https://cs.wikipedia.org/wiki?curid=744169", "title": "Georgi Asparuchov", "text": "Georgi Asparuchov\n\nGeorgi Rangelov Asparuchov, bulharsky Георги Рангелов Аспарухов (4. května 1943 – 30. června 1971), známý pod přezdívkou Gundi, byl bulharský fotbalový útočník.\n\nHrál za bulharské týmy Levski Sofia a PFK Botev Plovdiv. Proslavil se v roce 1965, když v pohárovém dvojzápase proti Benfice (3:3 a 2:3) dal všech pět branek svého mužstva. Dostal nabídku hrát za AC Milán, ale bulharská vláda přestup nepovolila. Zahynul při automobilové nehodě ve věku 28 let, na jeho pohřeb přišlo přes půl milionu lidí.\n\nV roce 1965 byl zvolen nejlepším sportovcem Bulharska, v tomtéž roce byl osmý v anketě o Zlatý míč. Byl vyhlášen nejlepším bulharským fotbalistou 20. století, v soutěži Největší Bulhaři se umístil jako patnáctý.\n\nZa bulharský národní tým odehrál 50 zápasů a dal v nich 19 gólů. Zúčastnil se tří mistrovství světa ve fotbale: 1962, 1966 a 1970.\n\n"}
{"id": "744170", "url": "https://cs.wikipedia.org/wiki?curid=744170", "title": "Fotbal na Letních olympijských hrách 1956", "text": "Fotbal na Letních olympijských hrách 1956\n\nFotbalový turnaj na Letních olympijských hrách 1956 byl devátý oficiální fotbalový turnaj na olympijských hrách. Vítězem se stala sovětská fotbalová reprezentace. Turnaj byl poznamenán malou účastí a mnoha odhlášenými týmy na poslední chvíli.\n\nZatímco do všech předchozích olympijských turnajů se nemusela hrát kvalifikace, neboť všichni přihlášení měli automaticky jistou účast, nyní byl zájem o účast tak velký, že se musela sehrát i kvalifikace. Ta ale byla poznamenána velkým množstvím kontumací, stejně jako později závěrečný turnaj.\n\n Týmy Egypt, Jižní Vietnam a Maďarsko se vzdaly účasti. \n\n"}
{"id": "744171", "url": "https://cs.wikipedia.org/wiki?curid=744171", "title": "Emma Maria Herzig", "text": "Emma Maria Herzig\n\nEmma Maria Herzig, též Emma Marie Herzigová (25. března 1873 Rýnovice – 1. března 1933 Liberec) byla lékařka, československá politička německé národnosti a meziválečná senátorka Národního shromáždění.\n\nByla dcerou továrníka a vnučkou poslance Frankfurtského parlamentu v roce 1848 Wilhelma Herziga. Soukromě se vzdělávala, maturitu složila v Štýrském Hradci. Vystudovala medicínu na Vídeňské univerzitě a na Univerzitě ve Štýrském Hradci. Roku 1905 získala titul doktora lékařství. Další odborné vzdělání získala ve Štýrském Hradci, Badenu u Vídně, Praze a v Německu. Od roku 1908 byla praktickou lékařkou v Liberci. Specializovala se na ženské choroby a na nervové nemoci. Byla aktivní v ženských spolcích. V letech 1925–1933 byla prezidentkou svazu německých ženských spolků v ČR. Profesí byla lékařkou z Liberce. Byla předsedkyní spolku \"Deutsche Vereinigung für Mutterschutz und Säuglingsfürsorge\" se sídlem v Liberci.\n\nV parlamentních volbách v roce 1920 získala za Německou nacionální stranu (DNP) senátorské křeslo v Národním shromáždění. DNP šla do voleb v rámci koalice Německá volební pospolitost (\"Deutsche Wahlgemeinschaft\"), v níž se sdružila s Německou národně socialistickou stranou dělnickou. V senátu zasedala do roku 1925.\n\n"}
{"id": "744176", "url": "https://cs.wikipedia.org/wiki?curid=744176", "title": "FbŠ Bohemians", "text": "FbŠ Bohemians\n\nFbŠ Bohemians je pražský florbalový klub. Vznikl v roce 1996 spojením FbK Gymnázium Písnická, ŠSK Jižní a FbK Noxa Praha. Klub byl založen Martinem Musilem, Pavlem Kočvarou a Jiřím Šikolou.\n\nV sezóně 2018/19 obsahuje jeho členská základna přes 1500 dětí a dospělých, kteří jsou rozděleni do 33 družstev. Řadí se tak mezi největší florbalové oddíly v Česku. Současně jeho dospělé týmy působí v nejvyšších českých soutěžích.\n\nDružstvo \"muži A\" hraje v Superlize florbalu od sezóny 2010/11, kdy postoupilo z nižší soutěže. Dříve hrálo nejvyšší soutěž také v sezonách 2003/04–2007/08. Největším úspěchem týmu je páté místo v sezónách 2014/15 a 2017/18. V ročníku 2019 získal tým druhé místo v Poháru Českého florbalu. Aktuálním trenérem týmu mužů je Michal Jedlička.\n\nDružstvo \"ženy A\" hraje v Extralize žen. Pětkrát získalo titul vicemistra, v sezónách 2005/06, 2007/08 a 2009/10–2011/12. Tým také získal dvě druhá místa v Poháru Českého florbalu v ročnících 2010 a 2016.\nTým vznikl výběrem z hráček Akcent Sparta Praha, Pohoda Praha a FbŠ Praha.\n\nOd roku 2000 nesl klub název 1. HFK Děkanka. V roce 2002 se přejmenoval na FbŠ Praha, avšak před začátkem sezóny 2004/05 se tým spojil s FBK Bohemians Praha, čímž vznikl současný název klubu, FbŠ Bohemians. V některých sezónách klub nesl název sponzorů: EVVA FBŠ Bohemians, FbŠ pipni.cz Bohemians a FbŠ JUREX Bohemians.\n\nMuži A\n\n\nŽeny A\n\n\nJunioři A\n\n\nJuniorky A\n\n\nStarší žáci A\n\n\nHistorie klubu FbŠ Bohemians se datuje od roku 1996.\n\nSpojením tří subjektů – FbK Gymnázium Písnická, ŠSK Jižní a FbK Noxa Praha – se stal jedním z největších florbalových klubů. V letech 2000–2002 nesl jméno 1. HFK Děkanka, následně pak FbŠ Praha. Před sezónou 2004/05 se oddíl FbŠ Praha sloučil s FBK Bohemians Praha a upevnil si tak pozici největšího florbalového klubu v zemi – FbŠ Bohemians. Za tímto spojením stáli výhradně Martin Musil, Jiří Šikola a Pavel Kočvara.\n\n\"Družstvo mužů\" v sezóně 2001/02 postoupilo ze třetí do druhé ligy a hned v dalším ročníku postoupilo dále do extraligy. V sezóně 2003/04 jako nováček nejvyšší soutěže družstvo uspělo v baráži o 1. ligu a probojovalo se až do čtvrtfinále poháru ČFbU. V nejvyšší soutěži se tým držel až do sezóny 2007/08, kdy proběhla generační obměna kádru, a tým sestoupil do 1. ligy. V sezóně 2010/11 se tým vrátil do extraligy, kde hraje až do současnosti.\n\n"}
{"id": "744180", "url": "https://cs.wikipedia.org/wiki?curid=744180", "title": "Horses and High Heels", "text": "Horses and High Heels\n\nHorses and High Heels je devatenácté sólové studiové album britské zpěvačky Marianne Faithfullové. Album vyšlo v lednu 2011 u vydavatelství Dramatico a produkoval ho Hal Willner.\n\n"}
{"id": "744184", "url": "https://cs.wikipedia.org/wiki?curid=744184", "title": "Divadlo Minaret", "text": "Divadlo Minaret\n\nDivadlo Minaret je profesionální činoherní divadlo pro děti a mládež. Vzniklo v roce 1994 a v současné době má v repertoáru už 13 pohádkových titulů a jeden pro mládež od dvanácti let. Hraje pravidelně o víkendech v Redutě v Praze 1 na Novém Městě (Národní 20) a několikrát měsíčně podniká zájezdy. Soubor je složen z přibližně dvaceti herců a ředitelem je Luděk Jiřík, herec a lektor Městského divadla v Mladé Boleslavi.\n\nDivadlo Minaret vzniklo v roce 1994, kdy vytvořilo svou první inscenaci, Ionescovu Lekci. Ve svých začátcích účinkovalo zejména v Divadélku U Panáků na Letné, pak se stálou scénou Minaretu na tři sezóny stal Klub Lávka na Praze 1. Od sezóny 2002/2003 pravidelně uvádí svá víkendová představení v klubu Reduta. Soubor vystupuje od září do června a během jedné sezóny odehraje více než jedno sto představení. Vedle vystupování v Praze a zájezdů po Čechách a Moravě se účastní také festivalů (např. Mezi ploty, Týden duševního zdraví). Minaret za dobu své existence vytvořil třináct pohádkových inscenací, které se hrají nejen na pražských scénách, ale i v dalších městech českých a moravských.\n\nDivadlo Minaret pořádá (od r. 1995) herecké kurzy pro děti od 10 do 18 let ve svých Divadelních studiích, jak v Praze, tak i v Mladé Boleslavi.\n\nPro děti (od tří let) má Minaret na repertoáru třináct inscenací: \n\nPro děti a mládež od 12 let:\n\nŘeditelem a režisérem Divadla Minaret je Luděk Jiřík, který je zároveň hercem a lektorem Městského divadla Mladá Boleslav, dramaturgii zajišťuje Renata Nechutová. Dalšími režiséry jsou absolventi DAMU Tran Q. Hung a Petr Hruška. Tvůrčí tým Divadla Minaret je poměrně stálý (scénograf Adam Pitra, choreografka Eva Velínská, hudebník Petr Malásek, Vladimír Franz a Lubor Šonka, mim Jiří Kaftan, grafička Dana Volfová, výtvarnice Ivana Křivánková a další). \n\nSoubor Divadla Minaret tvoří přibližně 20 herců: Martin Hejný, Milan Ligač, Petr Halíček, Radek Valenta, Luděk Jiřík, Marek Jína, Radim Jíra, Renata Nechutová, Luděk Kanda, Karolína Krejčová, Veronika Koloušková, Dáša Kouřilová, Pavlína Kotrbatá, Lenka Vahalová, Petr Prokeš, Eliška Srnská, Eva Radilová, Eva Miškovič, Nikola Valová, Ondřej Brejcha.\n\n"}
{"id": "744185", "url": "https://cs.wikipedia.org/wiki?curid=744185", "title": "Hermann Hladik", "text": "Hermann Hladik\n\nHermann Hladik, uváděn též jako Heřman Hladík (12. dubna 1871 Albrechtice v Jizerských horách – 16. února 1947 Jablonec nad Nisou), byl československý politik německé národnosti a senátor Národního shromáždění ČSR za Německou sociálně demokratickou stranu dělnickou v ČSR.\n\nPocházel z rodiny brusičů skla. Pracoval také nejprve ve sklárnách. Roku 1905 se s rodinou přestěhoval do Jablonce nad Nisou. Od raného mládí byl aktivní v dělnickém hnutí (rakouská sociální demokracie). Od roku 1905 byl úředníkem sociálně demokratické kanceláře v Jablonci, od roku 1907 úředníkem všeobecné okresní nemocenské pokladny. Od roku 1916 do roku 1918 bojoval během světové války v armádě. Profesí byl roku 1920 tajemníkem strany v Jablonci nad Nisou.\n\nV parlamentních volbách v roce 1920 získal za Německou sociálně demokratickou stranu dělnickou v ČSR (DSAP) senátorské křeslo v Národním shromáždění, kde zasedal do roku 1925.\n\nRoku 1938 odešel v souvislosti se záborem Sudet Německem do vnitrozemí a žil během války v Protektorátu. Po válce se v roce 1945 vrátil do Jablonce. Zde zemřel roku 1947.\n\n"}
{"id": "744188", "url": "https://cs.wikipedia.org/wiki?curid=744188", "title": "Antonín Hnátek (politik)", "text": "Antonín Hnátek (politik)\n\nAntonín Hnátek (16. listopadu 1862 Hrazené Rataje – ???) byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nProfesí byl správcem školy v Olší u Tišnova.\n\nPo parlamentních volbách v roce 1920 získal za za Československou sociálně demokratickou stranu dělnickou senátorské křeslo v Národním shromáždění. Mandát nabyl ale až dodatečně roku 1922 jako náhradník poté, co rezignoval senátor Stanislav Marák.\n\n"}
{"id": "744191", "url": "https://cs.wikipedia.org/wiki?curid=744191", "title": "Antonín Hnátek", "text": "Antonín Hnátek\n\nJméno a příjmení Antonín Hnátek má více nositelů:\n\n"}
{"id": "744193", "url": "https://cs.wikipedia.org/wiki?curid=744193", "title": "Josef Holý (politik)", "text": "Josef Holý (politik)\n\nJosef Holý (9. února 1874 Košík – 6. února 1928 Brno) byl český a československý spisovatel a politik, meziválečný senátor Národního shromáždění ČSR za Československou stranu socialistickou (národní socialisté).\n\nStudoval na gymnáziu v Jičíně, kde maturoval roku 1895. Od roku 1900 učil na průmyslové škole v Plzni, pak absolvoval osm semestrů na Filozofické fakultě Univerzity Karlovy. Působil jako básník a dramatik. Žánrově se zaměřoval na skeptickou intimní lyriku a společensky kritickou tvorbu. V roce 1906 byl přeložen z působiště učitele na dívčím lyceu Vesny v Brně kvůli disciplinárnímu řízení, které proti němu bylo vedeno pro báseň \"Svatba\" ze sbírky \"Adamovské lesy\". Přešel na školu ve Velkém Meziříčí, pak opět působil v Brně. Byl členem Moravského kola spisovatelů, jemuž v letech 1923–1925 předsedal. Vydal básnické sbírky \"Památník\" a \"Skokády\" (1897) a \"Padavky\" (1897). Bývají srovnávány s Petrem Bezručem, třebaže Holý označil Bezruče za svého epigona. V roce 1905 mu vyšla sbírka milostné poezie \"Panenčiny knížky\", předtím roku 1903 sbírka \"Satyry\" a téhož roku i \"Elegie\". V roce 1908 publikoval sbírku sociálních balad \"Mračna\". Zabýval se i divadelními dramatizacemi. Je autorem veršované skladby \"Vašíček Nejlů\", která měla divadelní premiéru v říjnu 1928 v brněnské Redutě. Publikoval povídky, fejetony a kratší studie či polemiky v denním tisku. Nejvýraznější polemiku vyvolal básní \"Svatba\", kterou napadl spisovatelku Růženu Svobodovou.\n\nPo parlamentních volbách v roce 1920 získal senátorské křeslo v Národním shromáždění. Mandát nabyl ale až dodatečně roku 1923 jako náhradník poté, co zemřel senátor Alois Konečný. Povoláním byl profesorem a spisovatelem v Brně.\n\nKrátce před parlamentními volbami v roce 1925 opustil národně socialistickou stranu a přešel k Československé straně lidové.\n\nZemřel v únoru 1928 po delší nemoci.\n\n"}
{"id": "744194", "url": "https://cs.wikipedia.org/wiki?curid=744194", "title": "Josef Holý", "text": "Josef Holý\n\nJméno a příjmení Josef Holý má více nositelů:\n\n"}
{"id": "744195", "url": "https://cs.wikipedia.org/wiki?curid=744195", "title": "Luisa Amélie Bádenská", "text": "Luisa Amélie Bádenská\n\nLuisa Amélie Stefanie von Baden (5. června 1811, Schwetzingen – 19. července 1854, Karlsruhe) byla rodem bádenská a sňatkem švédská princezna.\n\nLuisa Amélie se narodila jako první z dětí bádenského velkovévody\nKarla Ludvíka a jeho manželky Stéphanie de Beauharnais, adoptivní dcery francouzského císaře Naopoleona Bonaparte.\n\nManželství jejích rodičů vzniklo v roce 1806 jako politicky motivované spojení a nelze je označit za šťastné. Zatímco Stefanie dlela v Mannheimu, trávil její manžel se svým strýcem Ludvíkem I. Bádenským čas orgiemi v Karlsruhe. Stefaniin adoptivní otec, mocný Napoleon Bonaparte, byl poměry na bádenském dvoře velmi rozezlen, přesto však vytvořil nové velké Bádensko. Karel Fridrich Bádenský, vládnoucí bádenský velkovévoda a Luisin pradědeček, byl nicméně vyzván k tomu, aby Ludvíka, svého nejmladšího syna z prvního manželství, vykázal ze sídelního města.\nLuisiným rodičům to pramálo pomohlo, sblížili se teprve po letním pobytu v Baden-Badenu v roce 1810; v roce 1811 pak se narodila Luisa. V tomtéž roce se stal její otec druhým velkovévodou bádenským.\n\n9. listopadu roku 1830 se v Karslruhe provdala za bývalého švédského korunního prince, svého bratrance Gustava von Holstein-Gottorp, syna sesazeného švédského krále Gustava IV. Adolfa a jeho manželky, bádenské princezny Frederiky Dorotey. Gustav byl činný v císařské vojenské službě a manželé žili po svatbě v Schönbrunnu. Z manželství, které bylo v roce 1844 rozvedeno, se narodili dva potomci, starší chlapec však zemřel jako nemluvně krátce po narození:\n\nLuisa zemřela v Karlsruhe 19. července roku 1854 a 26. července byly její ostatky přeneseny do Sigmaringenu, kde tehdy žila její sestra Josefína Bádenská; zde byla pohřbena ve velkovévodské hrobce.\n\n"}
{"id": "744196", "url": "https://cs.wikipedia.org/wiki?curid=744196", "title": "Enigmata", "text": "Enigmata\n\nEnigmata je studiové album Johna Zorna. Album vyšlo 12. července 2011 u Tzadik Records. Album produkoval John Zorn a hrají na něm Marc Ribot a Trevor Dunn.\n\n"}
{"id": "744199", "url": "https://cs.wikipedia.org/wiki?curid=744199", "title": "Nova Express", "text": "Nova Express\n\nNova Express je studiové album Johna Zorna. Album vyšlo v březnu 2011 u Tzadik Records a produkoval ho John Zorn. Album byloo inspirováno stejnojmennou prózou Williama Burroughse.\n\n"}
{"id": "744206", "url": "https://cs.wikipedia.org/wiki?curid=744206", "title": "Shader jazyk", "text": "Shader jazyk\n\nShader jazyk (nebo také jazyk pro psaní shaderů či shaderovací jazyk z anglického shading language) je speciální programovací jazyk sloužící k programování shaderů. Shadery jsou programy určené k řízení jednotlivých fází programovatelného grafického řetězce grafické karty (přesněji GPU). V dnešní době se jedná téměř výhradně o vyšší programovací jazyky, avšak v počátcích vývoje programovatelného řetězce byly k jeho řízení používány programy psané v nižších programovacích jazycích .\n\nK nejznámějším jazykům této třídy patří:\n\nMezi nižší shaderovací jazyky patří dříve používaný jazyk OpenGL Assembly Language (ARB).\n\n"}
{"id": "744210", "url": "https://cs.wikipedia.org/wiki?curid=744210", "title": "Jesse James", "text": "Jesse James\n\nJesse Woodson James (5. září 1847 – 3. dubna 1882) byl americký zločinec, lupič a vrah. Již za svého života byl slavný a po své smrti se stal americkou legendou, prototypem lupiče z Divokého západu. Během války Severu proti Jihu se spolu se svým bratrem Frankem účastnil partyzánských bojů na straně Jižanů, po válce se pak jako člen různých zločineckých tlup živil přepadáváním vlaků, dostavníků a bank. Roku 1882 jej zastřelil Robert Ford, mladý začínající gangster, který doufal, že se tak stane slavným a získá odměnu vypsanou na Jamesovu hlavu státem.\n\n"}
{"id": "744214", "url": "https://cs.wikipedia.org/wiki?curid=744214", "title": "Packard V-1650", "text": "Packard V-1650\n\nPackard V-1650 byla verze dvanáctiválcového, kapalinou chlazeného pístového leteckého motoru o objemu 27 litrů Rolls-Royce Merlin, vyráběné během druhé světové války firmou Packard Motor Car Company na základě licence ve Spojených státech amerických.\n\nVelká Británie nutně potřebovala Rolls-Royce Merlin pro své válečné úsilí, a proto se snažila zajistit jeho výrobu mimo své území. Zástupci Rolls-Royce navštívili několik severoamerických výrobců automobilů s cílem zajistit výrobu Merlinů v USA nebo Kanadě. Poté co Henry Ford v červenci 1940 odvolal nabídku výroby Merlinů, byla následně vybrána firma Packard Motor Car Company pro úvodní objednávku Merlinů v hodnotě 130 000 000 $. Dohoda byla uzavřena v září 1940 a první motor vyrobený Packardem označený V-1650-1 se rozběhl poprvé v srpnu 1941.\n\nNázev odpovídá názvosloví leteckých motorů v USA kde V odpovídá konstrukci motoru a číslo odpovídá objemu v kubických palcích. Ve Velké Británii se pro tyto motory používaly původní názvy, jen před verzí motoru se používala číslice 2. A to z důvodu jelikož motory vyrobené v USA vyžadovaly jiné servisní nářadí (v USA vyrobený Merlin 66 byl ve Velké Británii označován jako Merlin 266).\n\n\n"}
{"id": "744219", "url": "https://cs.wikipedia.org/wiki?curid=744219", "title": "Pohár Rudého práva 1981/1982", "text": "Pohár Rudého práva 1981/1982\n\nČtvrtý ročník poháru Rudého práva se konal od 12. srpna 1981 do 10. září 1982. Zúčastnila se čtyři reprezentační mužstva. Mužstva se utkala formou dvouzápasů. Československo hrálo všechny zápasy doma, Sovětský svaz naopak všechny venku. Zápasy mezi Finskem a Švédskem se odehrály systémem doma, venku.\n\n Švédsko – SSSR 1:2 (0:1, 0:0, 1:1)\n\n12. srpna 1981 – Stockholm\nBranky: 60. Nilsson – 8. Kapustin, 48. Šalimov.\n\n14. srpna 1981 – Göteborg\nBranky: Lundholm – Larionov 2, Kapustin, Drozděckij.\n\n17. srpna 1981 – Tampere \nBranky: Hagman, Hirvonen, Kiimalainen – Makarov, Malcev, Drozděckij, Žluktov.\n\n18. srpna 1981 – Helsinky \nBranky: Javalainen, Levo – Chomutov, Skvorcov, Balderis, Žluktov, Šepelev.\n\n28. října 1981 - Teplice \nBranky: Rusnák 2, Lála, V. Lukáč, Chalupa, Korbela, Hajdůšek – Villa.\nRozhodčí: Westreicher (AUT) – Exner, Tatíček (TCH)\nVyloučení: 7:10 (2:0) \nČSSR: Králík – Svoboda, Hořava, Kadlec, Hajdůšek, Chalupa, Dvořák, Uvíra, Slanina – Richter, Nový, Jaroslav Hübl – Lála, Kokrment, Pěnička – V. Lukáč, Rusnák, Pouzar – Korbela, Král, Černík.\n\nFinsko: Lassila – Nummelin, Litma, Lehtonen, Hirvonen, J. Tuohimaa, Huikari, Suoraniemi, Helander – Hjerpe, Melametsä, Leppänen – Kiimalainen, H. Tuohimaa, Villa – Sevon, Jalonen, Arbelius – Lindgren, Hakulinen, Susi.\n\n29. října 1981 - Praha \nBranky: Rusnák 2, Chalupa, Hořava, Lála – Hjerpe.\nRozhodčí: Westreicher (AUT) – Exner, Tatíček (TCH)\nVyloučení: 7:11 (3:1) \nČSSR: Lang – Svoboda, Hořava, Kadlec, Hajdůšek, Chalupa, Dvořák, Uvíra, Slanina – Válek, Nový, Richter – Lála, Kokrment, Pěnička – V. Lukáč, Rusnák, Pouzar – Korbela, Král, Černík.\n\nFinsko: Sohlman – Nummelin, Litma, Lehtonen, Hirvonen, J. Tuohimaa, Huikari, Suoraniemi, Helander – Hjerpe, Hakulinen, Leppänen – Sevon, H. Tuohimaa, Villa – Lindgren, Melametsä, Susi – Jalonen, Arbelius.\n\n13. prosince 1981 – Oulu\n\n3. února 1982 – Västerås\nBranky: Rundqvist 2, J. Eriksson 2, Näslund, Loob, Själin – Litma.\n\n14. února 1982 - Praha \nBranky: Kadlec, Kokrment, Dudáček – Kapustin, Larionov, Makarov, Krutov, Šepelev.\nRozhodčí: Olsson (SWE) – Exner, Tatíček (TCH)\nVyloučení: 4:7 (2:2) \n'ČSSR': Lang – Kadlec, Uvíra, Svoboda, Hořava, Chalupa, Dvořák – Lála, Kokrment, F. Černý – Dudáček, Nový, Černík – Hrdina, Růžička, Pouzar – V. Lukáč, P. Ihnačák, Liba.\n\nSSSR: Treťjak – Kasatonov, Fetisov, Vasiljev, Babinov, Biljaletdinov, Pervuchin, Gimajev, Zubkov – Makarov, Larionov, Krutov – Šalimov, Šepelev, Kapustin – Maľcev, Koževnikov, Drozděckij – Skvorcov, Kovin, Varnakov.\n\n16. února 1982 - Praha \nBranky: Nový 2, Korbela – Makarov 2, Kasatonov 2, Koževnikov, Kovin.\nRozhodčí: 7:10 (3:3) \nČSSR: Lang (21. Králík) – Kadlec, Hajdůšek, Svoboda, Hořava, Chalupa, Dvořák, Uvíra, Michalovský – Lála, Kokrment, Korbela – Dudáček, Nový, Černík – Šejba, Růžička, Hrdina – V. Lukáč, P. Ihnačák, Liba.\n\nSSSR: Myškin – Kasatonov, Fetisov, Vasiljev, Babinov, Biljaletdinov, Pervuchin, Gimajev, Zubkov – Makarov, Larionov, Krutov – Šalimov, Šepelev, Kapustin – Maľcev, V. Golikov, Koževnikov – Skvorcov, Kovin, Varnakov.\n\n2. dubna 1982 - Praha \nBranky: Pašek, Rusnák, Liba, Richter – Sjöö 2, Själin, Lindblom.\nRozhodčí: Järvi (FIN) – Caban, Kriška (TCH)\nVyloučení: 9:5 (1:1) \nČSSR: Lang – Uvíra, Hořava, Kadlec, Michalovský, Chalupa, Dvořák, Svoboda, Plánovský – Černík, Nový, Richter – Lála, Kokrment, Hrdina – Pašek, Rusnák, Pouzar – V. Lukáč, P. Ihnačák, Liba.\nŠvédsko: Lindmark – Lindblom, J. Eriksson, Andersson, Helander, T. Eriksson, Samuelsson – Näslund, Pat. Sundström, Loob – L. E. Eriksson, Rundqvist, Isaksson – Ulander, Sjöö, Mörth – Thälin, Olsson, Själin.\n\n4. dubna 1982 (16:30) - Hradec Králové \nBranky: P. Ihnačák, Černík, Kokrment, Rusnák – Hägglund.\nRozhodčí: Järvi (FIN) – Caban, Kriška (TCH)\nVyloučení: 5:7 (1:0) \nČSSR: Králík – Uvíra, Hořava, Chalupa, Dvořák, Kadlec, Michalovský, Svoboda, Plánovský – Hrdina, Nový, Richter – Lála, Kokrment, Černík – Pašek, Rusnák, Pouzar – V. Lukáč, P. Ihnačák, Liba.\n\nŠvédsko: Wälitalo – Lindblom, J. Eriksson, Andersson, Hägglund, T. Eriksson, Samuelsson, Thelin, Helander – Peter Sundström, Patrik Sundström, Loob – Näslund, Olsson, Mörth – Isaksson, Rundqvist, L. E. Eriksson - Ulander, Sjöö, Själin.\n Československo - SSSR 4:7 (1:2, 3:3, 0:2)\n\n8. září 1982 - Bratislava \nBranky: Liba, Růžička, Pašek, V. Lukáč – Semionov 2, Krutov, Šalimov, Larionov, Bykov, Drozděckij.\nRozhodčí: Juhola (FIN) – Caban, Kriška (TCH)\nVyloučení: 7:6 (0:2) \nČSSR: Šindel – Svoboda, Uvíra, Chalupa, Benák, Kadlec, F. Musil, Kolda, Božik – V. Lukáč, Rusnák, Liba – Dornič, Pašek, Korbela – Lála, Kokrment, Černík – Hrdina, Růžička, Richter.\nSSSR: Treťjak – Kasatonov, Fetisov, Biljaletdinov, Pervuchin, Zubkov, Babinov, Gimajev – Makarov, Larionov, Krutov – Svetlov, V. Golikov, Semjonov – Šalimov, Šepelev, Koževnikov – Drozděckij, Bykov, Chomutov.\n\n10. září 1982 - Praha \nBranky: V. Lukáč, Chalupa – Koževnikov, Makarov, Krutov, 56. Bykov.\nRozhodčí: Juhola (FIN) – Exner, Tatíček (TCH)\nVyloučení: 6:10 (1:1) \nČSSR: Králík – Chalupa, Benák, Svoboda, Uvíra, Kadlec, F. Musil, Kolda, Božik – Lála, Kokrment, Černík – V. Lukáč, Rusnák, Liba – Hrdina, Růžička, Richter – Pašek, Vlach, Dornič.\n\nSSSR: Myškin – Kasatonov, Fetisov, Biljaletdinov, Pervuchin, Zubkov, Bjakin, Gimajev, Martemjanov – Makarov, Larionov, Krutov – Svetlov, V. Golikov, Semjonov – Šalimov, Šepelev, Koževnikov – Drozděckij, Bykov, M. Vasiljev.\n\n\n"}
{"id": "744224", "url": "https://cs.wikipedia.org/wiki?curid=744224", "title": "Juan Bautista de Anza", "text": "Juan Bautista de Anza\n\nJuan Bautista de Anza (červenec 1736, Fronteras, Sonora, Mexiko – 19. prosince 1788, Arizpe, Sonora) byl španělský cestovatel a důstojník, indiánského původu. V roce 1744 cestoval z Tubaku na řece Santa Cruz přes řeky Magdaléna a Conceptión k pohoří Kalifornie, které překročil a dospěl do míst, kde leží město Los Angeles u Tichého oceánu. V roce 1745 prošel podél pobřeží od San Gabriel přes Monterey až k zálivu, objevenému Gasparem Portolou, kde založil misii San Francisco, nejsevernější bod španělského panství v Severní Americe. V letech 1777 až 1788 byl guvernérem Nového Mexika.\n\n"}
{"id": "744235", "url": "https://cs.wikipedia.org/wiki?curid=744235", "title": "Jean Dutourd", "text": "Jean Dutourd\n\nJean Gwenaël Dutourd (14. ledna 1920, Paříž, Francie – 17. ledna 2011, Paříž) byl francouzský novinář, kritik a prozaik. Jeho dílo zahrnuje na sedm desítek krátkých i rozsáhlých próz. Do češtiny byly přeloženy dvě knihy, \"Vejce pro Maršála\" a \"Hrůzy lásky\".\n\nNarodil se v rodině zubního lékaře Francise Dutourda a Andrée Haasové. Ve svých dvaceti letech byl dva týdny vězněn po německé invazi do Francie za druhé světové války. Po šesti týdnech se mu podařilo utéci a vrátil se do Paříže. Studoval na Sorboně, studia zcela neuzavřel, nezískal osvědčení z psychologie. Na Sorboně se seznámil s filozofem Gastonem Bachelardem. V době studií, 22. května 1942, se oženil s Camille Lemercierovou, měli syna Frédérica a dceru Claru, která zemřela. Na začátku roku 1944 byl zatčen, utekl a podílel se na osvobození Paříže během Pařížského povstání.\n\nPrvní knihu vydal v roce 1946. V letech 1963 – 1999 publikoval články ve francouzských novinách \"France-Soir\".\n\n14. července 1978 se stal terčem útoku, který zničil jeho byt v Paříži, nezpůsobil však žádné oběti na lidech. 30. listopadu 1978 byl zvolen do Francouzské akademie.\nOd roku 1987 do roku 2007 připravoval týdenní sloupky v \"Radio Courtoisie\".\n8. května 1989 byl zvolen do \"Académie nationale des Sciences, Belles-lettres et Arts de Bordeaux\". V roce 1997 byl zvolen za člena \"Serbian Academy of Sciences and Arts\", oddělení pro jazyk a literaturu. Spolupracoval s Philippem Bouvardem v programu francouzského radia na RTL \"Les Grosses Têtes\", kde odpovídal od roku 2001 denně telefonicky na dvě otázky a účastnil se osobně vysílání jako čestný host. Svou účast ukončil v roce 2008. Do roku 2009 předsedal \"Sdružení na obranu francouzského jazyka\".\n\nDutourd zemřel 17. ledna 2011 ve věku 91 let. Jeho pohřeb se konal dne 21. ledna 2011 v kostele Saint-Germain-des-Prés v Paříži, pak na hřbitově hřbitově Montparnasse. Zúčastnil se jej také novinář Philippe Bouvard, spisovatelé Alain Decaux a Max Gallo, historička Helene Carrere d'Encausse, vydavatel Raphaël Sorin, spisovatel a právník Paul Lombard, politici Charles Millon a Jean Tiberi.\n\nHelene Carrere d'Encausse věnovala Jeanu Dutourdovi vzpomínku, ve které promluvila také o jeho vztahu k ženám ve Francouzské akademii. Dutourd neschvaloval přijímání žen do akademie.\n\n\"\"Bojoval i proti mému přijetí. A další den se stal jedním z mých největších přátel, pomáhal mi, vysvětloval nepsaná pravidla chování. Takový byl, neúnavný v přátelství, velkorysý a elegantní při jednání s druhými, ale náročný na své blízké i sebe.\"\"\n\nPoctu Jeanu Dutourdovi vyjádřil i Phillipe Bouvard.\n\n\"\"Dutourd byl člověk, který tráví svůj čas psaním, veškeré jeho úsilí směřuje ke každoročnímu publikování knihy v pevné vazbě, člověka, pro něhož pero znamená život.\"\"\n\n\nDutourd vydával v letech 1950–1966 v nakladatelství Gallimard, posléze převážně ve vydavatelství Flammarion a \"Plon\".\n\n\n\n\n\n\n"}
{"id": "744237", "url": "https://cs.wikipedia.org/wiki?curid=744237", "title": "Jan Flachbart", "text": "Jan Flachbart\n\nJan Flachbart (* 3. března 1978, Kolín) je český fotbalový obránce.\n\nZačínal v Kolíně, potom hrál v Mladé Boleslavi, Bohemians Praha a ve Slavii Praha. V roce 1996 přišel znovu do Bohemians, kde zahájil profesionální kariéru. V roce 1999 přestoupil do AC Sparta Praha, ale další sezónu 2000–2001 strávil hostováním v FK Jablonec. Po roce se vrátil do Sparty, ale v létě 2002 za trenéra Jarabinského ze sestavy vypadl a už se do ní neprosadil. V lednu 2004 odešel opět do Jablonce. V srpnu 2004 přestoupil do ruského klubu FK Zenit Sankt-Petěrburg, kde hrál do srpna 2006. V létě 2006 šel za trenérem Petrželou do SK Sigma Olomouc. V lednu 2007 přestoupil do Jablonce a v lednu 2008 dále do nižší soutěže do Sparty Krč. Dále pokračoval za SK Hlavice. V lednu 2010 odešel do střížkovských Bohemians. Původně ofenzivní záložník se přeškolil na krajního obránce. V české lize odehrál 139 utkání a dal 2 góly. V evropských pohárech nastoupil ke 23 utkáním. Se Spartou získal 3 ligové tituly.\n\nDále působil od roku 2012 do roku 2014 v FC Oberlausitz Neugersdorf (Oberliga Süd, na úrovni 5. německé ligy), s nímž postoupil v dubnu 2014 do finále Saského poháru proti Chemnitzer FC.\n\nV sezóne 2014/15 oblékal barvy divizního nováčka Benátek nad Jizerou, kde patřil ke klíčovým členům sestavy. V jarní části sezóny hrál v divizi za Sokol Nové Strašecí.\n\n"}
{"id": "744241", "url": "https://cs.wikipedia.org/wiki?curid=744241", "title": "Shader (rozcestník)", "text": "Shader (rozcestník)\n\nShader může znamenat:\n\n\nJako Shader jazyk se označuje speciální programovací jazyk pro psaní shaderů.\n"}
{"id": "744242", "url": "https://cs.wikipedia.org/wiki?curid=744242", "title": "Česnáček lékařský", "text": "Česnáček lékařský\n\nČesnáček lékařský (\"Alliaria petiolata\") je vyšší, volně rostoucí plevelná bylina charakteristické vůně po česneku, je jedním ze dvou druhů rodu česnáček.\n\nČesnáček lékařský se vyskytuje v téměř celé Evropě, nevyrůstá pouze v severní části Skandinávie. Směrem na východ je domovem v západní a střední Asii až k himálajskému podhůří. Rozšířil se také do středomořských oblastí Afriky a novodobě i do Severní Ameriky. Nejčastěji je k nalezení na půdách vlhkých a zároveň dobře zásobených živinami. Roste ve světlých lesích a na jejich okrajích, v křovinách a neobdělávaných úhorech, stěhuje se také do blízkosti lidských sídel, do parků, zahrad, na rumiště i komposty. Je to nitrofilní druh, vyhovuje mu vyšší vzdušná vlhkost.\n\nČesnáček lékařský je rostlina poněkud teplomilná, v České republice se proto vyskytuje nejčastěji v nížinných oblastech, do vyšších poloh vystupuje zřídka. V termofytiku a v teplejším mezofytiku je na celém území poměrně hojným, v chladnějším mezofytiku jen roztroušeně a převážně poblíž lidských sídel. Do oreofytika proniká pouze zřídka, nejvýše do 900 m n. m.\n\nLodyha této dvouleté nebo krátce vytrvalé rostliny dorůstá do výše 20 až 80 cm, v dobrých přírodních podmínkách je vysoká až 1 m. Bývá nevětvená nebo větvená až v květenství, je slabě hranatě rýhovaná, v dolní části mívá tenké dlouhé chlupy. Po rozemnutí lodyhy, listů nebo po poranění tlustého vřetenovitého kořene s jemnými postranními kořínky vydává česnekové aroma. Má dva druhy listů, ty v přízemní růžici s chlupatými řapíky 5 až 8 cm dlouhými mají lysou listovou čepel ledvinovitého až okrouhlého tvaru dosahující délky až 17 cm, po obvodě jsou zubaté. Sytě zelené lodyžní listy jsou o poznání menší, 3 až 6 cm dlouhé a 3 až 5 cm široké, jejich řapíky mají jen 1 až 2 cm, tvaru jsou trojúhelníkovitě vejčitého s uťatou srdčitou bázi, vrchol mají tupě špičatý, po obvodě jsou vroubkované až hrubě zubaté.\n\nOboupohlavné květy na krátkých tenkých stopkách (do 4 mm délky) jsou seskupeny do nedlouhých, jednoduchých nebo větvených hroznů. Čtyři kališní lístky úzce vejčitého tvaru a délky 2 až 3,5 mm mají barvu bledě zelenou se světlým lemem. Korunní lístky, také čtyři, jsou podlouhle vejčité, 5 až 6 mm dlouhé, čistě bílé. Šest tyčinek s nitkami o dvou délkách je zakončeno podlouhlými prašníky. Semeník s 5 až 25 vajíčky nese čnělku 2 mm dlouhou s úzkou bliznou. Květy se objevují od dubna do června, opylovány jsou létajícím hmyzem.\n\nPo opylení se stopky květů (plodní stopky) postupně rozšiřují až dosahují tloušťky téměř jako plody, což jsou podlouhlé šešule o délce 3 až 5 cm a tloušťce do 2,5 mm. Ty vyrůstají šikmo až vzpřímeně, na vrcholu jsou zúžené, zakončení jsou vytrvalou čnělkou. Uvnitř šešulí, otvírajících se chlopněmi, jsou v jedné řadě tmavě hnědá semínka až 3,5 mm dlouhá a 1 mm široká s podélně jemně rýhovaným osemením. Semena jsou obvykle rozsévána jen do blízkého okolí.\n\nČesnáček lékařský obsahuje mj. glykosidy sinigrin, allylsulfid, rhodanalyl, alliarin, etérický olej, pektin, beta karoten a kyselinu askorbovou. Po porušení pletiv se uvolňují štiplavé a čpavé isothiokyanáty o kterých se soudí, že mají antikarcinogenní účinky. Chromozómové číslo: 2n = 42.\n\nČesnáček lékařský je tradiční léčivou bylinou, dosud se sporadicky užívá v lidovém léčitelství, má antiseptické a hojivé účinky. Zevně se používaly čerstvé listy na nehojící se rány a pro vnitřní užití se z usušené drogy vařily čaje nebo z čerstvé se připravovaly tinktury, sloužily na desinfekci močových cest i proti zánětům plic. Žvýkáním listů se také léčil zánět ústní dutiny a paradentóza. Mladé listy se konzumovaly především čerstvé v zeleninových salátech pro svou pikantnost a vysoký obsah vitamínu C.\n\n\n \n"}
{"id": "744245", "url": "https://cs.wikipedia.org/wiki?curid=744245", "title": "Kongregace misionářů synů Neposkvrněného srdce blahoslavené Panny Marie", "text": "Kongregace misionářů synů Neposkvrněného srdce blahoslavené Panny Marie\n\nKongregace misionářů synů Neposkvrněného srdce blahoslavené Panny Marie (latinsky \"Congregatio Missionariorum Filiorum Immaculati Cordis Beatae Mariae Virginis\"), obvykle označovaní podle svého zakladatele krátce jako klaretiáni, je kongregace založená svatým Antonínem María Klaretem v roce 1849 a potvrzená papežem v roce 1865. Sídlí v Římě a v jejím čele je generální představený (od roku 2003 je jím Josep Maria Abella Batlle). V současnosti mají asi 3 000 členů (z toho asi 2 000 jsou kněží) přibližně ve třiceti provinciích, z nichž čtyři jsou ve Španělsku, a působí asi v šedesáti zemích. Členové kongregace užívají za svým jménem označení CMF (z latinského \"Congregatio Missionariorum Filiorum\").\n\nOd roku 1994 působí klaretiáni také v České republice; s výjimkou prvních let působení se jedná výlučně o členy polské řádové provincie. Kromě pražského domu (v Krči a později v Lysolajích) byli také v Sokolově (v letech 1998-2010), kde zajišťovali duchovní správu. Od roku 2005 vykonávají duchovní správu také v pražské farnosti u kostela sv. Matěje, která jim byla následně smluvně svěřena na období let 2006 až 2016. V roce 2005 se z Lysolaj přestěhovali na svěřenou faru v Dejvicích a svůj dosavadní dům pronajímají.\n\nOd ledna 2017 již nevykonávají duchovní správu v pražské farnosti u kostela sv. Matěje, kde nyní působí diecézní kněz RNDr. Matúš Kocian.\n\n\n"}
{"id": "744249", "url": "https://cs.wikipedia.org/wiki?curid=744249", "title": "Mistrovství Československa v atletice 1987", "text": "Mistrovství Československa v atletice 1987\n\nMistrovství Československa mužů a žen v atletice 1987 v kategoriích mužů a žen se konalo v sobotu 15. srpna a v neděli 16. srpna v Třinci a bylo poslední možností ke splnění kvalifikačních limitů na Mistrovství světa v atletice 1987 v Římě. \n\nNa mistrovství nestartoval Jan Železný. Mistři světa z roku 1983 tentokrát na zlaté medaile nedosáhli. Jarmila Kratochvílová získala v běhu na 800 m pouze stříbrnou medaili, stejně jako ve vrhu koulí Helena Fibingerová. V hodu diskem zvítězil Gejza Valent a Imrich Bugár získal stříbrnou medaili. \n\nNa mistrovství tentokrát nebyl překonán žádný československý rekord, i když Aleš Höffer v běhu na 110 m př. zůstal jen sedm setin sekundy za rekordem.\n"}
{"id": "744250", "url": "https://cs.wikipedia.org/wiki?curid=744250", "title": "Fotbal na Letních olympijských hrách 1968", "text": "Fotbal na Letních olympijských hrách 1968\n\nFotbalový turnaj na Letních olympijských hrách 1968 byl 12. oficiální fotbalový turnaj na olympijských hrách. Vítězem se stala maďarská fotbalová reprezentace, která tak obhájila titul z minulých her.\n\n\" nahradila , které odmítlo hrát proti Izraeli.\"\n\n\" postoupilo po hodu mincí.\"\n"}
{"id": "744251", "url": "https://cs.wikipedia.org/wiki?curid=744251", "title": "Střední průmyslová škola strojnická, škola hlavního města Prahy", "text": "Střední průmyslová škola strojnická, škola hlavního města Prahy\n\nStřední průmyslová škola strojnická, škola hlavního města Prahy je nejstarší střední průmyslovou školou v České republice s tradicí již od roku 1837. Sídlí v historickém centru Prahy v Betlémské ulici.\n\nŠkola nabízí studium v těchto čtyřletých maturitních oborech:\n\nStudium je vedeno tak, aby se absolventi mohli uplatnit především ve středních technickohospodářských funkcích, a to v odvětví strojírenství (popř. v příbuzných technických odvětvích) při zajišťování projektové, konstrukční a technologické stránky výrobního procesu apod. V oblasti péče o provozuschopnost strojů, zařízení, dopravních prostředků apod. mohou nalézt uplatnění jak v podnicích strojírenských, tak i v nejrůznějších podnicích nestrojírenských odvětví (např. energetiky, stavebnictví, dopravy, zemědělství aj.). Mohou se také uplatnit ve sféře drobného soukromého podnikání.\n\nZřizovatelem je kraj, tj. hlavní město Praha.\n\nJako rok vzniku této školy se uvádí letopočet 1837, kdy vlastenecký spolek Jednota pro podporu průmyslu v Čechách založil nedělní průmyslovou školu ve svém sídle v Rytířské ulici. Hned v prvním roce se přihlásilo na 400 studentů a tak výuka probíhala i částečně v Klementinu a v budově techniky v Husově ulici.\n\nO dvacet let později mohl jednatel Jednoty profesor Balling s podporou dalších vlastenců (například i Karla Havlíčka Borovského) otevřít úplnou průmyslovou školu. Jejím prvním ředitelem se stal známý přírodovědec a profesor Univerzity Karlovy Jan Evangelista Purkyně. Až do roku 1885, kdy byly otevřeny průmyslové školy v Brně (dnes SPŠ a VOŠ technická) a Plzni (dnes SPŠS), se jedná o jedinou českou školu tohoto druhu.\n\nPo několika stěhování do různých budov v Praze se škola roku 1890 natrvalo usídlila v nově postavené budově v Betlémské ulici, kde sídlí dodnes. V této době je škola organizována jako čtyřletá vyšší strojnická a stavitelská škola.\n\nPostupem času se od této školy v roce 1945 oddělila Střední průmyslová škola stavební Josefa Gočára a v roce 1952 Masarykova střední škola chemická v Křemencově ulici.\n\nOd roku 1975, kdy byla na škole zřízena specializace na NC stroje, se škola postupně zaměřuje na výuku ovládání počítačem řízených výrobních strojů a obecně zapojení počítačů do výroby.\n\nNa škole působilo mnoho vyučujících, podle jejichž učebnic se vyučovalo i na ostatních SPŠ strojnických v republice. Výběr:\n\n\n\n"}
{"id": "744253", "url": "https://cs.wikipedia.org/wiki?curid=744253", "title": "Bohumil Samek", "text": "Bohumil Samek\n\nBohumil Samek (* 20. května 1932 Znojmo) je český historik a historik umění zabývající se především uměleckými památkami na Moravě a ve Slezsku.\n\nMaturoval na znojemském gymnáziu. V letech 1951–1956 vystudoval filozofickou fakultu Masarykovy univerzity v Brně (obor dějiny umění a dějepis). Na škole jej ovlivnily především přednášky Václava Richtra, Alberta Kutala a Antonína Friedla. Po absolutoriu pracoval jako historik umění v Muzeu města Brna, od roku 1979 působil v Ústavu teorie a dějin umění ČSAV. V letech 1992–1993 byl ředitelem Památkového ústavu v Brně. Je autorem stovky odborných studií a několika knih. Jeho jedinou dcerou je česká právnička Klára Samková.\n\n\n"}
{"id": "744254", "url": "https://cs.wikipedia.org/wiki?curid=744254", "title": "Ennahda", "text": "Ennahda\n\nEnnahda (Hnutí obnovy) je tuniská politická strana hlásící se k sociálně tržní ekonomice a k zásadám islámu. Byla založena roku 1981 a jejím předsedou je Rašíd Ghannúší. Symbolem je modrý letící orel a rudá pěticípá hvězda. Strana byla zakázána v roce 1989, protože někteří její příznivci byli obviněni z terorismu. Stála v čele občanského odporu proti režimu prezidenta Ben Aliho (tzv. Jasmínová revoluce) a vyhrála první svobodné volby v říjnu 2011 ziskem 40 % hlasů. Zároveň se distancovala od islámského fundamentalismu a vyjádřila věrnost občanskému principu tuniského státu. Zaručila práva křesťanské a židovské menšině a slíbila, že neohrozí turistický průmysl zákazem nošení plavek či pití alkoholu. Ghannúší po svém návratu z exilu hned řekl: „V Tunisku je šaría nepředstavitelná.“\n\n"}
{"id": "744255", "url": "https://cs.wikipedia.org/wiki?curid=744255", "title": "Lokomotiva 381", "text": "Lokomotiva 381\n\nLokomotiva řady 381 (tovární typ Škoda 109E2) je elektrická třísystémová lokomotiva vyráběná pro Železničnou spoločnosť Slovensko (ZSSK) plzeňskou firmou Škoda Transportation. Jedná se o upravenou variantu strojů typu 109E, které byly vyvinuty pro České dráhy (řada 380). ZSSK objednala za 8 499 900 euro dva kusy lokomotivy řady 381, s plánovaným využitím v nových vratných (push-pull) příměstských soupravách s řídicím vozem řady 951 na druhém konci vlaku. Po úspěšných testech jsou tyto soupravy využívány na trasách Kúty – Bratislava – Nové Zámky a Bratislava – Leopoldov.\n\nOproti řadě 380 Českých drah mají stroje řady 381 maximální rychlost 160 km/h a zabezpečovací zařízení ETCS L1.\n\nPrvní vyrobený stroj 381.001 byl 8. listopadu 2011 převezen z Plzně do Velimi, kde na místním zkušebním okruhu vykonal typové zkoušky. V sobotu 3. prosince 2011 byl dopraven do Bratislavy a 6. prosince začaly zkušební jízdy s netrakční jednotkou x51.\nV říjnu 2012 získal tento typ homologaci pro slovenské dráhy a v prosinci téhož roku začaly obě lokomotivy sloužit na osobních vlacích na obou výše zmíněných trasách. Díky dotaci od Evropské unie jsou smluvně vázány na tuto trasu – až po jejím vypršení bude možné je nasadit i na dálkové rychlíky do Žiliny a Košic. V roce 2014 ZSSK vypsaly výběrové řízení na nákup nových lokomotiv pro rychlost až 200 km/h a tento typ lokomotiv je jedním z možných kandidátů, proto není vyloučena dodávka dalších lokomotiv.\n\n"}
{"id": "744259", "url": "https://cs.wikipedia.org/wiki?curid=744259", "title": "Fotbal na Letních olympijských hrách 1972", "text": "Fotbal na Letních olympijských hrách 1972\n\nFotbalový turnaj na Letních olympijských hrách 1972 byl 13. oficiální fotbalový turnaj na olympijských hrách. Vítězem se stala polská fotbalová reprezentace.\n\n \n\n \n\n \n\n \n\n \n\n \n\nOba týmy obdržely bronzové medaile.\n"}
{"id": "744282", "url": "https://cs.wikipedia.org/wiki?curid=744282", "title": "Bouček", "text": "Bouček\n\nPříjmení Bouček, přechýleně Boučková, nosí více různých osobností:\n"}
{"id": "744284", "url": "https://cs.wikipedia.org/wiki?curid=744284", "title": "Horacio Coppola", "text": "Horacio Coppola\n\nHoracio Coppola (31. července 1906 Buenos Aires – 18. června 2012 tamtéž) byl argentinský fotograf a filmař, manžel německé fotografky Grety Stern, se kterou se seznámili během fotografického kurzu Waltra Peterhanse v Bauhausu v Německu. Patřil mezi pilíře fotografické moderny a svým dílem se řadí mezi klasiky, jako jsou Annemarie Heinrich, Grete Stern, Anatole Saderman nebo Juan Di Sandro.\n\nBěhem studií v Evropě mezi jeho učitele fotografie patřil také Walter Peterhans. V roce 1935 si vzal za ženu Gretu Sternovou, V roce 1936 se jim narodila dcera Silvia a v témže roce se odstěhovali do Argentiny. V Buenos Aires si v roce 1937 otevřeli se Sternovou reklamní fotografické studio. Jejich moderní dům s ateliérem v Ramos Meija nedaleko Buenos Aires, se stal místem setkávání pro umělce, pokrokové spisovatele a intelektuály, jako byli Jorge Luis Borges, Pablo Neruda, Renate Schottelius, Clément Moreau, María Elena Walsh a psychoanalytička Marie Langer.\n\nByl autorem fotografií, které se objevily v prvním vydání \"Evaristo Carriego\" (1930) Jorgeho Luise Borgese.\n\nPracoval také ve filmovém oboru, natočil několik dokumentů a krátkých filmů jako například \"Obelisk\" (\"El Obelisco\", 1936).\n\nZemřel 18. června 2012 ve svých 105 letech.\n\n\nVýběr výstav:\n\n\n\n\n\n"}
{"id": "744286", "url": "https://cs.wikipedia.org/wiki?curid=744286", "title": "Bitva u mysu Passero", "text": "Bitva u mysu Passero\n\nBitva u mysu Passero byla jednou z námořních bitev druhé světové války ve Středozemním moři mezi italským a spojeneckým námořnictvem. Uskutečnila v brzkých ranních hodinách 12. října 1940 u jihovýchodního pobřeží Sicílie.\n\nMezi dny 9. až 14. října plul britský konvoj prázdných nákladních lodí z Malty do Egypta. Doprovázela jej plavidla Středomořského loďstva Royal Navy. Protože byl vybaven radarem, plul nejseverněji, tj. nejblíže italskému pobřeží lehký křižník \"Ajax\". Italské velení o konvoji vědělo, ale nemělo přesné informace. K jeho napadení bylo vysláno uskupení pod velením námořního kapitána Carla Margottioniho skládající se z torpédoborců \"Artigliere\", \"Camica Nera\", \"Avierre\" a \"Geniere\" a torpédovek \"Arione\", \"Alcione\" a \"Ariel\". Italským lodím se podařilo nalézt Ajax a dne 12. 10. 1940 v 1.42 hodin byl torpédovkami \"Alcione\" a \"Ariel\" zahájen útok, ke kterému se posléze přidaly další lodě. Italům se podařilo vypálit na Ajax několik torpéd, ale ta minula cíl. Ajax zahájil přesnou palbu ze všech svých děl, díky které byly potopeny torpédovky \"Ariel\" a \"Arione\" a \"Avierre\" byla poškozena. Plně byl zasažen i torpédoborec \"Artigliere\", na jehož můstku zahynul i velitel akce. Italové se jej pokusili po boji odtáhnout k vlastnímu pobřeží, ale poté, co se opět přiblížily britské lodě, jej zanechali vlastnímu osudu. Bezvládnou loď poslal palbou děl a torpédy ke dnu těžký křižník York. Na straně Ajaxu došlo díky dělostřelecké palbě Italů ke zničení radaru, baterie 102 mm děl a k poškození můstku.\n\nTéhož dne došlo ještě k jednomu útoku na konvoj ze strany italských hydroplánů, při kterém byl torpédem do přídě zasažen lehký křižník Liverpool. Po následném výbuchu paliva došlo k jeho těžkému poškození, ale byl zachráněn. Zádí napřed jej do Alexandrie odtáhl lehký křižník Orion.\n\nStřetnutí skončilo pro Brity vítězstvím strategickým i taktickým. Italské lodě se jednak nedostaly k útoku na konvoj a jednak utrpěly i znatelně větší ztráty. Ajax se mohl pokusit zničit i další lodě, ale jeho primárním úkolem byla ochrana konvoje, proto v boji nepokračoval déle. Historickou zajímavostí je premiéra radaru v námořní bitvě, i když jeho význam v tomto konkrétním případě sporný, protože radar Ajaxu byl jednak určen k vyhledávání letadel a jednak byl v průběhu boje zničen.\n"}
{"id": "744290", "url": "https://cs.wikipedia.org/wiki?curid=744290", "title": "Barrow (mys)", "text": "Barrow (mys)\n\nMys Barrow () je mys, jenž odděluje od sebe Korunovační záliv a Bathurstskou zátoku v Nunavutu v Kanadě. Je pojmenován na počest arktického průzkumníka sira Johna Barrowa a místními Inuity je o něm referováno jako o \"Haninnek\"u.\n\nSpolečně s mysem Flinders byl pojmenován roku 1821 sirem Johnem Franklinem.\n"}
{"id": "744292", "url": "https://cs.wikipedia.org/wiki?curid=744292", "title": "Neuropsychologie", "text": "Neuropsychologie\n\nNeuropsychologie je vědní obor vycházející z úzkého interdisciplinárního vztahu neurověd a psychologie. Zabývá se souvislostmi mezi centrální nervovou soustavou (zejména mozkem) a psychikou člověka (chováním i prožíváním). Tento vztah tradičně studuje především z klinického hlediska, když analyzuje dopad mozkových lézí nejrůznější etiologie (např. traumatické, vaskulární či neurodegenerativní) na psychické procesy (nejčastěji kognitivní), ale v základním výzkumu zároveň zkoumá obecnou činnost neuronů v sítích různého rozsahu a projevy této činnosti na chování a prožívání. Neuropsychologie se začala vyvíjet kvůli výzkumům Paula Brocy a Carla Wernicka. S neuropsychologickým vyšetřením se člověk nejčastěji setkává v rámci diagnostiky chorob ústících do syndromu demence, jakou je např. Alzheimerova nemoc. Zde zaujímá klinická neuropsychologie klíčovou roli při zachycování raných stádií (tzv. mírného kognitivního deficitu – angl. zratka MCI) a při predikci dalšího vývoje nemoci.\n\nStudie jsou založené na zkoumání jednotlivých pacientů, kteří vykazují deficity a poruchy různých částí mozku a pacientů, kteří vykazují dvojí disociaci (prokazování, že dva příbuzné mentální procesy fungují nezávisle na sobě). Zkoumání dvojí disociace zahrnuje dva pacienty a dva úkoly. První pacient má potíže s jednou úlohou, ale druhou zvládá bez problémů. Zatímco druhý pacient má naopak problémy s druhou úlohou a první zvládá bez potíží. Například pacient A má problém při čtení psaného písma a normálně rozumí mluvenému slovu, kdežto pacient B rozumí psanému písmu, ale špatně rozumí mluvenému slovu. Ze studií jako jsou tyto vědci usuzují, že rozdílné části mozku jsou vysoce specializované.\n\nKognitivní neuropsychologie je odlišná od kognitivní neurovědy, která se také zajímá o poškození mozku pacientů, ale je zaměřena především na zkoumání neuronálních mechanizmů jako základu kognitivních procesů. Principy kognitivní neuropsychologie byly také aplikovány na duševní poruchy s ohledem na porozumění. Tento relativně mladý obor je známý jako kognitivní neuropsychiatrie.\n\nKognitivní neuropsychologie se začala nejvíce rozvíjet ve druhé polovině 19. století. Nejprve ve vztahu k poruchám v porozumění a produkci mluvené řeči (afasie). Pacienty s afasií studovali zejména neurolog Paul Broca (1861) a profesor psychiatrie Carl Wernicke (1874). Lokalizovali mozková poškození a jejich vliv na určitou funkci. P. Broca demonstroval lézi v levé posteriorní oblasti frontálního laloku u pacienta pojmenovaného podle jediné slabiky, kterou vyslovoval – „Tan-tan“ a určil tzv. motorickou afasii. Carl Wernicke definoval senzorickou (percepční) poruchu, která vzniká při postižení posteriorní části levého superiorního temporálního gyru (tato oblast se podílí na poznávání řečových zvuků).\n\nVe východní a střední Evropě pak ovlivnil celosvětově vývoj neuropsychologie A. R. Luria, který se mimo jiné experimentálně zabýval procesem učení a formováním různých poznávacích procesů u dětí (1956 – 1958). V roce 1966 založil profesor neurologie Norman Geschwind centrum pro afasie na univerzitě v Bostonu. Neuropsycholog Roger W. Sperry obdržel v roce 1981 Nobelovu cenu za fyziologii díky tzv. split-brain výzkumu (přerušení hlavních spojů mozkových hemisfér).\n\nV roce 2011 byla v ČR založena Česká neuropsychologická společnost.\n\nNeuropsychologie zkoumá za pomoci mozkových lézí funkční vztahy mezi chováním člověka a jednotlivými částmi nervového systému. Díky této metodě je možné i zjistit, zda se určitou dovedností zabývá jednotlivý kognitivní proces nebo kombinace několika vzájemně spolupracujících. Například, jestliže teorie říká, že čtení a psaní jsou jednoduše odlišné dovednosti vyplývající z jediného kognitivního procesu, pak by nemělo být možné najít člověka, který po poranění mozku může psát, ale ne číst nebo může číst, ale ne psát. Tato selektivní rozdělení do dovedností naznačují, že různé části mozku jsou specializované pro různé procesy, a tak jsou i kognitivní systémy oddělitelné.\n\nKognitivní neuropsychologie používá mnoho stejných technik a technologií jako odvětví kognitivních neurověd k měření mozkových funkcí a psychologický výkon. Používané technologie jsou například neurozobrazovací metody (pozitronová emisní tomografie – PET, funkční magnetická rezonance – fMRI), elektrofyziologie a neuropsychologické testy. Tyto techniky umožňují identifikovat oblasti mozku odpovědné za provádění určitých kognitivních úkolů měřením průtoku krve v mozku. PET skeny snímají nízkoúrovňovou radiaci v mozku a vytváří 3-D obrazy, zatímco fMRI pracuje na magnetickém signálu a používá se k \"mapování mozku\". Elektroencefalografie (EEG) zaznamenává elektrickou aktivitu mozku a může identifikovat změny, které nastanou v průběhu milisekund. \n\nExperimentální neuropsychologie je přístup, který používá metody z experimentální psychologie k odhalení vztahu mezi nervovým systémem a kognitivní funkcí. Většina práce spočívá ve studiu zdravých lidí v laboratorních podmínkách, i když někteří vědci mohou provádět pokusy na zvířatech. \n\nNeuropsychologické testy jsou speciálně navržené úkoly, používané pro měření psychologické funkce, spojené s určitou částí mozku. Testy se používají pro výzkum mozkových funkcí a v klinické praxi pro diagnostiku deficitů. Obvykle zahrnují systematické jasně definované postupy ve formálním prostředí, které jsou testovány na jednotlivých osobách spolupracujících se zkoušejícím v klidném prostředí bez rozptylování. Neuropsychologické testy mohou zahrnovat i psychologické testy.\n\nVětšina neuropsychologických testů je založena na tradiční psychometrické teorii. V tomto modelu je hrubé skóre testované osoby porovnáno s velkým normativním vzorkem obecné populace. Normativní studie často poskytují stratifikované údaje podle věku, úrovně vzdělání, a/nebo etnického původu, kde bylo výzkumem prokázáno, že takové faktory ovlivňují výkon na konkrétním testu. To umožňuje porovnání výkonu osoby s vhodnou kontrolní skupinou a zajištění spravedlivého posouzení aktuálních kognitivních funkcí.\n\n\nH. C. (Henry Molaison) – Pacient s poruchou paměti, měl část svého mediálního temporálního laloku odstraněnou v průběhu chirurgického zákroku k léčbě epilepsie.\n\nK. C. – Pacient, který ztratil epizodickou paměť po havárii na motocyklu \n\nClive Wearing – Amnézie se vyskytla po infekci. \n\nPhineas Gage – Železničář z 19. století, který měl velké změny osobnosti po traumatickém zranění mozku (železná pěchovací tyč používaná k odstřelu skal při stavbě železniční tratě ve Vermontu o délce 109 cm a průměru 3,1 cm proletěla jeho levým frontálním lalokem mozku). Během čtyř měsíců se uzdravil a umírá až o 12 let později na následky zranění, které se projevily těžkými epileptickými záchvaty.\n\nAfasie (afázie) – Porucha schopnosti řeči. Například Parafasie – Porucha řeči, která se projevuje záměnami hlásek, slabik nebo slov.\n\nAgrafie – Porucha schopnosti a dovednosti psát.\n\nAkalkulie – Porucha zvládání základních početních operací a úkonů a chápání matematických vztahů.\n\nAmnézie – Celková nebo částečná ztráta paměti.\n\nApraxie – Ztráta naučených nebo vžitých pohybů stereotypů.\n\nAlexie – Porucha schopnosti a dovednosti číst. Například Hemialexie – Jedinec má potíže při čtení textu v levém zorném poli, mohou se vyskytnout jedinci, kteří pochopí slova pravou hemisférou a vybírají správně předměty zobrazované tachistoskopicky do levého zorného pole, levou rukou.\n\nADHD – Porucha pozornosti s hyperaktivitou. P. Goodyear a G. Hynd rozdělují ADHD na podtyp ADD s hyperaktivitou a ADD s nepozorností.  R. A. Barkley předpokládá, že podtyp s nepozorností má primární deficit v pozornostní dimenzi zaměření-výkon a podtyp s hyperaktivitou má deficity v tlumení reakcí a kapacitě selektivní nebo soustředěné pozornosti.\n\nUnilaterální neglekt – Zanedbávání levé poloviny vlastního těla i prostoru. Pacient si například neobléká levou stranu těla, nejí levou polovinu jídla na talíři nebo nečte levou polovinu textu.\n\nGerstmannův syndrom – Kombinace akalkulie, agrafie a agnózie prstů. Pacient od sebe nerozezná prsty a plete si pravou a levou stranu.\n\nProzopagnozie – Neschopnost identifikovat známé lidi a jejich tváře.\n\nCapgrasův syndrom – Pacient je přesvědčený, že jeho příbuzní a známí jsou cizími osobami nebo podvodníky.\n\nLocked-in syndrom – Pacient je bdělý a uvědomuje si své okolí, ale není schopen reagovat.\n\nBalintův syndrom – Pacient měl nenarušené zrakové pole a běžně poznával, používal a pojmenovával předměty, obrázky a barvy. K neobvyklostem patřilo, že ačkoli se díval přímo před sebe a podněty byly umisťovány do této oblasti, jeho pohled směřoval 35–40 stupňů doprava a vnímal jen to, co leželo v tomto směru.\n\nNeuropsychiatrie – Zabývá se duševními poruchami, které mají spojitost s nemocemi nervové soustavy (například Touretteův syndrom, deprese, schizofrenie, obsendantně kompulzivní porucha).\n\nNeuropsychoterapie – Psychoterapie vycházející z poznatků neurověd.\n\nNeurorehabilitace – Cílem je zotavení pacienta po poranění nervové soustavy a minimalizování a/nebo kompenzace funkčních změn z toho plynoucích.\n\n"}
{"id": "744297", "url": "https://cs.wikipedia.org/wiki?curid=744297", "title": "Gemäldegalerie Berlin", "text": "Gemäldegalerie Berlin\n\nGemäldegalerie Berlin (Obrazová galerie v Berlíně) je německá státní galerie, specializovaná na evropské malířství 13. – 18. století. Spolu s dalšími kulturními institucemi je umístěna v bývalém západním Berlíně na náměstí zvaném Kulturforum poblíž Braniborské brány.\n\nV roce 1986 byla vypsána soutěž na architektonické řešení nové budovy pro galerii, ve které zvítězil ateliér Hilmer und Sattler. Budova je postavena na přibližně pravoúhlém půdorysu.\n\nZáklady obrazárny položil pruský král Fridrich Vilém III., který v roce 1815 získal v Paříži z Giustinianiho sbírky soubor 157 obrazů, zastupujících zejména italské rané baroko. Týž panovník obohatil sbírku nákupem 3000 obrazů z majetku anglického obchodníka žijícího v Berlíně Edwarda Sollyho.\n\nBěhem druhé světové války byla sbírka evakuována a rozptýlena, přesto utrpěla značné ztráty. Asi 230 obrazů bylo odvezeno jako válečná kořist do SSSR, část obrazů byla jako majetek spolkového státu Prusko od roku 1956 vystavena v nově postavené budově ve čtvrti západního Berlína Dahlem. Po znovusjednocení Německa, v roce 1992, byly opět všechny tři části sbírky spojeny. Galerie dnes vlastní přibližně 3000 obrazů, z nichž je asi 1500 vystaveno ve stálé expozici.\n\nObrazy jsou rozděleny do šesti základních celků:\n\n"}
{"id": "744299", "url": "https://cs.wikipedia.org/wiki?curid=744299", "title": "All We Are Saying...", "text": "All We Are Saying...\n\nAll We Are Saying… je studiové album Billa Frisella, vydané v září roku 2011 u Savoy Jazz Records. Album je složené z písní, které napsali John Lennon a Paul McCartney, případně jen John Lennon. Album produkoval Lee Townsend.\n\n"}
{"id": "744301", "url": "https://cs.wikipedia.org/wiki?curid=744301", "title": "Nižněkamsk", "text": "Nižněkamsk\n\nNižněkamsk ( , ) je město v Tatarstánu v Ruské federaci. Leží na jižním břehu Kamy mezi městy Neberežnyjem Čelnym a Čistopolem.\n\nV roce 2010 zde žilo zhruba 234 tisíc lidí.\n\nNižněkamsk je domovem hokejového klubu CHK Neftěchimik Nižněkamsk a fotbalového klubu FK Neftěchimik Nižněkamsk.\n\nPůvodně bylo založeno jako sídlo městského typu Nižněkamskij ( ). V souvislosti s výstavbou petrochemického komplexu Nižněkamskněftěchim dostalo v roce 1966 status města.\n"}
{"id": "744305", "url": "https://cs.wikipedia.org/wiki?curid=744305", "title": "The Good Earth (album, Manfred Mann's Earth Band)", "text": "The Good Earth (album, Manfred Mann's Earth Band)\n\nThe Good Earth je páté studiové album britské skupiny Manfred Mann's Earth Band, poprvé vydané v roce 1974. V roce 1998 vyšla reedice alba na CD s třemi bonusovými skladami.\n\n"}
{"id": "744309", "url": "https://cs.wikipedia.org/wiki?curid=744309", "title": "Mick Rogers", "text": "Mick Rogers\n\nMick Rogers (* jako Michael Oldroyd; 20. září 1946, Dovercourt, Essex, Anglie) je britský zpěvák a kytarista. V letech 1971-1975 a znovu od roku 1983 dodnes je členem skupiny Manfred Mann's Earth Band.\n\n"}
{"id": "744310", "url": "https://cs.wikipedia.org/wiki?curid=744310", "title": "Alois Horák", "text": "Alois Horák\n\nAlois Horák (28. března 1865 Salaš nebo Milotice – 31. srpna 1937 Milotice) byl český a československý politik, člen Katolické strany národní na Moravě a později meziválečný senátor Národního shromáždění ČSR za Československou stranu lidovou.\n\nPočátkem 20. století se uvádí jako starosta Milotic u Kyjova. V zemských volbách roku 1906 byl s výrazným ziskem hlasů zvolen na Moravský zemský sněm. Kandidoval za českou všeobecnou kurii, obvod Kyjov, Uherský Ostroh, Strážnice a Ždánice. Byl kandidátem Katolické strany národní na Moravě.\n\nV Miloticích inicioval založení \"Zemědělského družstva na zužitkování elektrické síly\". V roce 1919 se podílel na vzniku družstevní cihelny v nedalekých Ratíškovicích.\n\nPo parlamentních volbách v roce 1920 získal za lidovce senátorské křeslo v Národním shromáždění. Mandát ale nabyl až dodatečně roku 1921 jako náhradník poté, co zemřel senátor Vincenc Ševčík. V senátu zasedal do roku 1925. Profesí byl rolníkem a družstevním ředitelem v Miloticích u Kyjova. V rámci strany patřil k umírněnému křídlu.\n\n"}
{"id": "744311", "url": "https://cs.wikipedia.org/wiki?curid=744311", "title": "Robert Hart", "text": "Robert Hart\n\nRobert Hart (* jako Kevin Michael O'Neill; 1. listopadu 1958, Bournemouth, Anglie) je britský rockový zpěvák. V letech 1994-1998 byl členem skupiny Bad Company a od roku 2011 zpívá ve skupině Manfred Mann's Earth Band. Dříve byl také členem skupin Company of Snakes, The Jones Gang a dalších.\n\n"}
{"id": "744313", "url": "https://cs.wikipedia.org/wiki?curid=744313", "title": "Kostel svatého Václava a Blažeje", "text": "Kostel svatého Václava a Blažeje\n\nKostel svatého Václava a Blažeje v Děčíně je trojlodní filiální kostel, vybudovaný v letech 1751–1778 v barokním slohu na místě původního gotického farního kostela se stejným zasvěcením, který byl postaven v roce 1492 a zničen při požáru v roce 1749. Kostel stojí na severním okraji Masarykova náměstí u silnice na Hřensko. Od 3. května 1958 je chráněn jako kulturní památka České republiky.\n\nPočátky této děčínské církevní stavby nejsou dodnes zcela objasněny, ale původní gotická stavba kostela svatého Václava zřejmě pocházela z roku 1310. Tento kostel se ale nacházel na jiném místě. Nejnovější archeologické vykopávky, které byly v osmdesátých letech 20. století provedeny v lodi kostela pak svědčí o existenci kostela, s velkou pravděpodobností stojícího až do konce 15. století. V roce 1492 byl postaven za vlády majitele Zikmunda z Vartenberka kostel nový v pozdně gotickém slohu, jež byl využíván rodem Vartenberků jako rodové pohřebiště.\n\nBěhem třicetileté války, roku 1642 byl tento kostel vypálen švédskými vojsky, ale v roce byl znovu 1650 opraven. Výzdoba byla přepracována do barokního stylu. Při velkém požáru v roce 1749 byl kostel zničen a s ním i všechno umělecké vybavení. Mezi lety 1754–1778 proběhla rekonstrukce, patrně pod vedením stavebního mistra Jana Václava Kosche. V období reforem císaře Josefa II. sloužil kostel jako skladiště. K znovuvysvěcení (benedikaci) došlo až v roce 1878. Další rekonstrukce kostela proběhla v roce 1931. Mezi lety 1933–1938 pak sloužil kostel nově vzniklému jezuitskému klášteru, který k němu přiléhal a kostel byl díky němu také vytápěn. V 50. letech 20. století opět přestal sloužit původnímu účelu, pak byl využíván jako skladiště Československé labské plavby. Zatím poslední rekonstrukce kostela, která proběhla na konci 20. století, trvala 17 let. Dne 28. září 1992 byl kostel znovuvysvěcen (benedikován) litoměřickým biskupem Mons. Josefem Kouklem a znovu se v něm začaly konat bohoslužby.\n\nKostel je orientovaný, trojlodní, s čtyřbokou věží na západním průčelí. V tomto průčelí se nacházejí dvě niky s kamennými sochami svatého Václava a svatého Blažeje. Nad hlavním vchodem se nachází chronogram: \"Voto DIVo fVnData sanCto VenCesLao DICata pIetate restaVrata\", což česky znamená: \"Přislíbením Božím založen / sv. Václavu zasvěcen / zbožně opraven\". Rok opravy lze spočítat součtem velkých písmen v chronogramu, které jsou zároveň římskými číslicemi (VDIVVDCVCLDICIV = rok 1878).\nDo severní stěny kostela je vestavěna kaple sv. Anny z roku 1730, jež byla přesunuta roku 1939 z Anenské ulice. Do jižní stěny je vezděn náhrobek děčínského děkana Georga Friedricha svobodného pána Wilczeka z Gutlandu a Hulcina, jenž zemřel roku 1771.\n\nInteriér je rozdělen na tři malé lodě s galerií v patře. Hlavní oltář byl zakoupen v sedmdesátých letech 19. století ze zbořeného kostela ve Vídni. Oltářní obraz namaloval drážďanský rodák, dvorní malíř Anton Kern. Znázorňuje Pannu Marii s dítětem a dva patrony kostela – svatého Václava a svatého Blažeje, nad nimi je zachyceno město Děčín s hradem.\n\nNejstarší zpráva o existenci varhanního nástroje v tomto kostele pochází z 15. století, kdy je zaznamenáno, že zde byly postaveny varhany dnes již neznámým varhanářem. Tento nástroj prodělal několik oprav, až byl nahrazen roku 1694 novými varhanami z dílny varhanáře Johanna Caspara Neumanna. Tyto varhany měly jeden manuál s deseti rejstříky a dvourejstříkový pedál. Roku 1878 byly varhany nahrazeny novým nástrojem z dílny varhanářů bratří Fellerů z Libouchce. Tyto varhany měly jeden manuál a pedál. V manuálu bylo sedm rejstříků, v pedále dva rejstříky. Tyto varhany stály na svém místě až do roku 1949.\n\nV roce 1949 kutnohorská firma Organa přestěhovala do tohoto kostela varhany z teplického děkanského kostela sv. Jana Křtitele. Nástroj z roku 1864 tam postavili bratři Fellerové. Jedná se o dvoumanuálový nástroj s 18 rejstříky, mechanickou trakturou a zásuvkovými vzdušnicemi. Pozitiv je obestavěn žaluziovou skříní s mechanickým ovládáním šlapkou v hracím stole. Varhany byly uchráněny od válečné rekvizice cínových píšťal, s výjimkou Gamby 8' a Principalu 4' u II. manuálu. Tyto varhany byly po předání kostela zpět římskokatolické církvi postupně opravovány, v dispozici varhan proběhla v pozitivu výměna Aeoliny 8' zpět na Principal 4'. Varhany po dokončené rekonstrukci požehnal v roce 2002 administrátor farnosti Pavel Procházka. Varhany byly poté opravovány v roce 2012 varhanáři Petrem a Peterem Nožinou.\n\nNástroj po opravě požehnal 17. června 2012 generální vikář litoměřické diecéze Stanislav Přibyl za účasti administrátora farnosti Tomáše Kuby.\n\nSoučasné varhany mají celkem 1178 píšťal. Dmychadlo VENTUS v.č. 5738, provozní tlak 55 mm W.S. a1=553 Hz při 14 st. Celsia. Motor Aug. Laukhuff v.č. 129157, 3x380V/50 c/sec, 2,5A, 1450 ot./min. Tyristorová regulace rozběhu, přepěťová ochrana s nastavenou horní hranicí 3x380V/50 Hz.\nKostelní věž, zakončená cibulovitou bání, má v patře, kde končí kamenné zdivo, postavenu zvonovou stolici, na které jsou zavěšeny dva zvony – velký, zvaný v místním názvosloví WENCESLAU a menší, zvaný BLASEUS. Na severním okraji zvonové stolice je ještě umístěn malý zvonek – sanctusník. Ovládání je ruční. Hmotnost zvonů byla podle fyzikálních pravidel spočítána jako násobek spodního průměru a koeficientu „598“ výsledek vychází v q. Podklady pro popis zvonů byly získány od prvního poválečného zvoníka profesora Jana Joklíka, který pravidelně v kostele sv. Václava a Blažeje zvonil. Z jeho pozůstalosti, jak jí zaznamenal místní varhaník Jan Záhora st. vyplynulo, že v Děčíně bylo zvykem nazývat velký zvon Václavem, menší zvon Blažejem a nejmenší Sanktusníček. Výsledek tohoto pojednání a zjištěné skutečnosti plynou z dlouhodobého bádání, počínaje r. 1968 a násl. 1982, 2007 a 2014, včetně lezecké prohlídky a fotodokumentace.\nZvon je opatřen reliférem sv. Víta a bývá přezdíván Zvon Václav. \n\nZvon je zavěšen na dřevěném závěsu. Koruna je šestiramenná - hladká. Na čepci je akantový pás vyrůstající z jednoduché linky směrem vzhůru, pod linkou je ornamentální pás složený z lastury a rostlinného motivu. Uprostřed pláště je 22 cm vysoký reliéf světce - sv. Víta, stojícího na kotli v plamenech, s palmovou ratolestí. Pod reliéfem je čtyřřádkový latinsko německý nápis:\n\n\nNaproti je šestiřádkový latinský nápis rozdělený erbem rodu Thunů: \n\nPod nápisem je soustava linek. Nad věncem je jedna linka a pás akantových listů. Na věnci je hrana. \n\nPřeklad slovních nápisů byl velmi obtížný, neboť jde o kombinaci latiny a němčiny, a to té staré. Vzhledem k daným možnostem jsou nápisy přeloženy tak, jak výše uvedeno. V roce 1942 byly oba velké zvony sejmuty a uskladněny ve skladišti v Děčíně (SOKA Děčín, foto Franz Queisser) pro účely rekvizice, skladiště je vyjmenováno v Říšském nařízení (Filip Vočka - Rekvizice českých zvonů za II. světové války). Velký zvon nese rekviziční číslo 2050, které se později převzalo jako inventární. Ponechán jen zvon Jesus. Zachovaly se oba – Vít i Jan Pavel, pravděpodobně pro určení v kategorii „D“ – zachovat. O zpětném vyzdvižení (po válce) se nepodařilo sehnat žádnou dokumentaci.\nMenší zvon je zasvěcený sv. Janu a Pavlovi a bývá přezdíván Blažej.\n\nZvon je zavěšen na dřevěném závěsu. Koruna je šestiramenná - hladká. Na čepci je akantový pás vyrůstající z jednoduché linky směrem vzhůru, pod linkou je ornamentální pás složený z lastury a rostlinných motivů. Na plášti jsou 16 cm vysoké reliéfy světců - sv. Pavla a sv. Jana a pod nimi jsou dva řádky latinsko německého nápisu:\n\n\nNaproti je třířádkový latinský nápis:\n\nPod nápisem je soustava jednoduchých linek. Na věnci je vlys s rostlinným motivem. \n\nPro překlad nápisů platí totéž, co u zvonu Vít.  \nZvon Jesus je nejmenším zvonem ve věži kostela a bývá nazýván Sanktusáček či Sanktusníček.\n\nZvon je zavěšen na železné traverze s protizávažím. Koruna je talířová. Na čepci je v jednoduchých dvojlinkách pás plochého perlovce, pod spodní dvojlinkou je pás laločnatých výběžků. Na plášti jsou německé nápisy:\n\nNaproti je nápis rozdělený 13 cm vysokým reliéfem kalicha s hostií:  \n\nNad věncem jsou dvě linky a na věnci autorský podpis: Mich gosz Richard Herold Komotau. Z uvedeného plyne, že zvon byl ulit zvonařem Heroldem v Chomutově a k jeho vysvěcení došlo v roce 1927 a je to poslední zachráněný zvon z dodávky pro chrám Povýšení sv. Kříže. Shora uvedená zjištění byla potvrzena Diecézním kampanologem Radkem Rejškem a zvonařem Petrem Rudolfem Manouškem.\n\n\n\n"}
{"id": "744314", "url": "https://cs.wikipedia.org/wiki?curid=744314", "title": "Emanuel Hrubý", "text": "Emanuel Hrubý\n\nEmanuel Hrubý (21. května 1865 Občov – 23. prosince 1943 Mezouň, [\"uváděno též úmrtí roku 1947\"]) byl český a československý politik, meziválečný senátor Národního shromáždění.\n\nAbsolvoval gymnázium v Příbrami a v Praze, kde maturoval. Nato vstoupil na fakultu právnickou v Praze, přerušil však studia a věnoval se učitelství. Nastoupil jako učitel do Tachlovic, pak byl přeložen do Radovesic u Libochovic. Angažoval se zde v Národní jednotě severočeské (je uváděn jako starosta). Pak opustil povolání učitele a stal se redaktorem listu \"Hlas Podřipska\". Byl v té době pro politické delikty v Libochovicích žalářován. \n\nV roce 1897 odešel jako první tajemník nové agrární strany do Prahy. V roce 1897 se podílel na zemském sjezdu českého rolnictva a jistou dobu vedl i řečnické kurzy národně-sociální strany. Zasedal ve výboru organizace nazvané Sdružení českých zemědělců pro království České, spolu s agrárními aktivisty jako Antonín Švehla nebo Karel Prášek. V této fázi ale stále agrární hnutí představovalo volnou součást mladočeského politického proudu. K definitivnímu osamostatnění došlo na sjezdu Sdružení českých zemědělců pro království České v lednu 1899 v Praze. Hrubý jako tehdejší tajemník sdružení se stal i tajemníkem nově ustavené České agrární strany.\n\nVe volbách roku 1901 byl za agrárníky zvolen poslancem Říšské rady (celostátní parlament) za kurii venkovských obcí, obvod Kolín, Poděbrady, Nový Bydžov atd. V Říšské radě setrval do konce jejího funkčního období, tedy do roku 1907. V zemských volbách roku 1901 se stal poslancem Českého zemského sněmu za kurii venkovských obcí, obvod Říčany.\n\nPočátkem 20. století se angažoval také v České straně státoprávně pokrokové. Zúčastnil se jejího sjezdu v roce 1912 a přednesl projev na téma celní odluky Předlitavska od Uher.\n\nPo parlamentních volbách v roce 1920 získal za Republikánskou stranu zemědělského a malorolnického lidu (agrárníky) senátorské křeslo v Národním shromáždění za pražskou župu. Mandát obhájil v parlamentních volbách v roce 1925 a parlamentních volbách v roce 1929. V senátu zasedal do roku 1935. Profesí byl rolníkem v Mezouni.\nSenátor Emanuel Hrubý byl zvolen doživotním předsedou Klubu československých turistů po odstoupení PhDr. Jiřího Gutha-Jarkovského v důsledku velké krize tohoto klubu. Ve funkci předsedy byl 10 let a dovedl jej díky svým organizačním schopnostech k vrcholu v počtu členů, chat, rozhleden i společenské prestiže. Byl výtečný řečník a oblíbený zejména mezi venkovským obyvatelstvem.\n\n"}
{"id": "744316", "url": "https://cs.wikipedia.org/wiki?curid=744316", "title": "Fotbal na Letních olympijských hrách 1976", "text": "Fotbal na Letních olympijských hrách 1976\n\nFotbalový turnaj na Letních olympijských hrách 1976 byl 14. oficiální fotbalový turnaj na olympijských hrách. Vítězem se stala Německá demokratická republika. Turnaj byl poznamenán bojkotem ze strany afrických týmů. Ty se nezúčastnily na protest proti tomu, že Novozélandská ragbyová reprezentace souhlasila se zápasem proti JAR, která byla dlouhodobě z her vyloučena kvůli apartheidu.\n\n\n \n\n\n"}
{"id": "744321", "url": "https://cs.wikipedia.org/wiki?curid=744321", "title": "Ignaz Hübner", "text": "Ignaz Hübner\n\nIgnaz Hübner, též Ignatz Hübner (28. srpna 1855 Vesec - 30. března 1929 Vesec), byl československý politik německé národnosti a meziválečný senátor Národního shromáždění.\n\nPocházel ze skromných poměrů. Začínal jako dělník a živnostník, později se stal zemědělcem. Profesí byl rolníkem ve Vesci u Liberce. Byl starostou obce. Působil rovněž jako člen okresního zastupitelstva v Liberci a okresního výboru. Za první republiky byl i členem liberecké okresní správní komise.\n\nPo roce 1918 se podílel na vzniku strany BdL. Patřil také mezi zakladatele okresního zemědělského a lesnického svazu v Liberci.\n\nV parlamentních volbách v roce 1920 získal za Německý svaz zemědělců (BdL) senátorské křeslo v Národním shromáždění. Senátorem byl do roku 1925.\n\nZemřel v březnu 1933 v obci \"Dörfel\" (Vesec u Liberce, starší český název Víska).\n\n"}
{"id": "744322", "url": "https://cs.wikipedia.org/wiki?curid=744322", "title": "Live Rails", "text": "Live Rails\n\nLive Rails je koncertní album Stevea Hacketta, vydané v roce 2011.\n\n"}
{"id": "744326", "url": "https://cs.wikipedia.org/wiki?curid=744326", "title": "Žhavé výstřely", "text": "Žhavé výstřely\n\nŽhavé výstřely (anglicky Hot Shots!) je americká komedie z roku 1991, která paroduje různé filmy, např. \"Top Gun\", \"Tanec s vlky\", \"Superman\", \"Flashdance\" a \"9 a 1/2 týdne\". Snímek režíroval Jim Abrahams.\n\nTopper Harley (Charlie Sheen), nejlepší pilot námořního letectva, žije od nehody svého otce před dvaceti lety u Indiánů. Tam za ním přijede nadporučík James Block (Kevin Dunn), aby ho přivedl zpátky. Topper nejprve odmítne, ale na radu stařešiny odjede na základnu. Zde se setká se starými známými piloty, ale také s novými - Jimem \"Padákem\" Pfaffenbachem (Jon Cryer), Petem \"Mrtvolou\" Thompsonem (William O'Leary) a Kentem Gregorym (Cary Elwes), jenž ze smrti svého otce obviňuje otce Topper. Jelikož Topper trpí psychickými problémy, je poslán za psychiatričkou Ramadou Thompsonovou (Valeria Golino). Na základnu také přilétí admirál Benson (Lloyd Bridges), který má dohlédnout nad akcí \"Líná vrána\", jejímž cílem je zničit atomové základy Saddáma Husajna.\n\nPrvním úkolem je letět v co nejnižší výšce. Topper zaletí na \"hlavní třídu\". Block mu poté připomene jeho otce Buzza Harleyho (Bill Irwin) a letouny se musí vrátit. Ramada nechce nechat Toppera létat, ale ten to odmítne. Na boxerském zápase se sejdou Block s průmyslníkem Wilsonem (Efrem Zimbalist Jr.) a domluví se na sabotáži akce, protože Wilson chce prosadit svoje stíhačky. Ve vojenském baru se Ramada setká se svým bývalým přítelem Kentem a přijde tam i Topper. Celé to skončí rvačkou mezi Kentem a Topper a vzápětí Topper skončí u Ramady v posteli. Proto ráno zmešká nástup a místo něj letí Padák, kterého ovšem předtím propustili, protože trpí rozšířenými zornicemi. Ten se ovšem při letu katapultuje do kokpitu Mrtvoly, který havaruje a po převozu do nemocnice zemře. \n\nDruhý den následuje přesun na letadlovou loď \"S.S. ESSESS\". Akce \"Líná vrána\" má být spuštěna další den v 6:00. Wilson při obhlídce nechá provést úpravy na strojích, aby nefungovaly správně. Kent před poradou vyzve Toppera, aby neletěl. Ten to odmítne a celé to skončí rvačkou. Block pak na poradě pověří velením Toppera. Kvůli provedené sabotáži, se piloti nemohou účinně bránit nepřátelům. Block opět připomene Topperovi jeho otce a ten se ve formaci propadne dozadu. Ovšem pro napadení arabskými piloty nemůže být akce zrušena a Block do vysílačky prozradí Bensonovi, že za sabotáží stojí Wilson. Poté taky řekne Topperovi, jak to bylo s jeho otcem doopravdy. Díky tomu se Topper vrátí zpět do akce a podaří se mu zničit továrnu. Bohužel mu výbuch zničí letadlo. Na loď se vrátí ve vraku bez podvozku, radaru, paliva i křídel. Myslí si, že Ramada miluje Kenta a proto se vrátí do prérie. Tam už však na něj čeká Ramada.\n"}
{"id": "744327", "url": "https://cs.wikipedia.org/wiki?curid=744327", "title": "Síťová architektura", "text": "Síťová architektura\n\nSíťová architektura je návrh komunikační sítě. Jedná se o strukturu, která má na starost řízení komunikace v systémech a jejich výměnu dat.\n\nPočátek síťové architektury se datuje již od vzniku prvních sítí. Jednalo se však o řešení, které probíhalo v jedné konkrétní firmě, tzv. proprietárně. Vznikly tak architektury jako SNA firmy IBM nebo DECnet společnosti Digital Equipment Corporation. Nicméně toto řešení nebylo nijak populární a tak se uvažovalo o něčem ne-proprietárním, tedy vytvořit otevřenou síťovou architekturu. Postupem času vznikly hlavní dvě koncepce.\n\nJako první se vytvoření otevřené struktury ujala organizace International Organization for Standardization (ISO). Původní plán byl vytvořit kompletní architekturu otevřených systémů (zvaná též OSA, původem v anglickém ). Projekt se však ukázal jako složitější a tak organizace byla nucena vytvořit \"pouhý\" referenční model. Vznikl tak finální název \"Open Systems Interconnection\", zkratkou OSI. Výsledkem tedy byl referenční model ISO/OSI, který pracuje se sedmi vrstvami. Každá vrstva komunikuje pouze s partnerskou vrstvou jiného uzlu a s vrstvou buď nižší nebo vyšší. Nižší vrstva poskytuje svoje služby vyšší vrstvě a vyšší vrstva využívá služeb nižší vrstvy.\n\nProtože model ISO/OSI byl v konečné fázi redukován i o protokoly, vytratila se z něho praktická použitelnost. Měl však být využit v členských státech, které by postupně model zaváděly do praxe. I přes některé snahy nebylo možné tuto snahu realizovat z důsledku malého počtu výrobků na trhu, které by tento model podporovaly.\n\nRodina protokolů TCP/IP vznikla v sedmdesátých letech. Vytvořilo ji Ministerstvo obrany USA původně pro vojenské účely pod názvem ARPANET, který se později dostal i na americké univerzity. Zde však již nevyhovovaly stávající protokoly, především protokol NCP, a 1. ledna 1983 definitivně rodící se Internet přestal používat NCP a začal využívat koncepci TCP/IP. Architektura TCP/IP využívá pouze čtyř vrstev. Z těchto čtyř vrstev však protokoly TCP/IP \"obsazují\" jen tři nejvyšší. U nejnižší vrstvy (vrstvy síťového rozhraní) se počítá s tím, že zde budou využity takové přenosové mechanismy, jaké jsou k dispozici, a které \"pochází odjinud\" (tj. nejsou součástí TCP/IP). Může jít třeba o Ethernet, o Wi-Fi, o technologie ATM či Frame Relay, nebo o xDSL (ADSL) atd.\n\nMezitím co se referenční model ISO/OSI prosazoval do praxe, předstihla ho rodina protokolů TCP/IP. ISO/OSI model byl totiž původně navržen jako systém, který bude poskytovat spojované a spolehlivé služby. Snažil se tedy zajistit spolehlivost přenosu až do komunikační podsítě (včetně) a která v důsledku toho musela být poměrně složitá, zatímco k ní připojované hostitelské počítače měly mít relativně jednoduchou úlohu. Později se však ukázalo, že tímto řešením se zaměstnávají všechny vrstvy modelu.\n\nNa druhou stranu TCP/IP vycházela z předpokladu, že zajištění spolehlivosti je problémem koncových účastníků komunikace, a mělo by tedy být řešeno až na úrovni transportní vrstvy. Nebylo tak třeba řešit spolehlivost, resp. potvrzování a zpětné čekání na odpovědi, a ušetřený čas se mohl využít pro vlastní přenos. Díky tomuto není však protokol TCP/IP tolik spolehlivý jako jeho \"rival\" ISO/OSI, nicméně poskytuje jednoduchou a rychlou komunikační síť, ke které se připojují hostitelské počítače.\n\n"}
{"id": "744331", "url": "https://cs.wikipedia.org/wiki?curid=744331", "title": "Kasakelská šimpanzí komunita", "text": "Kasakelská šimpanzí komunita\n\nKasakelská šimpanzí komunita je populace jedinců druhů šimpanze učenlivého (\"Pan troglodytes\"), která žije v Gombském národním parku v Tanzanii. Tuto komunitu po desetiletí vědecky studuje Jane Goodallová a její instituce. Jako výsledek bylo o šimpanzích zjištěno hodně věcí, třeba že šimpanzi nejsou jenom vegetariáni. ale že pravidelně jedí maso, anebo že zhotovují nástroje. Popularita komunity vznikla také z toho, že dr. Goodallová jim dávala jména místo čísel.\nRůzné šimpanzí \"rodiny\" z kasakelské komunity byli vícekrát zmíněny v knihách Dr. Goodalové. Třeba z rodiny F byli nejmíň 4 alfa samci. Z rodiny G aspoň 1 alfa-samec a narodily se zde dvakrát dvojčata, která jsou mezi šimpanzi vzácná. Jsou tu také rodiny T a S (které vyprodukovaly jednoho alfa-samce).\n\n"}
{"id": "744335", "url": "https://cs.wikipedia.org/wiki?curid=744335", "title": "Operace Lustre", "text": "Operace Lustre\n\nOperace Lustre byla britskou vojenskou operací v roce 1941, jejímž cílem byla námořní přeprava expedičního sboru o síle 62 000 mužů složeného z britských, australských, novozélandských a polských jednotek (tzv. \"W force\") pod velením britského generálporučíka Henryho Maitlanda Wilsona do Řecka.\n\nImpulsem pro spuštění operace \"Lustre\" bylo přistoupení Bulharska k Ose Berlín-Řím-Tokio dne 1. března 1941 a následný vstup wehrmachtu na jeho území. Operace byla zahájena jen tři dny poté, tj. 4. března 1941 a trvala do 24. dubna téhož roku. Přeprava sboru se odehrávala v režii Royal Navy mezi městy Alexandrie v Egyptě a Pireus v Řecku. Pireus byl tehdy jediným přístavem v Řecku, kde bylo možné vykládat těžkou vojenskou techniku. Mezi čtvrtým a devátým březnem byl vypravován více než jeden konvoj denně, poté jeden konvoj za dva dny. Každý konvoj byl obvykle doprovázen trojicí torpédoborců, v prostoru Egejského moře byl navíc k dispozici protiletadlový křižník. Z důvodu obav z italského námořního útoku bylo po celou dobu operace v pohotovosti britské válečné loďstvo pod velením admirála Cunninghama dislokované v Alexandrii. Operace byla ukončena 24. dubna 1941 v důsledku rychlého postupu německých vojsk v rámci balkánského tažení a podpisu kapitulace Řecké armády, která se odehrála den před tím. Operace Lustre plynule přešla v evakuaci britských vojsk z Řecka (Operace Demon).\n\n"}
{"id": "744338", "url": "https://cs.wikipedia.org/wiki?curid=744338", "title": "Jenny Scheinman", "text": "Jenny Scheinman\n\nJenny Scheinman ( 8. června 1979, Jacksonville, Florida, USA) je americká houslistka a zpěvačka. Spolupracovala s mnoha hudebníky, mezi které patří například Lou Reed, Aretha Franklin, Lucinda Williams, Bill Frisell, John Zorn a mnoho dalšch.\n\n\"Toto není kompletní seznam.\"\n\n"}
{"id": "744342", "url": "https://cs.wikipedia.org/wiki?curid=744342", "title": "Pohár Rudého práva 1982/1983", "text": "Pohár Rudého práva 1982/1983\n\nPátý ročník poháru Rudého práva se konal od 8. září 1982 – 8. září 1983. Zúčastnila se čtyři reprezentační mužstva. Mužstva se utkala formou dvouzápasů. Československo hrálo všechny zápasy doma, Sovětský svaz naopak všechny venku. Zápasy mezi Finskem a Švédskem se odehrály systémem doma, venku. Tento ročník byl zároveň poslední.\n\n Finsko – Švédsko 3:6 (1:2, 1:2, 1:2)\n\n8. září 1982 – Jyväskylä\nBranky: Petri Skriko, Raimo Summanen, Arto Javanainen – Berglund 2, Roger Hägglund 2, Eklund, J. Eriksson.\n\n12. prosince 1982 – Gävle\nBranky: J. Eriksson, Olsson – Vjačeslav Fetisov 2, Skvorcov, Vladimir Krutov. \n\n13. prosince 1982 – Stockholm\nBranky: Silfverberg, Mats Waltin, Ulander – Vladimir Krutov 2, Alexandr Malcev.\n\n9. února 1983 – Joensuu\nBranky: Raimo Summanen 2, Timo Susi – Vasilij Pěrvuchin, Helmuts Balderis, Vjačeslav Bykov.\n\n10. února 1983 – Kouvola\nBranky: Timo Susi, Pekka Rautakallio, Raimo Summanen – Sergej Světlov 3, Vasiljev, Zinetula Biljaletdinov, Viktor Ťumeněv, Ilja Bjakin.\n\n4. dubna 1983 – Olomouc \nBranky: Igor Liba 3, Vincent Lukáč 3, Oldřich Válek 2, Dárius Rusnák, František Musil, František Černý – Häkan Södergren, Peter Sundström.\nRozhodčí: Juhola (FIN) – Caban, Kriška (TCH)\nVyloučení: 6:10 (4:0) \nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, František Musil – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Oldřich Válek, Vladimír Růžička, Pavel Richter – Jiří Hrdina, Dušan Pašek, František Černý.\n\nŠvédsko: Göran Högosta – Peter Andersson, Bo Eriksson, Thomas Eriksson, Tommy Samuelsson, Mats Waltin, Mats Thelin, Peter Loob, Roger Hägglund – Berglund, Roland Eriksson, Ulander – Häkan Södergren, Leif Holmgren, Tommy Mörth – Kent Johansson, Thomas Rundqvist, Jan Erixon – Eklund, Peter Sundström, Olsson.\n\n5. dubna 1983 – Brno \nBranky: Dárius Rusnák 2, Vladimír Caldr, Karel Holý, Jaroslav Korbela, Juraj Bakoš – Roger Hägglund, Kent Johansson.\nRozhodčí: Juhola (FIN) – Caban, Kriška (TCH)\nVyloučení: 5:8 (1:0, 2:0) + Eduard Uvíra a Berglund na 5 min. \n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Ladislav Kolda, Antonín Plánovský, Arnold Kadlec, Juraj Bakoš – Jiří Lála, Ladislav Svozil, Vladimír Caldr – Vincent Lukáč, Dárius Rusnák, Igor Liba – Jaroslav Korbela, Karel Holý, Petr Klíma – Jiří Šejba, Ondřej Weissmann, Otakar Janecký.\n\nŠvédsko: Lindmark – Peter Andersson, Bo Eriksson, Thomas Eriksson, Tommy Samuelsson, Mats Waltin, Mats Thelin, Peter Loob, Roger Hägglund – Eklund, Roland Eriksson, Ulander – Häkan Södergren, Leif Holmgren, Tommy Mörth – Kent Johansson, Thomas Rundqvist, Jan Erixon – Peter Sundström, Berglund, Olsson.\n\n8. dubna 1983 – Stockholm\nBranky: Jan Erixon 2, Eklund – Järvelä.\n\n10. dubna 1983 – Plzeň \nBranky: Igor Liba 2, Arnold Kadlec 2, František Černík, Dárius Rusnák, Jiří Lála, Vladimír Caldr, František Černý – Pekka Rautakallio 3, Petri Skriko, Arto Javanainen, Matti Hagman.\nRozhodčí: Fedotov (URS) – Bouška, Simandl (TCH)\nVyloučení: 8:14 (5:0, 1:0) z toho Kaario na 10 min. \nČSSR: Dominik Hašek – Arnold Kadlec, Miloslav Hořava, Ladislav Kolda, František Musil, František Joun, Antonín Plánovský, Juraj Bakoš, Pavel Setíkovský – Vladimír Caldr, Karel Holý, Pavel Richter – Jiří Lála, Dárius Rusnák, Igor Liba – Petr Rosol, Ondřej Weissmann, František Černík – Oldřich Válek, Dušan Pašek, František Černý.\n\nFinsko: Hannu Kamppuri (Kari Takko) – Tapio Levo, Pekka Rautakallio, Hannu Helander, Risto Siltanen, Matti Kaario, Pertti Lehtonen – Kari Makkonen, Matti Hagman, Arto Javanainen – Timo Susi, Juha Nurmi, Anssi Melametsä – Tony Arima, Järvelä, Petri Skriko – Lehto, Lasse Litma, Risto Jalo.\n\n11. dubna 1983 – Teplice \nBranky: Jiří Šejba 3, Jiří Dudáček 2, Vladimír Růžička 2, Karel Holý, Petr Rosol – Arto Javanainen 2.\nRozhodčí: Fedotov (URS) – Bouška, Simandl (TCH)\nVyloučení: 7:12 (4:0) + Hagman na 10 min. \nČSSR: Jiří Králík – Ladislav Kolda, Miloslav Hořava, František Joun, Antonín Plánovský, Ivan Černý, František Musil, Pavel Setíkovský, Juraj Bakoš – Petr Rosol, Vladimír Růžička, Petr Klíma – Jiří Dudáček, Karel Holý, Ivan Dornič – Jiří Šejba, Jiří Hrdina, Otakar Janecký – Oldřich Válek, Ondřej Weissmann,František Černý.\n\nFinsko: Kari Takko – Pekka Rautakallio, Lasse Litma, Hannu Helander, Risto Siltanen, Pertti Lehtonen, Matti Kaario – Tapio Levo, Matti Hagman, Arto Javanainen – Tony Arima, Juha Nurmi, Anssi Melametsä – Petri Skriko, Järvelä, Arto Sirviö – Risto Jalo.\n\n6. září 1983 – Pardubice \nBranky: 23. Ladislav Svozil, 31. 2-3 Vincent Lukáč, 40. Vladimír Růžička – 0:19 Sergej Makarov, 0:48 Sergej Kapustin, 30. Vjačeslav Bykov, 31. 2-4 Sergej Jašin, 56. Sergej Makarov.\nRozhodčí: Kaisla (FIN) – Tatíček, Brunclík (TCH)\nVyloučení: 3:4 (0:1, 1:0) + Koževnikov na 5 min. \nČSSR: Hašek (1. Jiří Králík) – Radoslav Svoboda, František Musil, Milan Chalupa, Benák, Arnold Kadlec, Miloslav Hořava, Mojmír Božík, Ernest Bokroš – Vincent Lukáč, Dárius Rusnák, Igor Liba – Jaroslav Korbela, Vladimír Růžička, Pavel Richter – Jiří Lála, Ladislav Svozil, František Černík – Jiří Šejba, Dušan Pašek, Vladimír Caldr. \nSSSR: Vladislav Treťjak – Alexej Kasatonov, Vjačeslav Fetisov, Irek Gimajev, Sergej Babinov, Zubkov, Sergej Starikov, Zinetula Biljaletdinov, Vasilij Pěrvuchin – Sergej Makarov, Igor Larionov, Alexandr Koževnikov – Helmuts Balderis, Viktor Žluktov, Sergej Kapustin – Alexandr Gerasimov, Vjačeslav Bykov, Andrej Chomutov – Boldin, Sergej Šepelev, Sergej Jašin.\n\n8. září 1983 (17:00) – Ostrava \nBranky: 46. Igor Liba, 54. Milan Chalupa, 58. Pavel Richter – 4. Sergej Makarov, 19. Boldin, 25. Sergej Makarov, 32. Zinetula Biljaletdinov.\nRozhodčí: Kaisla (FIN) – Furmánek, Lipina (TCH) \nVyloučení: 2:5 (1:1, 0:1) + Alexej Kasatonov na 10 min. \n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miloslav Hořava, Mojmír Božík, Ernest Bokroš – Vincent Lukáč, Dárius Rusnák, Igor Liba – Jaroslav Korbela, Vladimír Růžička, Pavel Richter – Jiří Lála, Ladislav Svozil, František Černík – Jiří Dudáček, Dušan Pašek, Vladimír Caldr. \nSSSR: Vladislav Treťjak – Alexej Kasatonov, Vjačeslav Fetisov, Irek Gimajev, Sergej Babinov, Vladimir Zubkov, Sergej Starikov, Zinetula Biljaletdinov, Vasilij Pěrvuchin – Sergej Makarov, Igor Larionov, Alexandr Koževnikov – Helmuts Balderis, Viktor Žluktov, Sergej Kapustin – Alexandr Gerasimov, Vjačeslav Bykov, Andrej Chomutov – Sergej Světlov, Sergej Šepelev, Sergej Jašin.\n\n\n"}
{"id": "744344", "url": "https://cs.wikipedia.org/wiki?curid=744344", "title": "Arvydas Sabonis", "text": "Arvydas Sabonis\n\nArvydas Sabonis (* 19. prosince 1964 v Kaunasu) je litevský profesionální hráč košíkové v pozici středového útočníka, legenda litevského basketbalu. Výška: 220 cm, číslo dresu: 11.\n\nKariéru profesionálního hráče košíkové započal v Kaunaském klubu BC Žalgiris v roce 1981. Tři sezóny v pořadí (v letech 1985–1987 pomohl v lize košíkové Sovětského svazu svému klubu vybojovat zlaté medaile. V roce 1982 se v sestavě sborné SSSR zúčastnil mistrovství světa a tým SSSR získal zlatou medaili. V roce 1985 se stal šampionem na mistrovství Evropy ve Stuttgartu a na univerziádě v Kóbe. V roce 1984 a 1985 Italský časopis „Gazzetta dello Sport” A. Sabonise vybral jako nejlepšího evropského hráče roku. V roce 1985 v 77. volání náboru hráčů do NBA si ho vybral tým Atlanta Hawks, ale tento výběr byl anulován pro nízký věk Sabonise. V následujícím roce ve 24. volání v prvním kole Sabonise pozval tým Portland Trail Blazers, ale z politických důvodů mu nebylo dovoleno vycestovat do USA. V roce 1988 ho trenér sovětské sborné Alexandr Gomelskij povolal do týmu pro zápasy na olympijských hrách v Soulu i přesto, že se sotva stačil uzdravit po těžkém traumatu. Sabonis tehdy pomohl sborné porazit tým USA (to byla teprve druhá prohra USA od roku 1936) a ve finále vybojovat zlato. V roce 1988 byl potřetí vyhodnocen jako nejlepší hráč Evropy. V roce 1989 již směl vycestovat ze SSSR, ale tehdy nezamířil do Portland Trail Blazers, ale do španělského týmu CB Valladolid. Od roku 1992 pokračoval v týmu Real Madridu. V letech 1993 a 1994 se s Realem Madrid stal šampiónem Španělska a v roce 1995 vybojoval pohár šampionátu evropských klubů (nynější Euroliga. V letech 1993 a 1995 opět vyhodnocen jako nejlepší hráč Evropy. V roce 1995 přestoupil do Portland Trail Blazers, kde hrál sedm sezón (v sezóně 2001/2002 nehrál). V roce 1997 vyhodnocen jako nejlepší hráč Evropy. V roce 1999 jej návštěvníci internetových stránek NBA.com vybrali jako cizince, který měl největší vliv na NBA. V roce 2004 se po 14leté přestávce vrátil do Litvy a s Kaunaským týmem Žalgiris se stal litevským šampiónem a nejužitečnějším hráčem sezony Euroligy. 15. května 2004 sehrál svůj poslední zápas coby profesionální hráč: v superfinále proti týmu Lietuvos rytas Vilnius vhodil 14 bodů, vybojoval 13 míčů pod košem a pomohl vyhrát finále LKL. Protože již delší dobu aktivně nesportoval, v prosinci roku 2005 prohlásil, že ukončuje kariéru profesionálního basketbalisty.\n\n\nJeho manželka Ingrida Mikelionytė-Sabonienė byla vítězkou soutěže krásy „Gražioji vilnietė – 88“ (\"Krásná vilniusanka\" – nyní Miss Litva). Mají spolu čtyři děti: syny jménem Domantas, Tautvydas, Žygimantas a dceru jménem Aušrinė (Sabonytė). Jeho rodiče jsou Andrius Sabonis a Milda Sabonienė. Hovoří litevsky, rusky, polsky, španělsky a anglicky. Ve volném čase Arvydas rád rybaří.\n\n\n"}
{"id": "744347", "url": "https://cs.wikipedia.org/wiki?curid=744347", "title": "Fotbal na Letních olympijských hrách 1984", "text": "Fotbal na Letních olympijských hrách 1984\n\nFotbalový turnaj na Letních olympijských hrách 1984 byl 16. oficiální fotbalový turnaj na olympijských hrách. Vítězem se stala francouzská fotbalová reprezentace. Turnaj byl poznamenán bojkotem ze strany zemí východního bloku, a proto také Československo, fotbalový vítěz OH 1980, nemohlo nastoupit a bylo nahrazeno olympijským týmem Itálie. Hrálo se na 4 stadionech v Annapolis, Bostonu, Pasadeně a Stanfordu.\n"}
{"id": "744356", "url": "https://cs.wikipedia.org/wiki?curid=744356", "title": "Lloyd Bridges", "text": "Lloyd Bridges\n\nLloyd Bridges (15. ledna 1913 San Leandro, USA - 10. března 1998 Los Angeles, USA), vlastním jménem Lloyd Vernet Bridges Jr., byl americký herec.\n\nNarodil se 15. ledna 1913 v Kalifornii. Vystudoval střední školu Eureka Senior High School. Poté studoval politické vědy na Univerzity of California v Los Angeles, kde se seznámil se svou pozdější manželkou Dorothy Dean Simpsonovou. V roce 1938 se vzali a měli spolu dceru Cindy a syny Jeffa a Beaua, kteří se později také stali herci. Hereckou premiéru si odbyl v roce 1939 v divadle na Broadwayi ve hře Othello od Williama Shakespeara. V divadle zůstal do 50. let, kdy se přiznal, že byl členem komunistické strany a následně dostal zákaz hrát. Později ho FBI očistila a on se vrátil k hraní, tentokrát však v televizi. Zemřel 10. března 1998 přirozenou smrtí.\nZa svojí kariéru se objevil ve více než 150 filmech a seriálech, kde většinou hrál ve vedlejších rolích. Vystřídal řadu žánrů, objevil se ve westernech, akčních filmech, ale asi nejznámější je z komedií. Během pětačtyřiceti let kariéry si vysloužil dvě nominace na cenu Emmy, ovšem ani jednu neproměnil. Posledním filmem byl snímek Fotroviny, jenž měl premiéru až v roce 2000.\n\n\n\n"}
{"id": "744358", "url": "https://cs.wikipedia.org/wiki?curid=744358", "title": "Břetislav Lvovský", "text": "Břetislav Lvovský\n\nBřetislav Lvovský, vlastním jménem Emil Pick (10. září 1857 Praha – 12. července 1910 Vídeň), byl český kontrabasista a hudební skladatel.\n\nPo absolvování střední školy v Praze odešel do Vídně, kde studoval hru na kontrabas u Františka Simandla. V letech 1884–1890 působil jako učitel kontrabasu ve Lvově. Po krátkém pobytu v Berlíně se vrátil do Vídně, kde setrval až do své smrti v roce 1910. Podílel se na vzniku kontrabasové školy svého učitele Fr. Simandla: \"Die hohe Schule des Contrabassspiele\".\n\nKromě pedagogické a skladatelské činnosti byl činný i literárně. Přispíval do pražského hudebního časopisu \"Dalibor\" referáty o hudebních událostech ve Lvově a ve Vídni. Psal i libreta k operám. Účastnil se kulturního života české menšiny a propagoval českou hudbu. Jeho skladby vycházely tiskem v Lipsku, Berlíně a v Brémách.\n\nJeho dcera, Celia Lovsky (1897–1979), se stala divadelní a filmovou herečkou. Vystudovala ve Vídni, ale největších úspěchů dosáhla ve Spojených státech.\n\n\n\n\n\n\n"}
{"id": "744364", "url": "https://cs.wikipedia.org/wiki?curid=744364", "title": "Vaals", "text": "Vaals\n\nVaals se nachází na jihovýchodě nizozemské provincie Limburg, asi 23 km východně od hlavního města provincie Maastrichtu a 5,5 km západně od centra Cách. V nářečí je Vaals nazýván \"Vols\" a obyvatelé se nazývají \"Völser\".\n\nVaals leží přímo na hranicí s Německem a přechází v místní část Cách Vaalserquartier.\nTato hraniční obec se skládá z částí Vaals, Lemiers a Vijlen. K Vaalsu patří také osady Raren a Wolfhaag, k Lemiers Holset a Mamelis, k Vijlenu Camerig, Cottessen, Harles, Melleschet a Rott.\nNa území obce leží Vaalserberg, nejvyšší vrchol kontinentálního Nizozemí. Na tomto 322,5 m n. m. vysokém vrcholu se nachází trojmezí mezi Belgií, Německem a Nizozemskem.\nNa území obce Vaals se nachází na silnici do Gemmenichu (Belgie) také nejvýše položený hraniční přechod Nizozemska v nadmořské výšce 275 m.\nNa setkání ulic Akenerstraat a Alte Vaalser Straße upomíná nepatrné muzeum (asi 1 m²) na časy, kdy hranice ještě nebyly otevřeny.\n\n\nPo Vaalsu je pojmenovaný i jeden kráter na Marsu, který má průměr 10,6 km.\n\n"}
{"id": "744375", "url": "https://cs.wikipedia.org/wiki?curid=744375", "title": "European Champion Cup Final Four", "text": "European Champion Cup Final Four\n\nEuropean Champion Cup Final Four je soutěž evropských baseballových klubů, která se hraje od roku 2008 každoročně jako závěrečný turnaj Poháru mistrů evropských zemí. Hraje se pod patronací Evropské baseballové konfederace CEB. \nDo turnaje se kvalifikují dva nejlepší týmy z každé ze dvou skupin Poháru mistrů evropských zemí. Čtyři týmy v rámci finálového turnaje odehrají semifinálová utkání, jejich vítězové se poté střetávají ve finále a poražení semifinalisté v souboji o třetí místo. Všechny souboje se hrají na jediné vítězné utkání. <br>\nProzatím jediným dvojnásobným vítězem se stal italský klub Caffè Danesi Nettuno. \n\n"}
{"id": "744376", "url": "https://cs.wikipedia.org/wiki?curid=744376", "title": "Jiří Macourek", "text": "Jiří Macourek\n\nJiří Macourek (23. ledna 1815 Koněprusy – po roce 1863 Turín, Itálie) byl český fagotista a hudební skladatel.\n\nStudoval na Pražské konzervatoři hru na fagot. Po absolvování konzervatoře byl vojenským kapelníkem v Turíně. Sympatizoval s českým obrozeneckým hnutím a na libreto Václava Klimenta Klicpery složil operu \"Žižkův dub\". O jeho působení a skladatelské činnosti v Itálii není nic známo. Není znám ani rok úmrtí. V roce 1863 byl ještě veden jako vojenský kapelník.\n\n\n"}
{"id": "744378", "url": "https://cs.wikipedia.org/wiki?curid=744378", "title": "Stoské pláně", "text": "Stoské pláně\n\nStoské pláně (v angličtině \"Sto plains\") je kraj nacházející se ve fiktivním světě Zeměplochy Terryho Pratchetta. Stoské pláně se táhnou z podhůříhor Beraní hlavy přes Nakřápnuté hory až ke Kruhovému moři, Morporským horám a pravděpodobně až k Omnii. Na protisměrné straně Stoských plání se nachází kraj Oktarínové trávy a na opačné straně oddělují hory Beraní hlavy a řeka Smarl Stoské pláně od Überwaldu. Nacházejí se na nich městské státy Sto Lat, Sto Kerig a Sto Helit a protéká jimi řeka Ankh, která přináší a odnaší černý jíl, což je základ hlavního a v podstatě jediného vývozního artiklu Stoských plání - zelí. U Kruhového moře na řece Ankh leží největší, nejsmrdutější a nejzkorumpovanější město na Zeměploše, Ankh-Morpork. Poblíž Nakřápnutých hor se ještě nacházejí města Quirm a Pseudopolis.\n"}
{"id": "744379", "url": "https://cs.wikipedia.org/wiki?curid=744379", "title": "BiP", "text": "BiP\n\nBiP (z angl. \"binding immunoglobulin protein\") je chaperon z Hsp70 rodiny, který se vyskytuje v lumen endoplazmatického retikula. Rozeznává zde nesprávně složené bílkoviny a usnadňuje jejich správné složení a uspořádání do oligomerů. Funguje jako ATPáza.\n\nBiP hraje i důležitou regulační roli. Když nemají BiP proteiny tolik práce, vážou se v lumen hlavně na proteiny IRE1 a PERK. V takovém stavu je zablokována tzv. unfolded protein odpověď (UPR). Když však stoupne počet špatně složených bílkovin v lumen ER, BiP je plně zaměstnán tím, aby se vázal na tyto špatně složené proteiny, následkem čehož jsou IRE1 a PERK volné a mohou spustit zmíněnou unfolded protein odpověď. To vede např. ke zpomalení translace a přednostně jsou vyráběny proteiny důležité pro přežití buňky a pro správnou funkci ER.\n"}
{"id": "744381", "url": "https://cs.wikipedia.org/wiki?curid=744381", "title": "Coney Island Baby: Live in New Jersey", "text": "Coney Island Baby: Live in New Jersey\n\nConey Island Baby: Live in New Jersey je videozáznam Lou Reeda, nahraný 25. září 1984 v Capital Theatre v Passaic v New Jersey. Videozáznam vyšel v roce 1992 na VHS.\n\n"}
{"id": "744385", "url": "https://cs.wikipedia.org/wiki?curid=744385", "title": "Architektura otevřených systémů", "text": "Architektura otevřených systémů\n\nArchitektura otevřených systémů (, zkratka OSA) je síťová architektura, která byla normalizována organizací ISO. Jedná se o standard popisující vrstvy hierarchické struktury a jejich procesy.\n\nPočátek síťové architektury se datuje již od vzniku prvních počítačových sítí. Jednalo se však o řešení, které probíhalo v jedné konkrétní firmě, tzv. proprietárně. Brzo se objevily požadavky vytvořit i takovou síť, která by vytvořila jednotný standard a umožnila propojit počítače od různých výrobců, kteří si v té době tvořili své specifické konvence a protokoly.\n\nJako první se tohoto úkolu standardizace ujala roku 1977 organizace ISO. Ta vytvořila podkomisi TC97/SC 16, která měla za úkol vytvořit \"Architekturu otevřených systémů\". Přívlastek \"otevřený\" (open) zde měl zdůraznit, že systém, vyhovující zamýšlenému standardu, bude připraven pro vzájemné propojení se všemi ostatními systémy na celém světě, které budou vyhovovat témuž standardu.\n\nO něco později byla koncepce přejmenována na \"Architektura vzájemného propojování sítí\" (), která se již nezabývala fungování počítačů jako takových, ale pouze tím, co se týká jejich vzájemné komunikace. Postupem času tak vznikl finální název Open Systems Interconnection, zkratkou OSI. Výsledkem tedy byl referenční model ISO/OSI, který pracuje se sedmi vrstvami.\n"}
{"id": "744386", "url": "https://cs.wikipedia.org/wiki?curid=744386", "title": "Banzai", "text": "Banzai\n\nSlovo Banzai má více významů:\n\n"}
{"id": "744390", "url": "https://cs.wikipedia.org/wiki?curid=744390", "title": "Městské divadlo Mladá Boleslav", "text": "Městské divadlo Mladá Boleslav\n\nMěstské divadlo Mladá Boleslav (zkratka MDMB) je profesionální divadlo, jehož zřizovatelem je město Mladá Boleslav. Působí na dvou scénách secesní budovy v Palackého ulici, která byla postavena v roce 1909 na popud mladoboleslavských divadelních ochotníků, kteří před výstavbou divadla hráli již od poloviny 19. století v sálech místních hostinců, mezi roky 1878 a 1904 také v divadelním sále mladoboleslavské radnice. Provoz současné divadelní budovy byl slavnostně zahájen 21. listopadu 1909 inscenací \"Lucerna\" Aloise Jiráska. Profesionální umělecký soubor působí v městském divadle od roku 1945, v letech 1966–1994 bylo divadlo sloučené s kladenským pod názvem Divadlo Jaroslava Průchy (později Středočeské divadlo Kladno a Mladá Boleslav). Během této éry došlo ke generální rekonstrukci budovy a vytvoření druhé, alternativní scény. Samostatné městské divadlo funguje od roku 1994.\n\nUmělecký soubor Městského divadla Mladá Boleslav vznikal po rozdělení Středočeského divadla zcela od základů, jelikož původní soubor s výjimkou dvou hereček zůstal kladenskému divadlu. V období formování stálého souboru hostovala v divadle řada pražských herců (např. Antonie Hegerlíková, Veronika Žilková, Radoslav Brzobohatý, Radovan Lukavský). Herecky, autorsky i režijně spolupracoval s divadlem i Miroslav Horníček. K roku 2011 má v Městském divadle Mladá Boleslav stálé angažmá 10 herců a 7 hereček. K významným osobnostem divadla patří například Ota Jirák, Matouš Ruml a Veronika Kubařová. Do souboru často přichází mladí herci, kteří zde nasbírají zkušenosti a po čase přejdou do angažmá některého z pražských divadel.\n\nOd svého osamostatnění uvádí divadlo každou sezónu přibližně šest premiér, první uvedenou inscenací byla roku 1994 Zeyerova hra \"Radúz a Mahulena\". Vedle osvědčených her české i světové klasiky se věnuje také nekonvenční tvorbě a uvedlo také několik muzikálů. Nejvíce oceňovanou inscenací divadla jsou \"Muži v offsidu\" autora Karla Poláčka. Ti byli spolu s \"Miláčkem\" autora Guye de Maupassanta a Molièrovou hrou \"Scapinova šibalství\" v podání mladoboleslavského divadla natočeni a odvysíláni Českou televizí. Divadlo má zhruba 5000 stálých diváků v předplatitelských skupinách a jeho návštěvnost přesahuje 90 %. Kromě místního souboru na jeho scéně pravidelně hostují soubory profesionálních divadel z Prahy, Kladna a dalších českých měst.\n\nBudova městského divadla stojí v rohu městského parku Výstaviště v Palackého ulici v sousedství dalších významných městských budov (dvě gymnázia, sokolovna, bankovní dům). Divadlo bylo postaveno v letech 1905–1909 poté, co okresní hejtmanství zakázalo provozování kulturních akcí v radničním sále. Zpracováním projektu, vytvořením návrhu nového divadla a posléze i pracemi na interiéru budovy byla pověřena stavební firma Ferdinanda Fellnera a Edmunda Helmera (další práce firmy: např. Německé divadlo v Praze, Mahenovo divadlo, Volkstheater ve Vídni). Exteriér divadla je však dílem Jana Kříženeckého a Emila Králíka, kteří byli pověřeni přepracováním původního neorenesančního projektu, protože se městské radě zdál málo reprezentativní. Celkové náklady na výstavbu činily 480 000 korun. Městské divadlo bylo slavnostně otevřeno 21. listopadu 1909.\n\nPrvní velké stavební úpravy se v divadle odehrály v roce 1937. K divadlu byl přistavěn zkušební sál a skladovací prostory, budova tak získala tvar písmene T (původní půdorys byl obdélníkový). Kromě toho bylo upraveno hlediště divadla, kde byla zrušena středová ulička. Došlo také k opravě topení, osvětlení a fasád. V letech 1977–1985 prošlo divadlo generální opravou, během které došlo k úpravě půdorysu místností, výměně zařízení divadla a zásadní modernizaci jevištní techniky. Během této rekonstrukce byla v suterénu divadla zřízena Malá scéna s divadelním klubem. Před rokem 1988 byla budova divadla zapsána na seznam kulturních památek. Další velkou rekonstrukcí prošla budova v létě 2010, kdy byla vyměněna veškerá sedadla, podlahová krytina v hlavním sále, vodovodní potrubí a vzduchotechnika. Opravena byla také střešní krytina a budova divadla byla napojena na centrální vytápění. V divadle byla také zřízena bezbariérová toaleta. Kompletní obnovou prošly i omítky divadla, které získaly cenu Fasáda roku 2010 v jedenáctém ročníku soutěže vyhlašované architektonickou a stavební fakultou ČVUT, Obcí architektů a dalšími společnostmi z oboru.\n\nPrůčelí budovy dominují dva mohutné pylony, na nichž stojí dvojice sousoší pražského sochaře Jana Štursy \"Probuzení národa\" (vlevo) a \"Vítězství umění\" (vpravo). Pod levým sousoším je na pylonu umístěn dvouocasý český lev, vpravo jednoocasý lev jako znak Mladé Boleslavi. Na bocích pylonů i dalších částí budovy jsou štukem vyvedeny letopočty MCMIX (1909). Uprostřed průčelí se před trojúhelníkovým štítem nachází socha sedící múzy Thálie podepřená dvěma sloupy, pod níž je umístěn zlatý nápis „Umění – síla života.“ V průčelí jsou dále tři menší a pod nimi tři vysoká okna s modrými rámy, která sahají až ke kovové, částečně prosklené skořepinové markýze, jejíž podpůrné sloupy nesou pozlacené monogramy MB. Pod konstrukcí markýzy je zavěšeno pět velkých elektrických luceren. Markýza kryje troje dveře, k nimž vede široké středové schodiště (při rekonstrukci v roce 2010 opatřené zábradlím) a stoupavý asfaltový nájezd ve tvaru písmene U (přízemí divadla je zvednuto nad úroveň terénu).\n\nNa úrovni přízemních oken budovy je bílá vnější omítka divadla zdobená pásovou bosáží. Kolem oken druhého patra jsou vyvedeny výrazné šedé obdélníky, které okna opticky prodlužují. Dekoraci stěn tvoří keramické maskarony představující jednotlivé druhy dramatického umění, měděné věnce, festony a monogramy. Obě boční stěny budovy narušují modré boční východy se schodišti (3 na každé straně), na severní straně ještě suterénní vchod do divadelního klubu a na Malou scénu. Na východní straně vystupuje z budovy obdélníková přístavba z roku 1937 spolu s technickým vchodem a nájezdovou rampou pro přepravu kulis. Střecha budovy nemá jednu rovinu, zvedá se nad zdobeným štítem průčelí. Nad prostorem jeviště se nachází dvoupatrová nástavba s okny a sloupy, rovněž zdobená věnci.\n\nSecesní architektonický styl ovlivnil i podobu interiéru divadla, zejména přízemního vstupního vestibulu, foyeru a kuřárny v patře. Interiér však prošel řadou rekonstrukcí, během nichž došlo také ke změně půdorysu některých prostor a nedochoval se ani původní mobiliář. Vestibul divadla má obdélníkový půdorys, omítky vyvedené do světle zelena a rovný strop s fabiony. Z vestibulu vedou diagonální chodby do šaten se vstupy do hlediště, po stranách jsou umístěna schodiště do patra potažená červenými koberci. Podobně jako vestibul je disponován i foyer, jemuž dominuje velký závěsný lustr. Na stěnách foyeru visí dvojice velkých obrazů znázorňujících výjevy z Mladé Boleslavi v 70. letech (byly přidány během rekonstrukce v letech 1977–1985). Oproti přízemí, v němž je vestibul na stejné výškové úrovni jako šatny, je foyer oproti šatnám v patře zvýšený z důvodu stupňování sedadel na balkóně. Hlavní vstupy na balkón hlediště vedou přímo z foyeru, boční z prostoru šaten. Ornamentální štuková výzdoba a římsy jsou ve všech těchto prostorách v secesním duchu.\nHlavní sál divadla (Velká scéna) má hruškovitý půdorys, hlediště je tvořeno tmavě červenými sedadly v přízemí a na balkóně, který je zídkou rozdělen na dvě úrovně (tzv. druhý balkón má dva oddělené bloky se samostatným vchodem z foyeru). Hlediště kryje zavěšený strop ve tvaru lastury rozdělený pozlacenými štukovými ornamenty na pravidelné obdélníky. Boční stěny sálu v obou výškových úrovních hlediště obklopují lóže. První z nich zasahují až do prostoru předscény, jsou orámovány mohutnými polosloupy, na nichž sedí putti (barokní sochy nahých dětí). Na každé straně sálu navazují dvě lóže v přízemí a dvě v patře, které mají společný parapet se zbytkem balkónu. Omítky Velké scény jsou laděny do světle žluta s četným zlacením a její výzdoba je vyvedena v neobarokním stylu, využívá se zejména ornament doplněný pozlacenými festony.\n\nJeviště Velké scény je vybaveno třemi oponami. Nejblíže hledišti je zavěšena protipožární opona, nejdále hlavní opona z červeného sametu. Divadlo disponuje také slavnostní malovanou oponou nazvanou \"Apoteóza Thálie\", jejímž autorem je malíř Theodor Hilšer. Tématem vyobrazení na oponě je oslava dramatického, pěveckého a hudebního umění Mladoboleslavska. Uprostřed plátna sedí antická múza Thálie s žezlem v ruce, nad níž se vznáší múza s lyrou. Celkově znázorňuje opona devět postav, z toho osm žen a jednoho starého muže. Ve středu dolní části plátna je vyveden barokizovaný městský znak, dalším regionálním motivem je panoráma údolí řeky Jizery a zříceniny hradu Michalovice v pozadí opony. Celé vyobrazení je orámováno dekorativními prvky ladícími k neobaroknímu interiéru sálu. Opona byla autorem zhotovena za celkovou cenu 6000 korun. Celou ji namaloval vsedě, jelikož byl ochrnut na obě dolní končetiny. Svůj podpis Theodor Hilšer umístil na jeden ze schodů vedle postavy starce.\n\nPrvní ochotnické divadelní spolky Mladoboleslavska začaly vznikat v první polovině 19. století nejdříve v menších městech regionu (1823 v Nových Benátkách, 1833 v Mnichově Hradišti, 1835 v Dobrovici a 1836 v Bakově nad Jizerou). Samotná Mladá Boleslav byla jako sídlo krajského krajského hejtmanství pod silným vlivem germanizace, kromě úředního a vyučovacího zde byla němčina i jazykem vývěsních štítů a běžné komunikace vyšších společenských vrstev. Společenský život nebyl ve městě příliš patrný a divadlo se hrálo v místních hostincích jen příležitostně, když do Mladé Boleslavi zavítal některý z kočovných loutkářských nebo hereckých spolků. O první české divadelní představení se v roce 1842 pokusili studenti a absolventi mladoboleslavského gymnázia, k realizaci představení však nedošlo.\n\nO rok později se kováňskému faráři Karlu Aloisi Vinařickému a koncipientovi krajského hejtmanství Františku Plačkovi po několikaleté snaze podařilo získat získat od úřadů povolení k sehrání českého představení. Pódium, kulisy a oponu koupili od německých ochotníků, kteří v Mladé Boleslavi působili již od roku 1840. První česky hrané ochotnické představení bylo sehráno 8. dubna 1843, jednalo se o inscenaci \"Žižkův meč\" autora Václava Klimenta Klicpery. V režii Josefa Kroupy se na představení podílelo 15 amatérských herců, kteří výtěžek věnovali dětské opatrovně. V témže roce ochotníci sehráli ještě hry \"Tři hodiny před svatbou\" a \"Loupež\".\n\nDalší česká představení mladoboleslavských ochotníků už úřady nepovolily. Žádost o povolení dvanácti představení během zimy 1843–1844 ve prospěch dětské opatrovny byla zamítnuta, přičemž oficiální odůvodnění znělo tak, že provozující osoby nejsou zárukou dokonalého estetického prožitku a patří do kategorie nespolehlivých. Ochotníci mohli znovu hrát až roku 1845, kdy byly české země zasaženy povodněmi. Úřady tehdy hercům povolili sehrát celkem šestkrát frašku \"Roztržitá\" (autor August von Kotzebue).\n\nV období Bachova absolutismu (50. léta 19. století) mladoboleslavští ochotníci nevystupovali, jediný stále působící divadelní spolek okresu se udržel v Benátkách nad Jizerou. Občas sehráli představení také ochotníci v Dobrovici, Bělé pod Bezdězem nebo Mnichově Hradišti, z hlediska repertoáru se jednalo o jednoduché zábavné frašky. Silné vlastenecké zaměření měly naopak mnohé hry kočovné společnosti Filipa Zöllnera, která navštívila Mladou Boleslav roku 1845. Jako herec a režisér v ní působil i Josef Kajetán Tyl, který byl v té době i přes perzekuci a nemoc považován za symbol národní hrdosti. Dětské role ztvárnily i jeho děti Marie a Otokar. Kočovná společnost ve městě hrála od července do září a v sále hotelu Věnec sehrála celkem 36 divadelních představení (např. \"Pražský flamendr, Jiříkovo vidění, Strakonický dudák\" apod.)\n\nNa počátku druhé poloviny 19. století rostla úroveň kulturního a společenského života v Mladé Boleslavi zejména díky vzniku mnoha spolků (pěvecký soubor Boleslav, místní jednota Sokola apod. To bylo možné díky uvolnění politických poměrů po vydání Říjnového diplomu v roce 1860. U obnovení tradice českého ochotnického divadla ve městě stáli Karel May, Karel Vyskočil a Václav Petr, kteří zorganizovali veřejnou sbírku na zhotovení nových kulis a rekvizit (většinu původního vybavení zničil požár Mladé Boleslavi roku 1859) a sestavili ochotnický soubor. V prosinci 1860 získal spolek povolení k sehrání osmi her a 26. prosince sehráli v přeplněném sále hotelu Věnec frašku \"Duch času\". Ještě před začátkem představení předneslo několik vlastenců slavnostní projevy, všichni návštěvníci představení poté povstali a sborově zazpívali píseň Kde domov můj. Po této akci byli ochotníci z hotelu Věnec vykázáni jeho německým majitelem, přestože měli slíbené bezplatné propůjčení sálu pro pořádání pěti představení. Další inscenace proto spolek sehrál v hostinci U Modrého hroznu (ten byl ve vlastnictví Čecha Kašpara Štosse). Do repertoáru ochotníků patřily hry \"Ženichové, Tři hodiny před svatbou, Doktora Fausta domácí čepička aneb Loupežnická krčma v lese, Paličova dcera, Strakonický dudák, Marie matka pluku, Pražský flamendr, Čech a Němec\". V roce 1868 přijal mladoboleslavský spolek na počest herce a ředitele Prozatímního divadla jméno Kolár.\n\nV roce 1863 začalo vedení města jednat o postavení nové budovy, ve které měla sídlit radnice a gymnázium. Pro její umístění byla nakonec vybrána lokalita za kostelem Panny Marie (na dnešním Komenského náměstí). Stavba probíhala od roku 1865 podle projektu architektů Fichtnera a Niklase, slavnostní otevření nové radnice a gymnázia proběhlo 4. října 1868. V průběhu stavby mladoboleslavští ochotníci usilovali o začlenění divadla do projektu, podporoval je v tom i městský tajemník K. Mattuš. Protože součástí nové budovy byl i dvoupodlažní sál pro pořádání přednášek a občanských shromáždění, stačilo v okolních prostorách zřídit šatny a zázemí pro herce. V roce 1869 vznikl výbor pro zřízení městského divadla, jehož členy byl mj. Mattuš, architekt budovy Josef Fichtner a Karel May. 18. dubna 1878 byl provoz divadla slavnostně zahájen. Kolár při této příležitosti sehrál veselohru \"Prach do očí\" a jednoaktovkou \"On nežárlí\".\n\nDivadelní sál byl umístěn v prvním patře nové radniční budovy a přesahoval až do druhého patra. V přízemním hledišti bylo 158 sedadel a 4 lóže, balkón nabízel další 4 lóže a 58 míst k sezení. Dalších několik desítek diváků mohlo představení sledovat vestoje. Samotní herci měli podmínky poněkud stísněné, k dispozici jim byla jedna šatna pro muže, jedna pro ženy a jedna smíšená (pro herce vedlejších rolí a sbory). V průběhu roku 1870 prošel ještě interiér divadla sérií stavebních úprav, při nichž byly odbourány první lóže po obou stranách a orchestřiště se posunulo více do hlediště, aby se zvětšil prostor pro herce. Ti divadelní sál sdíleli s pěveckým spolkem Boleslav a svá představení hráli od září do února. V jarních měsících navštěvovali Mladou Boleslav kočovné herecké společnosti (např. soubor Pavla Švandy ze Semčic, Vendelína Budila). Do repertoáru spolku Kolár patřily v době jeho působení v divadelním sále radnice například hry: \"Zvíkovský rarášek\", \"Naši furianti\", \"Paní mincmistrová\" (L. Stroupežnický); \"Charleyova teta\" (B. Thomas); \"Mlynář a jeho dítě\" (E. Raupach); \"Karel Havlíček Borovský\", \"Jedenácté přikázání\" (F. F. Šamberk); \"Vojnarka\" (A. Jirásek); \"Třetí zvonění\" (V. Štech); \"Dáma s kaméliemi\" (A. Dumas); \"Revizor\" (N. V. Gogol). V některých představeních účinkovali spolu s Kolárem jako i významné osobnosti tehdejšího divadla (Jindřich Mošna, Otilie Sklenářová-Malá aj.), v divadelním sále probíhaly i koncerty za osobní účasti Antonína Dvořáka nebo Bedřicha Smetany.\n\nDivadelní sál mladoboleslavské radnice však nevyhovoval z hlediska požární bezpečnosti. Jelikož se v původním stavebním projektu s takovýmto využitím sálu nepočítalo, nedisponoval sál umístěný v prvním patře budovy žádnými nouzovými východy a jedinou únikovou cestou by se tak v případě nebezpečí stalo úzké točité schodiště. Většina kulis a rekvizit byla navíc zhotovena z vysoce hořlavých materiálů, v zimních měsících se topilo v kamnech a osvětlení sálu zajišťoval otevřený oheň. Okresní hejtmanství na nebezpečí několik let upozorňovalo, vedení města ale vždy nakonec získalo výjimku, díky níž mohly kulturní produkce v divadle pokračovat (stavební úpravy radniční budovy by byly příliš nákladné). Poté, co v prosinci 1903 zahynulo 603 návštěvníků během velkého požáru Irokézského divadla v Chicagu, se po celém světě zpřísnila protipožární opatření v divadlech. V únoru 1904 okresní hejtmanství s okamžitou platností zakázalo divadelní produkce v radničním sále a spolek Kolár mohl hrát opět pouze v sálech městských hostinců.\n\nPo uzavření divadelního sálu městské radnice pro kulturní produkce se spustila jednání, jejichž cílem bylo vyřešení vzniklé situace. Jako jedno z možných řešení se objevil návrh na stavební úpravy stávajícího sálu, například vytvoření únikových cest přístavbou železných schodišť do dvora radnice a přilehlé ulice. Druhá strana jednání prosazovala výstavbu nové divadelní budovy (železné schody by podle ní měly negativní dopad na celkový vzhled radniční budovy, jejich omezená kapacita by rychlost úniku obecenstva příliš nezvýšila a náklady na stavební úpravy by byly srovnatelné se stavbou nového divadla). Přes nepříznivou finanční situaci Mladé Boleslavi bylo nakonec rozhodnuto o výstavbě nové divadelní budovy v prostorách bývalých zahrad, kde tou dobou vznikala nová Palackého ulice s několika významnými městskými budovami (měšťanská škola, reálná škola, sokolovna). Divadelní komise jmenovaná 11. března 1904 začala řešit otázku projektu nové stavby. Zpracováním projektu a vytvořením návrhu nového divadla byla pověřena stavební firma Ferdinanda Fellnera a Edmunda Helmera, která tehdy patřila mezi nejlepší firmy světa se specializací na výstavbu divadelních budov (např. Německé divadlo v Praze, Mahenovo divadlo, Volkstheater ve Vídni).\n\nProjekt byl městskou radou objednán na konci roku 1905 a jeho příprava trvala několik měsíců. Vídeňští architekti navrhovali interiér divadla vystavět v neobarokním stylu, exteriér měl být neorenesanční. Celkové náklady stavby byly vyčísleny na 280 000 korun (z toho 11 000 si účtovali architekti za zhotovení studie). Divadelní komise schválila návrh interiéru, neorenesanční exteriér ale shledala málo monumentálním a reprezentativním. Přepracováním vnějšku nového divadla byli pověřeni Jan Kříženecký z Prahy a Emil Králík z Brna, kteří zpracovali návrh secesní budovy s bohatým zdobením a dvěma mohutnými pylony v průčelí. Na stavbě divadla se podíleli zejména místní řemeslníci pod vedením stavitele Hercíka, kterému byla stavba zadána v roce 1907. Kvůli přepracování projektu se stavba protáhla a prodražila na celkových 480 000 korun. Kapacita hlediště byla 420 míst k sezení i stání.\nMěstské divadlo bylo slavnostně otevřeno 21. listopadu 1909 za účasti zástupců významných spolků a institucí Mladé Boleslavi a okolí. Na úvod dopoledního programu vystoupil s projevem tehdejší starosta Bohumil Matoušek. Kulturní program pokračoval vystoupením pěveckého spolku Boleslav společně s mladoboleslavskou filharmonií a výstupem ochotnického spolku Kolár (scéna \"Slavnostní vstup\" napsaná speciálně pro tuto příležitost profesorem gymnázia Vilémem Gothem). Téhož dne sehrál Kolár první večerní představení v budově Městského divadla. Hrála se pohádková hra \"Lucerna\" autora Aloise Jiráska.\n\nDo konce roku 1909 sehrál Kolár ještě čtyři premiéry (\"Deskový statek\", \"Za šlechtickým erbem\", \"Z doby kotilionů\", pohádka \"O zlatém klíči a živé vodě\"), pěvecký soubor Boleslav připravil 1. prosince večerní hudební program k 25. výročí úmrtí Bedřicha Smetany. V divadle vystupovaly i další místní spolky (ochotníci z Vinařic, divadelní spolek při Sokolu) a hostující soubory, které vedle činohry provozovaly i operu a operetu. (Olomoucká zpěvohra, Východočeská společnost Antoše Frýdy). O dění v městském divadle pravidelně informoval kulturní týdeník Jizeran, který publikoval kritiky na uváděné hry. List často kritizoval také neukázněnost mladoboleslavských diváků (hluk v hledišti, tleskání mezi operními áriemi, děti sedící na klíně matky namísto předpisového stání před sedadlem, rozbitá skleněná tabule při tlačenici u pokladny). V roce 1912 se mezi diváky začal šířit i leták s návodem, jak se v divadle nechovat.\nZájezdy kočovných společností a představení mladoboleslavského souboru pokračovaly až do roku 1914, po vypuknutí první světové války ale rakouské úřady zavedly tvrdou cenzuru, životní úroveň obyvatel klesla a mnoho herců bylo povoláno do války (např. Jeřábkova kočovná společnost přišla v rámci mobilizace o polovinu zaměstnanců). V říjnu 1914 se v městském divadle konala umělecká akademie, jejíž výtěžek šel na válečné účely. Během války zůstal aktivní soubor Kolár, který v letech 1914–1918 sehrál 33 inscenací (1915 a 1916 – 6 her, 1917 – 12 her, 1918 – 9 her). Repertoár spolku byl silně vlastenecký, zahrnoval klasické české hry (např. \"Lucerna\", \"Vojnarka\", \"Fidlovačka\", \"Hadrián z Římsů\"). Při příležitosti vzniku samostatného Československa pak Kolár 28. října 1918 sehrál Tylovu hru \"Strakonický dudák\".\n\nV období první republiky do mladoboleslavského divadla stále zajížděly kočovné společnosti (např. Frýdova, Piskáčova, Martinova). Kromě toho vznikaly i nové místní spolky (Tyl, Dramatický odbor kovodělníků). Nové dramatické soubory se ale staly terčem kritiky místních listů, protože podle jejich dopisovatelů nedosahovaly úrovně Kolára (ten se důsledně věnoval herecké průpravě svých členů i čekatelů na přijetí, zatímco u ostatních ochotnických spolků nad hereckými dovednostmi převažovala chuť hrát). V roce 1921 vytvořil Spolek přátel umění (instituce založená roku 1907, která se věnovala kultuře na Mladoboleslavsku v literární, hudební, výtvarné a dramatické oblasti) avantgardní ochotnický spolek Malá scéna vedený Karlem Proxem. Ten se specializoval na moderní soudobé hry (\"Velký mág\" Viktora Dyka, \"Loupežník\" a \"R.U.R.\" Karla Čapka). Pokračovala také činnost spolku Kolár a v mladoboleslavkém divadle hostovaly i profesionální soubory jako olomoucká opera, opereta i činohra (1925), pražské Národní divadlo (1925), a Tylovo divadlo (1927). Ve třicátých letech přijely do Mladé Boleslavi následující soubory: činohra a zpěvohra z Vinohrad, pražské divadlo Akropolis, soubor Vlasty Buriana, jihlavská opereta (1932, během jejího hostování v Mladé Boleslavi zemřel její člen Oldřich Nádhera), divadlo D 36 a další. V divadle také třikrát vystoupila operní pěvkyně Ema Destinnová.\n\nV roce 1937 zemřel bývalý ředitel a čestný člen Kolára Václav František Rudolf (poslední představení v roce 1929). Spolek začal být kritizován za kýčovitost a podbízivost uváděných her. Divadelní sezóna začala až v prosinci z důvodu rekonstrukce budovy (přístavba zkušebního sálu a skladu kulis, zrušení středové uličky v hledišti, oprava elektrického osvětlení a ústředního topení, úprava fasád). Celková cena rekonstrukce byla stanovena na 700 000 korun, finanční prostředky pocházely mj. i z veřejných sbírek. V městském divadle hostovala řada profesionálních souborů (Opereta Praha, Opereta Kladno, Švandovo divadlo, Národní divadlo, D 37, Burdova Činohra). O rok později sloučením třech místních spolků (Dědisbor, Lidové divadlo, Osvěta) vznikl nový experimentální soubor Nové divadlo.\n\nPo podepsání mnichovské dohody roku 1938 a začátku německé okupace (1939) nebyla kultura zpočátku příliš omezována, ačkoli byli ze společenského života mj. vyřazeni Židé. Divadlo hrálo v této době důležitou roli, protože bylo vhodnou příležitostí k projevování vlastenectví. Místní ochotnické spolky byly v té době velice aktivní a divadlo nadále navštěvovaly profesionální divadelní soubory. Soubor Nové divadlo uvedl inscenaci \"Naši furianti\". V roce 1940 představily \"Mladoboleslavské listy\" ve třech vydáních místní herce prostřednictvím fotografií a rozhovorů. V lednu téhož roku vstoupila v platnost vyhláška, podle které muselo divadlo minimálně měsíc před uvedením každé divadelní hry předložit ke schválení scénář a plakáty v českém i německém jazyce. V červnu vyšel seznam 200 inscenací, k jejichž uvedení bylo nutné schválení s pětitýdenním předstihem.\n\nSezóna 1941–1942 byla zadána kladenskému divadlu, které uvedlo rekordní počet operet i činoherních představení a uspořádalo odbornou besedu s místními ochotnickými spolky. V únoru 1942 hostovala v jeho hře \"Všechno nebo nic\" mladoboleslavská rodačka Adina Mandlová. Spolek Kolár v této době prožíval úpadek po kvantitativní i kvalitativní stránce svých inscenací. Na vzestupu bylo naopak Nové divadlo (v té době 70 členů). Mezi oběma spolky panovala rivalita, která vyvrcholila na přehlídce Jiráskův Hronov. Spolek Kolár v Hronově sehrál inscenaci \"Její Pastorkyňa\", Nové divadlo hru \"Kolumbo\", která byla porotou ohodnocena lépe. S toutéž hrou porazilo Nové divadlo Kolára i v okrskové soutěži v roce 1942. V tomto roce se na scéně mladoboleslavkého divadla odehrálo 200 kulturních akcí, které zhlédlo 160 000 diváků.\n\nMěstská hudební škola otevřela roku 1942 své herecko-dramatické oddělení. Jeho žáci uvedli o rok později dramatizaci básnické sbírky \"Kytice\" (Karel Jaromír Erben a později další tři hry (\"Potopa světa\", \"Písně Omara tuláka\", \"Ohnivý buben\"). V této době se ale vzhledem k vývoji událostí na válečných frontách a sílící hrozbě odporu obyvatel protektorátu přistupuje k ochromování veřejného života. Sezóna 1943–1944 měla skončit hostováním kladenské činohry 18. srpna, ale o čtyři dny dříve bylo vyhlášeno totální válečné nasazení spojené se zákazem shromažďování obyvatelstva a činnosti ochotnických i profesionálních uměleckých souborů. Divadlo se až do konce války provozovalo pouze ilegálně. Kolár se věnoval přípravě budoucích herců, spolek Vinařický pořádá vzdělávací semináře a soubor Nového divadla organizoval páteční divadelní večery (oficiálně členské schůze). Na ilegálních schůzích Nového divadla se začalo mluvit o nutnosti zřízení profesionálního divadla na Mladoboleslavsku.\n\nPo skončení druhé světové války vzniklo v červenci 1945 Družstvo středočeského divadla tvořené zástupci národních výborů okolních měst (Mladá Boleslav, Mnichovo Hradiště, Mělník, Nymburk, Poděbrady, Kolín, Český Brod, Dolní Bousov). Každé z měst se zavázalo zaplatit členský příspěvek 50 000 Kčs a zdarma propůjčovat svá divadla s personálem nově vzniklému profesionálnímu hereckému souboru. Ten musel do členských měst povinně zajíždět na hostování. Prvním ředitelem Středočeského divadla Mladá Boleslav byl jmenován Václav Zima.\nSoubor měl 35 členů a jeho první inscenace byla 8. září 1945 uvedena hra Alfréda Radoka \"Vesnice žen\". Divadlo fungovalo podle tzv. zájezdové koncepce (každá inscenace byla po premiéře zahrána na všech zájezdových místech, následně vyřazena z repertoáru a začala příprava nové hry). Zájezdových míst bylo původně jen 9, postupem času se ale jejich počet zvýšil až na 57. Během první sezóny sehrálo mladoboleslavské divadlo celkem 426 představení 28 titulů. Repertoár divadla tvořila česká i světová klasika (A. Jirásek, J. K. Tyl, V. K. Klicpera, W. Shakespeare, Molière). Od začátku působení profesionálního souboru mělo divadlo problémy s nízkou návštěvností. Po první sezóně převzal funkci ředitele Antonín Dvořák, který se hlásil k avantgardnímu proudu českého divadla. Díky jeho činnosti budilo mladoboleslavské divadlo pozornost kritiků a teatrologů, zájem diváků ale opadal. Aby bylo možné tuto tvorbu financovat, muselo divadlo uvádět i tradiční hry, které měly návštěvnost vyšší. Mezi vedením divadla a veřejností propukaly spory o dramaturgii mladoboleslavské scény, které měly za následek odchod Dvořáka z vedení divadla.\n\nRoku 1948 došlo k rozpuštění Družstva středočeského divadla a zřizovatelem mladoboleslavské scény se stal městský národní výbor. Po odchodu Antonína Dvořáka zastávala funkci ředitelky Ema Marie Bergerová, která za Dvořákova vedení působila v divadle jako režisérka. Zatímco pod vedením Dvořáka nehrálo divadlo ani jedinou sovětskou inscenaci, repertoár divadla za ředitelky Bergerové se vyznačoval velkým množstvím budovatelských her zejména sovětských autorů (např. Leonov, Kornijčuk, Vasilijev, Makarenko). Oproti soudobým repertoárům jiných českých divadel hrál mladoboleslavský soubor poměrně málo ruské klasiky (Gribojedov: \"Hoře z rozumu\", Gogol: \"Revizor\").\n\nEmu Marii Bergerovou vystřídal roku 1950 ve vedení divadla Stanislav Vyskočil. Za jeho působení pokračovala dramaturgie divadla v zaběhnutých kolejích, klesl však počet uváděných sovětských her. Hrály se též některé klasické české inscenace (Tyl: \"Jiříkovo vidění\", \"Jan Hus\"), ze světové tvorby pouze William Shakespeare, Molière a později George Bernard Shaw. Nejúspěšnější inscenací divadla byla Shakespearova veselohra \"Večer tříkrálový\", která se s téměř 70 reprízami stala nejhranější hrou v historii mladoboleslavského divadla.\n\nV roce 1955 se stal ředitelem divadla Zdeněk Jaromír Vyskočil, který prosadil zásadní změnu v koncepci provozu divadla. Rozhodl o zastavení zájezdové činnosti divadla a namísto toho zavedl svážení diváků z okolí autobusy. Díky tomu nebylo již třeba brát při přípravě inscenací ohled na menší jeviště a horší technickou úroveň okolních scén. Divadlo si tak mohlo dovolit technicky náročnější výpravné inscenace. Vyvstaly ovšem spory ředitele s uměleckým souborem, podle kterého divadlo produkovalo příliš mnoho premiér na úkor jejich kvality. Výsledkem těchto sporů byl odchod Vyskočila z funkce ředitele a jeho nahrazení Milošem Matiáškem. Za jeho vedení působilo v divadle mnoho režisérů (Vlasta Boková, Miroslav Janeček, Miloš Švarc, Jiří Císler, hostující režiséři) a repertoár tvořily zejména ověřené a divácky přitažlivé hry.\n\nV roce 1964 divadlo opět změnilo zřizovatele, kterým se stal krajský národní výbor. Do funkce ředitele se po sedmnácti letech vrátil Antonín Dvořák. Ten v té době současně řídil kladenské divadlo a jeho plánem bylo sloučení všech středočeských divadel, k němuž nikdy nedošlo. Bylo však rozhodnuto o sloučení mladoboleslavského a kladenského divadla do jednoho celku pod názvem Divadlo Jaroslava Průchy Kladno – Mladá Boleslav. Posledními vlastními inscenacemi v Mladé Boleslavi byly v roce 1966 hry \"Hadrián z Římsů\" (Klicpera) a \"Tlustý anděl z Rouenu\" (Hochwälder). Po dobu 28 let sídlilo ředitelství a administrativa divadla v Kladně, společný byl i soubor a program divadla bez jakýchkoli místních odlišností. Mladoboleslavské divadlo fungovalo pouze jako pobočná scéna, za sezónu se zde odehrávaly v průměru jen 2 až 3 premiéry. V roce 1968 začaly probíhat diskuze o možném navrácení samostatného profesionálního souboru do Mladé Boleslavi, pozornost od tohoto tématu však odvedla srpnová invaze vojsk Varšavské smlouvy do Československa. Snížení počtu představení profesionálního souboru v Mladé Boleslavi kompenzovaly zájezdy pražských divadel (týden Městských divadel pražských v září 1967), často zde vystupoval Miroslav Horníček a ochotnický soubor Kolár. Návštěvnost divadla byla poměrně vysoká, průměrně se každého představení zúčastnilo 370 diváků. Po odchodu Antonína Dvořáka do Československé televize v roce 1970 působili ve funkci ředitele divadla postupně Jiří Dohnal, Václav Charvát, Karel Linc a Vlastimil Čaněk.\n\nV mladoboleslavském divadle proběhla v době útlumu počtu inscenací také série stavebních úprav. V rámci příprav na oslavy 60. výročí divadelní budovy došlo roku 1968 k opravě střešní krytiny, výměně podlah v hledišti a šatnách. Obnovena byla také štukatérská výzdoba a zlacení hlediště. Kvůli těmto opravám se o měsíc zdržel začátek divadelní sezóny, která začala až 4. října představením \"Naši furianti\". Mnohem rozsáhlejší generální rekonstrukce celé budovy proběhla v letech 1977–1985, kdy byl upraven půdorys místností, došlo k výměně veškerého vybavení, opravě fasád, a modernizaci jevištní techniky (zejména osvětlení). Upravena byla i kapacita hlediště na dnešních 395 míst. Divadlo bylo po dobu rekonstrukce uzavřeno, představení probíhala v loutkovém sále mladoboleslavského domu kultury, výjimečně se hrálo i na jeho velkém sále. Podmínky pro hraní divadla tam však nebyly příznivé, inscenací bylo proto v porovnání s předchozími sezónami málo a představení měla slabou návštěvnost. V průběhu rekonstrukce byla v suterénu divadla vytvořena nová Malá scéna s divadelním klubem.\n21. listopadu 1989 se v mladoboleslavském divadle konal slavnostní večer při příležitosti 80. výročí budovy divadla, během kterého herci nečekaně přednesli prohlášení odsuzující zásah proti studentským demonstracím 17. listopadu. V průběhu sametové revoluce pořádal soubor improvizovaná shromáždění před budovou divadla a na Leninově náměstí (dnešní náměstí Republiky). Po zrušení krajů v roce 1990 provozovala divadlo společně města Kladno a Mladá Boleslav spolu s příslušnými okresy pod názvem Středočeské divadlo Kladno a Mladá Boleslav. Ředitelem divadla se stal Jaroslav Toť. Tato společná správa však byla náročná na financování a Mladá Boleslav usilovala o osamostatnění svého divadla. K publikaci tohoto záměru poprvé oficiálně došlo 28. září 1993, jako datum zániku Středočeského divadla byl stanoven červen 1994. Na přelomu let 1993 a 1994 proběhlo výběrové řízení na pozici ředitele městského divadla, v němž zvítězil Mgr. František Skřípek. Uměleckým šéfem se stal jeho spolupracovník Josef Kettner. Poslední představení původního divadla se v Mladé Boleslavi odehrálo 16. června 1994 (Kishonův \"Oddací list\").\n\nMěstské divadlo Mladá Boleslav mělo v roce 2009 24 předplatitelských skupin s cca 5 000 stálými diváky. Návštěvnost představení k tomuto datu dosahovala 93 procent. Na obou scénách divadla se odehrálo celkem 265 představení, 175 z nich zde sehrál domácí umělecký soubor. Zbylých 90 představení zajistily hostující soubory, které pravidelně jezdí do Mladé Boleslavi z Kladna, Prahy, Liberce, Pardubic, Mostu a dalších měst. Představení v Mladé Boleslavi zhlédlo celkem 74 000 diváků, dalších 24 000 návštěvníků měla zájezdová představení mladoboleslavského souboru. Tři inscenace městského divadla byly natočeny a odvysílány Českou televizí v rámci cyklu \"Zveme vás do divadla\" na ČT2 (\"Miláček\" – 2009, \"Muži v offsidu\" – 2010, \"Scapinova šibalství\" – 2012). V létě 2010 prošla historická budova rozsáhlou rekonstrukcí, jejíž další etapy jsou plánovány na následující roky. Na konci roku 2011 odešel do penze umělecký šéf divadla Josef Kettner, kterého ve funkci nahradil režisér Pavel Khek. Součástí vedení divadla se stal i Petr Mikeska, který přijal pozici dramaturga.. V roce 2015 odešel do důchodu po dvacetiletém působení ředitel Mgr. František Skřípek. \n\nSoučástí rekonstrukce městského divadla financované z evropských fondů měla být výstavba nové budovy pro alternativní divadelní scénu. Nová scéna měla být vybudována za stávající historickou budovou směrem do parku Výstaviště a nahradit současnou nájezdovou rampu s garáží. Budova by měla nahradit současné nevyhovující prostory v suterénu divadla, ze kterých by se přesunula Malá scéna a přilehlý divadelní klub. Stávající místnosti v suterénu historické budovy divadla měly sloužit jako skladovací prostory, kterými byly až do vytvoření Malé scény během generální opravy divadla v letech 1977–1985 (od té doby v divadle skladovací prostory nejsou, dekorace jsou rozmístěny na různých místech ve městě). Návrh nové alternativní scény vypracoval architekt Tomáš Šantavý. Budova Nové scény měla být propojena s podzemním parkovacím domem, který měl vzniknout pod parkem Výstaviště. Sál nové budovy měl umožňovat variabilní uspořádání scény a hlediště, případně i pořádání konferencí, plesů a dalších společenských akcí. Jeho stěny měly být tvořené z otočných panelů, podlahu by tvořilo 40 elektricky poháněných plošin s možností elevace. Kapacita sálu měla být 160 návštěvníků, případně až 240 při využití technických ochozů. Současná Malá scéna byla v roce 2011 uzavřena kvůli nefunkční vzduchotechnice.\n\nPrimátor Mladé Boleslavi Raduan Nwelati slavnostně předal řediteli divadla šek na zřízení nové scény, výstavba získala i stavební povolení. Městská rada ale 18. srpna 2011 na svém jednání rozhodla o odložení výstavby nové budovy a schválila prodloužení rekonstrukce divadla o další etapu, v rámci níž má v létě 2012 dojít ke zbourání nájezdové rampy za divadlem, výstavbě výtahu pro navážení kulis a dílčích stavebních úpravách na stávající Malé scéně v souhrnné výši cca 18 milionů korun. Budova divadla se podle schváleného návrhu rozšíří o tři metry, dojde k opravě vzduchotechniky a rozšíření prostoru pro herce v zákulisí. Měl by být též vyřešen problém s vlhnoucí zdí a plánuje se vylepšení variability jeviště. Proti tomuto rozhodnutí protestovali opoziční zastupitelé, jejich návrh na investici 65 milionů do výstavby nové budovy ale na mimořádné schůzi zastupitelstva neprošel. Podporu původnímu záměru výstavby nové scény vyjádřili sponzoři divadla, někteří umělci i část mladoboleslavské veřejnosti prostřednictvím petice za dostavbu městského divadla, ke které se svým podpisem připojilo 2700 lidí. Petiční archy byly 23. listopadu 2011 předány primátorovi Raduanu Nwelatimu. Náměstek primátora Mladé Boleslavi Daniel Marek v reakci na petici již v průběhu listopadu upozornil, že město výstavbu nové scény nezrušilo, ale pouze odložilo. K realizaci tohoto záměru podle něj jistě dojde, nebude to ale letos ani příští rok. Kromě opozičních zastupitelů za ČSSD a KSČM se proti postoji vedení města ještě před definitivním odložením přístavby obrátil i bývalý senátor za ODS Jaroslav Mitlener.\n\nV pátek 30. září 2011 odvolala městská rada ředitele divadla Františka Skřípka, který tuto funkci vykonával od roku 1994. Primátor Raduan Nwelati prohlásil, že tento krok nijak nesouvisí s děním okolo odložené přístavby nové scény, důvodem podle něj není ani žádné ředitelovo pochybení či nespokojenost vedení města s jeho prací. Na funkci ředitele divadla bylo 3. října vyhlášeno výběrové řízení, v rámci kterého měli uchazeči předložit svou koncepci divadla. Právě možnost jejich porovnání byla podle Nwelatiho pravým důvodem pro odvolání stávajícího ředitele, kterému bylo doporučeno, aby se do výběrového řízení přihlásil. František Skřípek byl pověřen vedením divadla do jmenování nového ředitele. Pro výběr nového ředitele divadla byla jmenována devítičlenná komise, jejíž složení bylo oznámeno 4. října 2011. Předsedou komise byl stanoven Ondřej Černý, ředitel Národního divadla. Zástupcem předsedy byl jmenován ředitel plzeňského Divadla J. K. Tyla Jan Burian. Dalšími členy komise byli Jindřich Gregorini (ředitel Divadla na Vinohradech), Martin Otava (ředitel Divadla F. X. Šaldy v Liberci), vedoucí katedry divadelní vědy Univerzity Karlovy Petr Christov a herec MDMB Ota Jirák. Za vedení města byli členy komise primátor Raduan Nwelati, jeho náměstek Daniel Marek a Václav Kalát (vedoucí odboru školství, kultury a tělovýchovy mladoboleslavského magistrátu). Do výběrového řízení se přihlásilo šest uchazečů (odvolaný ředitel František Skřípek, režisér MDMB Pavel Khek, herec a režisér MDMB Petr Mikeska, architektka Soňa Zálešáková, bývalý ředitel mosteckého divadla Václav Hofman a herec Jan Miller). O výsledku výběrového řízení jednala komise v pondělí 14. listopadu 2011 a doporučila městské radě dva kandidáty (Františka Skřípka a Václava Hofmana). Ta na svém zasedání 23. listopadu 2011 jednohlasně rozhodla o vítězství odvolaného Františka Skřípka, kterého znovu jmenovala ředitelem divadla.\n\nFrantišek Skřípek ve funkci ředitele divadla skončil v srpnu 2015, na vlastní žádost odešel do penze. Řízením divadla byla od 1. září 2015 pověřena Janeta Benešová, někdejší ředitelka Městského divadla Děčín. „Šlo především o zachování kontinuity v chodu divadla, které je ve velmi dobré kondici, a nemáme zájem zde provádět žádné razantní změny,“ zdůvodnil její pověření náměstek primátora Daniel Marek. Na jaro 2016 vedení města plánuje výběrové řízení na nového ředitele, kterého se Benešová plánuje zúčastnit. Nový ředitel má divadlo převzít od 1. srpna 2016. Ředitelkou se stala Mgr. Janeta Benešová, od srpna 2016 uměleckým šéfem MgA. Petr Mikeska, dramaturgyní Bc. Lenka Smrčková. \n\nPrvní inscenací samostatného Městského divadla Mladá Boleslav bylo pohádkové drama \"Radúz a Mahulena\" Julia Zeyera (premiéra 23. září 1994, režie Michal Dočekal, píseň Matky Země nazpívala Marta Kubišová). V prvních letech činnosti repertoár tvořily přejaté inscenace pražských divadel (Herb Gardner: \"Sbohem, lidi\", 1994, převzato z Divadla K) a hry řízené hostujícími režiséry (Henrik Ibsen: \"Paní z moře\", 1995, režie Ivo Krobot; Neil Simon: \"Drobečky z perníku\", 1995, režie Ladislav Vymětal), zejména Jaromír Pleskot (Jean Anouilh: \"Antigona\", 1995; J. B. Priestley: \"Nebezpečná křižovatka\", 1996; William Shakespeare: \"Hamlet\", 1997). Hrály se osvědčené a komediální hry pro nalákání diváků (např. Hermann Bahr: \"Koncert\", 1994), ale také náročnější hry světové klasiky (Beaumarchais: \"Figarova svatba\", 1997) a moderní inscenace Arthur Miller: \"Pohled z mostu\", 1998). Významnou osobností počátků mladoboleslavského divadla byl Miroslav Horníček, který v roce 1995 režíroval komedii Guilherma Figueireda \"V tomhle domě spal bůh\", k níž sám dopsal závěrečný monolog hlavní postavy. V další sezóně (1995–1996) zde Horníček režíroval vlastní komedii \"Dva muži v šachu\", kde sám ztvárnil postavu poutníka. Neobvyklým krokem bylo uvedení komedie \"Hanswurst v dochtorském divadle\" (Maurus Lindemayr, režie Ivo Krobot, 1997), kterou pozitivně hodnotila divadelní kritika. Další netradiční inscenací byla \"Komedie o Jeppem z vršku\" (Hrbek–Janků, režie Daniel Hrbek, 1998). Úsilí mladých herců o nekonvenční tvorbu se však střetlo s preferencemi mladoboleslavských diváků a vedení divadla, což zapříčinilo odchod několika herců. Při příležitosti devadesátého výročí budovy divadla uvedl soubor roku 1999 Jiráskovu \"Lucernu\", kterou bylo divadlo o 90 let dříve slavnostně otevřeno. Jako hosté v této inscenaci vystoupili Radovan Lukavský a Libuše Havelková.\n\nVe 21. století začalo divadlo produkovat i muzikály. V režii Radka Balaše byla v muzikálovém provedení uvedena \"Josefína\" Vladislava Vančury (premiéra 11. června 2004, v hlavní roli Lucie Matoušková). Tentýž režisér nastudoval v roce 2006 muzikál \"Hello, Dolly!\" (Jerry Herman a Michael Stewart, v hlavní roli Eva Reiterová). Nejvíce oceňovanou inscenací divadla jsou \"Muži v offsidu\" (Karel Poláček, Martin Vačkář, Ondřej Havelka; režie Ondřej Havelka, premiéra 14. prosince 2007). na Grand festivalu smíchu v Pardubicích byla vyhlášena absolutním vítězem a komedií roku 2008, získala cenu studentské poroty a cenu za nejlepší ženský herecký výkon (Petra Nakládalová za roli Emilky Šefelínové). \"Muži v offsidu\" byli také vyhlášeni divácky nejúspěšnějším představením festivalu Setkání–Stretnutie 2008 ve Zlíně. Od roku 2009 mladoboleslavští diváci pravidelně hlasují o nejoblíbenější inscenaci předchozího roku v anketě Zážitek roku vyhlašované divadlem a Boleslavským deníkem. Za rok 2008 byl nejúspěšnější inscenací vyhlášen \"Miláček\" (Guy de Maupassant, režie Pavel Khek, premiéra 11. dubna 2008) s Petrem Mikeskou v hlavní roli. Za rok 2009 zvítězil muzikál \"Dědeček automobil\" nastudovaný na oslavu stého výročí výroby automobilů v Mladé Boleslavi a budovy městského divadla (Adolf Branald – Radek Balaš, režie Radek Balaš, premiéra 21. listopadu 1909). Zážitkem roku 2010 bylo zvoleno kontroverzní drama \"Zlomatka\" (Mario Gelardi, režie Petr Mikeska, premiéra 29. ledna 2010) s Karolinou Frydeckou v hlavní roli. Za rok 2011 získala cenu hudební komedie \"Zločin v Posázavském pacifiku\".\n\nPo osamostatnění mladoboleslavského divadla zůstal původní umělecký soubor kladenskému divadlu. Do Mladé Boleslavi přešly herečky Dana Černá a Karolina Frydecká. Členkou souboru se stala také mladoboleslavská rodačka Eva Reiterová, Luděk Jiřík, Renata Nechutová a Jiří Šašek. V divadle hostovala řada herců a režisérů z Prahy (Antonie Hegerlíková, Carmen Mayerová, Petra Špalková, Veronika Žilková, Radoslav Brzobohatý, Radovan Lukavský, Jiří Štěpnička, Oldřich Vízner a další). Pohádku \"Byl jednou jeden drak\" v režii Josefa Kettnera dokonce nacvičili v roce 1994 i ochotníci ze souboru Kolár společně s technickými a administrativními zaměstnanci divadla. V průběhu devadesátých let se členy uměleckého souboru stali Petr Křiváček, Ondřej Sokol, Petr Kubes, Kateřina Lojdová, Zdeněk Košata, Andrea Elsnerová, Barbora Kodetová, Miroslav Babuský, Viktor Limr a Radek Valenta. V divadle vznikal mladý kolektiv, který se snažil o nekonvenční tvorbu, kvůli konzervativnějšímu vkusu diváků a vedení divadla soubor v roce 1999 opustili herci Sokol, Limr, Elsnerová a Křiváček. V témže roce získali v Mladé Boleslavi stálé angažmá např. Lucie Matoušková a Roman Teprt. Od roku 2000 se soubor rozšířil například o Otu Jiráka (od 2003, v roce 2011 uváděn jako hostující umělec), Petra Mikesku (2001, od roku 2007 i režie), Veroniku Kubařovou (2008–2011) nebo Matouše Rumla (od 2008).\n\nDo souboru Městského divadla Mladá Boleslav často přicházejí mladí herci, kteří časem přechází do angažmá pražských divadel. Andrea Elsnerová a Miroslav Šimůnek přešli z Mladé Boleslavi do Divadla na Vinohradech, Kateřina Lojdová do Divadla ABC. Ondřej Sokol a Dana Černá se stali členy Činoherního klubu, Karel Vlček získal angažmá v Divadle pod Palmovkou, Radek Valenta v Divadle Na Prádle. Veronika Kubařová je od roku 2011 ve stálém angažmá Městských divadel pražských, hostuje také v divadle Semafor. Na podzim 2013 odešel po šesti letech ze stálého angažmá v mladoboleslavském divadle Matouš Ruml.\n\nHerci mladoboleslavského divadla získali dvě ceny Thálie. Ocenění pro mladého herce do 33 let převzal za rok 2012 Matouš Ruml, který je kromě rolí v MDMB známý jako představitel jedné z hlavních postav seriálu Comeback. O rok později zvítězil Petr Mikeska v kategorii mužský výkon v činohře, a to za roli básníka Paula Verlaina v inscenaci \"Úplné zatmění\".\n\nV sezóně 2017/2018 je součástí uměleckého souboru Městského divadla Mladá Boleslav 11 herců a 8 hereček.\n\n\"Reference se vždy vztahuje k té části textu, která ji předchází, má tedy zpětnou platnost až k předchozímu odkazu na referenci. Může se jednat o jedinou větu, několik vět, případně i o celý odstavec.\"\n\n\n"}
{"id": "744392", "url": "https://cs.wikipedia.org/wiki?curid=744392", "title": "Jan Buchar", "text": "Jan Buchar\n\nJan Buchar (20. září 1859 Mříčná – 10. října 1932 Praha) byl český učitel, průkopník lyžování a horské turistiky v Krkonoších. V zimě 1892-93 byl jedním z prvních krkonošských lyžařů, poté společně s pražským Ski klubem (předseda: Josef Rössler) organizoval množství horských túr a propagačních přednášek. Měl podíl na rozvoji turistické infrastruktury (značkování cest, kartografie, zřizování nocleháren). Podporoval české menšiny v pohraničí. Za zásluhy o popularizaci sportu i rozvoj regionu byl oceněn čestným členstvím v několika sportovních klubech a čestným občanstvím v Jilemnici a dalších obcích.\n\nNarodil se r. 1859 v Mříčné. Přes 40 let působil jako učitel v Dolních Štěpanicích. Od roku 1884 se věnoval turistice. V roce 1892 dal podnět k založení první české studentské noclehárny na Labské boudě a k výstavbě cesty ze Žalého na Mísečky (dnes Bucharova cesta).\n\nV roce 1890 přivezl hrabě Jan Harrach na své panství norské lyže. V zimě 1892–93 podle nich nechal vyrobit na pile v Dolních Štěpanicích několik kopií a nabídl vybraným lidem, mezi jinými i učiteli Janu Bucharovi, aby je vyzkoušeli. Setkaly se s okamžitým úspěchem. Lesníci, kteří do té doby chodili do vysokého sněhu v „krokvích“ (primitivnější obdoba kanadských sněžnic), se nyní mohli dostat s menší námahou i do jinak nepřístupných míst.\n\nZatímco hrabě Harrach uvažoval o lyžích jen jako o pracovní pomůcce, uvědomil si Buchar jejich možnosti pro turistiku. Následujícího volného dne se vypravil s fotografem Hynkem Bedrníkem na lyžích na Benecko. O výletu večer nadšeně hovořili v restauraci U modré hvězdy v Jilemnici. Brzy se kolem nich vytvořila skupina, z níž zanedlouho vznikl Český krkonošský spolek „Ski“. O jeho založení napsal Buchar článek, který vyšel v časopise Pražský ilustrovaný kurýr 11. května 1893. Tam si jej všiml Josef Rössler, předseda lyžařského odboru Bruslařského klubu v Praze, který byl založen už roku 1887. Oba spolky od následující sezóny navázaly spolupráci. Buchar s jilemnickým klubem pořádal pro Pražany pravidelné výlety do hor, pražská skupina naopak využívala svých kontaktů k propagaci v tisku.\n\nZ množství horských túr, organizovaných Bucharem, můžeme uvést například výpravu čtyřčlenné skupiny z Dolních Štěpanic do Vrchlabí 9.–10. ledna 1897; cestou strhli lavinu, která jen velkým štěstím nikoho nezranila. Získali tak zkušenost, že je nutné se vyhýbat příkrým svahům s velkou vrstvou sněhu.\n\nBuchar se také zapojil do podpory českých menšin v pohraničí. Například 14.–16. srpna 1900 uspořádal výlet do Liberce. Na původní oznámení zareagovali jen dva lidé; poté, co k této akci vyslovil odpor německý tisk, se ale na protest přihlásilo dvacet účastníků. V České besedě je přijal Václav Šamánek. Turisté pak navštívili Hejnice s klášterem a poutním místem a přes Ferdinandov kolem několika vodopádů došli do Tanvaldu. Výlet se o rok později opakoval s upraveným programem.\n\nV neděli 16. srpna 1908 se při návratu z výletu do Adršpašských skal dostal do konfliktu s německým průvodčím ve vlaku z Trutnova poté, co mu česky odpověděl na německou výzvu k předložení jízdenky. Průvodčí, rozezlený tím, že Buchar trval na diskusi v češtině, mu do kupé na příští stanici posadil dva arogantní vrchlabské Němce se psem, kteří ho při výstupu v Kunčicích fyzicky napadli. Jen zásah přítomného úředníka Severozápadní dráhy přitom zabránil tomu, aby byl Buchar vysazen z vlaku jako viník incidentu; zastání se ale nedočkal ani u českých zaměstnanců v Martinicích. V tisku se tato událost líčila jako další příklad arogance Němců vůči Čechům s podporou vyšších míst.\n\nLetní a zimní turistika, organizovaná Bucharem, změnila tvář Krkonoš. Horské boudy už nebyly v zimě nepřístupné; naopak, příjmy od návštěvníků stoupaly a za zimu se utržilo víc než za léto. Na podporu turistického ruchu se Buchar věnoval i značkování tras, kartografii, spisovatelství a přednáškové činnosti. Například 18. listopadu 1908 uspořádal v pražské Měšťanské besedě prezentaci spojenou s promítáním. Jeho úsilím se také postupně během 30 let dostaly harrachovské boudy od německých k českým nájemcům a informace, poskytnuté Bucharem pražskému Ski klubu, přispěly i k tomu, že nedošlo k poněmčení Benecka.\n\nByl rovněž botanikem, znalcem krkonošské květeny. U Martinovky založil malou botanickou zahrádku (dnes již neexistující, prostor bývalé zahrádky pod Martinovou boudou je dnes 1. zónou KRNAP).\n\nStal se předsedou krkonošské župy Klubu československých turistů.\n\nV neděli 21. prosince 1930 utrpěl v Jilemnici těžké zranění po srážce s osobním autem. Léčil se půl roku, poté byl znovu schopen konat horské túry.\n\n10. října 1932 ho v Praze u Národního divadla porazilo nákladní auto a následkem zranění ještě téhož dne zemřel v nemocnici. Jeho tělo bylo zpopelněno a urna po smutečních obřadech v Jičíně a Jilemnici uložena do rodinné hrobky.\n\nZa svou aktivní podporu lyžování byl v březnu 1908 jmenován čestným členem Českého ski klubu v Praze.\n\n20. září 1924 slavil 65. narozeniny. Oslavy se konaly na Zlaté vyhlídce u Benecka a navzdory obtížně přístupnému místu na ně přišla řada přátel a spolupracovníků, mezi jinými Josef Rössler (Ořovský) a malíř Cino Jelínek. Při té příležitosti byla dosavadní Bucharova cesta z Jilemnice přes Žalý na Horní Mísečky prodloužena přes Špindlerův Mlýn po jižním svahu Kozích hřbetů (tato část se předtím nazývala Rosegrova cesta). Náměstci ministrů školství a zdravotnictví zaslali blahopřání. O několik dní dříve získal Buchar rovněž čestné občanství města Jilemnice.\n\nByl rovněž jmenován čestným občanem v Benecku a Dolních Štěpanicích. Stal se čestným členem Klubu československých turistů a dalších sportovních sdružení.\n\n\n\n"}
{"id": "744395", "url": "https://cs.wikipedia.org/wiki?curid=744395", "title": "Edmund", "text": "Edmund\n\nEdmund je křestní jméno mnoha lidí.\n\n\n"}
{"id": "744397", "url": "https://cs.wikipedia.org/wiki?curid=744397", "title": "Absinthe (album)", "text": "Absinthe (album)\n\nAbsinthe je sedmé a poslední studiové album skupiny Naked City, vydané v roce 1993. Album produkoval John Zorn a vyšlo u Avant Records.\n\n"}
{"id": "744398", "url": "https://cs.wikipedia.org/wiki?curid=744398", "title": "Bhútánská kuchyně", "text": "Bhútánská kuchyně\n\nBhútánská kuchyně (dzongkha: འབྲུག་ཟས་; wylie:\" 'brug-zas\") je tradiční kuchyně obyvatel Bhútánu. Využívá převážně lokální produkty, jako jsou obilniny, luštěniny, zelenina a maso. Nejčastějšími úpravami pokrmů je vaření a dušení, na jihu země je také rozšířená příprava jídel pečením a smažením. \n\nJsou zde znatelné také vlivy tradiční tibetské, indické kuchyně a také nepálské kuchyně.\n\nZákladními složkami tradiční bhútánské kuchyně je bhútánská rudá rýže, odrůda rýže unikátní pro Bhútán, pohanka a luštěniny. Ve vyvýšených polohách zharnuje tradiční strava také maso jaků, ovcí, hovězího dobytka, prasat a drůbeže. Více než maso se však konzumují mléčné výrobky (sýry, máslo) připravované hlavně z jačího mléka, například datsi, sýr z jačího mléka. Důležitou složku bhútánské kuchyně tvoří také zelenina - k přípravě pokrmů se využívají čili papričky, brambory, kukuřice, špenát a jiná listová zelenina, cibule, chřest, květák, a také divoké kapradiny a houby.\n\nJídla se nejčastěji dochucují kardamonem, zázvorem, koriandrem, kurkumou, sečuánským pepřem, čili papričkami a také česnekem. \n\n\nOblíbeným místním nápojem je \"suja\", nápoj připravovaný z čajovníkových lístků, jačího másla a soli, a čeringma, bhútánský bylinkový čaj, který je také součástí tradiční medicíny. Z alkoholických nápojů je zde oblíbeno zejména čang, pivo z prosa nebo rýže, či ara, nápoj připravovaný fermentací nebo destilací rýže, kukuřice, prosa nebo pšenice. \n\n"}
{"id": "744402", "url": "https://cs.wikipedia.org/wiki?curid=744402", "title": "Edmond", "text": "Edmond\n\nSlovo Edmond má více významů, které jsou uvedeny níže:\n\n\n\n\n\n\n"}
{"id": "744404", "url": "https://cs.wikipedia.org/wiki?curid=744404", "title": "Pavel Kubiš", "text": "Pavel Kubiš\n\nPavel Kubiš (* 17. března 1985, Náměšť nad Oslavou) je český hokejový útočník hrající za tým české extraligy PSG Zlín.\n\nV české reprezentaci odehrál k listopadu 2011 celkem 11 zápasů a vstřelil jeden gól.\n\n\n"}
{"id": "744405", "url": "https://cs.wikipedia.org/wiki?curid=744405", "title": "Edmonds", "text": "Edmonds\n\nEdmonds je město v okrese Snohomish v americkém státě Washington. V dohledu od města se nachází jak Pugetův záliv, tak Olympijské pohoří a Kaskádové pohoří. Po Everettu a Marysvillu se jedná o třetí nejlidnatější město okresu, počet obyvatel města v roce 2010 činil 39 709. Podle důchodu na hlavu se jedná o 37. nejbohatší obec ve státě Washington.\n\nVe městě se nachází přístav, který patří do systému Washington State Ferries. Momentálně se Edmonds nachází pouze na trase do Kingstonu, ačkoli v minulosti odsud vyplouvaly trajekty až do Port Townsendu.\n\nEdmonds se nachází jen kousek severně od okresu King a je nejstarším začleněným městem okresu Snohomish. V roce 1890 jej založil dřevorubec George Brackett a pojmenoval jej buď po senátorovi za stát Vermont, Georgi Franklinovi Edmundsovi nebo po nedalekém mysu Point Edmund, který dostal své jméno roku 1841 od Charlese Wilkese a nyní nese název Point Edwards. Na místo dnešního města se dostal plavbou kanoí ze Seattlu, při které hledal dřevo. Prudký vítr ho přinutil přistát, a tak nazval místo Brackett's Landing.\n\nMěstečko získalo název Edmonds roku 1884, ale do roku 1890 nebylo začleněno. Právě v tomto roce se Brackett rozhodl prodat 1,84 km² půdy minnesotské společnosti Minneapolis Realty and Investment Company. Město bylo naplánováno a k pobřeží bylo přistavěno přístaviště. Ve městě se nacházely především skromné domy, komerční budovy a šindelové pily.\n\nRoku 1891 k městu dosáhla železnice Great Northern Railway a osadníci a podnikatelé z města viděli příležitost k výdělku. Panika roku 1893 ale zpomalila obchody a vlastníci města vyhlásili bankrot. Města se tedy znovu ujal Brackett, který se svými společníky pokračoval v rozvoji městské infrastruktury. Už roku 1900 mělo město trajektové spojení se Seattlem, které poskytovala soukromá flotila „komářích“ parníků.\n\nEdmonds postihly v letech 1909 a 1928 velké požáry, při kterých město ztratilo mnoho budov. První auto do města přijelo roku 1911 a po dalším rozvoji zdejších silnic město zažilo jak komerční, tak rezidenční rozvoj.\n\nV jediném národně vyhlášeném místě na území města působí Historická společnost Edmondsu a jižního okresu Snohomish - ve staré Carnegieho knihovně. Ta se nachází na 5th Avenue a byla postavena roku 1910 jako knihovna a centrum vzdělávání. Otevřena byla v únoru 1911 a nyní se v ní nachází Edmondské historické muzeum.\n\nEdmondská kašna, jedna z hlavních památek města, byla v posledních letech předmětem mnoha kontroverzí a sporů. Nachází se uprostřed kruhového objezdu na křižovatce 5th Avenue a Main Street na místě, kde do roku 1970 stával městský vánoční strom. V roce 1970 zde byla ale postavena právě kašna, která je tvořena podivnou, zkroucenou strukturou s prvky vody. Často se kašna stávala terčem vtípků místních školáků, kteří ji naplnili mýdlem, takže voda vytékala na vozovku. Roku 1998 byla ale kašna zničena, když se s ní srazil opilý řidič. Městská rada se rozhodla nahradit kašnu novou fontánou, kterou by nyní tvořil dřevěný altánek. Tu ale roku 2005 potkal stejný osud, jako původní kašnu. Následovala dlouhá diskuse, zdali by nebylo lepší raději kruhový objezd vysázet keři nebo květinami, ale nakonec byla roku 2006 postavena třetí kašna, tentokrát z oceli.\n\nRoku 2010 území města obývalo 39 709 obyvatel, z čehož 83 % tvořili běloši, 7 % Asiaté a 2 % Afro-Američané. 5 % obyvatelstva bylo hispánského původu.\n\nCelé území města spadá pod Edmondský školní okrsek, kam také patří města Lynnwood, Mountlake Terrace, Brier a Woodway. Ve městě samotném se nachází jedna střední škola - Edmonds Woodway High School - a šest základních škol.\n\nRoku 1990 se sloučily Edmonds High School a Woodway High School a vytvořily jednu střední školu. Ta je nyní jednou z osmi ve státě Washington, které nabízejí Mezinárodní bakalářský diplomový program.\n\nVe městě se nachází několik parků, včetně parku pro psy, malého skateparku a podvodního parku pro potápění.\n\nTaké se zde nachází jedno z největších námořních zázemí v okrese Snohomish, Port of Edmonds. Jedná se o částečně umělé přístaviště, jehož hloubka činí 4 metry a má kapacitu 948 lodí, z nichž 668 může být umístěno na vodě.\n\nV obci vychází dva týdeníky - \"Edmonds Enterprise\" a \"Edmonds Beacon\". Názorové stránky obou periodik měly v minulosti značný vliv na rozhodnutí městských zastupitelů, budování zákonů a vyhlášek a jejich ochrany a na místní volby. Starosta města píše sloupky do každého z týdeníků v každém vydání, obvykle v nich reaguje na místní problémy, obavy občanů a plánované městské projekty. Archiv těchto sloupků je k dispozici na oficiální webové stránce města.\n\nEdmondský muzejní letní trh, který sponzoruje Historická společnost Edmondsu a jižního okresu Snohomish, se od května do září koná každou sobotu. Nachází se v centru města mezi radnicí a historickou kašnou a každý týden jej navštíví 2 tisíce lidí. Obvyklými stánky na trhu jsou obchůdky s květinami, místní zemědělskou produkcí, ručně vyrobenými produkty nebo uměním.\n\n\nEdmonds má jedno sesterské město a je jím Hekinan v japonské prefektuře Aiči.\n\nEdmonds je uzlem železniční a lodní dopravy. Zdejší železniční stanici obsluhují vlaky \"Amtrak Cascades\" spojující Eugene a Vancouver a \"Empire Builder\" spojující Portland a Chicago. Do nedalekého Seattlu jezdí oba z uvedených vlaků, ale také příměstský \"Sounder\". V místním lodním terminálu začíná trajektová trasa Washington State Ferries do Kingstonu přes Pugetův záliv. Autobusová spojení poskytuje společnost Community Transit, která jej spojuje jak s okresem Snohomish, tak s okresem King.\n"}
{"id": "744408", "url": "https://cs.wikipedia.org/wiki?curid=744408", "title": "Státní hymna Moldavské SSR", "text": "Státní hymna Moldavské SSR\n\nStátní hymna Moldavské sovětské socialistické republiky (moldavsky: \"Imnul de Stat al RSS Moldovenești/Имнул де Стат ал РСС Молдовенешть\") byla jedním ze státních symbolů sovětské Moldávie. Od roku 1945 ji tvořila skladba \"Moldova sovietică/Молдова совиетикэ\" (česky: Sovětská Moldávie). Autory hudby jsou Ștefan Neaga a Eduard Lazarev, autory textu Emilian Bukov a Ivan Bodarev. Po vzniku samostatného Moldavska v roce 1991 byla nahrazena rumunskou hymnou Deșteaptă-te, române!, od roku 1994 je v platnosti současná hymna Limba noastră.\n\n"}
{"id": "744409", "url": "https://cs.wikipedia.org/wiki?curid=744409", "title": "Edmunds", "text": "Edmunds\n\nJméno Edmunds má více významů:\n\n\n\n"}
{"id": "744412", "url": "https://cs.wikipedia.org/wiki?curid=744412", "title": "Nettuno Baseball", "text": "Nettuno Baseball\n\nNettuno Baseball je italský profesionální baseballový klub, který hraje nejvyšší italskou ligovou soutěž – Italian Baseball League. Působí ve městě Nettuno.\n\nPatří dlouhodobě k evropské baseballové špičce. Celkem šestkrát zvítězil v Poháru mistrů evropských zemí (poslední dvě vítězství dosáhl v rámci Final Four). Se sedmnácti tituly italského mistra je nejúspěšnějším klubem v zemi.\n\n\n"}
{"id": "744420", "url": "https://cs.wikipedia.org/wiki?curid=744420", "title": "Rozhlasový přenos bohoslužeb", "text": "Rozhlasový přenos bohoslužeb\n\nRozhlasový přenos bohoslužeb je služba umožňující se účastnit bohoslužeb těm posluchačům či jejich návštěvníkům, kteří nemohou přijít do kostela (senioři, nemocní, lidé na cestách či ve věznicích nebo ti, kteří jsou pracovně zapojení – například řidiči či lékaři).\n\nPrvní rozhlasový přenos bohoslužeb se uskutečnil v roce 1925. První českobratrské evangelické kázání rozhlas vysílal 12. ledna 1930 z Brna, kázal brněnský farář Viktor Hájek, pozdější synodní senior. Kázání předcházela desetiminutová promluva Jindřišky Wurmové o významu Bible kralické. Po sametové revoluci odvysílal první bohoslužby Československý rozhlas dne 4. února 1990 z katedrály svatého Václava v Olomouci. Český rozhlas vysílá bohoslužby přímým přenosem každou neděli a dále také v církevní svátky na stanici Český rozhlas Vltava (do začátku roku 2015 Český rozhlas Dvojka). O nedělích jsou bohoslužby vysílány mezi devátou a desátou hodinou. Během jednoho roku je odvysíláno cca šedesát bohoslužeb. Polovina z nich je vysílána z římskokatolických kostelů a zbytek je rovným dílem rozdělen mezi ostatní církve sdružené v Ekumenické radě církví (z každé církve dvě bohoslužby za rok). Římskokatolické bohoslužby s bohoslužbami jiných církví se přitom ve vysílání pravidelně střídají v dvoutýdenním cyklu.\n\nVedle Českého rozhlasu jsou bohoslužby vysílány také rozhlasovou stanicí Proglas.\n\nPro vysílání bohoslužeb je nutné, aby kostel, z něhož mají být bohoslužby vysílány, splňoval několik podmínek:\n\n"}
{"id": "744421", "url": "https://cs.wikipedia.org/wiki?curid=744421", "title": "Věnceslav Hrubý", "text": "Věnceslav Hrubý\n\nVěnceslav Hrubý (21. listopadu 1848 Horní Libochová – 9. ledna 1933 Opava) byl český právník, filolog, historik a politik za doby Rakouska-Uherska. Menšinový a spolkový aktivista ve Slezsku.\n\nPocházel ze selského rodu Hrubých usedlého v Horní Libochové u Velkého Meziříčí. Oženil se s Marií Stättnerovou z Podivína (1857–1925). Měli jedenáct dětí, z nich tři ovšem v časném věku zemřely.\n\nVěnceslav Hrubý studoval na německém gymnáziu v Jihlavě a později na českém gymnáziu v Praze, kde v roce 1868 maturoval. Po maturitě studoval práva na Karlo-Ferdinandově univerzitě v Praze a také slovanskou filologii na filozofické fakultě. Během studií založil studentský spolek \"Radhošť\". Roku 1872 nastoupil na praxi na notářství v Kolíně, pak se rozhodl pro dráhu soudce. Působil na soudu v Jihlavě, Brně a Břeclavi. Soudcem byl jmenován ve Valašských Kloboukách a od roku 1880 pracoval jako soudní sekretář na krajském soudu v Těšíně. Těšínsko tehdy procházelo demografickými proměnami, zejména přílivem Poláků ze sousední Haliče, čímž se v regionu posiloval polský element na úkor českého. Hrubý byl v Těšíně aktivní v českém spolkovém životě. Roku 1882 zde založil sdružení české inteligence \"Snaha\", v roce 1896 také Občanskou záložnu a roku 1898 \"Matici osvěty lidové pro knížectví Těšínské\". Kromě toho se podílel na ustavení \"Pobeskydské turistické jednoty slezské\" a od roku 1894 vydával Noviny Těšínské a redigoval i \"Slezský kalendář\".\nOd roku 1886 působil v Opavě jako státní zástupce u zemského soudu, kde později zastával post soudního rady a vrchního soudního rady. Nadále ovšem udržoval vazby a aktivity na Těšínsku. Kromě toho roku 1893 spoluzakládal \"Ústřední hospodářskou společnost\" v Opavě.\n\nV roce 1890 byl zvolen poslancem Slezského zemského sněmu za venkovskou kurii Frýdek-Bohumín coby kandidát česko-polského volebního souručenství. Jako poslanec zemského sněmu působil až do roku 1906. Ve volbách roku 1901 byl zvolen rovněž poslancem Říšské rady (celostátní parlament) za městskou kurii v Čechách, obvod Slaný, Louny, Kladno atd. V Říšské radě setrval do konce jejího funkčního období, tedy do roku 1907. Přestože byl zvolen v Čechách, považoval se ve vídeňském parlamentu za zástupce českých Slezanů. Jako zemský a říšský poslanec se zaměřoval na otázky podpory družstevnictví, volební reformy. Byl stoupencem českého státního práva. Právě jedna z jeho sněmovních řečí na podporu českého státního práva měla být (podle nekrologu v \"Národních listech\") příčinou jeho následného přeložení z Těšína do Opavy.\n\nRoku 1908 jeho justiční kariéra vyvrcholila, když byl jmenován dvorským radou u Nejvyššího soudu ve Vídni. Zde měl na starost referát Bukoviny. Kromě slovanských jazyků si tak rozšířil záběr i o rumunštinu. Od května roku 1914 žil na penzi v nájemním bytě na Nádražním okruhu č. 13 v Opavě. Přivítal vznik Československa a v Opavě také později zemřel.\n\n\n"}
{"id": "744423", "url": "https://cs.wikipedia.org/wiki?curid=744423", "title": "Fotbal na Letních olympijských hrách 1988", "text": "Fotbal na Letních olympijských hrách 1988\n\nFotbalový turnaj na Letních olympijských hrách 1988 byl 17. oficiální fotbalový turnaj konaný na olympijských hrách. Vítězem se stala sovětská fotbalová reprezentace.\n"}
{"id": "744424", "url": "https://cs.wikipedia.org/wiki?curid=744424", "title": "CEB Cup", "text": "CEB Cup\n\nCEB Cup je zaniklá klubová soutěž v baseballu, která se hrála pod patronací Evropské baseballové konfederace v letech 1993 až 2007. Byla určena pro evropské kluby, které se nekvalifikovaly do Poháru mistrů evropských zemí. Nejúspěšnějším klubem v historii poháru je italský Caffè Danesi Nettuno, který zvítězil třikrát. Dvakrát se z poháru radoval český tým – v roce 2001 zvítězila Technika Brno, o rok později SK Krč Praha.\n"}
{"id": "744425", "url": "https://cs.wikipedia.org/wiki?curid=744425", "title": "Žhavé výstřely 2", "text": "Žhavé výstřely 2\n\nŽhavé výstřely 2 (anglicky Hot Shots! Part Deux) je americká komedie z roku 1993, která paroduje různé filmy, např. \"Rambo 3\", \"Ponorka\", \"\", \"Hvězdné války\", \"Wall Street\", \"Děla z Navarone\", \"Total Recall\", \"Robocop\", \"Základní instinkt\", \"Apokalypsa\" či \"Predator\". Režie se chopil Jim Abrahams.\n\nFilm volně navazuje na snímek \"Žhavé výstřely\".\n\nTopper Harley (Charlie Sheen) žije v buddhistickém klášteře a přivydělává si jako zápasník. Jednoho dne za ním přijede plukovník Denton Walters (Richard Crenna) a Michelle Rodham Huddlestonová ze CIA (Brenda Bake) s žádostí o účast na záchranné misi vojáků, které zajal Saddám Husajn. Topper to odmítne, ale když se dozví, že Denton byl zajat, rozhodne se odcestovat do Washingtonu. Ve Washingtonu mezitím prezident Thomas Benson (Lloyd Bridges) hostí japonského premiéra Misahoru Sato (Clyde Kusatsu) s manželkou. Prezident Toppera přijme do nové mise a ten poté odjede s Michelle limuzínou do hotelu. Druhý den se vrtulníkem přesunou na místo, kde už na ně čeká Harbinger (Miguel Ferrer), který jim oznámí, že zajatce chtějí přemístit. Členy mise jsou také Rabinowitz (Ryan Stiles) a Malý Pes. Následně se přesunou blíž k táboru. Při seskoku se Topperovi padák zamotá do větví, takže se musí odříznout. Topper se později dostává do rvačky se zakuklenou osobou, ze která se vyklube Ramada Rodham Hayman (Valeria Golino), bývalá Topperova milenka a nyní jejich kontakt. Ta je vezme zkratkou po řece, kde nejprve narazí na kapitána Benjamina Willarda (Martin Sheen) a později i na Husajnovy vojáky. Zachránci kontrolou skoro projdou, bohužel je prozradí Ramada, která je lodi jedinou ženou. Při přestřelce přijdou o loď, ale všichni přežijí. Dostanou se do tábora, kde při přestřelce zabijí Husajnovy vojáky. Mezitím se prezident rozhodne, že se jim vydá na pomoc. Topperovi se podaří zajatce zachránit, ale musí se vydat ještě pro jednoho - Dextera Haymana (Rowan Atkinson), manžela Ramady, který je vězněn v jiné části tábora, u Saddámovy vily. Zachránci se pod palbou vydávají k vrtulníku. Topper se mezitím dostane do vily, kde už na něj čeká Saddám Husajn (Jerry Haleva). Při vzájemném souboji je stav dlouho nerozhodný (Topper stihne navíc vyřídit hovor se Saddámvou manželkou Hillary), ale nakonec získává Husajn navrch. V tu chvíli se do vily dostává i Benson a posílá Toppera hledat Dextera. Ramada při návratu k vrtulníku zjistí, že Michelle je zrádkyně a při vzájemném souboji ji sráží do moře. Topperovi se podaří Dextera zachránit a také prezident vítězí a Husajna a jeho psa zmrazí a rozbije na drobné kousíčky. Vlivem tepla však dochází k opětovnému spojení jednotlivých střepů do nové podoby Husajna. Ten se je pak snaží zastavit, ale je zabit pianem vyhozeným z letadla. Ještě předtím si chce Dexter vyfotit Ramadu s Topperem, ale padá ze skály do moře a umírá.\n"}
{"id": "744426", "url": "https://cs.wikipedia.org/wiki?curid=744426", "title": "Václav Chlumecký", "text": "Václav Chlumecký\n\nVáclav Chlumecký, též Václav František Chlumecký (30. prosince 1861 Skuteč – 30. září 1944 Banská Štiavnica), byl český, slovenský a československý novinář a politik, meziválečný senátor Národního shromáždění za Československou sociálně demokratickou stranu dělnickou, později za KSČ.\n\nNarodil se v českých zemích, od 90. let 19. století ovšem působil na Slovensku. Studoval gymnázium ve Vídni, ale nedokončil ho. V letech 1875-1879 se vyučil malířem skla a porcelánu. Pracoval pak na mnohých místech v dělnických profesích.\n\nV parlamentních volbách v roce 1920 získal za sociální demokraty senátorské křeslo v Národním shromáždění. V průběhu volebního období přešel do nově založené Komunistické strany Československa. Mandát obhájil v parlamentních volbách v roce 1925. V senátu zasedal do roku 1929. Projevy v parlamentu pronášel slovensky.\n\nProfesí byl redaktorem v Podbrezové. Od roku 1920 byl redaktorem v Banské Bystrici. Spoluzakládal v tomto městě list \"Hlas ľudu\", jehož byl pak odpovědným redaktorem v letech 1920-1922. Věnoval se i literární tvorbě ve stylu proletářské tvorby. Napsal i satirický román a množství kratších článků a fejetonů. Vydal sborník dělnických písní.\n\nKoncem 20. let 20. století se v souvislosti s nástupem mladých, radikálních komunistů okolo Klementa Gottwalda do čela KSČ postavil proti nové politice strany a byl vyloučen. Za druhé světové války se podílel na protifašistickém odboji.\n\n"}
{"id": "744427", "url": "https://cs.wikipedia.org/wiki?curid=744427", "title": "Puchol", "text": "Puchol\n\nPuchol je nejednoznačné označení pro několik rodů šelem z dvou podčeledí:\n\n\n"}
{"id": "744428", "url": "https://cs.wikipedia.org/wiki?curid=744428", "title": "At the Gates of Paradise", "text": "At the Gates of Paradise\n\nAt the Gates of Paradise je studiové album Johna Zorna. Album vyšlo v září 2011 u Tzadik Records. Album produkoval John Zorn, který na něm nehraje na žádný nástroj.\n\n"}
{"id": "744433", "url": "https://cs.wikipedia.org/wiki?curid=744433", "title": "Třídní boj", "text": "Třídní boj\n\nTřídní boj je označení pro projev napětí mezi třídami používané socialisty. Karl Marx a Friedrich Engels o něm ve svém \"Komunistickém manifestu\" napsali: „Dějiny všech dosavadních společností jsou dějinami třídních bojů.“ Třídami Marx nemyslel sociální třídy, ale ekonomické, které definoval na základě vztahu k výrobním prostředkům. Rozlišoval tak dvě základní třídy, dělnický a rolnický proletariát (pracující) a buržoazii (kapitalisty). Mimo ně uznával existenci dalších tříd jako je např. kněžstvo, a také definoval sociální skupiny patřící do určitých tříd, ale vytvářející v nich zvláštní celek. což je například maloburžoazie (lidé, kteří pracují sami pro sebe, typicky vlastníci obchodů), inteligence nebo lumpenproletariát (vyvrhelové společnosti). Tvrdil ale, že všechny tyto třídy a skupiny s postupem času zaniknou.\n\nVladimir Iljič Lenin pak definoval třídy takto: \"Třídy jsou velké skupiny lidí, které se navzájem liší svým místem v historicky určitém systému společenské výroby, svým vztahem (většinou zajištěným a vytčeným v zákonech) k výrobním prostředkům, svou úlohou ve společenské organizaci práce, a tudíž způsoby nabývání a velikosti onoho dílu společenského bohatství, jímž disponují. Třídy, to jsou takové skupiny lidí, z nichž jedna si může přivlastňovat práci druhé, neboť zaujímá rozdílné místo v určité soustavě společenského hospodářství.\"\n\nPodle Michela Foucaulta bylo v devatenáctém století esencinalistické pojetí „rasy“ začleněno rasisty, biology a eugeniky, kteří mu dali moderní význam \"biologické rasy\", do koncepce „státního rasizmu“. Na druhé straně marxisté transformovali zmínku o „rase“ či „rasovém boji“ do koncepce třídního boje. Podle Foucalta téma společenské války poskytuje spojující princip mezi třídním a rasovým bojem.\n"}
{"id": "744435", "url": "https://cs.wikipedia.org/wiki?curid=744435", "title": "Meo 5X", "text": "Meo 5X\n\nMeo 5X je profesionální stabilní promítací stroj pro filmový pás šíře 35 mm, který vyvinul a vyráběl československý (resp. později český) podnik Meopta Přerov. Označení Meo 5X vychází z faktu, že jde o v pořadí pátý profesionální stabilní optický projektor typové řady Meopton – a ovšem také poslední, neboť v důsledku digitalizace projekcí nebude patrně Meopta vyvíjet další projektor na filmovou technologii.\n\nProjektor je oproti svým předchůdcům (např. Meo III nebo UM 70/35) stavěn čistě funkcionalisticky, bez designérských příkras a ozdobných prvků. Základem je stojan, ve kterém je na liště namontovaná dolní navíjecí jednotka, nad ní je umístěn poměrně snadno vyjímatelný komplex filmové dráhy včetně pohonu. Navrch stojanu je montována jednoduchá odvíjecí jednotka s elektromotorovým brzděním. Lampová skříň, coby zdroj projekčního světla, je na stojan montována zvlášť zboku. Všechny ovládací prvky jsou umístěny na zvláštním panelu vedle filmové dráhy, elektroinstalace je řešena výměnnými kazetami s logickým rozlišením činností.\n\nProjektor je vybaven třemi základními asynchronními elektromotory 220 V~: pro pohon filmové dráhy, pro pohon dolní navíjecí jednotky a pro brzdění (resp. zpětný chod) horní odvíjecí jednotky. Čtvrtý elektromotor pohání turbínku pro chlazení filmové dráhy, pátý je osazen v lampové skříni a chladí katodu xenonové lampy.\n\nHorní odvíjecí jednotka tvoří samostatný polocelek, montovaný na stojan. Hřídel pro osazení cívky s filmem má výměnný unašeč – základní průměr 8,5 mm s nasazovacím rondelem pro cívky 600 m, nebo lze namísto rondelu osadit nástavný čep o vnějším průměru 12 mm s vlastním rondelem pro cívky 1200 m a 1800 m. Pohon hřídelky od elektromotoru je zajištěn dvěma převody se sestupnou charakteristikou, převod je tvořen klínovými řemínky nebo (u novějších provedení) ozubenými řemínky. Hlavní úlohou odvíjecí jednotky je vyvozovat napnelismus v okamžiku zastavování a stání stroje (o síle 2,5 +-0,5 N), při projekčním běhu stroje je motor vypnutý, při zpětném převíjení potom navíjí filmovou kopii zpět (silou nejméně 10 N).\n\nRozvod hnací síly pro válečky filmové dráhy je zajištěn dvojicí polyuretanových ozubených řemenů od hlavního elektromotoru. Protože zde není královská hřídel, vystačí si projektor s olejovou náplní pouze v bloku maltézské komory a všechny ostatní převody mají stálou náplň.\n\nDolní navíjecí jednotka je kopií odvíjecí jednotky, liší se pouze umístěním a provozním využitím. Na založený film vyvíjí tah 2,5 +-0,5 N, při projekci 8 +-1N, při zpětném převíjení je vypnuta.\n\nPosun filmu je kompletně usazen na jediné desce. \n\nDráha začíná vodicí kladkou pod horní odvíjecí jednotkou, ze které filmová kopie přechází na horní tažný váleček (24 zubů).\n\nZa válečkem začíná strhovací smyčka, která vstupuje do zaobleného vodítka filmové dráhy, integrovaného s držákem objektivu. Přítlačné lišty jsou delrinové, ale je možno je vyměnit za sametkové (v případě projekce černobílého filmu je to dokonce přikázáno výrobcem). Protože v tomto místě protíná filmovou dráhu paprsek projekčního světla, je zde filmová dráha chlazena vzduchem od turbínky.\n\nPod vodítkem pokračuje strhovací smyčka vstupem na strhovací váleček. Ten má 16 zubů, na každé políčko filmu tedy připadá 1/4 otáčky a strhovač vykoná 6 a 1/4 otáčky za sekundu. Seřizování strhu a vertikální umístění obrazu se provádí natáčením celého kompletu maltézské komory a tedy změnou vzdálenosti strhovače od vodorovné osy projekční okeničky.\n\nBrzdicí váleček pod strhovačem má 16 zubů.\n\nOkolo setrvačníku budiče zvuku se nachází dvojice tlumicích kladek na jedné páce. Budič zvuku je standardně mikrooptický, u novějších typů se snímačem Dolby je ale použita makrooptická technologie. Za zvukovým budičem je umístěn bezkontaktní (indukční) snímač povelových značek.\n\nV posledním úseku filmové dráhy jsou další vodicí kladky, dolní zádržný váleček (32 zubů) a kladičkový koncový spínač na gravitačním principu. Za ním je poslední vodicí kladka a odsud již kopie vystupuje na cívku dolní navíjecí jednotky.\n\nPro zpětné rychlopřevíjení filmové kopie mezi projekcemi je projektor vybaven pomocnými kladkami na přední části stojanu. Filmová kopie se v tomto případě vyjímá z filmové dráhy, převádí na tyto pomocné kladky a stiskem jediného tlačítka na ovládacím panelu započne zpětné převíjení na horní jednotku. Horní kladka je opět vybavena gravitačním koncovým spínačem, který vypíná zpětné převíjení po výběhu kopie z převíjecí dráhy.\n\nZdrojem světla je xenonová lampa typu H1 pro horizontální výbojku 700 – 2500 W nebo H2 pro horizontální výbojku 2500 – 4000 W (v pozdější době byla vyvinuta ještě skříň H11 jako vylepšená verze H1). V lampové skříni je osazeno parabolické zrcadlo pro znásobení světelného paprsku a jeho usměrnění k objektivu. Katoda výbojky je chlazena náporovým větrákem a celá skříň odvětrána komínkem o průměru 140 mm, který je nutno vyvést do podtlakového potrubí kvůli odvětrání ozónu (u nových \"bezozónových\" xenonek promítači často potrubí odsunuli a vývod z lampy s úspěchem využívali k vytápění promítárny).\n\nSvětlo dál prochází jednokřídlou kotoučovou uzávěrkou, okolo blokovací clony s elektromagnetickým zdviháním, a spojnou čočkou maskovací filmové okeničky míří na filmové políčko, odkud pokračuje několikaprvkovým projekčním objektivem.\n\nObjektiv se vyměňuje buď kompletně v držáku, anebo je v držáku umístěn pouze základní objektiv a formáty se mění otáčením karuselu s předsádkovými čočkami: afokální 1,2× (pro formát 1:1,37), afokální 1,4× (pro formát 1:1,66), afokální 1,6× (pro formát 1:1,85) a anamorfotická (pro formát 1:2,35) – protože je karusel třípolohový, zpravidla se čočka pro formát 1,85 vynechávala a promítalo se přes formát 1,66.\n\nS výjimkou standardního provedení byly projektory osazovány čtyřmi kazetami logických obvodů pro automatizaci projekce: kazeta Z 01 je zdrojem stabilizovaného napětí 24 V pro elektromagnety prolínače, kazeta Z 02 zdrojem napětí pro prosvěcovací žárovku, kazeta RP 01 obsahuje logické obvody pro ovládání rozběhové a prolínací automatizace, kazeta PL 01 slouží pro ovládání napájecích obvodů pohonných elektromotorů a projekční lampy.\n\nAutomatizace byla vyvinuta v souladu s požadavky promítačů a později i zapracována do ON 19 8016 \"Úprava filmové kopie\".\n\nKazety RP 01 a PL 01 byly postupem času vyměněny za spolehlivější provedení pod označením RP 02 a PL 02.\n\nModely \"Meo 5X-S\" neměly projekční automatizaci a musely se ovládat zcela ručně.\n\nModely \"Meo 5X Automatic\" byly naopak osazeny dalšími kazetami logických obvodů pro ovládání opon a osvětlení kinosálu a pro automatickou změnu filmového formátu (včetně výměny objektivu). \n\nU nejnovějších strojů \"Meo 5 XB-1\" a \"Meo 5 XB-3\" je místo jednotlivých kazet osazena počítačová automatika Siemens.\n\nZákladní typ projektoru původního provedení, objektivy se vyměňují ručně a každý zvlášť.\n\n\nZjednodušené standardní provedení \"Meo 5X-B\", určené především pro export (zejména Sovětský svaz), s pouze dvoupolohovým karuselem a zjednodušenou elektroinstalací bez projekční automatizace.\n\nVylepšené provedení \"Meo 5X-B\" s mnoha odlišnostmi: \n\nProvedení \"Automatic\" mělo zjednodušit práci promítačům tím, že se jejich práce v průběhu projekce omezila na občasný dozor nad chodem stroje – veškerou činnost měly obstarat projektory samy po stisknutí jediného tlačítka. V praxi však tento typ přinesl spíše rozčarování a byl využit jen v několika málo velkých kinech s opakovanou projekcí jednoho titulu: logika projektoru totiž vyžaduje mnohem pečlivější přístup k přípravě kopie a následné, nikoliv střídavé řazení dílů na cívkách. Problémy s kvalitou elektroniky obvodů také přispěly k tomu, že promítači tyto projektory často odmítali a vyžadovali \"obyčejné\" \"Meo 5X-B\", nebo je svévolně upravovali a přestavovali tak, aby nebyli nuceni využívat původní technologii Meopty (to se týká např. trutnovského kina \"Vesmír\").\n\nVylepšené provedení typu \"Meo 5X-B\".\n\nTento typ byl vyvinut zejména pro jednosálová kina.\n\nZdokonalené provedení typu \"Meo 5X-B\" s využitím prvků z typu \"Automatic\". \n\nTento typ byl hromadně nasazován v českých multiplexech.\n\n"}
{"id": "744436", "url": "https://cs.wikipedia.org/wiki?curid=744436", "title": "Archaická latinka", "text": "Archaická latinka\n\nArchaická latinka je nejstarší písmo latinské abecedy vzniklé přibližně v 7. století př. n. l. vycházející z předešlého řeckého písma, kterou převzali a postupem času modifikovali Etruskové.\n\nTento soubor liter užívali starověcí písaři v období od 7. – 4. století před Kristem. Nejednalo se ovšem o písaře v dnešním slova smyslu. Jednalo se spíše o kameníky či rytce, protože tehdejší lidé latinské kultury neznali žádné psací látky a mohli tak využívat pouze epigrafický materiál (kámen, dřevo, kov atp.). Až kolem 1. století před Kristem převzali z egyptského písemnictví papyrus, který užívali až do té doby, než jej později (s výjimkou papežské kanceláře) vytlačil pergamen. Tímto obdobím latinského písma se nezabývá paleografie, nýbrž jiná pomocná věda, do jejíž kompetence spadá nápisové písmo a tou je epigrafika.\n\nNejstarší nápisy se vyznačují neuspořádaností písmového obrazu, odlišnou výškou jednotlivých liter či variabilitou kresby jednoho grafému. Asi ve 4. století před Kristem dochází k postupné stabilizaci, která vrcholí během 2. století a vytváří se tak písmo monumentální. Z této éry se však dochovalo velmi málo památek, a proto o této etapě vývoje latinského písma není mnoho známo.\nNejznámější dochovaný nápis je tzv. Lapis Niger či také Lapis Romuli z Fora Romana, zhotovený jako bustrofédon, pochází z 5. či 6. století před Kristem. K dalším památkám, patří zlatá spona z Praeneste, jež nese nápis \"MANIOS MED FHE FHAKED NUMARIO\".\n\nMezi nejcharakterističtější litery archaické abecedy patří: E a F, jež mají šikmá břevna; dále písmena P a B jejichž bříška jsou hrotitá na místo nám dnes známých kulatých bříšek; litera L, jejíž dřík a pata svírají ostrý úhel; či písmeno O, které je tvořeno oválem na krátké úsečce.\n\n"}
{"id": "744439", "url": "https://cs.wikipedia.org/wiki?curid=744439", "title": "Ščolkovo", "text": "Ščolkovo\n\nŠčolkovo ( ) je město v Moskevské oblasti\nRuské federace. Leží na řece Kljazmě patnáct kilometrů severovýchodně od Moskvy, odkud sem jezdí příměstské vlaky z Jaroslavského nádraží.\n\nV roce 2010 mělo Ščolkovo 110 tisíc obyvatel.\n"}
{"id": "744449", "url": "https://cs.wikipedia.org/wiki?curid=744449", "title": "Guts of a Virgin", "text": "Guts of a Virgin\n\nGuts of a Virgin je debutové EP skupiny Painkiller, vydané v roce 1991. Album produkoval John Zorn, saxofonista skupiny. V roce 1998 album vyšlo společně s EP \"Buried Secrets\" na jednom CD.\n\n"}
{"id": "744452", "url": "https://cs.wikipedia.org/wiki?curid=744452", "title": "Anton Jarolim", "text": "Anton Jarolim\n\nAnton Jarolim (22. října 1869 Buštěhrad – 11. dubna 1933 Krupka) byl československý odborový předák, politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nByl synem chudého horníka. Roku 1884 sám nastoupil do dolů a působil na šachtě Doblhof II v okrese Ústí nad Labem. Pracoval pak v Soběchlebech. Už od konce 19. století se angažoval v dělnickém odborovém hnutí v uhelném revíru v severních Čechách. Byl důvěrníkem a od roku 1897 delegátem odborového svazu. Byl členem ústředního předsednictva bratrské pokladny. Od roku 1894 zastával funkci člena předsednictva Ústředního svazu odborových spolků v Mostu. Při velké stávce v tomto regionu v roce 1900 byl předsedou stávkového výboru. V roce 1907 a 1911 kandidoval za sociální demokraty do rakouské Říšské rady, ale v obou případech prohrál v užší volbě.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Po jeho smrti místo něj jako náhradnice nastoupila do senátu Betty Schack. Profesí byl předsedou odborového svazu \"Union der Bergarbeiter\" v Krupce.\n\n"}
{"id": "744454", "url": "https://cs.wikipedia.org/wiki?curid=744454", "title": "Renate Groenewoldová", "text": "Renate Groenewoldová\n\nRenate Titzia Groenewoldová (* 8. října 1976 Veendam, Groningen) je bývalá nizozemská rychlobruslařka.\n\nSvoji mezinárodní kariéru začala v roce 1995 na mistrovství světa juniorů, kde skončila jako pátá, přičemž o rok později vybojovala stříbrnou medaili. Od sezóny 1997/1998 pravidelně závodila ve světovém poháru, již v sezóně 1998/1999 skončila v celkovém hodnocení na dlouhých tratích 3/5 km na čtvrtém místě. O něco později se začala prosazovat i na distanci 1500 m, následující sezónu byla na této dráze v celkovém hodnocení pátá. V roce 2000 získala první seniorskou medaili – bronz z mistrovství Evropy. Roku 2001 vybojovala stejnou medaili na světovém šampionátu ve víceboji. Zúčastnila se též zimní olympiády 2002, odkud si přivezla stříbro z tříkilometrové trati. V roce 2004 vyhrála vícebojařské mistrovství světa, v sezóně 2003/2004 světového poháru skončila v celkovém hodnocení druhá na tratích 3/5 km a třetí na distanci 1500 m. Postupně získala další medaile z mistrovství Evropy i světa, na ZOH 2006 vybojovala stříbro ze závodu na 3000 m. Z této trati získala na mistrovství světa na jednotlivých tratích 2009 také zlatou medaili. Sportovní kariéru ukončila v březnu 2010.\n\n"}
{"id": "744461", "url": "https://cs.wikipedia.org/wiki?curid=744461", "title": "Seznam inscenací Městského divadla Mladá Boleslav", "text": "Seznam inscenací Městského divadla Mladá Boleslav\n\nSeznam inscenací Městského divadla Mladá Boleslav obsahuje přehled všech divadelních her, které uvedlo Městské divadlo v Mladé Boleslavi od jeho vyčlenění ze Středočeského divadla Kladno–Mladá Boleslav (dříve Divadlo Jaroslava Průchy) v roce 1994. Seznam je řazený podle data prvního uvedení a obsahuje informace o názvu hry, autorovi, režisérovi a termínu premiéry.\n\n\n"}
{"id": "744464", "url": "https://cs.wikipedia.org/wiki?curid=744464", "title": "Franz Jesser", "text": "Franz Jesser\n\nFranz Jesser (1. července 1869 Svitavy – 16. března 1954 Frankfurt nad Mohanem) byl československý politik německé národnosti a senátor Národního shromáždění ČSR za Německou národně socialistickou stranu dělnickou (DNSAP).\n\nPocházel ze staré kupecké rodiny z Šumperku. Vystudoval nižší gymnázium v Šumperku, vyšší gymnázium v Moravské Třebové. Vystudoval německou univerzitu v Praze (obor dějiny, dějiny umění a německá literatura). V letech 1896–1906 působil jako putovní učitel Spolku Němců v Čechách.\n\nPoliticky aktivní byl již za Rakouska-Uherska. Od počátku 20. století se angažoval v německých národoveckých organizacích a politických stranách včetně všeněmeckého hnutí Alldeutscher Verband. V roce 1903 použil poprvé v jedné ze svých studií termín \"sudetendeutsch\" (Sudetští Němci) jako označení pro německojazyčné obyvatelstvo českých zemí (na rozdíl od \"alpendeutsch\" – tedy Němců ze zemí dnešního Rakouska, popřípadě Slovinska). Během následujících dekád se toto slovo prosadilo a bylo široce užíváno.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 111 (Duchcov, Bílina, Horní Litvínov). Usedl do poslanecké frakce Německý národní svaz (Deutscher Nationalverband), v jehož rámci se uvádí jako člen Německé agrární strany (vedoucí úřadu Německé agrární strany). Opětovně byl zvolen i ve volbách do Říšské rady roku 1911, nyní za německý volební obvod Morava 08. Opět byl členem poslaneckého klubu Německý národní svaz. Ve vídeňském parlamentu setrval do zániku monarchie.\n\nV politice byl aktivní i po vzniku Československa. V parlamentních volbách v roce 1920 získal za Německou národně socialistickou stranu dělnickou senátorské křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Senátorem byl do roku 1933, kdy byl zbaven mandátu. Profesí byl spisovatelem ze Svitav.\n\n"}
{"id": "744466", "url": "https://cs.wikipedia.org/wiki?curid=744466", "title": "Iultin", "text": "Iultin\n\nIultin (někdy psáno jako Iuľtin), rusky Иультин (\"Iuľtin\"), je bývalá osada městského typu v Rusku v Čukotském autonomním okruhu. Ještě v roce 1989 zde žilo 3 120 obyvatel (podle jiného zdroje dokonce 5 301 obyvatel), nyní je osada zcela opuštěna. Budovy v osadě však nebyly zbourány a chátrají.\n\nOsada byla založena v roce 1937 poté, co byla v okolí objevena ložiska cínu a wolframu. Zpočátku neměla osada žádné spojení se světem a život zde byl velmi tvrdý. Až koncem 40. let 20. století byla s využitím práce vězňů postavena cca 200 km dlouhá šotolinová silnice, tzv. Iultinskaja trasa, do přístavu Egvekinot na pobřeží Beringova moře. Svá nejlepší léta zažil Iultin v 50. až 80. letech, kdy počet obyvatel dosahoval až několika tisíc. Po rozpadu SSSR začátkem 90. let se však velmi rychle ukázalo, že těžba nerostných surovin v takto odlehlé a klimaticky nepříznivé lokalitě je ekonomicky nerentabilní, a v roce 1995 byla osada oficiálně zrušena. Drtivá většina obyvatel pak osadu ještě téhož roku opustila.\n\nHospodářství osady bylo zaměřeno výlučně na těžbu a zpracování nerostných surovin, a to cínu, wolframu, uhlí a v malé míře i dalších surovin. Se světem byla osada spojena od konce 40. let 20. století šotolinovou silnicí, tzv. Iultinskou trasou, vedoucí do přístavu Egvekinot. Poblíž osady se nacházelo též improvizované letiště (s nezpevněnou dráhou).\n\nAčkoli byla osada v roce 1995 zrušena, někteří její bývalí obyvatelé jsou mezi sebou stále v kontaktu, pořádají každoroční setkání a provozují internetovou stránku o Iultinu http://www.iultin.ru/.\n\n\n"}
{"id": "744467", "url": "https://cs.wikipedia.org/wiki?curid=744467", "title": "Boulevard de Sébastopol", "text": "Boulevard de Sébastopol\n\nBoulevard de Sébastopol (\"Sevastopolský bulvár\") je bulvár v Paříži, který tvoří hranici mezi 1., 2., 3. a 4. obvodem.\n\nUlice vede od křižovatky s \"Avenue Victoria\" na severním konci náměstí \"Place du Châtelet\" a končí u křižovatky \"Boulevard Saint-Denis\". Ulice je orientována z jihu na sever, odkud na ni navazuje \"Boulevard de Strasbourg\".\n\nBulvár je jednou z nejvýznamnějších dopravních tepen, které byly vybudovány z příkazu prefekta Haussmanna během přestavby Paříže ve 2. polovině 19. století. Byl vytvořen jako severo-jižní osa pro spojení centra města a Východního nádraží. Práce na projektu začaly v roce 1854 pod názvem \"Boulevard du Centre\", ale dne 25. září 1855 získala ulice dnešní název podle bitvy v Krymské válce, která se odehrála 8. září 1855 u města Sevastopol, a ve které zvítězil Napoleon III.\n\nBulvár byl otevřen v roce 1858. Nová ulice zahrnovala původní ulice \"Rue Salle-au-Conite\", \"Rue au Comte-de-Dammartin\" (úsek od \"Rue Rambuteau\" k \"Rue aux Ours\") a \"Rue Bourg-l'Abbé\" (mezi \"Rue aux Ours\" a \"Rue Greneta\").\n\nBěhem několika následujících let byl bulvár prodloužen i jižním směrem za Seinu na levý břeh až k ulici \"Rue Cujas\". Tento úsek v roce 1867 získal název \"Boulevard Saint-Michel\".\n\n\n"}
{"id": "744468", "url": "https://cs.wikipedia.org/wiki?curid=744468", "title": "Pakruojis", "text": "Pakruojis\n\nPakruojis (česky zastarale \"Pokroj\") je (v pořadí podle velikosti sedmé ze 14 v kraji) okresní město na východě Šiauliaiského kraje ve středu severního okraje Litvy. Leží 36 km na východ od krajského města Šiauliai, 184 km na severozápad od hlavního města Vilnius. Městem protéká řeka Kruoja (přítok Mūši), která zde protéká rybníkem Pakruojo tvenkinys o ploše 52 ha a podle které město dostalo své jméno (předponou Pa-, analogickou české Po- jako ve výrazech Polabí, Posázaví, Polabec). Těsně za hrází rybníka (po které vede silnice ulice Dariuse a Girėna) je v řece ostrov (a dále těsně za městem několik dalších říčních ostrovů). K východnímu okraji města se přimyká stejnojmenná ves Pakruojis. Ve městě je kostel sv. Jana Křtitele (poprvé postaven roku 1613, nynější postaven roku 1887), Pakruojský dvůr (známý od konce 16. století) na východním okraji města při řece Kruoja, okresní nemocnice, kulturní dům, pošta (PSČ: LT-83001), okresní soud, okresní úřad, gymnázium „Atžalyno“, základní školy: „Versmės“ a „Žemynos“, mateřská škola, hudební škola Juoza Pakalnise, služba pedagogicko-psychologické pomoci, veřejná knihovna Juoza Paukštelise.\n\nV okolí města se těží dolomit, jehož štěrk se používá při stavbě silnic v okolí. Proto hlavní průmyslové odvětví tohoto města (i celého okresu) souvisí s dolováním dolomitu.\n\nPakruojis byl poprvé zmíněn v roce 1531. Tuto skutečnost objevil historik Algimantas Miškinis. Do té doby se mělo za to, že městys byl založen roku 1585, kdy byl zmíněn spolu s Pakruojským dvorem a takto se toto chybné datum dostalo do mnoha encyklopedií. První kostel byl postaven roku 1613. Na jeho místě dnes stojí kostel sv. Jana Křtitele z roku 1887. Zikmund III. Vasa povolil pořádá dva jarmarky do roka. Velký vliv na vývoj města měli zemané von der Roppové, kteří vlastnili Pakruojský dvůr od počátku 19. století. Jeho prvními známými vlastníky byli Martinavičiové, později jej vlastnili také velmoži Zabielové, také J. Burba a hrabata von Muenster. Roku 1778 si Theodor Dietrich Wilhelm von der Ropp vzal hraběnku Alexandrinu von Münsterovou a věnem vyženil tento dvůr. Baroni von der Roppové drželi (a zvelebovali) dvůr od roku 1780 až do roku 1940. Jeden z vládců dvora, Hermann Jeannot von der Ropp proslul svou nelidskostí, své poddané bezohledně trestal.\n\nV roce 1950 byla udělena městská práva. V roce 1982 byla z Radviliškisu postavena železniční trať: úzkokolejná byla zaměněna za širokorozchodnou. 24. listopadu 1993 byl dekretem č. 177 prezidenta Litvy schválen současný městský znak.\n\n"}
{"id": "744469", "url": "https://cs.wikipedia.org/wiki?curid=744469", "title": "Městské muzeum a galerie (Svitavy)", "text": "Městské muzeum a galerie (Svitavy)\n\nMěstské muzeum a galerie je příspěvková organizace založená městem Svitavy. Sídlí v budově Budigovy vily s adresou Máchová alej 1. Dříve naproti budově stála socha Mateřské lásky, která musela být při budování obchvatu náměstí přesunuta do parku Jana Palacha. V její blízkosti se také nachází Ottendorferova knihovna, ve které sídlí Muzeum esperanta.\n\n\n\n\n\n\nV muzeu jsou pořádány i krátkodobé výstavy, přednášky, koncerty, programy pro školy, workshopy pro děti a dospělé, Muzejní noc a další akce.\n"}
{"id": "744472", "url": "https://cs.wikipedia.org/wiki?curid=744472", "title": "Štefan Kada", "text": "Štefan Kada\n\nŠtefan Kada (24. prosince 1865 Žilina – 22. února 1949) byl slovenský a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl mistrem obuvnickým v Žilině. Uvádí se též jako starosta Žiliny.\n\nV parlamentních volbách v roce 1920 získal za sociální demokraty senátorské křeslo v Národním shromáždění. V senátu zasedal do roku 1925.\n\n"}
{"id": "744473", "url": "https://cs.wikipedia.org/wiki?curid=744473", "title": "Masada (hudební skupina)", "text": "Masada (hudební skupina)\n\nMasada byla americká hudební skupina, založená v roce 1994 Johnem Zornem. Členové skupiny byli saxofonista John Zorn, trumpetista Dave Douglas, kontrabasista Greg Cohen a bubeník Joey Baron.\n"}
{"id": "744477", "url": "https://cs.wikipedia.org/wiki?curid=744477", "title": "Bar Kokhba Sextet", "text": "Bar Kokhba Sextet\n\nBar Kokhba Sextet je jedním z mnoha projektů amerického avantgardního skladatele Johna Zorna. Sextet sestává ze členů skupiny Masada a je spjat s vydavatelstvím Tzadik.\n\n\n"}
{"id": "744480", "url": "https://cs.wikipedia.org/wiki?curid=744480", "title": "Josef Karas (politik)", "text": "Josef Karas (politik)\n\nJosef Karas (21. března 1867 Městečko – 1. srpna 1943 Křivoklát), byl český a československý právník, politik a meziválečný senátor Národního shromáždění ČSR za Československou stranu lidovou.\n\nPocházel ze selské rodiny. Jeho otec vlastnil les, který je dnes součástí lánské obory a nazývá se \"Karasův důl\". Dětství prožil na Rakovnicku. Vystudoval právnickou fakultu v Praze. V letech 1893-1896 byl vychovatelem u knížete Lobkovice. Od 1896 byl zaměstnán ve státní správě, nejdříve jako tajemník na Českém místodržitelství v Praze a od roku 1918 u zemského výboru, kde se stal odborovým přednostou. V období let 1896-1918 byl tajemníkem Českého zemského sněmu. Byl členem řady společností a spolků (předseda spolku katolických rodičů, bratrstva sv. Michaela, člen výboru Společnosti Bílého kříže). Za svoji činnost byl vyznamenán jako komandér papežského Řádu sv. Řehoře Velikého.\n\nV parlamentních volbách v roce 1920 získal za lidovce senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal do jeho zrušení roku 1939. Předtím v prosinci 1938 ještě přestoupil do senátorského klubu nově zřízené Strany národní jednoty.\n\nProfesí byl k roku 1920 vrchním radou zemského správního výboru v Praze.\n\n"}
{"id": "744481", "url": "https://cs.wikipedia.org/wiki?curid=744481", "title": "Josef Karas", "text": "Josef Karas\n\nJméno a příjmení Josef Karas má více nositelů:\n\n\n"}
{"id": "744487", "url": "https://cs.wikipedia.org/wiki?curid=744487", "title": "The Seekers", "text": "The Seekers\n\nThe Seekers je australská hudební skupina hrající folkrock. Tvoří ji Judith Durhamová, Guy Athol, Keith Potger a Bruce Woodley. Kapela byla založena roku 1962 v Melbourne, oficiálně ukončila činnost v roce 1968, ale příležitostně vystupuje dodnes. Jako první australští hudebníci se The Seekers prosadili do světových hitparád, v roce 1968 obdrželi cenu \"Australané roku\". Jejich největším hitem byla skladba \"The Carnival Is Over\" na melodii ruské lidové písně \"Stěnka Razin\", která je dosud mezi třicítkou nejprodávanějších skladeb všech dob ve Velké Británii.\n\nPo rozpadu skupiny založil její zpěvák Keith Potger ve Spojeném království skupinu The New Seekers, která nadále hrála některé písně The Seekers.\n\n\n"}
{"id": "744489", "url": "https://cs.wikipedia.org/wiki?curid=744489", "title": "Wilhelm Kiesewetter", "text": "Wilhelm Kiesewetter\n\nWilhelm Kiesewetter (27. prosince 1853 Liberec – 20. dubna 1925 Praha) byl český novinář a politik německé národnosti, za Rakouska-Uherska jeden z prvních sociálně demokratických poslanců Říšské rady, po vzniku Československa senátor Národního shromáždění za Německou sociálně demokratickou stranu dělnickou v ČSR.\n\nNarodil se v Liberci. Vyučil se tkalcem. Pocházel z rodiny soukeníka Josefa Kiesewettra. Od roku 1905 do své smrti žil v Trutnově. Už v 19. století byl aktivní v dělnickém odborovém a spolkovém životě. V Trutnově vedl místní organizaci sociální demokracie a vydával zde list \"Trautenauer Echo\".\n\nVe volbách roku 1897 byl mezi 14 prvními poslanci Sociálně demokratické strany Rakouska zvolenými do rakouské Říšské rady (celostátní parlament). Zvolen byl za všeobecnou kurii, 9. volební obvod: Trutnov, Vrchlabí, Rokytnice atd. Ve vídeňském parlamentu setrval do konce funkčního období, tedy do roku 1901.\n\nPoliticky aktivní byl v závěru života i po vzniku samostatného Československa. V parlamentních volbách v roce 1920 získal senátorské křeslo v Národním shromáždění. Po jeho smrti v roce 1925 místo něj jako náhradník nastoupil do senátu Josef Schiller.\n\nProfesí byl počátkem 20. let nadále uváděn jako redaktor v Trutnově.\n\nZemřel v dubnu 1925 v sanatoriu v Praze. Pohřben byl v Trutnově a roku 1929 byl na jeho hrobu odhalen pomník od sochaře Emila Schwantnera. V roce 1993 byl zničen vandaly, ale později byl obnoven. V roce 2008 byla na domě v Trutnově, kde se nacházela redakce listu \"Trautenauer Echo\", odhalena pamětní deska Wilhelma Kiesewettera.\n\n"}
{"id": "744493", "url": "https://cs.wikipedia.org/wiki?curid=744493", "title": "Issa Kobajaši", "text": "Issa Kobajaši\n\nIssa Kobajaši ( 小林 一茶, \"Kobajaši Issa\"; 15. června 1763, Kašiwabara, provincie Šinano – 19. listopadu 1827, tamtéž) byl japonský básník a laický buddhistický mnich sekty Džódó Šinšú známý jako autor básní haiku. Vlastním jménem Nobujuki Kobajaši (小林信之) proslul pod svým uměleckým jménem Issa, což v japonštině znamená \"šálek čaje\". Patří mezi čtyři největší mistry haiku, kam jsou kromě něho ještě řazeni Macuo Bašó, Buson Josa a Masaoka Šiki.\n\nPocházel z rodiny středního rolníka. Ve věku tří let ztratil matku. O pět let později se jeho otec znovu oženil, ale starala se o něho i nadále jeho babička, která však zemřela, když mu bylo čtrnáct let. Otec jej pak pro neustálé konflikty s macechou poslal do Eda do učení. Během učňovských let se začal zajímat o poezii haiku, ve dvaceti čtyřech letech ji začal studovat u básníka Čikua Kobajašiho, který byl hlavou básnické školy Nirokuan (二六庵). Ve dvaceti devíti letech začal svou sedmiletou pouť po Japonsku a poté žil poměrně nuzně v Edu. Když onemocněl jeho otec, vrátil se do rodné vsi, aby jej ošetřoval. Po jeho smrti roku 1801 se musel soudit se svou macechou o dědictví, protože ta si nárokovala otcův majetek celý. Po dlouhých letech soudních pří získal polovinu otcova majetku a mohl se ve čtyřiceti devíti letech usadit v rodném domě. O rok později se oženil a založil rodinu. Avšak v raném věku mu zemřely tři děti a roku 1823 i manželka. O rok později se opět oženil, ale během tří měsíců se manželství rozpadlo. O dva roky později se oženil ještě jednou. Když pak roku 1827 přišel při požáru o dům, ubytoval se ve skladu, který dodnes stojí. Zde také roku 1827 zemřel.\n\nJako básník byl Issa Kobajaši velmi plodný. Dochovalo se téměř 20.000 jeho básní, ve kterých s něžným pohledem a dětskou čistotou zaznamenával své pocity a postřehy. Nepřidržoval se zcela tradičních pravidel pro básně haiku a výrazně rozšířil jejich tematický okruh, když kromě přírodních motivů (měsíc, květy, vítr, voda, zvířata, hmyz) kladl důraz také na soucítění se slabými. Používal i hovorové výrazy a dialekt, humor i satiru. Velká část jeho básnické tvorby je obsažena v jeho denících psaných poetickou prózou haibun, kterých je celkem osm. Nejvíce jsou oceňovány:\nZ básnických sbírek je nejznámější \"Ora ga haru\" (1819, おらが春, Moje jaro), ve které vyjádřil svou radost nad narozením dcery i žal nad její smrtí. V jeho pracích se dá také nalézt více než 250 básní renga (dlouhá báseň skládaná v kolektivu), na nichž spolupracoval.\n\n\"I v obraze pekla\n\"si na plotě\n\"zpívá skřivánek\n\n\"Nezabíjej mouchu\n\"nevidíš, jak spíná ručičky\n\"jak prosí?\n\n\"Žába se tváří\n\"jako by právě vykvákala\n\"na oblohu mrak\n\n\n"}
{"id": "744494", "url": "https://cs.wikipedia.org/wiki?curid=744494", "title": "Josef Klečák", "text": "Josef Klečák\n\nJosef Klečák, též Josef Václav Klečák (5. října 1872 Praha – 1938), byl český a československý politik, jeden ze zakladatelů národně sociální strany a senátor Národního shromáždění ČSR za Československou stranu socialistickou (dříve národní sociálové, později národní socialisté).\n\nRoku 1897 Josef Klečák a Alois Simonides založili Českou stranu národně sociální jako nový politický proud kombinující sociální prvky a nacionalismus. Hned na druhé schůzi nově založené strany v dubnu 1897 Klečák navrhl, aby byl vydáván vlastní denní tisk, čtrnáctideník s názvem \"Český dělník\". Klečák se Simonidesem v této první fázi straně předsedali, v roce 1899 je ve funkci předsedy nahradil Václav Klofáč.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925.\n\nPovoláním byl úředníkem nemocenské pokladny a starostou v Bubenči. V roce 1924 se uvádí jako ředitel okresní nemocenské pokladny na Smíchově, starosta města Bubenče a starosta českého ústředí nemocenských pokladen v Praze.\n\n"}
{"id": "744496", "url": "https://cs.wikipedia.org/wiki?curid=744496", "title": "RPG-7", "text": "RPG-7\n\nRPG-7 (zkratka z ruského \"ручной противотанковый гранатомёт\" - Ručnoj Protivotankovij Granatomjot; \"ruční protitankový granátomet\") je reaktivní protitankový granátomet původem z SSSR. Je vyráběný od roku 1961, rozšířený do asi 40 států a v množství ozbrojených konfliktů se používá dodnes.\n\nV roce 1947 v SSSR začal vývoj ručních protitankových střel. První takovou střelou byla RPG-1, ale kvůli nedostatečným výkonům a citlivostí výmetného prachu nebyla zavedena do armády. Brzy na to v roce 1949 se do armády dostala RPG-2, která splňovala armádní požadavky. Na vzdálenost 150 metrů dokázala probít pancíř silný 200 mm. Ale nejvíce byl kritizováný krátký dostřel zbraně a tak se ve vývoji pokračovalo.\n\nČlen skupiny konstruktérů Valentin Firulin přišel s návrhem urychlit střelu reaktivním pohonem. Při intenzivních zkouškách se však dlouho nedařilo zmenšit rozptyl a odchylky od cíle - to se podařilo nakonec přidáním malé turbínky na konec granátu, která střelu mírně roztočila tak aby nedošlo ke snížení účinku kumulativního paprsku. Nakonec byla zavedena v roce 1961 pod označením \"RPG-7 Semjorka\" (\"sedmička\"). Kromě raketového pohonu se inovoval i systém míření optikou, tím pádem byla přesnější než RPG-2. Také na odpalovací trubici přibyla další rukojeť k pohodlnějšímu a pevnějšímu uchopení.\n\nOdpalovací trubice ráže 40 mm dokázala vystřelit granát ráže 85 mm na vzdálenost 500 m. Ale účinná vzdálenost, kdy střela přesně zasáhla cíl, byla 200 m. Délka zbraně v pochodové pozici byla 990 mm, v palebné 1 370 mm. Základní náboj vážil 2,2 kg. Obsluhovaly ji 2 muži. Rychlost střelby byla 4 až 6 ran za minutu. Průbojnost pancíře se pohybovala kolem 300 mm.\n\nOd roku 1963 se vyráběla verze RPG-7D pro výsadkáře, která se dala rozložit na dvě části. V roce 1970 přišla verze RPG-7V s vylepšenými optickými mířidly PGO-7V. Vznikly také varianty RPG-7N a DN pro noční boj. V současnosti ruská zbrojovka Bazalt vyrábí zdokonalené verze RPG-7V2 a RPG-7D3.\n\nSamotný projektil se skládá z hlavice, motoru a výmetné nábojky. Střelec musí sešroubovat nábojky ze střelou a kompletně ji zasune do hlavně zbraně. Pak ze špičky hlavice odstraní krytku a vytáhne bezpečnostní kolík. Stisknutím spouště se nejprve aktivuje výmetná náplň, která střelu vymrští ven z trubice. Pak se roztáhnou stabilizační křidélka na granátu, zapálí se stopovka na turbínce a aktivuje se raketový motorek na tuhá paliva, který hoří několik sekund. Pokud nefouká silný boční vítr, zbraň zasáhne cíl poměrně přesně.\n\nZákladní granát PG-7V měl kumulativní hlavici a dokázal probít 260 mm pancíř. V současnosti se tato verze nevyrábí, ale vyrábí se moderní verze PG-7VL s dvojnásobným účinkem, přičemž dokáže probít pancíř silný až 500 mm. Ještě lepší efektivitu nabízí verze PG-7VR s dvojitou kumulativní hlavicí, kde probíjí nejprve dynamickou ochranu tanku a pak samotný pancíř až do tloušťky 600 mm. Pro tzv. měkké cíle existuje ještě verze OG-7V, která po explozi vytváří šrapnely se smrtícím účinkem až do 7 metrů. Speciální verze granátu TBG-7V pracuje na termobarickém principu a dokáže účinně likvidovat budovy.\n\nPrvní použití protitankové zbraně RPG-7 bylo zaznamenáno za šestidenní války v roce 1967 a později se s ní setkala americká vojska ve Vietnamu. Od té doby se používá v každém větším konfliktu. Známé bylo použití v Somálsku, kdy s ní povstalci sestřelili americký vrtulník UH-60 Blackhawk. Zbraň byla hojně používána i v dalších konfliktech, např. v Iráku, Afghánistánu, Sýrii a také v konfliktu na Ukrajině. Do služby se dostala i v Islámském státě, u Kurdů či v Syrské armádě věrné Asadovi.\n\nVyráběna byla v licencí (a mnohdy i bez ní) v někoika státech. Ze států Varšavské smlouvy to bylo například Československo, Polsko, NDR, Bulharsko a Rumunsko. Dále pak ČLR, která ji vyrábí pod označením Type 69, pak Egypt, KLDR, Irák, Írán nebo Pákistán. Samotná ruská armáda ji považuje za zastaralou a nahrazuje ji novější RPG-27.\n\nLicenční výroba také probíhá v americké zbrojovce AirTronic USA. Nápad vyrábět RPG-7 pod licencí v USA vznikla kvůli velké americké angažovanosti ve světě, respektive programy vojenské pomoci různým státem ať Balkánu, Afriky či Blízkého východu. Ale klasická RPG-7 nevyhovuje z hlediska přesnosti, životnosti či kompatibility s různými doplňky ze západu. Právě proto firma AirTronic v roce 2009 prezentovala novou verzi ruské pancéřovky RPG-7 pod označením PSLR-1 (\"Portable Shoulder-fired Rocket Launcher\"). Základní koncepce je zachována, ale oproti ruskému originálu se zvýšil účinný dostřel na 500-800 m, přesnost a životnost zbraně na 1000 výstřelů, z původních 250. Rovněž se změnil i materiál ze kterého je zbraň vyrobena. Ruská RPG se odlévala z běžné oceli, americká verze je přesně obráběna z kvalitní slitiny, tím pádem je pevnější, lehčí (6,35 kg) a kratší (z původních 0,950 m na 0,915 m). Kromě toho se na zbraň přidala měla pažbička převzatá z pušky M16 a různé lišty k upevnění nejrůznějších zaměřovačů a jiných doplňků.\n\nSpolečnost AirTronic později pracovala na dalších změnách a v roce 2016 představila novu variantu pod označením GS-777, na rozdíl od PSLR-1 používá novější materiály, což ji ještě odlehčilo z 6,35 kg na 3,50 kg. Také se zvýšila životnost na 2000 výstřelů. AirTronic USA ve spolupráci s firmou Chemring Ordance chtějí začít dodávat nové střelivo, protože dnes musí americké ozbrojené síly kupovat střely z Bulharska či Polska. Plánuje se kromě tradičních druhů granátů i naváděné a s prodlouženým dostřelem na 2000 m. Pancéřovky AirTronic USA budou směřovat hlavně k silám podporovaným USA a to do armád Iráku, Afghánistánu či \"umírněné\" syrské opozice.\n\n"}
{"id": "744498", "url": "https://cs.wikipedia.org/wiki?curid=744498", "title": "Silnice I/29", "text": "Silnice I/29\n\nSilnice první třídy I/29 začíná na jižním okraji Písku, kde navazuje na silnici I/20, a vede přes Bernatice na Opařany a Oltyni, kde na ni na kruhovém objezdu navazuje silnice I/19, a pokračuje dále na Tábor a Pelhřimov. Celková délka je 33 kilometrů. V Bernarticích na náměstí se křižuje se silnicí druhé třídy II/105 na Milevsko. V Opařanech jí křižuje II/122 z Bechyně, která vede na Jistebnici.\n\nDo roku 2005 se číslo 29 užívalo k označení pražského Městského okruhu, nyní se užívá označení MO. V roce 1987 byla jako silnice 29 označena Spojovací ulice v Praze, která propojovala silnice I/12 a I/10, avšak nebyla součástí I. ani II. okruhu\n\n"}
{"id": "744499", "url": "https://cs.wikipedia.org/wiki?curid=744499", "title": "Uchta (město)", "text": "Uchta (město)\n\nUchta ( , – \"Ukva\") je průmyslové město republikového významu v Komiské republice v Ruské federaci. Leží na kopcovitých březích Uchty a jejího přítoku Čibju v povodí Pečory.\n\nSídlo vzniklo v roce 1931 jako vesnice Čibju, městem se stalo v roce 1943. Počet obyvatel postupně rostl (1939 - 3000), (1959 - 36 000), (1970 - 63 000), (1976 - 78 000).\n\n\nVe městě se nachází železniční stanice na trati Kotlas - Vorkuta. Rozvoj zdejšího průmyslu souvisí s ropnými vrty, které zde vznikly v polovině 19. století a byly tak mezi prvními v Rusku. Ropa a zemní plyn se zde těží i ve 21. století, část ropy je zpracována v místních rafinériích, většina je ovšem odvedena ropovody do rafinérií v Petrohradě a v Moskvě. Rozvoj města ve 40. a 50. letech byl proveden za pomoci nuceně pracujících politických vězňů.\n"}
{"id": "744500", "url": "https://cs.wikipedia.org/wiki?curid=744500", "title": "Uchta", "text": "Uchta\n\nUchta může být:\n"}
{"id": "744501", "url": "https://cs.wikipedia.org/wiki?curid=744501", "title": "Július Klimko", "text": "Július Klimko\n\nJúlius Klimko, též Julo Klimko (12. dubna 1871 Ružomberok – 15. března 1964 Prešov), byl slovenský a československý politik a meziválečný senátor Národního shromáždění ČSR za Slovenskou ľudovou stranu (od roku 1925 oficiální název \"Hlinkova slovenská ľudová strana\").\n\nStudoval na gymnáziu v Ružomberku a v letech 1885-1889 v Banské Bystrici. Na vysoké škole v Budapešti absolvoval studium lesního inženýrství. Působil pak jako lesní inženýr v Sedmihradsku, později v Liptovském Svätém Mikuláši.\n\nV parlamentních volbách v roce 1920 získal senátorské křeslo v Národním shromáždění. Zvolen byl na společné kandidátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Mandát obhájil v parlamentních volbách v roce 1925.\n\nProfesí byl \"lesný nadradca\" v Solnohradě-Šaryš. Přispíval do listů \"Slovenská pravda\" a \"Slovák\". Byl politickým spojencem Vojtěcha Tuky, ale po Tukově aféře a odsouzení v roce 1929 se již politicky výrazněji neangažoval.\n\n"}
{"id": "744504", "url": "https://cs.wikipedia.org/wiki?curid=744504", "title": "Sedro-Woolley", "text": "Sedro-Woolley\n\nSedro-Woolley je město v okrese Skagit v americkém státě Washington. V roce 2010 mělo počet obyvatel 10 540. Město je částí metropolitní oblasti Mount Vernon-Anacortes.\n\nOficiálně bylo město začleněno v prosinci 1898, kdy bylo vytvořeno spojením rivalských měst Sedro a Woolley v okrese Skagit na severozápadě státu Washington, pouhých 40 km od Pugetova zálivu, 64 km jižně od hranic s Kanadou a 105 km severně od Seattlu.\n\nSkupina čtyř britských mužů, které vedl David Batey, osídlila území v roce 1878, když byly odklizeny dřevěné barikády na řece v Mount Vernonu. O šest let později zde postavil Batey obchod a nový dům pro rodinu Mortimera Cooka ze Santa Barbary, jelikož Cook měl být starostou nového města. Cook chtěl město pojmenovat Bug (\"brouk\"), jelikož se zde nacházelo mnoho komárů, ale jeho žena, společně s dalšími místními ženami, protestovala. Po Cookovi se už jmenovalo město Cook's Ferry na řece Thompson v Britské Kolumbii. Cook se nakonec rozhodl pojmenovat město \"Sedro\", názvem, který odvodil od španělského \"cedra\", znamenajícího cedr.\n\nSedro, které leželo na severním břehu řeky Skagit, se brzy stalo náchylným vůči povodním. V roce 1899 začal Nelson Bennett z Northern Pacific Railway stavit železniční trať ze 40 km vzdáleného Fairhavenu, na břehu Bellinghamova zálivu, a realitní makléř Norman R. Kelley postavil nové město Sedro na výšině asi jeden a půl kilometru od Cookova původního města. Na Vánoce roku 1899 přišla do Sedra železnice Fairhaven and Southern Railroad (F&S), a to včas, takže Bennett od obou měst získal bonusy za rychlý výkon, a měsíc poté se Washington stal 42. státem Unie.\n\nO několik měsíců později křižovaly F&S dvě nové železnice, a to jeden kilometr severně od nového Sedra, kde vytvořily trojúhelník, jehož denní vytíženost byla asi jedenáct vlaků. V prosinci 1899 se železniční vývojář Robert A. Woolley s rodinou přestěhoval z illinoiského Elginu do Sedra a koupil půdu okolo železniční křižovatky, na které postavil Skagit River Lumber & Shingle Mill, pilu, ve které kromě dřeva vyráběl šindele. Okolo pily vytvořil po sobě pojmenované město, jehož ekonomika stála na obchodu se třemi železničními společnostmi, mezi něž patřily Seattle and Northern Railway, která patřila pod Great Northern Railway, a Northern Pacific Railroad.\n\nZatím nedaleko vyrůstalo čtvrté město v okolí, poté, co F&S položila koleje severovýchodním směrem od Sedra, do asi 10 km vzdálených uhelných dolů. Společně s Charlesem X. Larrabeem Bennett koupil doly a prodal podíl na jejich vlastnictví Jamesi J. Hillovi, vlastníkovi Great Northern Railway. Doly byly původně na rudu, ta se ale brzy projevila jako ideální pro výrobu uhlí (\"angl. coking coal\"), takže nové město dostalo název Cokedale. Zatímco Cokedale po vymizení uhlí upadlo, ostatní města se sloučila, aby vytvořila Sedro-Woolley.\n\nV květnu 1922 utekl z cirkuse Ala G. Barnese velký cirkusový slon Tusko, zatímco cirkus se připravoval na vystoupení ve městě. Slon si našel cestu malým dřevařským městem přímo do jeho historie, když ničil ploty, shazoval věšáky a stromy, porazil několik sloupů telefonního vedení a také zničil jeden Ford T.\n\nPo ústupu dřevařského a těžebního průmyslu se největšími zaměstnavateli města stala psychiatrická léčebna Northern State Hospital a Skagit Steel & Iron Works, společnost, která v roce 1902 vyrostla z malého obchodu s nářadím v hlavního dodavatele nářadí a součástek pro dřevařské společnosti a železnice a při 2. sv. válce také dělostřelecké granáty pro americkou armádu. V roce 1990 společnost zkrachovala, léčebna ale dále funguje a severně od města roste nová průmyslová zóna, do které patří i společnosti zabývající se robotikou.\n\nMěstu vládne starosta a městská rada. Zvolený starosta pak má na starost dohlížení na městské finance, policii, požárníky, soud, veřejné služby, rozvoj komunity a parky, mezi které patří velký počet veřejných parků, jako např. Hammer Heritage Square v centru města nebo Riverfront Park na břehu řeky Skagit. Mezi parky patří celkem 240 tis. m², včetně piknikových přístřešků, baseballových hřišť, autokempu, amfiteátru a psího parku.\n\nV roce 2006 začal nový projekt k výstavbě domů, který přidá městu až pět tisíc obyvatel.\n\nHlavní střední školou ve městě je Sedro-Woolley High School.\n\nKaždý rok se 4. července koná festival \"Loggerodeo\", a to už od třicátých let minulého století. Jedná se o jednu z nejstarších venkovských letních oslav v Západním Washingtonu a některé z jejich částí už mají své místo v kalendáři města více než sto let. Částmi festivalu je karneval, závod v běhu, jízda na kládě, starobylá ukázka dřevorubectví, rodeo, průvod a soutěž ve vyrývání motorovou pilou. Nejoblíbenější výtvory z této soutěže jsou pak vystaveny v městském muzeu.\n\nCelková rozloha města je 8,8 km², z čehož pouze 0,3 % je voda.\n\nV roce 2010 zde žilo 10 540 lidí, z čehož 86 % byli běloši, 2 % původní obyvatelé a 1,5 % Asiaté. 14 % bylo Hispánského původu.\n"}
{"id": "744515", "url": "https://cs.wikipedia.org/wiki?curid=744515", "title": "Hunter Parrish", "text": "Hunter Parrish\n\nHunter Parrish (* 13. května 1987, Richmond, Virginie, USA) je americký herec a zpěvák. Jeho nejznámější role je Silas Botwin v seriálu \"Tráva\", který vysílá stanice Showtime.\nNarodil se v městě Richmond ve Virginii a vyrůstal v Planu v Texasu. Jeho matka Annie pracuje s dětmi, které trpí autismem a jeho otec Bruce je inženýr. V roce 2007 absolvoval na Plano Senior High Schoo a Texas Tech University Independent School District. Podle svých slov je „liberální křesťan“.\n\nHostoval v několika televizních pořadech včetně seriálů \"Kriminálka Las Vegas\", \"Zločiny ze sousedství\", \"\" a \"Kalifornské léto\". Objevil se v menších rolích v komediích \"Konec snění\" a \"Rodinná dovolená a jiná neštěstí\".\nVe filmu \"Mezi řádky\" hraje Bena Samuelse, jediného bělošského studenta ve třídě na kalifornské střední škole. Kritik Thomas Hibbs z National Review Online poznamenal, že Parrish hrál tuto roli se „skromným humorem“.\n\nOd roku 2005 hraje v seriálu televize Showtime s názvem \"Tráva\" roli Silase Botwina, nejstaršího syna Nancy Botwin. V roce 2012 byla odvysílána 8. a poslední řada seriálu.\n\n11. srpna 2008 se připojil k obsazení muzikálu \"Probuzení jara (Spring Awakening)\" a zahrál si hlavní roli Melchiora Gabora v divadle Eugena O'Neilla v New Yorku a obdržel ohlas u kritiků. Roli hrál až do derniéry muzikálu, která proběhla 18. ledna 2009.\n\n18. srpna 2008 Parrish uveřejnil video na serveru funnyordie.com s názvem \"Cougar 101 with Hunter Parrish\".\n\nVe filmu \"Znovu 17\" se objevil jako Stan, basketbalový hráč na střední škole.\n\nV letech 2007 až 2009 moderoval internetovou talk show spolu se svými přáteli Kylem Shermanem a Allison Tyler s názvem \"Two Guys and a Girl\" (česky Dva kluci a holka).\n\n8. srpna 2011 bylo oznámeno, že se objeví v roli Ježíše v Broadwayském revivalu Godspell. Představení začala od 13. října. V roce 2017 hrál roli Claye Haase ve druhé řadě seriálu \"Quantico\".\n\n"}
{"id": "744516", "url": "https://cs.wikipedia.org/wiki?curid=744516", "title": "Debora Caprioglio", "text": "Debora Caprioglio\n\nDeborah Caprioglio (* 3. května 1968, Mestre, Itálie) je italská herečka známá především hlavní rolí ve filmu Tinto Brasse Paprika z roku 1991. V roce 1992 hrála ve filmu Úsměv lišky.\n\n"}
{"id": "744517", "url": "https://cs.wikipedia.org/wiki?curid=744517", "title": "Iultinskaja trasa", "text": "Iultinskaja trasa\n\nIultinskaja trasa, psáno též Iuľtinskaja trasa (rusky \"Иультинская трасса\", do češtiny lze přeložit jako Iultinská trasa, Iultinská silnice) je silnice v Rusku v Čukotském autonomním okruhu.\n\nIultinskaja trasa je silnice v Rusku v Čukotském autonomním okruhu spojující přístav Egvekinot na břehu Beringova moře s dnes již zaniklou osadou městského typu Iultin. Vede zhruba severojižním směrem a její délka činí přibližně 200 km. Je izolována od zbytku ruské silniční sítě. Jedná se o jedinou dálkovou silnici na Čukotce. Povrch silnice je tvořen šotolinou a je vhodný pouze pro vozidla s pohonem 4x4 a pro nákladní automobily.\n\nNa trase silnice se nachází mimo výchozího bodu, osady městského typu a přístavu Egvekinot (nultý kilometr), a cílového bodu, zaniklé osady Iultin, ještě několik dalších osad – Ozernyj (\"Озерный\", v překladu \"Jezerní\") (13. km), Dorožnyj (\"дорожный\", v překladu \"Silniční\") (87. km), Amguema (\"Амгуэма\") (91. km), Tranzitnyj (\"транзитный\", v překladu \"Tranzitní\") a Geologičeskij (\"геологический\", v překladu \"Geologický\") (150. km). Vzhledem k tomu, že cílový bod silnice, osada Iultin, je od roku 1995 neobydlená, není poslední úsek Geologičeskij – Iultin udržován a je v současné době nesjízdný.\n\nV minulosti existovaly plány na prodloužení silnice z Iultinu do osady Mys Šmidta na pobřeží Severního ledového oceánu, čímž by bylo vytvořeno silniční spojení napříč Čukotkou mezi Beringovým mořem a Severním ledovým oceánem. Podle některých zdrojů byl tento úsek již postaven, tuto informaci však nelze ověřit.\n\nSilnice byla postavena koncem 40. let 20. století s využitím vězeňské práce. Cílem stavby silnice bylo propojit s mořem a tedy i se světem tehdy nově zřízenou osadu Iultin, v jejímž okolí byla koncem třicátých let objevena naleziště cínu a wolframu a tyto suroviny bylo potřeba dostat k moři, aby mohly být dopraveny loděmi dále do světa. Jedinými osadami na trase, které existovaly před stavbou silnice, byly Iultin (založen roku 1937) a Amguema. Ostatní osady na trase (včetně přístavu Egvekinot) vznikly až se stavbou silnice. Největší dopravní zatížení zažila silnice v 50. až 80. letech. Po zrušení osady Iultin přestal být poslední úsek silnice Geologičeskij – Iultin udržován a je v současné době nesjízdný. V současné době má silnice význam zejména jako spojení osady Amguema s osadou Egvekinot, která je administrativním centrem okresu.\n\n\n\n\n\"V tomto článku jsou použity informace z článku Iultin a z webové stránky https://web.archive.org/web/20110107172244/http://ruschudo.ru/miracles/2690/\"\n\n"}
{"id": "744519", "url": "https://cs.wikipedia.org/wiki?curid=744519", "title": "Pohár Thayera Tutta 1980", "text": "Pohár Thayera Tutta 1980\n\nPrvní ročník poháru Thayera Tutta v ledním hokeji se konal od 8. do 16. 3. 1980 v Lublani. Zápasy se hrály v hale Tivoli. Deset účastníků bylo rozděleno do dvou skupin. První dva postoupili do finále, třetí a čtvrtý celek do skupiny o 5.-8. místo. Vzájemné zápasy ze skupin se započítávaly. Hrálo se systémem každý s každým. Turnaj skončil překvapujícím vítězstvím Švýcarska, favorit turnaje celek NDR skončil druhý a domácí Jugoslávie třetí.\n\n Rakousko – Itálie 4:4 (0:1, 4:3, 0:0)\n\n8. března 1980 – Lublaň\n\n8. března 1980 – Lublaň\n\n9. března 1980 – Lublaň\n\n9. března 1980 – Lublaň\n\n10. března 1980 – Lublaň\n\n11. března 1980 – Lublaň\n\nItálie – Jugoslávie 4:4 (2:2, 2:2, 0:0)\n\n11. března 1980 – Lublaň\n\n12. března 1980 – Lublaň\n\n13. března 1980 – Lublaň\n\n13. března 1980 – Lublaň\n\n NDR – Dánsko 15:3 (4:0, 6:2, 5:1)\n\n8. března 1980 – Lublaň\n\n8. března 1980 – Lublaň\n\n9. března 1980 – Lublaň\n\n9. března 1980 – Lublaň\n\n10. března 1980 – Lublaň\n\n11. března 1980 – Lublaň\n\n11. března 1980 – Lublaň\n\n12. března 1980 – Lublaň\n\n13. března 1980 – Lublaň\n\n13. března 1980 – Lublaň\n\n\n Švýcarsko – Rakousko 4:0 (3:0, 1:0, 0:0)\n\n15. března 1980 – Lublaň\n\n15. března 1980 – Lublaň\n\n16. března 1980 – Lublaň\n\n16. března 1980 – Lublaň\n\n Čína – Francie 3:9 (2:1, 1:5, 0:3)\n\n15. března 1980 – Lublaň\n\n15. března 1980 – Lublaň\n\n16. března 1980 – Lublaň\n\n16. března 1980 – Lublaň\n\n1. Švýcarsko\nBrankáři: Olivier Anken, Edy Grubauer.\nObránci: Reto Sturzenegger, Jakob Kolliker, Claude Soguel, Eric Girard, Ruedi Kramer, Ueli Hofmann, Willi Bertschinger.\nÚtočníci: Marcus Lindemann, Benni Neininger, Guido Lindemann, Rene Stampfli, Lorenzo Schmid, Jori Mattli, Reto Dekumbis, Arnold Lortscher, Jacques Soguel, Urs Lautenschlager,\nAndreas Ritsch.\n\n2. NDR\nBrankáři: Egon Schmeisser, Roland Herzig.\nObránci: Reinhard Fengler, Dietmar Peters, Frank Braun, Joachim Lempio, Klaus Schroder, Dieter Frenzel, Peter Slapke.\nÚtočníci: Jürgen Franke, Friedhelm Bogelsack, Gerhard Müller, Rainer Patschinski, Detlev Radant, Frank Proske, Harald Kuhnke, Eckhard Scholz, Detlev Mark, Rolf Bielas.\n\n3. Jugoslávie\nBrankáři: Cveto Pretnar, Dare Prusnik.\nObránci: Joze Razinger, Ivan Scap, Joze Kovac, Karel Savic, Andrej Vidmar,Miran Lap.\nÚtočníci: Peter Klemenc, Drago Horvat, Edo Hafner, Rudi Hiti, Gorazd Hiti, Ignac Kavec, Tomaz Lepsa, Janez Petac, Roman Pristav, Mustafa Besic, Uros Pavlic, Matjaz Sekelj.\n\n4. Rakousko\nBrankáři: Fritz Prohaska, Michael Rudmann.\nObránci: Rick Cunningham, Hans Schuller, Walter Schneider, Klaus Brabant, Sylvester Staribacher, Hans Fritz, Johann Sulzer.\nÚtočníci: Rudolf Konig, Alexander Sadjina, Gunther Hanschitz, Peter Zini, Werner Schilcher, Herbert Haiszan, Peter Martinek, Leo Sivec, Werner Strele, Kurt Harand.\n\n5. Itálie\nBrankáři: Nicolino Sanza, Giorgio Tigliani.\nObránci: John Bellio, David Tomassoni, Erwin Kostner, Gino Pasqualotto, Sergio Manaigo, Herbert Frisch,\nÚtočníci: Steve Cupolo, Alberto DiFazio, Giulio Francella, Fabio Polloni, Egon Schenk, Josef Crepaz, Adolf Insam, Fabrizio Kasslatter, Herbert Strohnaier, Ludovico Migliore, Aldo Lacedelli.\n\n6. Maďarsko\nBrankáři: Peter Kovalcsik, Antal Kovacs.\nObránci: Peter Flora, Andras Farkas, Laszlo Gogolak, Csaba Kovacs, Dezso Szeles, Janos Hajzer, Laszlo Rasztovszki.\nÚtočníci: Andras Meszoly, Gyorgy Pek, Attila Balint, Zsigmond Bodor, Antal Palla, Albert Muhr, Istvan Fekete, Gabor Foldi, Gyorgy Buzas, Gaspar Menyhart, Istvan Foldvari,\n\n7. Francie\nBrankáři: Daniel Maric, Laurent Dentz.\nObránci: Bernard LeBlond, Dominique Pelloux, Michel Lussier, Marc Desmolliens, Jean LeBlond, Christian Vouillamoz, Bernard Meslier,\nÚtočníci: Andre Peloffy, Marc Audisio, Philippe Rey, Robert Oprandi, Harry Perreault, Alain Vinard, Yves Fauchard, Serge Evdokimoff, Michel Brousseau, Philippe Treille, Jean-Pierre Michot.\n\n8. Čína\nBrankáři: Tingwen Cui, Xiaoxu Li.\nObránci: Jingjie Chen, Youke Yang, Zhenting Fu, Ming Zhan, Shaotang Bian, Jiqing Sun.\nÚtočníci: Naifeng Yao, Jing Gang Wang, Xi Guang Chen, Chang Shun Wei, Chunjiang Wang, Shuqing Xiang, Jiwu Yin, Keqiang Wu, Zhimin Sun, Jing Cheng Wang, Liu Tian Dong, Shengwen Chen.\n\n9. Bulharsko\nBrankáři: Georgi Milanov, Stanislav Haralambiev.\nObránci: Dimitar Lasarov, Todor Pantchev, Georgi Iliev, Peitcho Ralenekov, Dimitar Nestorov, Ivan Markovski, Ljubomir Ivanov.\nÚtočníci: Anastas Todorov, Miltcho Nenov, Malin Atanassov, Ljubomir Stoilov, Mihail Dimov, Todor Sarev, Juri Dantchev, Ivan Atanassov, Nicola Nedev, Valentin Dimov, Georgi Velitchkov.\n\n10. Dánsko\nBrankáři: Carsten Petersen, Erik Stiller.\nObránci: Per Holten Moller, Tommy Petersen, Soren Hjortshoj, Bent Larsen, Michael Faber, Richard Lund-Andersen.\nÚtočníci: Jan Christiansen, Carsten Nielsen, Per Viggo Jacobsen, Tonny Jensen, Bent Hansen, Frits Nielsen, Kenneth Henriksen, Preben Sorensen, Sten Schou, Karsten W. Petersen, Ivan Halberg, Soren Kragballe.\n\n\n"}
{"id": "744520", "url": "https://cs.wikipedia.org/wiki?curid=744520", "title": "Přepojování (informatika)", "text": "Přepojování (informatika)\n\nPřepojování má v informatice několik typů:\n\n"}
{"id": "744523", "url": "https://cs.wikipedia.org/wiki?curid=744523", "title": "Martin Turner", "text": "Martin Turner\n\nMartin Turner (* 1. října 1947, Torquay, Devon, Spojené království) je anglický baskytarista, zpěvák a zakládající člen rockové skupiny, Wishbone Ash.\n\nSe skupinou Wishbone Ash, která byla známá pro užívání zdvojené sólové kytary, melodické skladby a komplikovaný instrumentální styl, byl od jejího založení v roce 1969 až do roku 1980 a v rámci skupiny byl jejím klíčovým skladatelem a tvůrčí silou.\nNa klasickém albu \"Argus\" přispěl nejen zpěvem, ale i většinou textů. Turnerova melodická basová linka byla často používána jako třetí sólová kytara, což bylo v 70. letech důležitou součástí zvuku Wishbone Ash.\n\nV roce 1980 se zbytek skupiny rozhodl najít si nového frontmana, což vedlo k odchodu Turnera. Turner byl nahrazen Johnem Wettonem, který dříve působil ve skupinách King Crimson, Uriah Heep, Family a Roxy Music. Turner se pak věnoval práci hudebního producenta a založil si svou vlastní skupinu \"The Wolfgang\" (známou též jako \"Bamboo\" a \"Martin Turner's Stolen Face\"). Nahrávky této skupiny nebyly vydány do roku 1996, kdy se objevily na Turnerově sólovém albu \"Walking The Reeperbahn\".\n\nV roce 1987 se původní kvartet reformoval a Turner vystupoval na alech \"Nouveau Calls\", \"Here to Hear\" a \"Strange Affair\", a se skupinou podnikl světové turné v letech 1988–1991. V roce 1991 se Wishbone Ash rozhodli pokračovat bez Turnera. Od té doby se však ještě objevil na několika významných akcích, z nichž nejvýzmnamější byla oslava 25. výročí založení skupiny v letech 1995/96, nebo mix a remastering několika titulů katalogu, kompilací a archivních CD titulů.\n\nV roce 1996 vydal Turner album \"Walking the Reeperbahn\", představující materiál z let 1981–1996.\n\nV roce 2005 založil skupinu Martin Turner's Wishbone Ash. První sestavu tvořili kytaristé Ray Hatfield a Keith Buck s bubeníkem Robem Hewinsem. Dnešní setavu tvoří kytaristé Misha Nikolic a Danny Willson (bývalý člen Showaddywaddy) a bubeník Tim Brown. Jejich debutové album, vydané v roce 2006, bylo nazváno \"New Live Dates Vol.1\" a v roce 2007 následovalo album \"New Live Dates Vol. 2\". Na obou albech se představil i člen původních Wishbone Ash, Ted Turner.\n\nPravidelně hraje na bílou baskytaru značky Gibson Thunderbird, kterou koupil od Petera Wattse z Mott the Hoople.\n\n"}
{"id": "744526", "url": "https://cs.wikipedia.org/wiki?curid=744526", "title": "Heinrich Knesch", "text": "Heinrich Knesch\n\nHeinrich Knesch (3. srpna 1870 Česká Lípa nebo Velká Ves - 10. listopadu 1958 Trostberg) byl československý politik německé národnosti a meziválečný senátor Národního shromáždění za Německý svaz zemědělců.\n\nByl synem rady vrchního zemského soudu.\n\nAbsolvoval zemědělskou školu v Děčíně-Libverdě. V období let 1904–1930 působil jako ředitel zemědělské odborné školy ve Velké Vsi u Broumova. Vydával učebnice z oboru agronomie. V roce 1911 to byla německá příručka pro vedení zemědělského podniku, roku 1932 Zemědělská čítanka. Byl též předsedou ovocnářského a pícninářského družstva. V letech 1918–1919 by aktivní v zemské vládě odštěpenecké provinice Deutschböhmen v Liberci.\n\nV parlamentních volbách v roce 1920 získal za Německý svaz zemědělců (BdL) senátorské křeslo v Národním shromáždění. Senátorem byl do roku 1925. Byl členem zemského vedení BdL.\n\nPočátkem 20. let je profesně uváděn jako ředitel zimní školy ve Velké Vsi u Broumova. Roku 1930 odešel do penze.\n\nV roce 1930 se přestěhoval do Liberce. V roce 1946 byl vysídlen do Ueckermünde v Meklenbursku. Zemřel v bavorském Trostbergu roku 1958.\n\n"}
{"id": "744537", "url": "https://cs.wikipedia.org/wiki?curid=744537", "title": "Fotbal na Letních olympijských hrách 1992", "text": "Fotbal na Letních olympijských hrách 1992\n\nFotbalový turnaj na Letních olympijských hrách 1992 byl 18. oficiální fotbalový turnaj na olympijských hrách. Vzhledem k upadající prestiži turnaje v posledních ročnících, kdy byl olympijský turnaj zcela ve stínu mistrovství světa ve fotbale, bylo rozhodnuto, že olympijský turnaj bude turnajem týmů do 23 let s tím, že v každém týmu mohou být pouze 3 hráči starší než uvedený věkový limit. FIFA tak nově pořádá tři mládežnické turnaje, a to MS do 17, MS do 20 let a olympijský turnaj jako neoficiální MS do 23 let. Vítězem se stala španělská fotbalová reprezentace do 23 let.\n"}
{"id": "744538", "url": "https://cs.wikipedia.org/wiki?curid=744538", "title": "Ferenc Koperniczky", "text": "Ferenc Koperniczky\n\nFerenc Koperniczky, též Franz Koperniczky (17. února 1851 Zebegény - 22. března 1941 Bratislava), byl římskokatolický kněz, československý politik maďarské národnosti ze Slovenska a meziválečný senátor Národního shromáždění ČSR zvolený za Německou křesťansko sociální stranu lidovou.\n\nV parlamentních volbách v roce 1920 získal senátorské křeslo v Národním shromáždění za Německou křesťansko sociální stranu lidovou. Byl ale pouze hospitantem v jejím senátorském klubu. Senátorem byl do roku 1925. Profesí byl proboštem v Bratislavě. Parlamentní projevy pronášel maďarsky a definoval se jako zástupce Maďarů a Karpatských Němců, kteří odmítají zapojení Slovenska do československého státu.\n"}
{"id": "744540", "url": "https://cs.wikipedia.org/wiki?curid=744540", "title": "Berezniki", "text": "Berezniki\n\nBerezniki ( ) je druhé největší město v Permském kraji v Povolžském federálním okruhu Ruské federace. Leží na Urale na březích řeky Kamy.\n\nMěsto bylo založeno v roce 1932 na místě březového lesa, od kterého je odvozen jeho název. Od počátku bylo průmyslové, dnes jsou zde doly a závody na sodík, draslík, hořčík a titan.\n\nBerezniki představují z administrativního hlediska jednak samotné město, jednak tzv. městský okruh Berezniki, který celkem zaujímá plochu 431,12 km² (podle jiných zdrojů až 524,51 km²). Jádro města Berezniki se nachází na levém břehu řeky Kamy v nadmořské výšce 130 m. Tato ústřední plocha městské zástavby o rozloze 66 km² je ze všech stran obklopena vodními toky - na západě je to Kama, na severu levostranný přítok Kamy Tolyč a na východě řeka Bygel, která při jihovýchodním okraji města ústí do řeky Zyrjanky a Zyrjanské vodní nádrže. Zyrjanka je pak dalším levostranným přítokem Kamy. K 1. 1. 2017 bylo ve městě evidováno 145 115 obyvatel. Podnebí je kontinentální s dlouhými mrazivými zimami a krátkým teplým létem. Sněhová pokrývka se ve městě objevuje v polovině října a zůstává zpravidla do třetí dekády dubna.\n\nPrvní osady na území pozdějšího města Berezniki vznikaly v průběhu 16. a 17. století v souvislosti s místní těžbou soli. Jako první vznikla v roce 1570 ves Zyrjanka, následovalo Abramovo a Burundukov (Sjomino). V roce 1670 byla založena ves a pozdější horní město Dedjuchin .V okolí solivarů vznikla sídla Ljonva, Berezniki, Veretje a další.Těžbu soli dodnes připomíná název sídla Usolje na pravém břehu Kamy. \n\nV srpnu roku 1883 permský kupec I. I. Ljubimov založil na břehu Kamy naproti Usolí továrnu na výrobu sody, první svého druhu v Rusku. Následovala výstavba obytných čtvrtí, učiliště, hotelu a divadla. V roce 1916 je zmiňována existence podniku \"Ljubimov, Solvay a spol.\" Tato akciová společnost byla v roce 1918 znárodněna a od roku 1923 nesl závod jméno \"Berezovský vzorový kombinát V. I. Lenina\". Rozhodnutím prezídia Všeruského ústředního výkonného výboru ze dne 20. března 1932 byly všechny místní obce sloučeny a vzniklo město Berezniki. \n\nV roce 1977 bylo v okolí Berezniků objeveno ropné ložisko a o rok později byla zahájena těžba ropy. Ke konci roku 2016 bylo na území města 2374 podniků a organizací, zaměstnávajících celkem 49 800 pracovníků. Největší význam má chemický průmysl, zejména výroba dusíkatých a draselných hnojiv, přičemž některé podniky, jako například Uralkalij (\"Уралкалий\"), mají v tomto oboru v rámci Ruska oficiálně uznané monopolní postavení. \n\nV důsledku těžby uhličitanu draselného (potaše) je území města poddolováno a od 80. let 20. století zde dochází k propadům terénu. (Podobnými propady je poznamenán i severněji položený Solikamsk). Tyto propadliny bývají hluboké i mnoho desítek metrů a následně jsou zaplavovány vodou. V roce 2006 byla zaplavena jedna ze šachet akciové společnosti Uralkalij a o rok později došlo k velkému propadu, kterým byla mimo jiné poškozena místní železniční trať. V roce 2010 došlo v lokalitě u nádraží k dalšímu velkému propadu. Tato jáma v listopadu uvedeného roku měla rozměr 100 krát 40 metrů, o rok později se zvětšila již na 117 krát 70 metrů a její hloubka dosáhla 90 metrů. K propadání terénu docházelo i později, a to jak v okolí někdejší železniční stanice, tak i v dalších částech města, včetně obytných zón.\n\n"}
{"id": "744546", "url": "https://cs.wikipedia.org/wiki?curid=744546", "title": "Jan Kotrba", "text": "Jan Kotrba\n\nJan Kotrba (3. června 1872 Týnec u Horažďovic – ???) byl český a československý politik a meziválečný senátor Národního shromáždění ČSR za Československou živnostensko-obchodnickou stranu středostavovskou.\n\nPovoláním byl mistrem pekařským v Praze a předsedou Zemské jednoty řemeslnických a živnostenských společenstev, bytem Praha II, Rumunská ulice 8.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V senátu zasedal až do jeho zrušení v roce 1939. Ještě předtím, v prosinci 1938, přestoupil do senátorského klubu nově zřízené Strany národní jednoty.\n\n"}
{"id": "744548", "url": "https://cs.wikipedia.org/wiki?curid=744548", "title": "Komutační síť", "text": "Komutační síť\n\nKomutační síť je síť s přepojováním okruhů. Jedná se o starší technologii, která se využívá již od počátků telegrafie a telefonie a od pozdějších let i v architektuře ISDN (). Jejím hlavním úkolem je zajistit spojení mezi zdrojovým a cílovým uzlem a tato nově vzniklá cesta je jim k dispozici po celou dobu, dokud spojení neukončí.\n\nKomutační sítě lze používat i pro přenos dat. V komutační síti se datový okruh mezi dvěma komunikujícími koncovými zařízeními přenosu dat (KZ) skládá ze dvou přípojných okruhů (každý zajišťují připojení jednoho KZ k místní ústředně) a žádného, jednoho nebo více spojovacích okruhů. Tyto okruhy se dočasně propojují v přepojovacích zařízeních ústředen nebo koncentrátorů. Vytvořený řetězec tvoří datový okruh mezi dvěma uvažovanými KZ.\n\nPřípojný okruh je část infrastruktury, která zajišťuje připojení účastníka do sítě. Může být realizován účastnickým vedením nebo rádiovou přístupovou sítí.\n\nSpojovací okruh je část infrastruktury, která zajišťuje vnitřní propojení sítě (mezi ústřednami).\n\nHlavní nevýhodou je menší limitovaná rychlost. Dále že komunikace probíhá pouze mezi koncovými zařízeními a tím spadá záležitost s bezpečností na uživatele, nikoliv na síť. Výhodou jsou poměrně nízké pořizovací a provozní náklady.\n"}
{"id": "744549", "url": "https://cs.wikipedia.org/wiki?curid=744549", "title": "Jan Nepomuk František Desolda", "text": "Jan Nepomuk František Desolda\n\nJan Nepomuk František Desolda OPraem (10. září 1811, Švihov – 8. února 1885, Teplá) byl český římskokatolický kněz, kanovník premonstrátského řádu, filosof, překladatel, pedagog a představitel českého národního obrození. Jako první přeložil do češtiny Platónova Faidóna.\n\n\n\n"}
{"id": "744552", "url": "https://cs.wikipedia.org/wiki?curid=744552", "title": "Fotbal na Letních olympijských hrách 1996 - turnaj mužů", "text": "Fotbal na Letních olympijských hrách 1996 - turnaj mužů\n\nFotbalový turnaj na Letních olympijských hrách 1996 byl 19. oficiální fotbalový turnaj na olympijských hrách. Turnaj byl určen pro hráče do 23 let s tím, že v každém týmu mohli nastoupit i tři starší hráči. Vítězem se stala nigerijská fotbalová reprezentace do 23 let. Poprvé se také hrál turnaj žen.\n"}
{"id": "744557", "url": "https://cs.wikipedia.org/wiki?curid=744557", "title": "Katrin Mattscherodtová", "text": "Katrin Mattscherodtová\n\nKatrin Mattscherodtová (* 26. října 1981 Berlín, NDR) je bývalá německá rychlobruslařka.\n\nNa mezinárodním poli debutovala v roce 2003 ve světovém poháru, roku 2006 se poprvé zúčastnila mistrovství Evropy, kde skončila sedmnáctá. O rok později se na ME umístila na čtrnácté příčce, závodila i na světovém šampionátu na jednotlivých tratích na distancích 3 a 5 km, kde skončila sedmnáctá, respektive patnáctá. Několika umístění na rozhraní první a druhé desítky dosáhla v roce 2008 na mistrovství Evropy (9. místo), vícebojařském mistrovství světa (10. místo) a na mistrovství světa na jednotlivých tratích (3 km – 11. místo, 5 km – 10. místo). Zúčastnila se zimní olympiády 2010, kde na trati 3000 m skončila třináctá, s německým týmem ale získala ve stíhacím závodě družstev zlatou medaili. Na MS na jednotlivých tratích 2011 se na distanci 5 km umístila na 14. místě. Po sezóně 2011/2012 ukončila sportovní kariéru.\n\n"}
{"id": "744560", "url": "https://cs.wikipedia.org/wiki?curid=744560", "title": "Česká baseballová asociace", "text": "Česká baseballová asociace\n\nČeská baseballová asociace (zkratka ČBA) je sportovní svaz, který organizuje baseballové dění v České republice. Je členem mezinárodních baseballových organizací jako Mezinárodní baseballová federace (IBAF) a Evropská baseballová konfederace (CEB) a v rámci českého sportu je sdružena v České unii sportu (ČUS), dříve Českém svazu tělesné výchovy (ČSTV).\n\nHistorie baseballu na území České republiky sahá do května roku 1920, kdy se poprvé doloženě hrál v Plzni na Borech. Propagátorem hry u nás i v Evropě byl Američan Joe First. Další slibný rozvoj ve dvacátých a třicátých letech zejména mezi mládeží, byl přerušen německou okupací a nedlouho po druhé světové válce pak jako sport pocházející ze severní Ameriky po komunistickém převratu opět upadl v nemilost. Další baseballové aktivity se objevují až v roce 1963, koncem šedesátých let začíná spolupráce s Evropskou baseballovou konfederací a jsou organizovány první pravidelné soutěže za účasti především pražských týmů. V roce 1975 je schváleno vytvoření Svazu softballu a baseballu ČSTV, který zastřešuje domácí soutěže i první kontakty se zahraničím. Začátkem devadesátých let došlo k rozdělení Baseballové a softballové federace ČSFR jednak odčleněním softballu, jednak v souvislosti s rozdělením Československa. Se vznikem České republiky v roce 1993 tak začala fungovat Česká baseballová asociace, od roku 1993 se stala členem CEB i IBAF.\n\nČeská baseballová asociace řídí seniorské ligové soutěže – Extraligu, 1. ligu a oblastní soutěže i mládežnícké soutěže, Český baseballový pohár a reprezentaci seniorů, juniorů, kadetů i žáků. Stará se o rozvoj a propagaci baseballu u nás. Celkově je u nás registrováno téměř 4000 hráčů, což je šestý nejvyšší počet v Evropě. \n\nV čele stojí Výkonný výbor, jehož předsedou v současnosti je Petr Ditrich, jež je také ve funkci prvního viceprezidenta Evropské baseballové konfederace CEB. Místopředsedy jsou Robert Dvořák, Lucie Čubíková a Pavel Chadim. Dalšími orgány jsou Komise kontrolní, Sportovně-technická komise, Komise rozhodčích, Komise legislativní a přestupní, Komise disciplinární, Komise mládeže a rozvoje, Trenérsko metodická komise a Lékařská komise. V rámci asociace působí sedm oblastních pracovišť. \n\n"}
{"id": "744561", "url": "https://cs.wikipedia.org/wiki?curid=744561", "title": "Bohuslav Koukal", "text": "Bohuslav Koukal\n\nBohuslav Koukal (10. září 1871 Křenov u Mor. Třebové – 3. srpna 1940 Brno) byl český a československý odborový činovník, politik, člen Moravsko-slezské křesťansko-sociální strany na Moravě a meziválečný senátor Národního shromáždění ČSR za Československou stranu lidovou.\n\nUž na přelomu 19. a 20. století se angažoval v katolickém politickém táboře. Stal se předsedou Všeodborového sdružení křesťanskosociálního dělnictva z Moravy, Slezska, Dolních a Horních Rakous, které bylo napojeno na Moravsko-slezskou křesťansko-sociální stranu na Moravě vedenou Janem Šrámkem. Usiloval o organizaci dělnictva na křesťanském základě. Už v době Rakouska-Uherska se neúspěšně pokoušel kandidovat do zákonodárných sborů. Po vzniku Československa stál u zrodu tělocvičné organizace Orel. Od roku 1924 do počátku 30. let byl revizorem ústřední rady Orla. Při svatováclavských oslavách v roce 1929 byl zvolen do čestného předsednictva orelského sletu.\n\nPo parlamentních volbách v roce 1920 získal senátorské křeslo v Národním shromáždění. Mandát ale nabyl až dodatečně roku 1923 jako náhradník poté, co zemřel senátor Antonín Cyril Stojan. Mandát obhájil v parlamentních volbách v roce 1925. Povoláním byl ředitelem I. dělnického výrobního družstva stolařského v Brně.\n\n"}
{"id": "744569", "url": "https://cs.wikipedia.org/wiki?curid=744569", "title": "Alberto Aquilani", "text": "Alberto Aquilani\n\nAlberto Aquilani (* 7. července 1984, Řím) je italský fotbalový záložník hrající v italském klubu ACF Fiorentina.\n\nVe 33. kole Serie A sezóny 2012/13 20. dubna 2013 přispěl svým gólem k výhře Fiorentiny 4:3 nad FC Turín.\n\n\n\n"}
{"id": "744574", "url": "https://cs.wikipedia.org/wiki?curid=744574", "title": "Fotbal na Letních olympijských hrách 2000 - turnaj mužů", "text": "Fotbal na Letních olympijských hrách 2000 - turnaj mužů\n\nFotbalový turnaj na Letních olympijských hrách 2000 byl 20. oficiální fotbalový turnaj na olympijských hrách. Turnaj byl určen pro hráče do 23 let s tím, že v každém týmu mohli nastoupit i tři starší hráči. Vítězem se stala kamerunská fotbalová reprezentace do 23 let.\n"}
{"id": "744577", "url": "https://cs.wikipedia.org/wiki?curid=744577", "title": "Fotbal na Letních olympijských hrách 2004 - turnaj mužů", "text": "Fotbal na Letních olympijských hrách 2004 - turnaj mužů\n\nFotbalový turnaj na Letních olympijských hrách 2004 byl 21. oficiální fotbalový turnaj na olympijských hrách. Turnaj byl určen pro hráče do 23 let s tím, že v každém týmu mohli nastoupit i tři starší hráči. Vítězem se stala argentinská fotbalová reprezentace do 23 let.\n"}
{"id": "744579", "url": "https://cs.wikipedia.org/wiki?curid=744579", "title": "Josef Gruber", "text": "Josef Gruber\n\nJosef Gruber (3. listopadu 1865 Luže – 2. května 1925 Praha) byl český ekonom, profesor národohospodářství na právnické fakultě Univerzity Karlovy. V dubnu 1900 byl spolu s Františkem Drtinou a T. G. Masarykem autorem prohlášení nově založené Realistické strany. Byl ministrem sociální péče ve vládě Jana Černého.\n\nAbsolvoval gymnázium v Litomyšli a poté roku 1890 českou právnickou fakultu v Praze. Právní praxi zahájil na pražském policejním ředitelství a v letech 1893–1907 působil v Obchodní a živnostenské komoře v Praze. Mezitím se na své \"alma mater\" roku 1901 habilitoval v oboru národního hospodářství, o šest let později byl jmenován řádným profesorem věd právních a státních na české technice, ale už roku 1909 se jako řádný profesor národního hospodářství vrátil na právnickou fakultu. V letech 1912–1913 byl i jejím děkanem.\n\nVelmi se angažoval ve veřejné sféře. Často o ekonomických otázkách přednášel mimo univerzitu, vedl v té době jediný odborný časopis \"Obzor národohospodářský\" a hojně publikoval, kromě jiného také napsal několik hesel do Ottova slovníku naučného. Ve svých dílech zkoumal celou řadu témat obchodní, průmyslové, zemědělské a dopravní politiky, přičemž se nezaměřoval jen na obecnou teorii, ale především na ekonomickou praxi a zároveň je vždy nejdříve podrobně historicky uvedl. Spolu s profesorem Horáčkem shromáždili a vydali osmidílné spisy Albína Bráfa. Přestože byl jinak zastáncem ekonomického liberalismu, podporoval výrazné zásahy státu v sociální oblasti, což jej dovedlo až na post ministra sociální péče v úřednické vládě Jana Černého. Ve vládě prosazoval vydání zákonů o tzv. gentském systému (vyplácení podpor nezaměstnaným odborovými organizacemi) nebo o závodních výborech a vyžadoval dodržování zákona o osmihodinové pracovní době. Stál u zrodu Technického muzea království Českého a po vzniku republiky Státního úřadu statistického. Byl též předsedou České společnosti národohospodářské a až do doby svého ministerského působení i generálním jednatelem Národohospodářského ústavu České akademie věd a umění. Spoluzaložil a později byl předsedou Sociálního ústavu ČSR, který roku 1923 v Praze hostil Mezinárodní sjezd sociální politiky. Zemřel při cestě pražskou tramvají, pohřben je na vyšehradském Slavíně.\n\n\n"}
{"id": "744580", "url": "https://cs.wikipedia.org/wiki?curid=744580", "title": "Česnáček", "text": "Česnáček\n\nČesnáček (\"Alliaria\") je skromný rod až 1 m vysokých bylin z čeledi brukvovitých, které po rozemnutí voní po česneku.\n\nRod česnáček je definován pouze ve dvou druzích, z nichž\n\nVyskytuje se především v teplejších oblastech v křovinách, po okrajích i uvnitř listnatých i smíšených lesů, také v blízkosti lidských sídel na rumištích a zanedbaných pozemcích. Vybírá si především místa bohatá na živiny a dostatečně vlhká.\nDvouletá nebo jen krátce vytrvalá rostlina s lodyhou přímou nebo polehavou, vysokou od 20 do 80 cm (výjimečně i 100 cm) která vyrůstá z vřetenovitého kořene. Lysá, nebo jen vespod řídce chlupatá lodyha se nevětví nebo se větví jen v květenství. Spodní jednoduché listy rostoucí v růžici jsou dlouze řapíkaté, okrouhle ledvinovité, po obvodě zubaté. Lodyžní mají kratší řapíky, jsou srdčitého tvaru a zubaté, ouška nemají.\n\nČtyřčetné květy na stopkách, většinou vyrůstající střídavě a jen výjimečně protistojně, vytvářejí krátké hrozny. Korunní lístky vejčitého tvaru jsou čistě bílé, kališní lístky bledě zelené barvy jsou obvejčité. kratší než korunní. Z květního lůžka vyrůstá šest tyčinek s nestejně dlouhými nitkami nesoucí vejčité až podlouhlé prašníky. Jejich pyl dozrává později než dospěje blizna na semeníku (se 4 až 20 vajíčky), takže většinou nedochází k samoopylení květu; to nastane v případě, že se nenajde vhodný opylovač do doby uzrání pylu. Pod tyčinkami jsou na květním lůžku nektarové žlázy.\n\nPlodem jsou až 7 cm dlouhé, tupě čtyřhranné šešule otvírající se chlopněmi. Vyrůstají na krátkých tlustých stopkách šikmo vzhůru, obsahují kulovitá semena umístěná v jedné řadě. Semena mají dělohy ploše na sobě položené a kořínek je uložen na hřbetě jedné z nich. Chromozómové číslo: 2n = 42.\n\nV minulosti se využívalo desinfekčních účinků česnáčku, používaly se hlavně rozmačkané listy na zanícené rány i proti zánětům ústní dutiny a ze semen se lisoval olej. Pro zápach po česneku a nahořklou chuť ho dobytek nespásá.\n\n \n"}
{"id": "744586", "url": "https://cs.wikipedia.org/wiki?curid=744586", "title": "Martin Střítecký", "text": "Martin Střítecký\n\nMartin Střítecký (* 13. února 1978) je český baseballista, mnohaletý český reprezentant. \n\nJako dvanáctiletý začínal v Brně se softballem, později přešel k baseballu. Je dlouholetým hráčem klubu VSK Technika Brno, hraje zde již šestnáct let. . V klubu jako jeden z nejzkušenějších hráčů působil jako kapitán, hrající trenér a v současné době jako hrající manažer. Hraje nejčastěji na pozici chytače či pálkaře. Největšího úspěchu s týmem dosáhl v roce 2011, kdy vybojoval extraligový titul a prolomil tak šestnáctiletou nadvládu hlavního rivala – brněnských Draků. K tomu navíc tým vybojoval účast v elitní kategorii Evropského Poháru. <br> V letech 2005, 2007, 2009 a 2010 zaznamenal nejvíce homerunů z celé extraligy. Je členem klubu homerunářů.\n\nV národním týmu hrál na evropských šampionátech pravidelně od roku 2001, byl také nominován na Baseball World Cup 2005 a 2009. \n\n"}
{"id": "744588", "url": "https://cs.wikipedia.org/wiki?curid=744588", "title": "Školka s míčem", "text": "Školka s míčem\n\nŠkolka s míčem je soubor několika her určených pro děti pro rozvoj jejich schopností ovládání míče pomocí rukou či nohou. Hry s odrazem míče v českém území vznikaly až po roce 1945, kdy byly k dostání míče s odrazem (gumové).\n\nJe určena malým dětem, které již zvládly házení a chytání míče. Formou hry je tato schopnost dále rozvíjena. Pravidla hry nejsou ustálena. Pořadí ve hře lze určit jedním z dětských rozpočítávadel. Lze házet o podlahu, zem, stěnu, či bez odrazu a do výcviku zařazovat obtížnější prvky. Některé druhy školek s míčem jsou známy od 19. století z Ruska i Polska. \n\nJe známo mnoho desítek různých variant hry. Některé může hrát souběžně několik dětí. Mají různý počet kol (cviků). \n\n\nŠkolky vyvinuté pro výcvik driblování, ovládání míče rukama či nohama mají metodicky vyvinuté v různých sportovních odvětvích, např. fotbalisté takto trénují (a děti soutěží) v odrazech míče levou i pravou rohou, kolenem, hlavou. \n\n"}
{"id": "744592", "url": "https://cs.wikipedia.org/wiki?curid=744592", "title": "Žesť", "text": "Žesť\n\nSlovo žesť je přejato z ruštiny a v češtině má více významů:\n\n"}
{"id": "744601", "url": "https://cs.wikipedia.org/wiki?curid=744601", "title": "Matthias Krepenhofer", "text": "Matthias Krepenhofer\n\nMatthias Krepenhofer, též Mathias Krepenhofer nebo Matthias Kreppenhofer (29. září 1868 Štýrský Hradec nebo Derflice nebo Matejovce - 6. června 1943), byl československý novinář, politik německé a senátor Národního shromáždění ČSR za Maďarsko-německou sociálně demokratickou stranu, později za Německou sociálně demokratickou stranu dělnickou v ČSR.\n\nPůsobil jako dělník v kovoprůmyslu, od 9. dubna 1906 jako klempíř ve firmě Scholtz v Matejovcích u Popradu. Profesí byl k roku dělníkem v Matejovcích.\n\nV parlamentních volbách v roce 1920 získal senátorské křeslo v Národním shromáždění. Post zastával do roku 1925. V jmenném rejstříku senátu je uvedeno, že byl členem senátorského klubu Československé sociálně demokratické strany dělnické, později (od roku 1924) Německé sociálně demokratické strany dělnické v ČSR. Zvolen byl ovšem původně za Maďarsko-německou sociálně demokratickou stranu a byl jedním ze dvou jejích senátorů (a jediným reprezentujícím národnostní skupinu Karpatských Němců). Byl účastníkem sjezdu v Lubochni. Pracoval v redakci listu \"Volksrecht\" v Bratislavě, který byl tiskovým orgánem německé sociální demokracie na Slovensku.\n\n"}
{"id": "744603", "url": "https://cs.wikipedia.org/wiki?curid=744603", "title": "Datsi", "text": "Datsi\n\nDatsi, či datši, je tradiční bhútánský sýr vyráběný z jačího mléka. Z tohoto sýra se po výrobě udělají malé bochánky. Sýr má bílou barvu a chutí často připomíná plísňové sýry.\n\nDatsi je součástí mnoha tradičních bhútánských pokrmů, například bhútánského národního jídla ema datsi (čili papričky se sýrovou omáčkou) nebo kewa datsi (brambory se sýrovou omáčkou). \n\n"}
{"id": "744607", "url": "https://cs.wikipedia.org/wiki?curid=744607", "title": "Milutin Križko", "text": "Milutin Križko\n\nMilutin Želislav Križko (30. března 1871 Kremnica – 25. srpna 1926 Ľubochňa) byl slovenský a československý politik a meziválečný senátor Národního shromáždění za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana později během volebního období splynula.\n\nV letech 1885-1889 studoval na obchodní akademii v Budapešti. Nejprve pracoval jako úředník v závodě na mlýnské kameny v Kremnici, pak v podniku na výrobu nábytku v Turčianském Svätém Martinu a v ropných dolech v Haliči. Pak působil jako statkář na rodinném hospodářství. Po roce 1918 byl prvním županem Zemplínské župy v novém státě.\n\nV parlamentních volbách v roce 1920 získal senátorské křeslo v Národním shromáždění. Do senátu pronikl i po parlamentních volbách v roce 1925. Mandát ovšem získal až dodatečně roku 1926 jako náhradník poté, co rezignoval senátor Ľudovít Okánik. Ve funkci senátora ale setrval jen několik měsíců, poté zemřel. Místo něj do senátu nastoupil Elemír Vollay. V parlamentu byl předsedou klubu agrární strany.\n\nProfesí byl statkářem v Michalovcích.\n\nZemřel v srpnu 1926 na srdeční záchvat. Pochován byl v parku u své vily.\n\n"}
{"id": "744608", "url": "https://cs.wikipedia.org/wiki?curid=744608", "title": "Hakuna matata", "text": "Hakuna matata\n\nHakuna matata je svahilská fráze vyjadřující bezstarostnost, podobně jako fráze „to je v pořádku“ nebo „žádný problém“. Skládá se ze slov \"hakuna\" (záporný tvar slovesa být) a \"matata\" (množné číslo slova problém).\n\nJe použita například\n\nPodobnou frází ve francouzštině je Sans souci.\n"}
{"id": "744615", "url": "https://cs.wikipedia.org/wiki?curid=744615", "title": "Ludvík Krupka", "text": "Ludvík Krupka\n\nLudvík Krupka, též Luděk Krupka (13. května 1863 Fulnek – 7. ledna 1947 Vyškov), byl český a československý právník a politik; meziválečný senátor Národního shromáždění ČSR za Československou stranu lidovou.\n\nStudoval na piaristickém gymnáziu v Kroměříži. V letech 1882–1887 studoval práva na české univerzitě v Praze. V průběhu studia doučoval syny českých šlechticů na státní a rigorózní zkoušky. Roku 1887 nastoupil na praxi k Zemskému soudu v Brně, roku 1894 si v Brně otevřel vlastní právní kancelář. Spoluzaložil Právnickou jednotu moravskou v Brně a v období let 1892–1898 byl jejím prvním jednatelem. Přispíval svými články do \"Právnických rozhledů\" a \"Právníka\" a založil časopis \"Zprávy právnické jednoty moravské\". Řadu let vykonával funkci zkušebního komisaře pro advokátní a soudcovské zkoušky. Působil také jako profesor obchodního práva na brněnské české technice. Snažil se o zřízení univerzity v Brně. V roce 1904 se přestěhoval do Vyškova, kde si otevřel právní kancelář a převzal pozici právního zástupce a člena ředitelstva \"První kontribučenské spořitelny ve Vyškově\". Postupně se zapojoval do katolického politického tábora a stal se předsedou spolku Katolického domu ve Vyškově. Po 1. světové válce vstoupil do ČSL.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925. Profesně byl k roku 1920 uváděn jako náměstek starosty Vyškova.\n\nKoncem roku 1936 se vzdal advokacie a odešel z veřejného života.\n\n"}
{"id": "744620", "url": "https://cs.wikipedia.org/wiki?curid=744620", "title": "Jurko Lažo", "text": "Jurko Lažo\n\nJurko Lažo (3. května 1867 Vyšný Svidník – 28. května 1929 Vyšný Svidník) byl československý politik rusínské národnosti ze Slovenska a meziválečný senátor Národního shromáždění za Československou sociálně demokratickou stranu dělnickou.\n\nPřed první světovou válkou odešel dočasně za prací do USA. Specializoval se na stavby cest, mostů a budov. Po návratu do rodného města se díky tomu mohl stát stavebním podnikatelem. Angažoval se i politicky. Koncem války vystupoval proti snahám o latinizaci a maďarizaci řeckokatolické církve. Za to byl v Prešově čtyři měsíce vězněn. Byl blízký dělnickému hnutí. Po vzniku ČSR založil spotřební družstvo \"Svatá trojice\", které existovalo v letech 1920-1935.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát zastával do roku 1925.\n\nNa kandidátku sociální demokracie byl umístěn na základě dohody mezi touto stranou s Ruskou národní radou v Užhorodě tak, aby rusínská menšina měla své zastoupení v parlamentu (Podkarpatská Rus ještě roku 1920 nevolila). Až do voleb do parlamentu Československé republiky na Podkarpatské Rusi roku 1924 tak byl jediným Rusínem mezi členy nejvyššího zákonodárného sboru Československa. Od roku 1922 na severovýchodě Slovenska agitoval ve prospěch přechodu od řeckokatolického ritu k pravoslaví. Inicioval založení církevní tiskárny ve Vyšném Svidníku a od roku 1924 byl jejím ředitelem. V roce 1926 byla tiskárna přestěhována do Ladomirové. Působil i jako publicista. Vydával letáky a brožury včetně provolání \"Russkomu narodu na Slovensku\" z roku 1925. V rodném městě rovněž vedl obecní kroniku. Profesí byl rolníkem ve Vyšném Svidníku.\n\n"}
{"id": "744624", "url": "https://cs.wikipedia.org/wiki?curid=744624", "title": "Eugen Ledebur-Wicheln", "text": "Eugen Ledebur-Wicheln\n\nEugen Ledebur-Wicheln, též Evžen Ledebur-Wicheln (14. listopadu 1873 Petrohrad – 12. listopadu 1945 Terezín), byl český šlechtic z rodu Ledebour-Wicheln, československý politik německé národnosti a meziválečný senátor Národního shromáždění za Německou křesťansko sociální stranu lidovou.\n\nPatřil do rozvětvené šlechtické rodiny Ledebour-Wichelnů. Jeho otec byl Johann Ledebur-Wicheln, který se oženil s Karolínou hraběnkou Černínovou z Chudenic. Mezi jeho potomky patří například Marie, kněžna lichtenštejnská, která je jeho vnučkou.\n\nV parlamentních volbách v roce 1920 získal za Německou křesťanskosociální stranu lidovou senátorské křeslo v Národním shromáždění za německé křesťanské sociály. Mandát obhájil v parlamentních volbách v roce 1925 a v senátu zasedal do roku 1929.\n\nByl kritický k československému státu a jeho národnostní politice. V roce 1936 navrhl sloučení Německé křesťanskosociální strany lidové se Sudetoněmeckou stranou (SdP). Před rokem 1938 veřejně kritizoval litoměřického biskupa Antona Aloise Webera za jeho odmítavý postoj vůči SdP. Profesí byl majitelem velkostatku v Křemýži.\n\nV květnu 1945 byl československými úřady internován v Terezíně. Zde v důsledku špatného zacházení v listopadu 1945 zemřel.\n\n"}
{"id": "744627", "url": "https://cs.wikipedia.org/wiki?curid=744627", "title": "Dušan Vrťo", "text": "Dušan Vrťo\n\nDušan Vrťo (* 29. října 1965, Banská Štiavnica) je bývalý slovenský fotbalový obránce, v současnosti sportovní ředitel FC Baník Ostrava. Jako hráč působil na klubové úrovni mimo Slovensko v Česku, Skotsku a Rakousku. Mimo Slovensko trénoval také v Česku. Je bývalý slovenský reprezentant. Jeho syn Tomáš je fotbalový útočník či záložník.\n\nSvoji fotbalovou kariéru začal v Senici, kde prošel všemi mládežnickými kategoriemi. V roce 1983 přišel s trenérem Jarábkem do Baníku Ostrava, který se pro něj stal prvním zahraničním angažmá. V roce 1984 nastoupil na vojenskou službu v Dukle Banská Bystrica, kde odehrál 5 ligových utkání. V roce 1986 se vrátil do Ostravy. V roce 1992 přestoupil do skotského klubu Dundee FC, odkud se do Baníku v roce 1996 vrátil na další 3 sezóny. Kariéru ukončil v rakouském Amstettenu v roce 2001.\n\nPo skončení kariéry se stal trenérem Baníku Ostrava, kde nejprve trénoval U-18 a posléze U-16 a U-17. V letech 2004-05 byl asistentem u A-týmu Ostravy. V roce 2006 trénoval Vítkovice, kde vykonával funkci asistenta. Poté vedl U-21 v Baníku. V září 2015 se stal hlavním koučem FK Senica, jelikož trenér Juraj Sabol neměl profesionální licenci. V této funkci vydržel do konce sezóny a poté odešel do FC Baník Ostrava.\n\nV lednu 2010 se stal sportovním manažerem Senice, kde působil 6,5 let až do června 2016. Poté začal působil v roli sportovního ředitele u FC Baník Ostrava,\n\n"}
{"id": "744629", "url": "https://cs.wikipedia.org/wiki?curid=744629", "title": "Seznam zápasů české fotbalové reprezentace na LOH", "text": "Seznam zápasů české fotbalové reprezentace na LOH\n\n"}
{"id": "744634", "url": "https://cs.wikipedia.org/wiki?curid=744634", "title": "Fundació Pilar i Joan Miró a Mallorca", "text": "Fundació Pilar i Joan Miró a Mallorca\n\nKomplex se skládá ze studia Sert, navrženého architektem Sertem, z mallorského domu z 18. století Son Boter a administrativní budovy, která byla dokončena v roce 1992 (architekt Rafael Moneo). Zahrada, která je obklopuje, je další výstavní plochou pro Miróova díla. Studia jsou vedena jako architektonické kulturní památky na španělském seznamu Bienes de Interés Cultural.\n\nZákladem sbírky jsou díla, která odkázal muzeu sám Miró. Jedná se o 118 maleb na plátně, 1512 kreseb, 35 soch a stovky dalších exponátů. Od svého založení získala nadace mnoho děl i od jiných umělců.\n\nKromě stálé výstavy je prostor určen i pro výstavy přechodné.\n"}
{"id": "744635", "url": "https://cs.wikipedia.org/wiki?curid=744635", "title": "Císařův slavík", "text": "Císařův slavík\n\nCísařův slavík (dánsky \"Nattergalen\") je pohádka dánského spisovatele Hanse Christiana Andersena. Příběh poprvé vyšel v Kodani 11. listopadu 1843.\n\nTento příběh, dost možná inspirovaný Andersenovou neopětovanou láskou ke zpěvačce Jenny Lind, byl kritiky dobře přijat a přispěl k růstu autorovy popularity. Na jeho motivy vznikla opera, balet, muzikál, televizní drama a jednou z adaptací je i animovaný film Jiřího Trnky z roku 1948.\n\nČínský císař zjišťuje, že jednou z nejkrásnějších věcí v jeho říši je píseň slavíka. Když nařídí, aby mu přinesli slavíka, dívka z kuchyně (jediná, která ví, kde pták je) dvůr zavede do blízkého lesa. Slavík souhlasí, že se objeví u dvora. Císař je tak unešen ptačí písní, že drží slavíka v zajetí. Když však dostane darem krásného mechanického ptáka, o skutečného slavíka ztratí zájem. Ten se vrací do lesa. Mechanický pták se nakonec rozbije kvůli nadměrnému používání. O několik let později císař vážně onemocní. Když se o tom dozví slavík, vrátí se do paláce. Sama smrt je tak dojata, že odejde a císař se uzdraví. Slavík souhlasí, že bude císaři zpívat o dění v jeho říši, aby byl znám jako nejmoudřejší císař, co kdy žil.\n"}
{"id": "744638", "url": "https://cs.wikipedia.org/wiki?curid=744638", "title": "Doménově specifický jazyk", "text": "Doménově specifický jazyk\n\nDoménově specifický jazyk je programovací jazyk, který je prostřednictvím vhodné abstrakce a výrazového slovníku zaměřen na omezenou, konkrétní problémovou doménu.\n\nDoménově specifický jazyk je nový termín, který však využívá přístupů známých řadu let. Popisuje programovací jazyk, který se zaměřuje na konkrétní problémovou doménu, spíše než obecný programovací jazyk (např. Java nebo C++ ), který je zaměřený na řešení obecných problémů. Jako příklad doménově specifických jazyků uveďme mini-jazyky systému UNIX, mezi něž patří shellové nástroje awk a sed nebo nástroje pro tvorbu software make, yacc.\n\nDoménově specifické jazyky jsou stejně jako jiné jazyky určeny ke komunikaci. Pomáhají přemostit propast mezi zúčastněnými stranami softwarového vývoje a programátory. DSL může zjednodušit porozumění komplikovaného bloku kódu, a tak zlepšit produktivitu vývojářů. DSL může zlepšit komunikaci s doménovými experty. Script napsaný v DSL je snadno čitelný pro doménové experty, kteří mohou porozumět tomu, jak jsou jejich myšlenky předkládány systému.\n\nDoménově specifickým jazykům se dostává nemalé pozornosti zejména v souvislosti s moderními programovacími jazyky Groovy, Ruby, Clojure a Scala, které díky svým vlastnostem umožňují vytvářet DSL efektivněji, než kdy dříve.\n\nKlíčové vlastnosti, které vymezují rozdíl mezi DSL a obecným programovacím jazykem jsou:\n\nInterní DSL je zvláštní použití obecného programovacího jazyka. Script v interním DSL je validní kód tohoto jazyka, ale používá pouze podmnožinu jazykových vlastností ve specifickém stylu. V mnoha případech je interní DSL implementován jako tenká vrstva nad abstrakcí obecného programovacího jazyka.\n\nExterní DSL je oddělený od jazyka použitého v aplikaci. Externí DSL má vlastní syntaxi, ale může používat syntaxi jiného jazyka (XML). Script v externím DSL je obvykle transformován do jazyka aplikace použitím kompilátoru nebo interpretu. Příkladem externích Doménově specifických jazyků jsou regulární výrazy, SQL, Awk, XML.\n\nPro vymezení interního DSL je klíčový rozdíl mezi interním DSL a knihovním API (command-query API).\n\nBěžný způsob dokumentace třídy s knihovním API je seznam metod. Příklad knihovního API můžeme vidět například v dokumentaci standardní knihovny Javy. Objekty mají své metody, každá metoda dává smysl sama o sobě.\n\nInterní DSL používá knihovní API jako slovník ke kterému přidává gramatiku. Metoda v interním DSL má smysl pouze ve větším kontextu většího výrazu. V důsledku toho by měl mít interní DSL cit pro sestavování celých vět, raději než sekvencí odpojených příkazů. Takový typ API nazývá Fowler - plynulé API (fluent API).\n\nSrdcem rozdílnosti je v tomto případě povaha jazyka.\n\nLimitovaná výrazovost jazyka není u interního DSL klíčovou vlastností. Interní DSL je v podstatě obecný programovací jazyk. Záleží na způsobu jakým jej použijeme. Při formulaci výrazů interního DSL se omezujeme na malou podmnožinu vlastnosti obecného programovacího jazyka. Je běžné nepoužívat řídící struktury jako podmínky, cykly a proměnné.\n\nPro vymezení externího DSL je klíčový rozdíl mezi externím DSL a obecným programovacím jazykem.\n\nJazyk může mít zaměření na doménu, ale stále být obecným programovacím jazykem. Příkladem je jazyk R. Jazyk R je zaměřený na doménu (statistika), ale je to obecný programovací jazyk. Proto ho nemůžeme nazývat DSL.\n\nVíce zřejmý DSL jsou regulární výrazy. Regulární výrazy slouží pro vyhledávání textu a manipulaci s textem. Zde je zaměření na doménu - vyhledávaní textu a manipulace s textem - v páru s limitovanými vlastnostmi. Běžný ukazatel DSL je to, že jazyk není Turingově kompletní. DSL obyčejně nepoužívá podmínky, cykly a proměnné.\n\nLimitovaná výrazovost vymezuje rozdílnost mezi externím DSL a obecným programovacím jazykem. Limitovaná výrazovost dává externímu DSL odlišné charakteristiky jak v použití jazyka, tak v jeho implementaci.\n\nZlepšení produktivity vývojářů\nProgramový kód v DSL je čitelnější než při použití knihovního API. Tato čitelnost není jen estetickou vlastností. Pro vývojáře je snazší porozumět programovému kódu, najít chybu a modifikovat kód.\n\nLimitovaná výrazovost DSL dělá těžší psát špatný kód a snadnější vidět chyby.\n\nZe stejného důvodu jako podporujeme jasná jména proměnných, psaní dokumentace k metodám a jasné programové konstrukce, měli bychom podporovat používání DSL.\n\nKomunikace s doménovými experty\nPodle Fowlera je nejčastějším zdrojem neúspěchu softwarového projektu komunikace se zákazníkem a uživateli. Poskytnutím jazyka pro jednání s doménou můžeme zlepšit komunikaci s doménovými experty.\n\nNení to tak, že doménoví experti mají psát kód DSL (i když mohou), ale mohou ho číst a rozumět tomu co systém dělá. Schopností číst DSL, mohou doménoví experti objevit chybu. Také se mohou mnohem efektivněji bavit s programátory, kteří psali pravidla.\n\nZahrnutí doménových expertů do vývoje software je těžké, ale má vysokou návratnost.\n\nZměny kontextu za běhu systému\nPřesunutí logiky systému z doby kompilace, kde by byla běžně načtena systémem do doby běhu systému je častým důvodem pro návrh DSL. Definováním DSL získáme možnost měnit logiku systému v různých prostředích.\n\nExistují i jiné posuny v execution kontextu. Například napsat DSL nad SQL dotazy, které jsou pro vývojáře příliš komplikované. DSL jim usnadní psaní dotazů, čtení složitého kódu, nalezení chyby. Definováním DSL jako vrstvy nad složitými SQL dotazy se usnadní práce nejen vývojářům, ale i doménovým expertům, kterým umožní číst a rozumět dříve složitým podmínkám.\n\nDefinice DSL jako v tomto případě nám často vyrovná limity v hostitelském jazyce. Dovolí nám vyjádřit věci v pohodlném DSL a potom vygenerovat kód pro aktuální prostředí.\n\nDSL nám dovolí spustit jeden stejný kód, který generuje pravidla v různých programovacím jazycích. Někdo může napsat business pravidla, které generují C# nebo Javu, nebo popíší validaci na serveru nebo v JavaScriptu. DSL může pomoci usnadnit porozumění takovým složitým pravidlům.\n\nCena za učení\nJe obtížné naučit se používat nový programovací jazyk. Používat více programovacích jazyků v projektu je mnohem komplikovanější. Když lidé mluví o tom problému, je zde několik nedorozumění. Je rozdíl naučit se obecný programovací jazyk a DSL. DSL je o mnoho jednodušší a proto o mnoho jednodušší na naučení.\n\nI když je jednoduché naučit se jeden jazyk, mít v projektu mnoho jazyků dělá složitější porozumět tomu, jakou funkci v projektu mají. To je pravda, ale i když v projektu žádné DSL nebude, stále se programátoři musí učit knihovní API a nebo frameworky.\n\nNáklady na DSL\nZákladní problém u DSL je užitek z používání DSL versus cena za vystavení potřebných nástrojů pro jejich podporu. Použití interního DSL redukuje tuto cenu, ale výsledné omezení syntaxí jazyka aplikace může snížit tyto výhody. Externí DSL nám dává nejvíce možností k realizaci výhod, ale přichází z větší cenou za vystavení jazyka jako postavit translator a následně nástroje pro podporu jazyka.\n\nDSL může mít malé náklady. To jest náklady na sestavení kódu a udržování kódu.\n\nUdržování DSL je důležitý faktor. Dokonce i malé interní DSL může způsobovat problémy, pokud ho mnoho vývojářů z týmu považuje za těžko pochopitelné. Externí DSL používající parser je často strašák pro vývojáře.\n\nAčkoliv nemůžeme náklady na DSL ignorovat je důležité si uvědomit, že mohou být mnohonásobně splaceny používáním DSL v budoucnosti.\n\nUzavřenost jazyka\nProblém s DSL může být ten, že se postupně vyvine v obecný programovací jazyk. Postupným přidáváním nových vlastností se DSL stane jazykem Turingově kompletním.\n\nPokud vybudujete celý systém ve vlastním jazyce, už to nebude DSL, ale obecný programovací jazyk. Pro společnost, která vytvořila mnoho systémů ve svém vlastním jazyce, který není použitý jinde, je těžké najít nové zaměstnance a držet krok s technologickými změnami.\n\nLepší než rozšiřovat stávající DSL o nové vlastnosti, které nespadají do původně zamýšlené úzké problémové domény, je vytvořit další jazyk a oba jazyky spolu zkombinovat místo toho, než vytvářet jeden rozsáhlý obecný programovací jazyk.\n\nWorkbench jsou specializované jazykové nástroje pro definici, vytváření, rozšiřování a údržbu jazyků. Využívají se nejen k definování struktury nového jazyka, ale také jako vývojové prostředí pro psaní a udržování programů v definovaném jazyce. Program může být reprezentován textově i graficky.\n\n\nDSL je nástroj s velmi omezeným zaměřením. Není to něco jako objektový přístup nebo agilní proces, který posune způsob myšlení o softwarovém vývoji. DSL je velmi specifický nástroj pro velmi konkrétní podmínky. Stejně jako podporujeme psaní dokumentace, přiléhavá jména proměnných a refaktoring kódu, měli bychom uvažovat o využití DSL při softwarovém vývoji.\n\n"}
{"id": "744642", "url": "https://cs.wikipedia.org/wiki?curid=744642", "title": "Anni Friesingerová-Postmaová", "text": "Anni Friesingerová-Postmaová\n\nAnna Christine „Anni“ Friesingerová-Postmaová (* 11. ledna 1977 Bad Reichenhall), rozená Friesingerová, je bývalá německá rychlobruslařka.\n\nNa mezinárodních závodech se poprvé objevila v roce 1993, tehdy na mistrovství světa juniorů skončila na osmém místě. V následujících dvou letech již ale na tomto šampionátu získala stříbrné medaile a roku 1996 mistrovství vyhrála. Téhož roku debutovala na mistrovství světa na jednotlivých tratích, kde na dráze 1500 m dojela jako devátá, v závodě na 3 km byla čtvrtá. V roce 1997 získala na těchto distancích stříbrné medaile, na vícebojařském šampionátu se umístila na čtvrtém místě, čímž navázala na svůj výkon z roku 1994, kdy se umístila jako pátá. V následujících letech získávala další medaile jak na světových šampionátech, tak na mistrovstvích Evropy i olympijských hrách, umísťovala se i na předních příčkách světového poháru, jehož celkové pořadí vyhrála poprvé v sezóně 2000/2001 (jednalo se o distanci 1500 m). Jejím vrcholem byla zřejmě sezóna 2002/2003, kdy zvítězila na mistrovství Evropy a v závodech na 1000, 1500 a 3000 m na světovém šampionátu na jednotlivých tratích. Po této sezóně byla rovněž oceněna Cenou Oscara Mathisena. Navzdory problémům s kolenem operovaným v roce 2008 se zúčastnila i Zimních olympijských her 2010, kde se podílela na zlaté medaili německého týmu ve stíhacím závodě družstev, ačkoliv musela být ve finále nahrazena Katrin Mattscherodtovou. Po ZOH následovala další operace kolena a Friesingerová-Postmaová se v červenci 2010 rozhodla ukončit aktivní kariéru.\n\nV srpnu 2009 se vdala za bývalého nizozemského rychlobruslaře Idse Postmu, přesně o dva roky později se jim narodila dcera.\n\n"}
{"id": "744652", "url": "https://cs.wikipedia.org/wiki?curid=744652", "title": "Carex norvegica", "text": "Carex norvegica\n\nCarex norvegica je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 5–40 cm.. Je vytrvalá a hustě trsnatá. Listy jsou střídavé, přisedlé, s listovými pochvami. Lodyha je trojhranná, vzpřímená, asi 2× delší než listy. Čepele jsou nejčastěji 1,5–5 mm široké. Bazální pochvy jsou purpurové až purpurově černé. \"Carex norvegica\" patří mezi různoklasé ostřice, nahoře je klásek převážně samčí (i se samičími květy), dolní klásky jsou pak čistě samičí. Samčí klásek je jeden, ovšem na vrcholu často obsahuje i nějaké samičí květy, samičích klásků je nejčastěji 1–2, vzácněji až 3, jsou kulovité až podlouhlé, 4–10 mm dlouhé, krátce stopkaté a vzpřímené, horní až přisedlé a hlávkovitě shloučené. Dolní listen je kratší nebo o něco delší než celé květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je 1,8–3 mm dlouhá, široce vejčitá až obvejčitá, zelenavá, olivově hnědá až tmavě hnědá, na vrcholu je krátký nevýrazný dvouklaný zobánek. Každá mošnička je podepřená plevou, která je za zralosti tmavě hnědá až černá se stejně zbarveným kýlem a na okraji úzkým blanitým lemem. Počet chromozómů: 2n=56.\n\n\"Carex norvegica\" je severský a vysokohorský druh, roste často v tundře. Vyskytuje se v Alpách, v horách Skotska ve Skandinávii, na Islandu a v Grónsku. V Severní Americe roste ve východní části Kanady. Existuje ještě příbuzný druh \"Carex media\", který roste v severní Evropě, v horách střední Asie, na Sibiři a Dálném východě a v severní části severoamerického kontinentu. V Alpách jsou rozlišovány 2 subspecie a to nominátní \"Carex norvegica\" subsp. \"norvegica\" a \"Carex norvegica\" subsp. \"pusteriana\" (některými autory uváděná pod druhem \"Carex media\" jako \"Carex media\" subsp. \"pusteriana\". V České republice \"Carex norvegica\" neroste, nejblíže ji najdeme v Alpách.\n\n \n"}
{"id": "744657", "url": "https://cs.wikipedia.org/wiki?curid=744657", "title": "FIM-92 Stinger", "text": "FIM-92 Stinger\n\nRaytheon FIM-92 Stinger je americký protiletadlový přenosný raketový komplet země-vzduch (MANPADS - Man-portable air-defense systems), který byl vyvinut v letech 1967-1978, zařazen do výzbroje USAF roku 1981 a užívá se ve 29 armádách. Dvoustupňová raketa na pevné palivo má infračervené navádění, dá se odpalovat z ramene, z vozidel i z vrtulníků (jako AAM). Používá se k ničení celé řady vzdušných cílů, od malých bezpilotních letounů přes vrtulníky k nízko letícím letounům. Vyrábí jej firma Raytheon v USA a v licenci firma EADS v Německu.\n\nJeho přímým předchůdcem je systém FIM-43 Redeye, Stinger nesl původně označení Redeye II.\n\nVerze odpalované z vrtulníků jsou neoficiálně označované jako AIM-92 Stinger.\n\n"}
{"id": "744659", "url": "https://cs.wikipedia.org/wiki?curid=744659", "title": "Milan Myška", "text": "Milan Myška\n\nMilan Myška (13. dubna 1933 Ostrava – 8. července 2016 Ostrava) byl český historik. Specializoval se na hospodářské a sociální dějiny novověku.\n\nPo maturitě na bíloveckém gymnáziu studoval historii na Filozofické fakultě Univerzity Karlovy v Praze. V 50. letech vyučoval na Vyšší pedagogické škole v Opavě, která postupně prošla transformací v Pedagogickou fakultu se sídlem v Ostravě, jejíž se stal Myška proděkanem. Z katedry dějepisu postupně vybudoval patrně nejvýznamnější pracoviště zaměřené na hospodářské a sociální dějiny 18.–20. století v tehdejším Československu. Protože však v 60. letech zastával proreformní postoje, a zejména pak pro svou ilegální činnost v době po sovětské invazi byl s počínající normalizací zbaven možnosti vědecké a pedagogické práce a pro následující roky vystaven tvrdé perzekuci. Po 13 let byl bez stálého zaměstnání a psal „do šuplíku“, příp. publikoval pod cizími jmény. V 80. letech pracoval ve Slezském zemském muzeu v Opavě.\n\nPo revoluci působil na katedře historie Filozofické fakulty Ostravské univerzity a v roce 2007 se stal vědeckým ředitelem tamějšího Centra pro hospodářské a sociální dějiny. Byl členem řady redakčních rad a domácích i mezinárodních profesních organizací. Byl respektovaným odborníkem na problematiku industrializace, protoindustrializace a podnikání, zabýval se ale též historií moravskoslezského regionu a metodickými problémy hospodářských dějin. Hlubokou stopu zanechal coby organizátor historického bádání na půdě ostravského vysokého školství a také jako vědecký redaktor několika periodik a děl encyklopedického charakteru, především pak rozsáhlého \"Biografického slovníku Slezska a severní Moravy\". Podílel se i na sepsání několika učebnic.\n\n\n\n"}
{"id": "744671", "url": "https://cs.wikipedia.org/wiki?curid=744671", "title": "Jakub Langhammer", "text": "Jakub Langhammer\n\nJakub Langhammer (* 17. srpna 1984, Kladno) je český hokejista, od sezony 2014/15 působící v Eispiraten Crimmitschau.\n\nJe odchovancem kladenského hokeje. V juniorském věku přešel do pražské Sparty. V osmnácti letech odešel do zámoří, kde hrál dva roky juniorskou WHL za tým Spokane Chiefs. Po návratu ze zámoří strávil 6 sezón ve Spartě, z toho první odehrál na hostování v Nymburku a Opavě.\n\nV roce 2002 reprezentoval Českou republiku na MS do 18 let a získal bronz.\n\n\n"}
{"id": "744672", "url": "https://cs.wikipedia.org/wiki?curid=744672", "title": "Antonio Nocerino", "text": "Antonio Nocerino\n\nAntonio Nocerino (* 9. duben 1985, Neapol) je italský fotbalista hrající na postu záložníka. Jeho poslední angažmá bylo v italském klubu Benevento Calcio ve 2. lize. Byl účastníkem ME 2012 kde získal stříbro. V lednu roku 2020 ukončil oficiálně kariéru .\n\nNocerino se zúčastnil Mistrovství Evropy ve fotbale 2012, kde se Itálie probojovala až do finále, kde podlehla Španělsku 0:4. Antonio se objevil pouze v jediném zápase na turnaji, konkrétně ve čtvrtfinále proti Anglii (šel na hřiště v 80. minutě), které se muselo rozhodnout až v penaltovém rozstřelu. Antonio svůj pokus proměnil a Italové jej vyhráli poměrem 4:2.\n\n\n\n\n\n"}
{"id": "744673", "url": "https://cs.wikipedia.org/wiki?curid=744673", "title": "Oródés II.", "text": "Oródés II.\n\nOródés II. (parthsky \"Voród\", řecky \"Ορώδης\") byl parthský velkokrál z rodu Arsakovců vládnoucí v letech 58/57–38 př. n. l. Byl synem krále Fraata III. a bratrem Mithradata III. Z klínopisných textů je známa jeho sestra a manželka Teleoniké.\n\nK moci se dostal po zavraždění svého otce, na němž měl spolu s bratrem Mithradatem stěžejní podíl, a zápasil pak s bratrem o korunu. Boj skončil vítězstvím Oródovým a Mithradatés uprchl do římské říše, kde hledal podporu u místodržitele Sýrie Gabrina. Ten mu byl zpočátku nakloněn, ale jen do doby, než se na něj obrátil s podobnou prosbou i vypuzený egyptský král Ptolemaios XII. a nabídl mu více peněz. Mithradatovi tak nezbylo než zahájit tažení na vlastní pěst.\n\nObčanská válka se vlekla až do roku 54/53 př. n. l., kdy Oródův vojevůdce Súrén dobyl Seleukii nad Tigridem (která přecházela z jedněch rukou do druhých) a Mithradatés se vzdal a byl popraven. Oródés neměl času nazbyt, neboť proti němu již chystal útok římský triumvir Crassus, který toužil získat ostruhy na bojišti. Zdálo se, že dynastickými rozbroji oslabený stát bude lehkou kořistí ambiciózního římského politika, spravujícího od roku 55 př. n. l. Sýrii.\n\nV samotném Římě nebyly Crassovy plány příliš populární, ale o politice již dávno nerozhodoval \"senát a lid\", nýbrž silní jedinci. V roce 54 př. n. l. přešli vojáci impéria bez vyhlášení války Eufrat, zahnali na ústup slabé jednotky satrapy Silaka a obsadili Níkéforón, Ichnai a Karrhy. Na zimu se Crassus stáhl do Sýrie, ponechal však v dobytých městech posádky. Královu poselstvu, které se ptalo po důvodech intervence, prý bylo sděleno, že odpověď se dozví až v Seleukii nad Tigridem, tj. v parthské rezidenci. Během ofenzívy na jaře roku 53 př. n. l. se triumvir dopustil řady taktických a strategických chyb – \"nepočítaje v to samotné tažení, které bylo vůbec největší chybou\", jak napsal Plútarchos. Výsledkem byla jedna z nejhorších římských porážek, katastrofa u Karrh.\n\nPodle antických autorů zahynulo v bitvě 20 000 legionářů a 10 000 padlo do zajetí, jen 10 000 jich uniklo. Parthové se zmocnili římských vojenských standart (orlů), zabili Marka Crassa a zajatce odvlekli do Mervu ve střední Asii. Místo vojevůdce Súréna, vlastního vítěze střetnutí, byl do čela armády postaven mladý princ Pakoros, jenž dostal k ruce zkušeného velitele Ósaka. Oba společně pronikli v létě roku 51 př. n. l. až k syrské metropoli Antiochii nad Orontem, byli však poraženi kvéstorem Cassiem a Ósakés přitom utrpěl smrtelná zranění. Zimu strávili Parthové v Kyrrhestice mezi Eufratem a pohořím Amanos a příštího roku chtěli zřejmě pokračovat ve svém kořistném tažení. Jen obratná politika nového syrského místodržitele Marka Bibula tomu zabránila – Bibulus totiž přesvědčil babylónského satrapu Ornodapata, že by Pakoros mohl být vhodným kandidátem na trůn. Oródés pak syna raději odvolal domů a později rozkázal stáhnout i celou armádu.\n\nV následujících letech byli Římané plně zaměstnáni občanskou válkou mezi Caesarem a Pompeiem, což Parthům poskytlo téměř desetiletí klidu, nutného ke konsolidaci státu. Po smrti obou rivalů obdržel někdejší Crassův kvéstor Cassius vrchní velení nad vojsky v Sýrii a v této funkci poslal k Oródovi Quinta Labiena, aby se pokusil získat pro věc skomírající republiky parthský dvůr. Zdá se, že král ho zcela neodmítl, neboť v bitvě u Filipp bojoval i parthský kontingent, ve větší míře se však angažovat nechtěl. K novému střetnutí mezi Parthy a Římany tak došlo až roku 41/40 př. n. l., patrně v souvislosti s římským útokem na Palmýru.\n\nKrálovskému vojsku velel tentokrát vedle prince Pakora i Quintus Labienus, který z obrav před proskripcemi zůstal po porážce republikánských sil v parthské říši. Římský východ se dostal do vážného ohrožení, neboť v moci Pakora se ocitla jak Sýrie, tak Palestina, zatímco Labienus pronikl hluboko do Malé Asie a nechal zde razit mince s legendou \"Q. Labienus, Parthicus Imp[erator]\". Karta se začala pomalu obracet až roku 39 př. n. l., kdy vojsko triumvira Marka Antonia rozdrtilo Labienovy oddíly a sám Labienus našel na útěku smrt. O rok později byl v bitvě u Gindaru zabit i Pakoros a Parthové byli vytlačeni na východ.\n\nOródés II. svého syna dlouho nepřežil – ještě téhož roku ho dal zavraždit princ Fraatés, jehož učinil neprozíravě svým následníkem. Ze žalu nad Pakorovou smrtí byl prý poslední měsíce malomyslný, ne-li dokonce šílený.\n\n\n\n"}
{"id": "744677", "url": "https://cs.wikipedia.org/wiki?curid=744677", "title": "Augustín Antalík", "text": "Augustín Antalík\n\nAugustín Antalík (* 30. srpna 1953) je bývalý slovenský fotbalový útočník.\n\nV československé lize hrál za Baník Ostrava a Plastiku Nitra. Nastoupil ve 196 ligových utkáních a dal 32 gólů. S Baníkem Ostrava získal dvakrát ligový titul. V nižší soutěži hrál před přestupem do Baníku Ostrava za Baník Prievidza.\n\n\n"}
{"id": "744681", "url": "https://cs.wikipedia.org/wiki?curid=744681", "title": "Sněžinsk", "text": "Sněžinsk\n\nSněžinsk (rusky: \"Снежинск\") je naukograd a uzavřené město v Čeljabinské oblasti Ruské federace v podhůří Uralu, středisko jaderného výzkumu. Žije zde 50 500 obyvatel (2005). Status města i jméno obdržel Sněžinsk v roce 1993, do té doby sídlo neslo označení Kasli-2 (1957–1959), Čeljabinsk-50 (1959–1966) a Čeljabinsk-70 (1966–1993). Město a celá uzavřená oblast je pod přímou správou Federální agentury pro atomovou energii Rosatom.\n\n"}
{"id": "744686", "url": "https://cs.wikipedia.org/wiki?curid=744686", "title": "Neptunus Rotterdam", "text": "Neptunus Rotterdam\n\nNeptunus Rotterdam je nizozemský profesionální baseballový tým, patřící ke sportovnímu klubu Neptunus Sporting Club. Hraje v Rotterdamu na stadiónu Familiestadion pro 2500 diváků. Působí v nejvyšší nizozemské lize Honkbal Hoofdklasse, kde je s šestnácti tituly historicky nejúspěšnějším týmem. Patří také k nejúspěšnějším baseballovým klubům Evropy.\n\nFotbalový klub Neptunus byl založen roku 1900, v roce 1943 při něm vznikl baseballový a roku 1973 softballový oddíl. Od roku 2015 vystupují baseballisté pod názvem sponzora Curaçao Neptunus.\n\n\n"}
{"id": "744687", "url": "https://cs.wikipedia.org/wiki?curid=744687", "title": "Fotbal na Letních olympijských hrách 2012 - turnaj mužů", "text": "Fotbal na Letních olympijských hrách 2012 - turnaj mužů\n\nFotbalový turnaj na Letních olympijských hrách 2012 konaný v Londýně a dalších městech Velké Británie ve dnech 26. července až 11. srpna byl 23. oficiální fotbalový turnaj na olympijských hrách. Turnaj byl určen pro hráče do 23 let s tím, že v každém týmu mohli nastoupit i tři starší hráči. Zlaté medaile měla obhajovat Argentina. Ta se ale na turnaj nekvalifikovala.\n\nPozn. Časy začátků zápasů jsou v UTC+1 (v Britském letním čase).\n\n"}
{"id": "744691", "url": "https://cs.wikipedia.org/wiki?curid=744691", "title": "Miloslav Denk", "text": "Miloslav Denk\n\nMiloslav Denk (* 19. srpna 1957) je bývalý český fotbalový útočník.\n\nSe Spartou získal třikrát ligový titul, hrál i v evropských pohárech. Po odchodu ze Sparty hrál mj. v Malajsii za Sabah FA nebo po návratu za Hradec Králové. V československé lize nastoupil ve 109 utkáních a dal 19 gólů. Na krajské úrovni hrál fotbal ještě ve svých 53 letech. V dresu Sparty je pravidelných účastníkem tradičních silvestrovských derby veteránů Sparta–Slavia.\n\n"}
{"id": "744697", "url": "https://cs.wikipedia.org/wiki?curid=744697", "title": "Zdeněk Lorenc", "text": "Zdeněk Lorenc\n\nZdeněk Lorenc (* 10. prosince 1956 Kyjov) je bývalý český fotbalista.\n\nZačínal v Lokomotivě Veselí nad Moravou. V lize hrál za Baník Ostrava a TJ Vítkovice, dále hrál i za VTJ Tábor, VOKD Poruba, TJ Gottwaldov (Zlín), FK Drnovice a Slováckou Slavii Uherské Hradiště. Získal 4 ligové tituly, 3 s Baníkem Ostrava a 1 s Vítkovicemi. Po skončení aktivní kariéry působí jako trenér v nižších soutěžích.\n\n"}
{"id": "744699", "url": "https://cs.wikipedia.org/wiki?curid=744699", "title": "Růženec (předmět)", "text": "Růženec (předmět)\n\nRůženec je pomůcka používaná při modlitbě růžence. Obvykle je to řetízek, který se skládá z 5 skupin po 10 korálcích oddělených většími korálky nebo mezerami. V jednom místě je namísto velkého korálku odbočka s třemi menšími a dvěma většími korálky, na konci s křížkem. Existují i provedení ve formě prstenu nebo náramku.\n\n"}
{"id": "744701", "url": "https://cs.wikipedia.org/wiki?curid=744701", "title": "Vláda Donalda Tuska", "text": "Vláda Donalda Tuska\n\nDonald Tusk byl předsedou dvou vlád:\n\n"}
{"id": "744705", "url": "https://cs.wikipedia.org/wiki?curid=744705", "title": "Carex bicolor", "text": "Carex bicolor\n\nCarex bicolor je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 5–20 cm.. Je vytrvalá se vzpřímenou až poléhavou, často pruhnutou, trojhrannou lodyhou, která je delší než listy. Listy jsou střídavé, přisedlé, s listovými pochvami. Čepele jsou nejčastěji 1–2 (vzácně až 3) mm široké, sivozelené. \"Carex bicolor\" patří mezi různoklasé ostřice, nahoře je klásek oboupohlavný, dolní klásky jsou pak čistě samičí. Oboupohlavný klásek je jeden, ovšem samčí květy obsahuje jen v dolní třetině, vyšší květy jsou pak samičí, samičích klásků je nejčastěji 2–4, jsou 5–20 mm dlouhé, dolní jsou krátce stopkaté horní až přisedlé a hlávkovitě shloučené. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je 1,5–3 mm dlouhá, obvejčitá, bikonvexní, papilnatá, světle šedozelená, bez zobánku. Každá mošnička je podepřená plevou, která je za zralosti červenohnědá až černohnědá se zeleným středním kýlem. Počet chromozómů: 2n= cca52.\n\n\"Carex bicolor\" je severský a vysokohorský druh, roste často v tundře. Vyskytuje se v Alpách, vzácně i Pyrenejích a rumunských Karpatech, ve Skandinávii, na Islandu a v Grónsku, na Sibiři a Dálném Východě. V Severní Americe roste v Kanadě a na Aljašce. V České republice \"Carex bicolor\" neroste, nejblíže ji najdeme v Alpách.\n\n \n"}
{"id": "744708", "url": "https://cs.wikipedia.org/wiki?curid=744708", "title": "Amguema (osada)", "text": "Amguema (osada)\n\nAmguema (rusky \"Амгуэма\") je vesnice v Rusku v Čukotském autonomním okruhu. V roce 2006 zde žilo 570 obyvatel.\n\nAmguema se nachází na břehu stejnojmenné řeky. Vesnicí prochází silnice Egvekinot-Iultin, která tvoří její hlavní spojnici se světem.\n\nStěžejním hospdářským odvětvím ve vesnici je chov a pastevectví sobů. Touto činností se zabývá většina jejích obyvatel. Začátkem 21. století došlo k prudkému rozvoji do té doby spíše skomírající vesnice díky štědrým dotacím tehdejšího gubernátora Čukotky, miliardáře Romana Abramoviče. Ve vesnici se nachází zrekonstruovaná internátní základní škola pro všechny ročníky, díky výše zmíněným dotacím bylo dále postaveno mimo jiné 46 zcela nových obytných domů s teplou vodou, vanou a splachovacím WC, turistická ubytovna a sauna. Ve vesnici je v provozu také obchod s potravinami a pošta.\n\n\n"}
{"id": "744710", "url": "https://cs.wikipedia.org/wiki?curid=744710", "title": "Giovanni Battista Belzoni", "text": "Giovanni Battista Belzoni\n\nGiovanni Battista Belzoni (5. listopadu 1778 Padova, Itálie – 3. prosince 1823 Gwato, Benin) byl italský cestovatel a amatérský archeolog.\n\nZ pověření britského generálního konzula v Egyptě Henryho Salta získával a převážel významné egyptské památky do Britského muzea. Vykopávky v Karnaku, Gíze a na dalších místech, byly prováděny velmi necitlivým způsobem. Stal se objevitelem hrobky krále Sethiho I., jež se nachází v Údolí králů.\n"}
{"id": "744730", "url": "https://cs.wikipedia.org/wiki?curid=744730", "title": "Rudolf Macudzinski", "text": "Rudolf Macudzinski\n\nRudolf Macudzinski (29. dubna 1907 Opatija – 2. února 1986 Bratislava) byl československý klavírista a hudební skladatel.\n\nJeho otec pocházel z Polska a byl vynikajícím houslistou. Mimo jiné byl koncertním mistrem Německého divadla v Brně a členem Brněnského smyčcového kvarteta (Brünner Streichquartett). Rudolf studoval v Brně na německém gymnáziu a souběžně hru na klavír u Viléma Kurze. U tohoto vynikajícího klavírního pedagoga pokračoval i na mistrovské škole v Praze. Ve skladbě byl žákem Leoše Janáčka a Františka Neumanna. Svou dráhu začal jako klavírní virtuóz. Jako sólista koncertoval po celé Evropě a s houslistou Henrim Marteau koncertoval i v Egyptě a Palestině.\n\nVe válečných letech 1939–1945 působil jako klavírista a hudební referent bratislavského rozhlasu. V roce 1945 se stal korepetitorem opery Slovenského národního divadla v Bratislavě a dále pokračoval v koncertní činnosti. Oženil se s klavíristkou Silvií Halmošovou a společně uspořádali řadu koncertů ze skladeb pro dva klavíry. V roce 1953 se stal učitelem na Vysoké škole múzických umění v Bratislavě. V roce 1957 byl jmenován docentem a v roce 1968 profesorem. Vyučoval až do své smrti v roce 1986. Za celoživotní dílo a za zásluhy o slovenskou hudbu, byl spolu se svou ženou v roce 2011 posmrtně vyznamenán cenou Jána Cikkera.\n\n\n\n\n\n\n\n\n\n"}
{"id": "744734", "url": "https://cs.wikipedia.org/wiki?curid=744734", "title": "Písař (starověký Egypt)", "text": "Písař (starověký Egypt)\n\nPísař je osoba, jejímž povoláním je zapisování textů.\n\nVe Starověkém Egyptě byli písaři nejen zapisovači, ale také výkonnými úředníky a výběrčími daní, sami však byli od daní osvobozeni, stejně jako od vojenských povinností. Vykonavatelé tohoto povolání se těšili velké úctě, ale vyvolávali také bázeň. O životě a společenském postavení písařů pojednává například Kniha moudrých rad do života. \nPatronem písařů byl Thovt, bůh písma a moudrosti.\nPravděpodobně nejznámější sochou písaře je Sedící písař.\n"}
{"id": "744739", "url": "https://cs.wikipedia.org/wiki?curid=744739", "title": "Kyjiv-Pasažyrskyj", "text": "Kyjiv-Pasažyrskyj\n\nKyjevské hlavní nádraží Kyjiv-Pasažyrskyj, Ukrajinsky: , zkráceně Kyjiv-Pass., je jednou z největších osobních železničních stanic na Ukrajině, s průměrným počtem cestujících 170 000 denně, rok 2005.\n\nStaré kyjevské nádraží bylo postaveno v průběhu let 1868–1870, nacházelo se v údolí řeky Lybid. Dvoupodlažní cihlové budovy staré anglické gotiky byly postaveny podle návrhu architekta M. V. Vyšnevského.\n\nSoučasná staniční budova nádraží, byla postavena v letech 1927–1932 podle návrhu architekta Oleksandra Verbického. Byla postavena ve stylu ukrajinského baroka s některými prvky konstruktivismu.\n\nV roce 2001 prošla staniční budova nádraží rekonstrukcí. Ve stejném roce byla postavena nová moderní staniční budova „Jižního nádraží“ na jižní straně od hlavního nádraží. Ve skutečnosti se nejedná o samostatnou železniční stanici, nýbrž o rozšíření té původní a to především o velké podzemní parkoviště, nové výdejny jízdenek. Tyto jednotlivé staniční budovy jsou vzájemně propojeny chodbou vedoucí nad kolejištěm stanice, které jí prochází.\n\nStanice obsluhuje především dálkové vnitrostátní i mezinárodní spoje národního dopravce Ukrzaliznycja, včetně regionálních spojů. Stanice metra Vokzalna, Ukrajinsky: Вокзальна, která se nachází v sousedním areálu, tvoří hlavní křižovatku s městskou hromadnou dopravou.\n\n\n\n"}
{"id": "744743", "url": "https://cs.wikipedia.org/wiki?curid=744743", "title": "Státní svátky Podněstří", "text": "Státní svátky Podněstří\n\nSeznam státních svátků mezinárodně neuznané Podněsterské moldavské republiky:\nStátní svátky Podněstří určuje vláda. Pokud připadne státní svátek na sobotu nebo neděli, je volné následující pondělí.\n"}
{"id": "744744", "url": "https://cs.wikipedia.org/wiki?curid=744744", "title": "Egvekinot", "text": "Egvekinot\n\nEgvekinot (rusky \"Эгвекинот\") je osada městského typu a přístav v Rusku v Čukotském autonomním okruhu. V roce 2010 zde žilo 2 786 obyvatel, v roce 2017 2803 obyvatelé (údaj z ruské Wikipedie).\n\nOsada byla založena v roce 1946 jako překladiště nerostných surovin, dopravovaných sem po silnici ze zhruba 200 kilometrů vzdáleného Iultinu, z nákladních aut na lodě. Pro výstavbu osady bylo využito zejména práce vězňů.\n\nHospodářství osady bylo až do poloviny 90. let 20. století zaměřeno zejména na překládku nerostných surovin, vytěžených v nedalekém Iultinu, z nákladních automobilů na lodě a na překládku zásob a stavebního materiálu opačným směrem. Po ukončení těžby v dolech v Iultinu v roce 1995 překládka nerostných surovin zcela ustala a došlo k prudkému poklesu obyvatel (z 5478 v roce 1989 na 1925 v roce 2001). Přesto je Egvekinot dosud důležitým přístavem a výchozím bodem silnice Egvekinot-Iultin, jediné dálkové silnice na Čukotce. V současné době je Egvekinot centrem okresu a nacházejí se zde příslušné správní úřady.\n\n\n"}
{"id": "744747", "url": "https://cs.wikipedia.org/wiki?curid=744747", "title": "Rafael Moneo", "text": "Rafael Moneo\n\nRafael Moneo (* 9. května 1937, Tudela, Španělsko) je španělský architekt.\n\nVystudoval architekturu na madridské polytechnické univerzitě, kterou ukončil v roce 1961. Poté byl zaměstnán v týmech architektů Saenze de Oiza a Utzona. Vyučoval na několika školách, mimo jiné i na Harvardu. Za své dílo získal řadu ocenění; Pritzkerovu cenu v roce 1996.\n\n\n"}
{"id": "744753", "url": "https://cs.wikipedia.org/wiki?curid=744753", "title": "Hakl", "text": "Hakl\n\nPříjmení Hakl má více nositelů:\n\n"}
{"id": "744764", "url": "https://cs.wikipedia.org/wiki?curid=744764", "title": "Franz Link", "text": "Franz Link\n\nFranz Link (13. července 1869 Krnov – 2. září 1937 Krnov) byl československý politik německé národnosti a meziválečný senátor Národního shromáždění za Německou sociálně demokratickou stranu dělnickou v ČSR.\n\nV roce 1918 se angažoval v krátkodobě existující provincii Sudetenland, kterou v rámci práva na sebeurčení vyhlásili Němci na severu Moravy, ve Slezsku a východních Čechách s cílem připojit ji k Německému Rakousku. Zasedal v zemském výboru za sociální demokraty. Podílel se na zakládání Svazu textilních dělníků Slezska.\n\nV parlamentních volbách v roce 1920 získal za Německou sociálně demokratickou stranu dělnickou v ČSR senátorské křeslo v Národním shromáždění. V senátu zasedal do roku 1925. Profesí byl sekretářem v Krnově.\n\n"}
{"id": "744769", "url": "https://cs.wikipedia.org/wiki?curid=744769", "title": "Made in Germany 1995–2011", "text": "Made in Germany 1995–2011\n\nMade in Germany 1995–2011 je best-of album německé skupiny Rammstein. Obsahuje 15 písní vybraných z dosavadní tvorby skupiny a novou píseň s názvem \"Mein Land\". Album vyšlo pro Německo 2. prosince 2011, pro zbytek světa pak 5. prosince.\n\n\n\n\n"}
{"id": "744775", "url": "https://cs.wikipedia.org/wiki?curid=744775", "title": "Delta B", "text": "Delta B\n\nDelta B nebo Thor - Delta B byla americká nosná raketa, která absolvovala 9 startů mezi lety 1962 - 1964. Byl to člen raket řady Delta. Všech devět startů bylo odstartováno z Startovacího komplexu 17B na Mysu Canaveral. Většina startů nesla komunikační statelity jako např. Syncom-1 a Syncom-2.\n"}
{"id": "744777", "url": "https://cs.wikipedia.org/wiki?curid=744777", "title": "Andreas Lippert", "text": "Andreas Lippert\n\nAndreas Lippert (28. května 1863 Přehýšov – 1940) byl československý politik německé národnosti a meziválečný senátor Národního shromáždění ČSR za Německý svaz zemědělců (německá agrární strana, BdL).\n\nProfesí byl rolníkem v obci Wenussen u Touškova (Bdeněves).\n\nV parlamentních volbách v roce 1920 získal za BdL senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Senátorem byl do roku 1935.\n"}
{"id": "744785", "url": "https://cs.wikipedia.org/wiki?curid=744785", "title": "Luigi Sacchi", "text": "Luigi Sacchi\n\nLuigi Sacchi (1805-1861) byl italský fotograf působící v Milánu.\n\nZachycoval pohledy na Sorrento, Capri a archeologicky proslavené lokality jako jsou Pompeje nebo Agrigento, ale také výjevy všedního života v Neapoli s velkými kontrasty mezi chudobou a bohatstvím. Řadí se mezi významné fotografy druhé poloviny 19. století jako například Calvert Richard Jones, Firmin-Eugène Le Dieu, Gustave Le Gray, George Wilson Bridges, Giorgio Sommer nebo Giuseppe Incorpora.\n"}
{"id": "744789", "url": "https://cs.wikipedia.org/wiki?curid=744789", "title": "Čeněk Josef Lisý", "text": "Čeněk Josef Lisý\n\nČeněk Josef Lisý (21. září 1874 Slatiny – 23. prosince 1937 Železný Brod) byl český a československý politik, meziválečný senátor Národního shromáždění ČSR za Československou stranu socialistickou, později člen nacionalistických formací okolo Jiřího Stříbrného (Národní liga).\n\nPoliticky aktivní byl již za Rakouska-Uherska. V roce 1908 byl spoluorganizátorem velké demonstrace na podporu českých menšin na severu Čech konané v Praze a pronášel jako zástupce národních sociálů radikální projevy.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 039. Usedl do poslanecké frakce Sjednocení českých národně sociálních, radikálně pokrokových a státoprávních poslanců. Opětovně byl zvolen za týž obvod i ve volbách do Říšské rady roku 1911 (nyní jako člen frakce Český národně sociální klub) a ve vídeňském parlamentu setrval do zániku monarchie.\n\nPo vzniku republiky získal v parlamentních volbách v roce 1920 senátorské křeslo v československém Národním shromáždění. V senátu zasedal do roku 1925. Povoláním byl učitelem v Železném Brodu. Se svou stranou se později rozešel a v roce 1927 byl mezi zakladateli nové politické formace Slovanská strana národně socialistická, později Liga proti vázaným kandidátním listinám, respektive Národní liga - Strana radikální, národní a demokratická, kterou utvořil Jiří Stříbrný.\n\n"}
{"id": "744793", "url": "https://cs.wikipedia.org/wiki?curid=744793", "title": "Zombie (počítač)", "text": "Zombie (počítač)\n\nZombie je v informatice označení pro počítač připojený k Internetu a který je napaden crackerem, počítačovým virem nebo trojským koněm a může být použit pro další počítačové útoky. Mnoho zombie počítačů může tvořit síť nazvanou botnet, která slouží k rozesílání spamu na email a též k zahlcení cílového serveru. Mnoho vlastníků těchto nakažených počítačů mnohdy ani neví, že je jejich počítač zombie.\n\nV roce 2005 byly zombie počítače intenzivně využity pro rozesílání nevyžádaných e-mailů, kde 50-80 % všech nevyžádaných emailů bylo právě zasláno z těchto nakažených počítačů. Toto umožnilo lidem rozesílající spam být anonymní a též snížili vlastní využití své sítě. Pomocí tohoto spamu se dál mohly šířit trojské koně.\n\nDalší využití nakažených počítačů je k automatizovanému klikání na reklamy, za kterou se platí za kliknutí.\n\nTyto počítače se dále používají k zahlcení cílového serveru, kdy nadměrné množství požadavků může server zahltit a celkově server shodit a tak zamezit uživatelům na cílový server přistoupit.. Další varianta je pouze cílový server částečně zahltit. Důvodem částečného zahlcení je menší riziko odhalení a tak je možné zahlcovat server měsíce bez odhalení. \n\nV roce 2003 došlo k zahlcení služby SPEWS a v roce 2006 služby Blue Frog. V roce 2000 došlo v zahlcení známých webových portálů (Yahoo, eBay a další), které měl na svědomí 13letý mladík z Kanady, který byl identifikován na webových stránkách Gibson Research. Steve Gibson provedl analýzu nežádoucího programu a vystopoval distributora. Ve svém výzkumu popisuje funkci tohoto programu, který byl ovládán přes IRC kanál.\n\nNa začátku července roku 2009, podobný botnet zaútočil na rostoucí trh s chytrými telefony. Byl to první botnet umožňující odesílání sms z telefonů firmy Nokia s operačním systémem Symbian.\n\n"}
{"id": "744799", "url": "https://cs.wikipedia.org/wiki?curid=744799", "title": "Dominik Löw", "text": "Dominik Löw\n\nDominik Löw (9. listopadu 1863 Pila – 14. února 1931 Karlovy Vary) ,byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nPovoláním byl dělník. Vyučil se zedníkem a později kamnářem. Politicky aktivní byl již za Rakouska-Uherska. Podílel se na zakládání dělnického sociálně demokratického hnutí v českých zemích a na Karlovarsku.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 115. Usedl do poslanecké frakce Klub německých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. Byl členem Sociálně demokratické strany Rakouska. Po válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nAngažoval se v družstevnictví. Byl mezi zakladateli dělnického podniku \"Grafie\" (tiskárna a nakladatelství v Karlových Varech), kde až do své smrti působil jako ředitel. Byl vydavatelem sociálně demokratického deníku \"Volkswille\". Předsedal okresní organizaci sociální demokracie v Karlových Varech. Zasedal v okresním školním výboru a předsedal politickému spolku \"Freiheit\" v Karlových Varech. Po roce 1918 byl zvolen starostou Drahovic a na tomto postu setrval až do své smrti.\n\nV parlamentních volbách v roce 1920 získal senátorské křeslo v československém Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Po jeho smrti v roce 1931 místo něj jako náhradník nastoupil do senátu Franz Palme. Profesí byl soukromým úředníkem v Drahovicích.\n\n"}
{"id": "744801", "url": "https://cs.wikipedia.org/wiki?curid=744801", "title": "Housina", "text": "Housina\n\nHousina je nízký horský hřbet ve Středočeském kraji v okrese Beroun. Rozprostírá se ve směru západ-východ mezi obcemi Libomyšl a Všeradice. Nejvyšší bod se nachází 461 metrů nad mořem. Zasahuje do katastrálních území Všeradice, Lážovice, Neumětely, Libomyšl a Želkovice u Libomyšle. Housina je též název historického zemědělského dvora a moderního prasečince Neumětely čp. 193 na úpatí hřbetu. Západní část byla 11. listopadu 2013 vyhlášena jako přírodní památka Housina. Na západním výběžku chráněného území se dochovaly pozůstatky zaniklého hradu Starý zámek u Neumětel. Další hrad Košík stával v chráněném území na návrší asi 1,5 kilometru severovýchodně od Neumětel.\n\nCelý hřbet měří na délku zhruba 6 km, na šířku průměrně něco přes kilometr. Zhruba v polovině hřbetu (blíže k jeho západnímu konci) se nachází Housinské sedlo (přibližně 415 m n. m.), které dělí Housinu na dvě části, vyšší západní část a o něco rozlehlejší, avšak nižší východní část. Housinským sedlem vede silnice III/11413 z Bykoše do Neumětel, ze které v Housinském sedle odbočuje silnice III/11414 do Lážovic.\n\nNejvyšší bod západní části a tedy i celé Housiny se nachází ve výšce 461 metrů nad mořem. Nejvyšší bod východní části má nadmořskou výšku 441 metrů. Zatímco západní část hřbetu má ve svých nejvyšších partiích místy již horský charakter, východní část má spíše ráz pahorkatiny. Jižní svahy hřbetu jsou prudší než svahy severní. Hřbet je ve své horní části zalesněný, dolní hranice lesa se nachází na severním úbočí zhruba 400 až 420 metrů nad mořem, na jižním úbočí zhruba 340 až 350 metrů nad mořem. Jižní úbočí je tedy mnohem více zalesněné (téměř již od úpatí) než úbočí sevrní. V lesích na Housině převládá dub, který zejména v její západní části tvoří souvislé doubravy. V menší míře se vyskytuje borovice lesní, smrk ztepilý, buk lesní, modřín opadavý a bříza bělokorá. Pod dolní hranicí lesa se rozprostírají intenzivně obdělávaná pole, která na severních svazích hřbetu místy dosahují téměř až k jeho hřebeni.\n\nZápadní část, od Housinského sedla až ke kopci Španělka včetně, byla 11. listopadu 2013 vyhlášena jako přírodní památka Housina, je též evropsky významnou lokalitou. Chráněné území má rozlohu má rozlohu 185 hektarů a zasahuje do katastrálních území Libomyšl, Neumětely a Želkovice u Libomyšle. Předmětem ochrany jsou evropsky významná stanoviště hercynské dubohabřiny, eurosibiřské stepní doubravy a polopřirozené suché trávníky a křoviny na vápnitých podložích. Z vzácnějších druhů rostlin se zde vyskytují například mochna bílá či hlaváček letní. Hojně se zde vyskytuje sasanka hajní a jaterník podléška. Ze vzácných druhů hmyzu se zde vyskytují například střevlík hajní či krajník hnědý, poměrně hojně je zde zastoupen roháč obecný.\n\nNa jižním úpatí hřbetu se zhruba na úrovni Housinského sedla nachází velkokapacitní vepřín.\n\nPo hřebeni Housiny vede modrá turistická značka. Její výchozí bod se nachází poblíž západního okraje Housiny a dá se na něj dostat po červené turistické značce od nádraží ve Zdicích nebo z Neumětel. Zmíněná modrá značka vede přes celý hřeben Housiny až k vlakové zastávce ve Všeradicích. Celá trasa ze Zdic do Všeradic měří čtrnáct kilometrů.\n\nV zimním období, když jsou stromy bez listí, se z některých míst Housiny naskýtá zajímavý méně tradiční výhled na Brdy a brdské Hřebeny, například na vrcholy Písek, Plešivec, Studený vrch, Charvát, Liška, Roudný, Brdo a Jistevník. Velmi hezký výhled na Hřebeny je též z výše položené části obce Všeradice na východním okraji Housiny.\n"}
{"id": "744802", "url": "https://cs.wikipedia.org/wiki?curid=744802", "title": "Klášter Blanche", "text": "Klášter Blanche\n\nKlášter Blanche (\"fr.\" \"Abbaye Blanche\") je cisterciácký klášter v normandské vsi Mortain.\n\nZakladatelkou kláštera byla Adelina, sestra kazatele, poustevníka a církevního reformátora Vitalise ze Savigny, bývalého kaplana Roberta z Mortain. Klášter navazoval na benediktinský řád a roku 1147 se opatství připojilo k novému řádu cisterciáků.\nProstý klášterní kostel byl postaven ve tvaru latinského kříže se širokým transeptem v raně gotickém anjouovském stylu. V původní podobě se přes pozdější stavební úpravy dochovala kapitula, sklepení a klášterní budovy.\n"}
{"id": "744803", "url": "https://cs.wikipedia.org/wiki?curid=744803", "title": "Jan Lorenc (politik)", "text": "Jan Lorenc (politik)\n\nJan Lorenc (22. července 1868 Sádek – ???) byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nOd prosince 1917 byl vydavatelem listu \"Slovácko\", který byl krajinským orgánem Českoslovanské sociálně demokratické strany dělnické. V říjnu 1918 se podílel na přebírání moci po vzniku Československa v Hodoníně. Je tehdy uváděn jako redaktor Jan Lorenc. Byl členem hodonínského národního výboru. Profesí byl správcem konzumu v Hodoníně. V letech 1921–1938 vydával v Hodoníně list \"Dělnické noviny\".\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu setrval do roku 1925.\n\n"}
{"id": "744804", "url": "https://cs.wikipedia.org/wiki?curid=744804", "title": "Jan Lorenc", "text": "Jan Lorenc\n\nJméno a příjmení Jan Lorenc má více nositelů:\n\n"}
{"id": "744806", "url": "https://cs.wikipedia.org/wiki?curid=744806", "title": "Vojta Mádlo", "text": "Vojta Mádlo\n\nVojta Mádlo, používal i křestní jména Vojtěch a Adalbert (3. prosince 1872 Praha – 14. prosince 1951 tamtéž), byl český dirigent, hobojista, hudební skladatel a pedagog.\n\nPo matce pocházel z kantorského rodu \"Decastello\" z Borotic. Jeho tři příslušníci, Josef (1754–1845), František Jakub (1800–1872) a Karel Emanuel (1815–1882), jsou známí jako hudebníci. Vystudoval na Pražské konzervatoři hru na hoboj, zpěv a skladbu. Jeho učitelem skladby byl Antonín Dvořák. Již za studií byl houslistou v orchestru Národního divadla.\n\nPo absolvování konzervatoře působil krátce v orchestru opery v Kyjevě a v orchestru německého divadla v Praze. V letech 1892–1895 byl kapelníkem posádkové hudby 46. pěšího pluku ve Vídni. V roce 1895 hrál v orchestru \"Zeměpisné výstavy\" v Praze a byl kapelníkem varietního orchestru. V následujících letech vystřídal řadu krátkodobých angažmá. Byl členem italské opery v Petrohradě, sólistou německého divadla v Praze, kapelníkem \"divadelní společnosti Švandy ze Semčic\" (1897) a dirigentem orchestru Národního divadla v Brně. Za jeho pobytu v Rusku mu vyšlo několik skladeb tiskem. V roce 1901 se stal hobojistou v orchestru pražského Národního divadla. \n\nV roce 1908 se vrátil do služeb rakouské armády. Byl jmenován kapelníkem u 18. pěšího pluku v Brunnecku v Rakousku a v Hradci Králové. O dva roky později opět z armády odešel a stal se kapelníkem hasičské hudby v polském Kaliszi. Od roku 1914 učil na konzervatoři ve Lvově a v Rostově na Donu. \n\nV roce 1919 se vrátil do Čech a opět působil jako vojenský kapelník. Roku 1927 kvůli osobním sporům odešel do výslužby a žil v Praze. Založil společnost skladatelů dechové hudby. Vypracoval řadu návrhů na reformu vojenských hudeb a na hudební výuku. Nepodařilo se mu je však prosadit. Nadále byl činný organizačně. Pořádal přednášky, vedl pěvecká sdružení a byl předsedou místní osvětové komise v Terezíně. V posledních letech života se zaměřil zejména na kompozici chrámové hudby.\n\n\n\n\n\nZkomponoval řadu vojenských pochodů a mužských a smíšených sborů.\n\n\n"}
{"id": "744807", "url": "https://cs.wikipedia.org/wiki?curid=744807", "title": "Titan Klin", "text": "Titan Klin\n\nHK Titan Klin je hokejový klub z ruského města Klin. Je účastníkem druhé nejvyšší soutěže.\n\nKlub byl založen v roce 1953 jako \"Chimik Klin\", od roku 1991 nese současný název. Klubové barvy jsou zelená a žlutá. V devadesátých letech tým několikrát vyhrál třetí nejvyšší soutěž, ale nemohl postoupit, protože neměl vlastní zimní stadión. To se změnilo až v roce 2003, kdy byl ve městě otevřen Ledový palác, nesoucí jméno Valerije Charlamova, který zemřel při autonehodě nedaleko Klinu. V sezóně 2003/2004 hrál Titan Východoevropskou ligu, skončil na pátém místě a vyhrál ligový pohár. Od roku 2005 hraje Vyšší ligu. Jako jeden z mála jejích účastníků není farmou klubu KHL. Trenérem byl od července do listopadu 2011 Jan Zachrla.\n\n"}
{"id": "744808", "url": "https://cs.wikipedia.org/wiki?curid=744808", "title": "Wenzel Lorenz", "text": "Wenzel Lorenz\n\nWenzel Lorenz (10. ledna 1875 Grasseth – 30. září 1953 Vídeň) byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nOd mládí se angažoval v odborovém a dělnickém hnutí. Působil jako vedoucí konzumního družstva v Staré Roli, které se pod jeho vedení vyvinulo v jednu z největších organizací tohoto typu mezi etnickými Němci v českých zemích. V letech 1919–1921 byl starostou obce Stará Role.\n\nV parlamentních volbách v roce 1920 získal senátorské křeslo v Národním shromáždění. V senátu setrval do roku 1925. Profesí byl správcem konzumu ve Staré Roli.\n\nPo roce 1945 přesídlil do Vídně, kde se angažoval ve spolcích vysídlených Sudetských Němců.\n\n"}
{"id": "744811", "url": "https://cs.wikipedia.org/wiki?curid=744811", "title": "Paulien van Deutekomová", "text": "Paulien van Deutekomová\n\nPaulien van Deutekomová (4. února 1981 Haag – 2. ledna 2019) byla nizozemská rychlobruslařka.\n\nZávodila na domácích závodech, na podzim roku 2005 se poprvé kvalifikovala na Světový pohár, kde se v této sezóně umístila v celkovém hodnocení na trati 1500 m na šestém místě. Na zimní olympiádě 2006 skončila na této distanci na třinácté příčce. Následující sezónu se zapojila i do světových šampionátů ve víceboji i na jednotlivých tratích, vyjma stříbrné medaile ze závodu družstev se však umístila vždy těsně pod stupni vítězů. Jejím největším úspěchem byla sezóna 2007/2008. Na mistrovství Evropy vybojovala stříbrnou medaili, vícebojařský světový šampionát vyhrála a z mistrovství světa na jednotlivých tratích si odvezla dvě stříbra z tratí 1500 a 3000 m a jedno zlato ze stíhacího závodu družstev. V celkovém hodnocení Světového poháru skončila na trati 1500 m čtvrtá. V dalších letech ale její výkonnost upadala. Sportovní kariéru ukončila po sezóně 2011/2012.\n\nV létě 2018, nedlouho po narození dcery, jí lékaři diagnostikovali rakovinu plic, na níž 2. ledna 2019 ve věku 37 let zemřela.\n\n"}
{"id": "744813", "url": "https://cs.wikipedia.org/wiki?curid=744813", "title": "66 (číslo)", "text": "66 (číslo)\n\nŠedesát šest je přirozené číslo, které následuje po číslu šedesát pět a předchází číslu šedesát sedm. Římská číslice je LXVI.\n\nSTS-66 byla mise raketoplánu Atlantis. Celkem se jednalo o 66. misi raketoplánu do vesmíru a 13. pro Atlantis. Cílem letu mise bylo vynesení satelitů Atlas-3 a CRISTA-SPAS na oběžnou dráhu.\n\n\n\n\n"}
{"id": "744815", "url": "https://cs.wikipedia.org/wiki?curid=744815", "title": "Josef Luksch", "text": "Josef Luksch\n\nJosef Luksch (7. března 1862 Loděnice – 26. listopadu 1936 Loděnice) byl sudetoněmecký statkář a politik Německé agrární strany z Moravy, za Rakouska-Uherska poslanec Moravského zemského sněmu a Říšské rady, po vzniku republiky senátor Národního shromáždění za Německý svaz zemědělců (BdL).\n\nPocházel ze statkářské rodiny a roku 1886 převzal vedení rodového hospodářství. Brzy se ale začal profilovat jako organizátor moravského zemědělského stavu. Už v mládí se stal vedoucím členem \"Moravské zemědělské společnosti\" v Brně. Podílel se na založení agrární organizace \"Zentralverband der deutschen landwirtschaftlichen Genossenschaften Mährens und Schlesiens\" (té pak od roku 1902 po dobu 34 let předsedal). Zároveň s tím se podílel i na širší organizační práci v komunitě moravských Němců. Spoluzakládal \"Bund der Deutschen Südmährens\" a \"Sudetendeutsche Volkshilfe\".\n\nRoku 1893 založil ve své rodné obci záložnu a v období let 1894–1900 byl starostou této obce. Postupně vstoupil i do vrcholové politiky. Od doplňovacích voleb roku 1894 zasedal jako poslanec Moravského zemského sněmu. zvolen byl 26. února 1894 za kurii venkovských obcí, obvod Mikulov, Moravský Krumlov. Mandát zde obhájil v zemských volbách roku 1896 a zemských volbách roku 1902. V zemských volbách roku 1906 byl zvolen za kurii venkovských obcí, německý obvod Mikulov, Hodonín, Uherské Hradiště okolí atd. Mandát obhájil v zemských volbách roku 1913. Byl zároveň členem německé sekce ústředního výboru moravské zemědělské rady.\n\nVe volbách do Říšské rady roku 1901 se stal i poslancem Říšské rady (celostátní parlament), kde reprezentoval kurii venkovských obcí, obvod Znojmo, Dačice, Mikulov atd. Mandát poslance vídeňského parlamentu obhájil ve volbách do Říšské rady roku 1907, konaných podle rovného volebního práva, tedy bez kurií. Byl zvolen za německý volební obvod Morava 12. Usedl pak do poslanckého klubu Německý národní svaz, v jehož rámci byl členem Německé agrární strany. Uspěl za stejný obvod i ve volbách do Říšské rady roku 1911. Na Říšské radě setrval až do konce monarchie.\n\nV politice byl aktivní i po vzniku Československa. V parlamentních volbách v roce 1920 získal za Německý svaz zemědělců senátorské křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Senátorem byl do roku 1935. Zastával po jistou dobu i pozici místopředsedy senátu.\n\nProfesně se počátkem 20. let uvádí jako rolník z obce Loděnice.\n\nJeho vnukem je německý diplomat Josef Holik (narozen 1931).\n"}
{"id": "744824", "url": "https://cs.wikipedia.org/wiki?curid=744824", "title": "Stanislav Marák", "text": "Stanislav Marák\n\nStanislav Marák (13. listopadu 1873 Příbor - 5. října 1937 Znojmo) byl český a československý pedagog, básník, hudební skladatel, redaktor, publicista a politik; meziválečný senátor Národního shromáždění ČSR za Československou sociálně demokratickou stranu dělnickou.\n\nVystudoval gymnázium v Příboru a později učitelský ústav. Od roku 1895 působil na jihozápadní Moravě, nejprve v Jemnici v letech 1895-1899, pak od roku 1899 v Moravských Budějovicích a roku 1909 se stal ředitelem měšťanské školy v Jevišovicích. Od roku 1914 působil coby okresní školní inspektor pro okres Znojmo. Po roce 1918 budoval na Znojemsku českojazyčné školství. Během tří poválečných let založil v tomto regionu čtyřicet českých menšinových škol. Byl i aktivním publicistou. V roce 1923 inicioval vznik sborníku \"Od Horácka k Podyjí\", který redigoval a kam přispíval. Od roku 1925 zasedal v městské radě ve Znojmě a působil jako předseda místního školního výboru. V roce 1922 na podnět náčelníka místního Sokola J. Kopala založil v znojemském Dělnickém domě český vzdělávací spolek kino Vesmír. Zabýval se i hudební osvětou. V roce 1920 režíroval zpěvohru \"Idylla\" od Alberta Peka a byl členem pěveckého kroužku \"Besedy Znojemské\". Překládal písně a skládal hudbu. Na post školského inspektora rezignoval roku 1925 a roku 1927 odešel do penze. V roce 1997 získal \"in memoriam\" čestné občanství Znojma. Jedna ze znojemských čtvrtí je po něm nazvána Marákov.\n\nPo parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. Mandát nabyl ale až dodatečně roku 1921 jako náhradník poté, co zemřel senátor Josef Hybeš. Po několika měsících ale sám na funkci rezignoval a v senátu ho ještě roku 1921 nahradil Antonín Hnátek. Profesí byl okresním školním inspektorem a ředitelem měšťanské školy ve Znojmě.\n\nZemřel v říjnu 1937 ve Znojmě.\n\n"}
{"id": "744826", "url": "https://cs.wikipedia.org/wiki?curid=744826", "title": "Veselice (hrad)", "text": "Veselice (hrad)\n\nHrad Veselice stával v obci Veselice u Jaroměře.\n\nPrvní zmínky o hradě pochází z konce 15. století, kdy zde sídlili páni z Veselice. Archeologický průzkum ovšem zařadil počátky existence hradu do 13. století. V roce 1364 je zmiňován Hešek z Veselice a v roce 1370 Dluhomil z Veselice; v letech 1371-1372 pak bratři Mladota, Jan (snad se jedná o již dříve zmiňovaného Ješka), Petr a Jindřich z Veselice. V průběhu 14. a 15. století se rod rozvětvil a vlastnil celou řadu statků a majetků. O hradu v této době nejsou žádné zmínky. Kdy a jak páni z Veselice svůj rodový hrad ztratili není jasné. Jisté je, že na konci 15. století došlo k rozdělení hradu. Jedna část se stala součástí novoměstského panství, druhá část se roku 1491 ocitla v majetku Jindřicha z Rychnova. V roce 1494 je jako majitel této části uváděn Zbyněk z Bochova a v roce 1495 Mikuláš mladší Trčka z Lípy, který jej připojil k panství Opočno. Na počátku 16. století tak hrad ztratil důvod existence a později zanikl.\n\n\n"}
{"id": "744827", "url": "https://cs.wikipedia.org/wiki?curid=744827", "title": "Teodor Matuščák", "text": "Teodor Matuščák\n\nTeodor Matuščák, též Theodor Matuščák (15. června 1872 Prešov – \"19. června 1942 Krompachy (???)\"), byl slovenský a československý politik a meziválečný senátor Národního shromáždění za Československou sociálně demokratickou stranu dělnickou, později za KSČ.\n\nPracoval jako dělník, později jako železniční zřízenec v Prešově. Profesí byl v roce 1920 železničářem v Prešově.\n\nV roce 1920 byl aktivním stoupencem levicového křídla sociální demokracie. Účastnil se sjezdu v Lubochni.\n\nV parlamentních volbách v roce 1920 získal za sociální demokraty senátorské křeslo v Národním shromáždění. Později přešel do nově vzniklé KSČ. V senátu setrval do roku 1925. Krátce před koncem svého mandátu vystoupil z klubu KSČ a byl nezařazeným senátorem.\n\nV únoru 1926 nastoupil do vězení v Košicích, aby si odpykal pětiměsíční trest.\n\nOd roku 1930 žil na penzi v Krompachách. Zde byl od roku 1931 náměstkem starosty. V roce 1932 po demonstracích nezaměstnaných ho policie vykázala z Krompach. Měl zemřít 19. června 1942 v Krompachách, ale portál presov.sk tento údaj uvádí jako neoficiální informaci.\n\n"}
{"id": "744830", "url": "https://cs.wikipedia.org/wiki?curid=744830", "title": "Set", "text": "Set\n\nSet, SET nebo Seth může být:\n\n\n"}
{"id": "744832", "url": "https://cs.wikipedia.org/wiki?curid=744832", "title": "Robert Meissner", "text": "Robert Meissner\n\nRobert Meissner, též Robert Meißner (1854 – 2. února 1933 Vávrovice), byl československý politik německé národnosti a meziválečný senátor Národního shromáždění za Německou nacionální stranu.\n\nProfesí byl rolníkem ve Vávrovicích. Před první světovou válkou působil jako prezident společnosti \"Österreichisch-schlesische Land- und Forstwirtschaftsgesellschaft in Troppau\", která fungovala jako centrála německých agrárních spolků v Slezsku. Po roce 1918 pak z ní vzešla organizace \"Landwirtevereinigung der deutschen Landgemeinden Schlesiens\" sídlící v Bruntále. Meissner zasedal v jejím vedení. Dlouhodobě byl členem výboru Ústředního svazu německých družstev ve Slezsku.\n\nV parlamentních volbách v roce 1920 získal senátorské křeslo v Národním shromáždění za Německou nacionální stranu. Tato strana šla do voleb v rámci koalice Německá volební pospolitost (Deutsche Wahlgemeinschaft), v níž se sdružila s Německou národně socialistickou stranou dělnickou. V senátu zasedal do roku 1925.\n\nZemřel v únoru 1933, \"ve věku 79 let\".\n\n"}
{"id": "744834", "url": "https://cs.wikipedia.org/wiki?curid=744834", "title": "Knights and Merchants", "text": "Knights and Merchants\n\nKnights and Merchants (tj. Rytíři a kupci) je realtime strategie zasazená do středověkého prostředí z produkce německé Joymania Entertainment. Hra byla vydána poprvé v roce 1998 v originále s podtitulem The Shattered Kingdom a v roce 2001 přibyl do série díl s podtitulem The Peasants Rebellion. Knights and Merchants jsou budovatelskou strategií, kterou lze přirovnat k sérii Settlers. Postupně vyvíjíte své obležení, tvoříte jednotky obranného i útočného charakteru a plníte zadané úkoly.\n\nFiktivní děj se odehrává ve fiktivní krajině (dle oficiální stránky jsou elementy hry a scény založené na středověké Anglii; Anglosaské periody, datované do středověku a to do roku 1200).\n\nCelý děj hry se točí okolo sporu otce se synem, tedy krále Karoluse s princem Lotharem. Lothar se rozhodl, že už se mu nechce déle čekat na trůn celého království, které se díky spravedlivé a úspěšné vládě jeho otce stalo nejsilnějším a nejbohatším královstvím v zemi, a rozpoutal občanskou válku. Na celé čáře se svými vycvičenými jednotkami vítězí a v poslední chvíli vstupujete do celého příběhu hráč hry, jako hejtman poslední části království, která ještě nepadla do rukou zrádného Lothara.\n\nV příběhu vystupuje princ Matthias Postumus, vzdálený příbuzný zesnulého krále Karoluse. Otec Matthiasa, král Bogart byl zabit během jeho oblíbené záliby – sokolníctví. Hereuponové, představitelé nejstarších rodů se ujali vlády za dohody s princem. Tři dny od začátku vlády princ Postumus zjišťuje, že podlehl slibům a jeho poddaní postupně odmítnou plnit rozkazy. Nepokoje se rozšiřují a mladý princ sousedního království žije v strachu o svůj život, protože mocná liga obchodníků chystá převrat.\n"}
{"id": "744835", "url": "https://cs.wikipedia.org/wiki?curid=744835", "title": "Alois Měchura", "text": "Alois Měchura\n\nAlois Měchura (22. listopadu 1872 – 19. srpna 1934 Prostějov) byl český a československý politik a meziválečný senátor Národního shromáždění za Československou sociálně demokratickou stranu dělnickou.\n\nProfesí byl úředníkem v Prostějově. Patřil mezi průkopníky družstevního hnutí na Hané.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu setrval do roku 1925.\n\nZemřel v srpnu 1934.\n\n"}
{"id": "744839", "url": "https://cs.wikipedia.org/wiki?curid=744839", "title": "Orientační biatlon", "text": "Orientační biatlon\n\nOrientační biatlon je sportovní disciplína, která vznikla kombinací dvou tradičních sportů – orientačního běhu a biatlonu. Ve světě se provozuje zimní i letní varianta tohoto sportu. Orientační biatlon vznikl ve Švédsku, kde byla také v roce 1998 založena \"Mezinárodní federace orientačního biatlonu\" (IBOF). Od této doby se postupně pořádají mezinárodní soutěže počínaje Mistrovstvím Evropy, přes Světový pohár a Mistrovství světa.\n\nDo České republiky přišel tento sport v roce 2008, kdy bylo založeno sdružení \"Český orientační biatlon\". Оd roku 2009 se čeští sportovci pravidelně zúčastňují soutěží Mistrovství světa a světových pohárů. \n\nMistrovství světa v orientačním biatlonu:\n\n\n\n\n\n\n\n\n\nPřehled medailových umístění z Mistrovství světa v juniorských a elitních kategoriích:\n\njuniorky: \n\n\n\n\n\n\n\n\n\n\njunioři: \n\n\n\n\n\n\n\n\nženy:\nBenešová\n2019 sprint\n\nmuži:\n\n"}
{"id": "744840", "url": "https://cs.wikipedia.org/wiki?curid=744840", "title": "Pavol Mudroch", "text": "Pavol Mudroch\n\nPavol Mudroch, též Pavel Mudroch (14. února 1872 Senica-Sotina – 1950), byl slovenský a československý politik a meziválečný senátor Národního shromáždění za Československou sociálně demokratickou stranu dělnickou.\n\nPůsobil jako politik a řemeslník. Profesí byl domkářem v obci Sotina.\n\nV parlamentních volbách v roce 1920 získal za Československou sociálně demokratickou stranu dělnickou senátorské křeslo v Národním shromáždění. V senátu setrval do roku 1925.\n\nJeho syny byli Pavol Mudroch mladší (1910-1944), který padl během Slovenského národního povstání, a Ján Mudroch (1909-1968), slovenský malíř, Rudolf Mudroch (1913-1983).uspesny podnikatel Lamprecht Mudroch pracujici pro Siemens.\n\n"}
{"id": "744843", "url": "https://cs.wikipedia.org/wiki?curid=744843", "title": "Asuán (guvernorát)", "text": "Asuán (guvernorát)\n\nGuvernorát Asuán (arabsky محافظة أسوان) je egyptský guvernorát. Nachází se v Horním Egyptě a je zároveň nejjižnějším guvernorátem v zemi. Jeho hlavním městem je Asuán. Asuán sousedí na severu s guvernorátem Kená, na západě s Al-Vádí al-Gadíd a na východě s Al-Bahri al-Ahmari. Jižní hranici tvoří egyptská hranice se Súdánem. Významnými městy regionu jsou kromě hlavního města Asuánu také Edfu a Kom Ombo.\n"}
{"id": "744844", "url": "https://cs.wikipedia.org/wiki?curid=744844", "title": "Vlčinec (hrad)", "text": "Vlčinec (hrad)\n\nVlčinec je zaniklý hrad nad soutokem Metuje s Pěkovským potokem (též označovaným jako Dunajka) nedaleko Petrovic v okrese Náchod.\n\nV roce 1341 benediktýni z kláštera v Břevnově rozšířili Polické panství až za obce Petrovice a Dřevíč a právě do této doby zasadil August Sedláček vznik Vlčince. Hrad byl tedy postaven nejspíš po roce 1341, ale první písemná zmínka pochází až z roku 1366, kdy je jako majitel zmiňován opat Oldřich II., jenž jej prodal Janu Kdulincovi z Ostroměře. Podmínkou byla ochrana městečka Police nad Metují kupujícím před případnými útoky ze severu. v roce 1390 jej vlastnil břevnovský opat Diviš, který jej udělil jako manství Kunešovi z Pravětic, jenž byl bratrem Petra z Pravětic, polického probošta. Poslední zmínka je z roku 1406, kdy jej vlastnil Strádal ze Žďáru a z Vysoké Srbské. Kdy hrad zanikl není známo. Snad k tomu došlo roku 1422 při tažení husitů Broumovskem.\n\nPodle pověsti, kterou zahrnul Alois Jirásek i mezi Staré pověsti české, se snažil hrad dobýt Jan Žižka, ale příliš se mu to nedařilo. Posádka hradu navíc, aby Žižku ještě více pokořila, vyslala do hradní věže houslistu. Ten ve věži hrál na svůj nástroj a Žižka byl vzteky bez sebe. Babka, která šla okolo, mu poradila, aby nejprve dal zabít houslistu, pak že hrad dobude. Úkolu se zhostil vybraný lučištník, který houslistu okénkem ve věži skutečně skolil. Poté se pod údery husitských praků zdi hradu zhroutily, jako by byly z perníku. Hradního pána našli dobyvatelé zaklíněného v malém okénku sklepení, kde byli chováni vlci.\n\n\n"}
{"id": "744847", "url": "https://cs.wikipedia.org/wiki?curid=744847", "title": "Pohár Thayera Tutta 1984", "text": "Pohár Thayera Tutta 1984\n\nDruhý ročník poháru Thayera Tutta se konal od 20. – 29. března 1980 ve Francii. Turnaje zúčastnilo 8 mužstev. Hrálo se v jedné skupině, systémem každý s každým.\n\n Rumunsko - Nizozemsko 6:5 (2:1, 1:3, 3:1)\n\n20. března 1984 – Grenoble\n\n20. března 1984 – Grenoble\n\n20. března 1984 – Grenoble\n\n20. března 1984 – Grenoble\n\n21. března 1984 – Grenoble\n\n21. března 1984 – Villard-de-Lans\n\n21. března 1984 – Gap\n\n21. března 1984 – Briançon\n\n23. března 1984 – Grenoble\n\n23. března 1984 – Grenoble\n\n23. března 1984 – Grenoble\n\n23. března 1984 – Grenoble\n\n24. března 1984 – Grenoble\n\n24. března 1984 – Gap\n\n24. března 1984 – Villard-de-Lans\n\n24. března 1984 – Briançon\n\n26. března 1984 – Grenoble\n\n26. března 1984 – Grenoble\n\n26. března 1984 – Grenoble\n\n26. března 1984 – Grenoble\n\n27. března 1984 – Grenoble\n\n27. března 1984 – Grenoble\n\n27. března 1984 – Grenoble\n\n27. března 1984 – Grenoble\n\n29. března 1984 – Grenoble\n\n29. března 1984 – Grenoble\n\n29. března 1984 – Grenoble\n\n29. března 1984 – Grenoble\n\n\n"}
