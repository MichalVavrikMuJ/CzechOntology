{"id": "716931", "url": "https://cs.wikipedia.org/wiki?curid=716931", "title": "HC Býci Karviná", "text": "HC Býci Karviná\n\nHC Býci Karviná (celým názvem: Hockey Club Býci Karviná) je český klub ledního hokeje, který sídlí ve městě Karviná v Moravskoslezském kraji. Založen byl v roce 1919 pod názvem TJ Sokol Karviná. Svůj současný název nese od roku 2017. V posledních letech se klub zaměřuje prioritně na mládežnický a ženský hokej, mužský oddíl byl totiž v letech 2016–2018 neaktivní. Klubové barvy jsou modrá, bílá a červená.\n\nSvé domácí zápasy odehrává na zimním stadionu Karviná s kapacitou 7 374 diváků.\n\nZdroj: \n\n\nV roce 1996 postoupila Karviná do 1. ligy. Hned v následující sezoně (1997) však sestoupila zpět do 2. ligy. V roce 1999 klub prodává i licenci na 2. ligu do HC Kroměříž. V sezóně 2006/2007 se Karviné podařilo postoupit do 2. hokejové ligy, ale rok na to sestoupila zpět do Krajského přeboru. 18. června 2011 získal druholigovou licenci od sousedního týmu HC Plus Oil Orlová. Později vznikl nový klub HC Plus Oil Karviná, který vstoupil do druhé ligy. Mužský tým Karviné pak na rok zanikl. Po obnově vstoupil do krajského přeboru. Z něj se klub dostal až díky administrativnímu postupu, když se v roce 2014 2. liga sk. Východ rozšířila na 12 celků.\n\n\n\nZdroj: \n\n\n\nZdroj: \n\nKromě mužského hokeje existuje v Karviné klub ledního hokeje SK Karviná ženy. Založen byl v roce 1999. Dříve v nejvyšší soutěži působil tým HC Kangaroos Karviná, který zanikl v roce 2005. Tento klub patří v poslední době mezi špičku klubů v ČR a má také několik reprezentantek. V sezóně 2010/11 dosáhl svého do té doby největšího úspěchu, když se probojoval do finále play-off o mistra ČR. Jeho finálovým soupeřem byl obhájce titulu HC Slavia Praha, který zvítězil v sérii hrané na dvě vítězná utkání poměrem 2:0. V sezónách 2012/13 a 2013/14 se stala Karviná dvojnásobným mistrem republiky.\n\n\nSobota 12. březen:\nSK Karviná – HC Slavia Praha 2 – 5 ( 1-1, 0-3, 1-1)\n\nSobota 19. březen:\nHC Slavia Praha – SK Karviná 6 – 0\n\n\nZdroj: \n\n\n\nZdroj: \n\nZdroj: \n\n\n"}
{"id": "716934", "url": "https://cs.wikipedia.org/wiki?curid=716934", "title": "Nachal Karkur", "text": "Nachal Karkur\n\nNachal Karkur ( נחל כרכור) je vádí v jižním Izraeli, v severní části Negevské pouště.\n\nZačíná v nadmořské výšce přes 400 metrů severně od města Beerševa, ve vrchovině Gva'ot Lahav, konkrétně na svazích hory Giv'ot Goral. Směřuje pak k západu polopouštní krajinou. Podchází těleso železniční trati Tel Aviv-Beerševa a dálnice číslo 40. Míjí rozptýlené beduínské osady a poblíž dálnice číslo 25 ústí zprava do vádí Nachal Patiš.\n\n"}
{"id": "716937", "url": "https://cs.wikipedia.org/wiki?curid=716937", "title": "Deutscher Alpenverein", "text": "Deutscher Alpenverein\n\nDeutscher Alpenverein (DAV, česky \"Německý alpský spolek\") založený v roce 1869 německými a rakouskými horolezci je největším horolezeckým spolkem na světě a jednou z největších organizací věnující se sportu a ochraně přírody v Německu s více než 988 000 členy ve 355 samostatných sekcích. Na území Alp a v pohořích Německa spravuje síť 325 veřejně přístupných horských chat s více než 20 000 lůžky a 30 000 km cest. Jedním z hlavních cílů DAV je zachování horského světa pro budoucí generace. V budově „Alpines Musea” v Mnichově se nachází pod jednou střechou největší knihovna na světě specializovaná na horolezectví, alpinistické muzeum a archiv DAV. Předsedou DAV byl zvolen v letech 1992-2005 Josef Klenner, který tento post vykonává od roku 2010 opětovně.\n\nO Alpy se zajímaly vědci na konci 18. a začátku 19. století především z pohledu výzkumného a sdružovali se do tzv. Geografických společností/Geographische Gesellschaften jako například v roce 1856 ve Vídni. Představitelem tohoto směru byl rakouský přírodovědec a geolog Eduard Suess. V roce 1854 se účastnil přírodovědného kongresu ve Švýcarsku v St. Gallenu a odtud podnikl se svými kolegy túru přes Arlberg do Innsbrucku. Právě během alpské cesty se v něm zrodila myšlenka založit mezinárodní geologickou společnost, která by Alpy veřejnosti přiblížila.\n\nS rozvojem horolezectví docházelo přirozeně i k navazování vztahů mezi horolezci, což nakonec vyústilo v zakládání alpských spolků. První Alpine Club založili na přelomu let 1857/58 horolezci v Londýně. Druhým evropským spolkem byl v roce 1862 ve Vídni Österreichischer Alpenverein, k jehož členům patřil i Johann Stüdl. V roce 1863 následoval italský Club Alpine Italiano a o rok později (1864) založili Švýcaři Schweizer Alpenklub, který byl rozdělen do sekcí a Johann Stüdl se stal i členem sekce Utho v Curychu. Ve Francii se alpinisté poprvé sdružili v roce 1868 do spolku Club Alpin Francais.\n\nPrvní spolek ve Vídni nesl v roce 1862 jednoduchý název Alpenverein, čímž měl vzbudit zájem horolezců i v ostatních státech. V oblasti Mnichova existovala již početná skupina alpinistů, kteří do rakouského spolku postupně vstupovali. Teprve při hledání názvu pro spolkový časopis byl název upraven na Österreichischer Alpenverein (ÖAV). Zájem o alpinismus potvrzoval počet 627 členů v den založení spolku. Ve stanovách si Rakouský alpský spolek kladl za cíl jednak vědecké poznávání Alp, čemuž byla nakloněna hlavně vídeňská část společnosti. Vydávali mapy, měřili a nově pojmenovávali vrcholy.\n\nJako druhý cíl si spolek ve stanovách vytyčil zpřístupňování Alp a zlepšení vůdcovské činnosti. Ve spolku se nacházeli ale také členové jako třeba rakouský farář Franz Senn nebo pražský obchodník Johann Stüdl, kteří se snažili o zlepšení ekonomických a sociálních podmínek chudého horského obyvatelstva. Oba muži byli také členy Švýcarského alpského klubu, který sestával ze samostatných sekcí. Jednotlivé sekce se staraly o určitou alpskou oblast, kde zřizovaly horské chaty, budovaly přístupové cesty a organizovaly vůdcovskou činnost. Proto mělo Švýcarsko v této době mnohem lepší turistickou infrastrukturu.\n\nV Mnichově a v Lipsku se pravidelně setkávali alpinisté už od roku 1866 a v Mnichově vznikla kolem zmocněnce Rakouského alpského spolku pro Bavorsko Theodora Trautweina pobočka ÖAV s 25 členy. Knihkupec Theodor Trautwein vydal průvodce po Alpách „Wegweiser durch Südbayern, Nordtirol und die angrenzenden deutschen Teile Salzburgs”. Student práv z Mnichova Karl Hofmann se při svém putování po horách dostal zrovna jako Johann Stüdl do Kalsu. I on si uvědomoval důležitost ekonomické podpory alpských oblastí. Slýchával o požáru v Heiligenblutu, o sesuvech půdy v Tyrolsku a záplavách v Bavorsku, které už tak bídné životní podmínky horských obyvatel ještě zhoršovaly. Místo očekávaného alpského spolku podle vzoru Švýcarska se Hofmann dočkal v Mnichově 27. března 1869 založení Geografické společnosti (Geographische Gesellschaft), která místo pomoci hladovějícímu obyvatelstvu v Alpách dala přednost výzkumné polární cestě na Špicberky.\n\nKarl Hofmann bil doslova na poplach a nakonec se mu podařilo 9. května 1869 v hostinci \"Zur Blauen Traube\" položit základy spolku pod názvem „Allgemeiner deutscher Alpenverein”. Zároveň došlo k založení první sekce Mnichov/Sektion München, jejíž výbor plnil na tři roky i funkci centrálního orgánu celého spolku (tzv. Vorort – 1869/70 Mnichov, 1871 Salzburg, 1872/73 Vídeň). Prvním předsedou sekce Mnichov a zároveň DAV zvolila členská základna ministerského radu Gustava von Bezolda. Nespokojená část Rakouského alpského spolku založila po dlouhém dohadování kolem stanov 19. srpna 1869 sekci Vídeň/Sektion Wien DAV.\n\nVzhledem k tomu, že počet členů v DAV nebyl nijak vysoký, vydal mnichovský výbor provolání, že nový alpský spolek má spojovat přátele Alp „na Dunaji a Rýnu, od Severního moře a Baltského moře až k Jadranu”. Zanedlouho se zvýšil počet členů nejen v Německu, ale také v Rakousku. Na konci roku 1869 měl DAV už 12 německých a 10 rakouských sekcí s 1070 členy a ve třetím roce 1871 stoupl počet v DAV na 1515 osob. DAV se odlišoval od ostatních alpských spolků (zejména od londýnského) tím, že noví členové nemuseli prokazovat předepsaný počet vysokohorských tůr nebo vydání vědecké práce. DAV se otevřel všem „milovníkům vznešeného světa Alp” (Verehrern der erhabenen Alpenwelt).\n\nPřestože cíle obou alpských spolků (DAV a ÖAV) se v mnohém ve stanovách schodovaly, existovaly rozdíly, které postupně prosadily přední pozici DAV. Oba spolky přisuzovaly význam vědeckému bádání a výzkumu hor, zasazovaly se o zveřejnění výsledků tohoto výzkumu ve spolkových publikacích, pořádaly přednášky a propagovaly umělecká díla. DAV a ÖAV zakotvily ve stanovách i vzájemná setkávání a pořádání společných cest, dále zasazování se o zpřístupnění Alp, budování přístupových cest, horských chat a organizování horských vůdců.\n\nÖAV nebyl ale díky svému centrálnímu vedení schopen dosáhnout významného zlepšení v odlehlých horských vesnicích. Uchyloval se více k vědeckému a literárnímu zaměření. Budování horských chat a cest probíhalo spíše po privátní linii členské základny. Spolek poskytoval sem tam menší finanční obnosy, ale po praktické stránce se v alpských oblastech více neangažoval. DAV oproti tomu ve svých sekcích vyvinul neuvěřitelnou stavební činnost. Do konce roku 1876 vybudovaly sekce DAV 26 horských chat, 6 jich bylo ve výstavbě nebo ve stavu schváleného projektu, zlepšily cesty k chatám nebo vystavěly nové turistické cesty k okolním horským štítům.\n\nVedoucí pozici v organizování horských vůdců sehrál Johann Stüdl. V roce 1869 sepsal stanovy pro Spolek horských vůdců ve Východních Alpách (Bergführerverein der Ostalpen), z kterých pak vycházely i stanovy ostatních spolků horských vůdců v celé monarchii. Zrovna tak uvedl do chodu rakouský farář Senn v Ötztalu řád pro horské vůdce, který schválilo státní místodržitelství v Innsbrucku 4. září 1871 pro celou oblast Tirol a Vorarlbergu.\n\nOd samého počátku vstupovaly do alpských spolků i ženy. Mnichovskou sekci tvořilo hned při založení 46 alpinistek, přičemž u poloviny z nich se jednalo o manželky mužských členů. Zejména dámy v DAV vyvinuly úsilí v zasílání sociálních balíčků (Care-Pakete) s pletenými nebo ušitými dárky do příslušných pracovních oblastí. Zrovna tak organizovaly dobročinné sbírky v případě postižení horských obcí po silných bouřích, lavinách nebo po sesuvech půdy. Technický pokrok do horských obcí přicházel i ve formě lepších kuchyňských sporáků, žehliček na dřevěné uhlí, kuchařských receptů pro hostinské, v zavedení batohů namísto nepraktických nůší nebo pro horské vůdce v potřebných lucernách do bouří, v horolezeckých skobách, cepínech či v ochranných brýlích před ostrým sluncem na zasněžených horách, v lepších lanech či v nových mapách a příručkách pro horské vůdce.\n\nSpolečenský život DAV se odvíjel především na pořádaných přednáškách nebo spolkových večerech, kde docházelo k výměně zkušeností a po ukončení výstavby horské chaty pořádaly sekce DAV slavnosti přímo na chatě nebo v místě jejího sídla. To byl další z odlišných přístupů. Společenský život, pokud už k němu docházelo, se odehrával u ÖAV výlučně ve Vídni. Zrovna tak nastával problém při tajném hlasování při výročních volbách, kdy pro zahraniční členy nebylo jednoduché se voleb účastnit. ÖAV proto zavedl v ostatních korunních zemích a v Německu funkci zmocněnců (Bevollmächtigten), čímž se snažil vylepšit centrální řízení a poskytovat alpinistům v zahraničí lepší spojení s Vídní a přístup k informacím. Ve zřizování nebo povolování poboček se snažil suplovat chybějící sekce.\n\nTěžiště alpské činnosti spatřovala ÖAV nadále ve výzkumné práci, jejíž výsledky uveřejňoval především v periodických ročenkách nebo ve spolkových publikacích, na které vydával dvě třetiny svého rozpočtu. Publikování DAV se podstatně zlepšilo až po vydání vlastního časopisu „Zeitschrift des Deutschen Alpenvereins”. Konkurenci v publikování představoval pro DAV i Österreichischer Touristenklub (Rakouský turistický klub) s časopisem „Der Tourist”.\n\nPrvní kroky k vzájemné spolupráci mezi DAV a ÖAV byly nastoleny v prosinci 1871 vydáváním společné ročenky „Zeitschrift des Deutschen und Österreichischen Alpenvereins” s redaktory Dr. Karlem Haushoferem v Mnichově a Edmundem Mojsisovicsem ve Vídni. Na výročním shromáždění DAV 23. srpna 1873 v Bludenci došlo nakonec ke sloučení obou alpských spolků a Österreichischer Alpenverein se stal samostatnou sekcí nového Německého a rakouského alpského spolku/Deutscher und Österreichischer Alpenverein. Ještě téhož roku se sloučila sekce Vídeň/DAV-Sektion Wien s celou sekcí ÖAV do sekce DuÖAV-Sektion Austria a stala se tak největší sekcí nově založeného spolku. Teprve v roce 1887 ji předhonila Mnichovská sekce. Na třetím místě se střídaly co do velikosti sekce Salzburg, Frankfurt nad Mohanem a Lipsko, po roce 1885 se na třetím místě pohybovala sekce Praha. Sídla centrálního výboru se střídala:\n\nLatentně sice národnostní problémy v zemích Koruny české existovaly již za Rakouska-Uherska, ale společné soužití s německým národem jimi nebylo až do Napoleonských válek a Vídeňského kongresu v roce 1815 nijak viditelně ovlivněno. K prvnímu narušení vzájemného soužití došlo po Frankfurtském sněmu, jehož se čeští zástupci i přes pozvání z podnětu Františka Palackého odmítli účastnit. Nicméně 33 zástupců sudetských Němců účast přijalo. Další zničující důsledky pro DuÖAV přineslo nejprve vypuknutí 1. světové války a následně rozpad monarchie.\n\nDo roku 1915 se nacházely horské chaty mimo nebezpečnou zónu. Vstupem Itálie do války se vše změnilo. V Payerhütte byl zřízen vojenský tábor a všechny ostatní chaty byly zavřené nebo pustly, zrovna tak jako zbudované cesty a výstupy. Po válce a vzniku Československa se musely německé alpské spolky na území bývalých zemí Koruny české distancovat od mateřských organizací v Rakousku. Například Payerhütte a Höllerhütte zůstaly na odtrženém území Jižního Tyrolska pod správou italské sekce Miláno/CAI-Sektion Mailand (Club Alpino Italiano) a na ostatních horských chatách ve Východních Alpách probíhaly opravy a nové značení cest.\n\nRodák z Fürthu a židovský právník Dr. Ignaz Ortenau (1830-1883) vstoupil do Německého alpského spolku v roce 1869 a patřil jako mnoho dalších židovských členů k horní společenské vrstvě. V roce 1875 zastával místo notáře v Mnichově a sloužil u bavorského prince regenta Ludvíka III. jako právní poradce. Mnoho židovských vědců, horolezců a intelektuálů se nesmazatelně podepsalo na utváření horských letovisek, přírody a módy. Obchodník Julius Wallach se proslavil v Mnichově na přelomu 19. a 20. století svým salónem s alpskými kroji nebo Paul Preuß jako nejlepší horolezec. V největší a nejstarší sekci Austria se vyslovil pro přijetí árijského paragrafu do stanov horolezec Eduard Pichl a kolem něho seskupení soukmenovci. Na výročním shromáždění 22. února 1921 se těmto příznivcům prosazení z důvodu nezískané většiny hlasů sice nepodařilo, ale po protestním opuštění sálu židovskou členskou základnou se nechal Pichl zvolit předsedou rakouské sekce Austria.\n\nAntisemitisté a židovská část členské základny utvořili v roce 1921 vlastní sekci pod názvem Donauland a těsnou většinou hlasů (14 : 12) se jim přijetí sekce do DuÖAV za velké agitace a podpory Johanna Stüdla podařilo. Sekce Austria podporovaná mnohými sekcemi v Rakousku i v Německu, ale také Akademickou sekcí Vídeň/Akademischen Sektion Wien se o vyloučení spolku Donauland nadále pokoušely. V roce 1922 se 63 sekcí (především rakouských) spojilo do antisemitského svazu „Deutschvölkischen Bund”. Teprve po nezdařeném Hitlerově puči se v roce 1924 podařilo židovským odpůrcům sekci Donauland z DuÖAV vyloučit. Členové Donaulandu tak byli nuceni konstituovat nový spolek pod názvem „Alpenverein Donauland”.\n\nVídeňskému nátlaku odolávaly i DAV spolky na území Československa. V roce 1933 požadovala vídeňská sekce Austria po VDAV přijetí árijského paragrafu, což bylo za daných politických podmínek pro alpské spolky těžko proveditelné. Předseda svazu VDAV (Verband der deutschen Alpenvereine) August Gessner poslal do Vídně memorandum, ve kterém vysvětloval z jakých důvodů se nemohou sudetské alpské spolky vzdát nepolitického statutu a zrovna tak nemohou přijmout árijský paragraf. Ve městech jako byly třeba Teplice nebo Žatec žilo mnoho židovského obyvatelstva a v DAV panovala liberální a tolerantní atmosféra. Židé v DAV zastávali významné funkce ve výborech a alpským spolkům přispívali nemalými finanční příspěvky. V Českém Krumlově byl 15. února 1933 založen DAV Böhmisch Krumau (DAV Krumlov) v jehož stanovách byl při zakládání árijský paragraf zakotven a tedy „podmínkou (přijetí) byl árijský původ.“\n\nCentrální výbor DuÖAV sídlil od roku 1933 do roku 1937 ve Stuttgartu a svým postavením se mu dařilo až do anšlusu Rakouska přímému vlivu NSDAP unikat. Sekce DAV na území Třetí říše spadaly od roku 1933 pod NS-Reichsbund für Leibesübungen. Teprve po připojení Rakouska a sudetských oblastí Československa k Třetí říši se staly i tyto sekce DuÖAV součástí nacistické struktury pod Národně socialistickým říšským svazem pro tělesnou výchovu (NSRL). Do funkce předsedy dosadila NSDAP Arthura Seyße-Inquarta.\n\nZápadní spojenci po ukončení druhé světové války DAV jako nacistickou organizaci zakázali. Ze začátku vznikaly pod jiným názvem první alpské spolky na území Západního Německa. Organizování členské základny německých alpských spolků z území bývalého Československa nebylo kvůli odsunu jednoduché, jelikož se vysídlení sudetští Němci dostali do všech koutů Rakouska a Německa. Ve Východním Německu zůstaly sekce DAV zakázány a některým se podařilo převést svůj majetek do NSR. V Rakousku byl povolen pouze „Österreicher Alpenverein Innsbruck”.\n\nZnovuzřízení DuOeAV ve stylu velkoněmeckého spolku bylo samozřejmě po válce nemyslitelné. V září 1950 přijal po znovuzaložení svůj původní název Oesterreichischer Alpenverein (OeAV) a v říjnu 1950 ve Würzburgu Deutscher Alpenverein (DAV). Horské chaty německých sekcí DAV na území Rakouska zabavili v roce 1945 spojenci a následně předali do nezávislé správy. Teprve po podepsání Rakouské státní smlouvy o znovuobnovení rakouské suverenity a demokracie mohly přejít v květnu 1956 do majetku původních západoněmeckých sekcí DAV. Horské chaty východoněmeckých sekcí v roce 1967 DAV odkoupil. V DDR se velmi brzy po převratu v roce 1989 konstituovaly první alpské sekce, které v květnu 1990 přeložily své vedení zpátky do domoviny, některé se rozpustily nebo převzaly názvy svých nových sekcí na západě.\n\nV současné době spolek provozuje 332 chat s celkovou kapacitou 22 000 lůžek. Chaty patří jednotlivým sekcím, ale všechny jsou otevřeny pro jakéhokoliv člena spolku. Mnoho sekcí provozuje i chaty určené pouze členům sekcí DAV. Dále provozuje lezecké stěny a haly a zprostředkovává služby sportovcům, jako například pojištění, půjčovnu vybavení a map. V roce 1994 se stala ochrana přírody jedním z hlavních cílů DAV. Zpřístupnění Alp bylo oficiálně prohlášeno za dokončené. Od té doby se již nestaví žádné nové cesty nebo chaty a DAV se zaměřil na udržení stávající infrastruktury.\n\nČlenství v Německém alpském spolku má pro sportovce i turistu mnoho výhod. Celkový výpis výhod členství v DAV lze najít na oficiálních stránkách. Mezi nejzajímavější patří:\n\n\nČlenský příspěvek se vybírá jednou ročně. Výše příspěvku se liší od sekce, ve které se dotyčná osoba přihlašuje. Členství v sekci se řídí místem bydliště. V roce 2011 se výše příspěvku v Německu pohybovala mezi 45-90 EUR pro dospělého člověka, pro rodinu jsou nabízena zvýhodněná členství.\n\nAlpy a celosvětově velehory patří k častým destinacím dovolených mnoha Čechů. Pro aktivní horské turisty a sportovce může být členství v Německém alpském spolku zajímavé. Na území ČR neexistuje žádná sekce, která by byla přímo členem DAV. Od ledna 2011 je Lužický horský spolek jako první organizace v České republice součástí DAV (Deutscher Alpenverein) jako místní skupina (Ortsgruppe) sekce Zittau.\n\n\n\n"}
{"id": "716939", "url": "https://cs.wikipedia.org/wiki?curid=716939", "title": "Andrewsarchus", "text": "Andrewsarchus\n\nAndrewsarchus mongoliensis je díky svým 5 až 6 m délky, 2 m v lopatkách a 600 kg považován za největšího dravého suchozemského savce. Žil přibližně před 40 miliony lety (období svrchního eocénu) v oblasti dnešního Mongolska.\n\nVše, co o tomto obrovitém predátorovi dnes víme, pochází z jediné, přes 1 m dlouhé lebky, a několika fragmentům kostí (objevených asijskou expedicí v r. 1923; nyní uložených v Americkém muzeu přírodní historie v New Yorku). Pravděpodobně byl schopen vyvinout nejsilnější stisk čelistí mezi savci a mohl se tedy živit jak lovem velkých zvířat, tak jako mrchožrout pomocí velkých, silně obroušených zubů.\n\nAčkoli se \"Andrewsarchus\" vzhledem podobal vlku či medvědu, je řazen mezi \"Mesonychidy\", primitivní předky dnešních kopytníků, což dokazuje také fakt, že místo drápů měl na krátkých robustních nohou jednoduchá kopýtka. Byl poslední druh této větve.\n\nJméno získal tento tvor po veliteli výpravy a paleontologovi Royi C. Andrewsovi (1881 – 1930). V překladu jméno \"Andrewsarchus\" přímo znamená „Andrewsův vůdce“.\n\nAndrewsarchus byl k vidění například v britském seriálu Putování s pravěkými zvířaty.\n\n"}
{"id": "716940", "url": "https://cs.wikipedia.org/wiki?curid=716940", "title": "Nordické brusle", "text": "Nordické brusle\n\nNordické brusle jsou druh rychlobruslí, které kombinují hokejové brusle s běžeckými lyžemi. Ostré nože v kombinaci s běžeckým vázáním tvoří lehký a elegantní model brusle. Nordické brusle jsou vyrobeny z kvalitní švédské nerezové oceli. Běžecké vázání SNS (Salomon Nordic System od francouzského výrobce Salomon) a NNN (New Nordic Norm od norské firmy Rottefella) zajišťují pohodlí a rychlost manipulace. Nordická brusle je s botou připevněna za špičku, což umožňuje snadnou manipulaci a dosažení vysokých rychlostí podobně jako u profesionálních rychlobruslí. Nordické brusle slouží hlavně k celodenním výletům po zamrzlých nádržích.\n\nPři bruslení na přírodním ledě je povinností mít u sebe bezpečnostní vybavení jako jsou ocelové bodce a železný hrot připevněný na tyči pro měření ledu. Bez těchto pomůcek se každý bruslař vystavuje riziku utonutí. Minimální tloušťka ledu pro bruslení je 7cm.\n\nMezi hlavní výrobce nordických bruslí patří firmy Lundhags, Excelsior, Zandstra.\n\n"}
{"id": "716944", "url": "https://cs.wikipedia.org/wiki?curid=716944", "title": "Gary Mark Smith", "text": "Gary Mark Smith\n\nGary Mark Smith (* 27. dubna 1956) je americký pouliční fotograf. Je známý svým empatickým a literárním stylem fotografií zachycených v extrémně nebezpečném prostředí.\n\nNarodil se v Bethlehemu, Pennsylvania a své první fotografie pořídil na rodinné farmě u Kutztownu.\nNa střední škole začal fotografovat pouliční život ve Washington Square Parku v nedalekém New Yorku.\nV roce 1984 dostudoval žurnalistiku na University of Kansas v Lawrence.\n\nMezi lety 1982 a 2005 se stal uznávaným a inovativním fotografem Global Street a vyznamenal se svým způsobem stírání hranice mezi dokumentární žurnalistikou a výtvarným uměním a svědectvím o nebezpečí a dramatických chvílích. Jeho snímky jsou vizuálně povedené a zároveň intelektuálně stimulují. Mezi jeho nejznámější projekty patří:\n\nCold War\nBěhem dob studené války podnikl několik výprav do Salvadoru, Guatemaly a Nikaragui kde se nechal inspirovat partyzánskou válkou - načerno si přivydělával jako novinář pro univerzitní Deník Kansan, působil jako fotograf na volné noze pro Associated Press, United Press International a další instituce. Za své snímky obdržel několik cen a v prosinci 1991 mu americký časopis \"American Photo\" udělil ocenění \"American Photo Career Photographer\".\n\n\"\"'Molten Memoirs\"\n\nTora Bora: An American Global Street Photographer’s Post 9-11 View of the Streets of the Afghanistan/Pakistan Tribal Belt at the Time of Tora Bora.\nKatrina\nDne 1. září 2005 byl Smith poslán americkým Červeným křížem dokumentovat následky hurikánu Katrina a záplavy v New Orleans, Louisiana. V roce 2009 bylo osm jeho obrazů zařazeno do stálé sbírky v neworleanském muzeu umění (NOMA).\n\nSleeping in the City: Global Street Photography from Inside the Wire.\n\n\n\n"}
{"id": "716945", "url": "https://cs.wikipedia.org/wiki?curid=716945", "title": "Mikel Arteta", "text": "Mikel Arteta\n\nMikel Arteta Amatriain (* 26. března 1982) je bývalý španělský fotbalista. V kariéře oblékal dres Barcelony B, Paris Saint-Germain, Rangers FC, Realu Sociedad, Evertonu a Arsenalu, kde v létě po sezóně 2015/16 ukončil aktivní hráčskou kariéru. Španělsko reprezentoval pouze v mládežnických kategoriích včetně U21.\n\nOd sezóny 2016/2017 působil jako jeden z asistentů trenéra v Manchesteru City po boku manažera Pepa Guradioly. V prosinci 2019 se stal hlavním trenérem týmu Arsenal FC.\n\n\n\n\nAktualizováno k 13. 12. 2014\n\n"}
{"id": "716947", "url": "https://cs.wikipedia.org/wiki?curid=716947", "title": "Real Sociedad", "text": "Real Sociedad\n\nReal Sociedad de Fútbol, S.A.D. (jednoduše znám jako Real Sociedad) je španělský fotbalový klub, který byl založen ve městě San Sebastián, a to 7. září 1909. Jejich domácím stadionem je \"Estádio Anoeta\", o kapacitě 32 200 diváků. V současné době klub hraje nejvyšší španělskou soutěž La Ligu.\n\nNejvětším rivalem je jiný baskický klub Athletic Bilbao.\n\nReal Sociedad byl založen na začátku 20. století, přesněji roku 1903, a za svoji více než stoletou existenci neopustil nejvyšší dvě soutěže. U zrodu klubu byli mladí Baskové, co se vrátili z Anglie, kde jim učaroval fotbal. Během prvních let odehrávali zápasy jako fotbalová sekce cyklistického klubu \"Club Ciclista de San Sebastian\". V roce 1908 změnil klub barvu dresů z původní zelené a žluté na dnešní modrobílou.\nKdyž roku 1909 získal klub trofej Copa del Rey po vítězství nad celkem Club Español de Madrid 3:1, obdržel od krále Španělska Alfonse XIII. přídomek „Real“. V roce 1928 byl Real Sociedad součástí nově založené Primery División a obsadil čtvrté místo. Nejlepším střelcem soutěže se stal Francisco Bienzobas, útočník Sociedadu. Ve 40. letech se tým pohyboval mezi první a druhou ligou.\n\nÚspěšnými se stala 80. léta, kdy Real Sociedad pod vedením kouče Alberta Ormaetxea získal dva ligové tituly za sebou v roce 1981 a roce 1982, roku 1982 přidal ještě trofej ze Superpoháru. Na úspěch bylo zaděláno už v ročníku 1979/80, kdy se Real Sociedad nestal poraženým 32 zápasů v řadě a díky brankáři Luisi Arconadovi inkasoval nejméně gólů. V ročníku 1982/83 se zúčastnil PMEZ (předchůdce Ligy mistrů) a dosáhl semifinále, kde podlehl německému celku a pozdějšímu vítězi, Hamburku. V roce 1987 získal tým podruhé v historii Copu del Rey, zároveň ale skončila nejspíše nejúspěšnější éra klubu. Generace fotbalistů okolo Arconada a Zamory v blízké budoucnosti ukončila kariéru.\n\nPodobným úspěchům se Real Sociedad přiblížil v roce 2003. Xabi Alonsa nebo Javiera de Pedra z mládežnických výběrů doplnili zahraniční hráči jako byli Nihat Kahveci z Turecka, Valerij Karpin z Ruska, Nizozemec Sander Westerveld nebo Darko Kovačević ze Srbska.\nNakonec tým obsadil druhou příčku, o dva body za Realem Madrid. V ročníku 2006/07 však Sociedad po 40 letech sestoupil, aby se o tři sezóny později do nejvyšší soutěže vrátil.\n\n       (1981, 1982)\n       (1909, 1987)\n       (1982)\n\nAktuální k 01. 09. 2017\n\n\n"}
{"id": "716951", "url": "https://cs.wikipedia.org/wiki?curid=716951", "title": "Jason Richardson (atlet)", "text": "Jason Richardson (atlet)\n\nJason Richardson (* 4. dubna 1986, Houston, Texas) je americký atlet, sprinter, který se věnuje krátkým překážkovým běhům.\n\nV roce 2003 vybojoval na mistrovství světa do 17 let v kanadském Sherbrooke dvě zlaté medaile (110 m př., 400 m př.). Jeho trenérem je účastník letních olympijských her 1972 v Mnichově John Smith, který trénuje rovněž Carmelitu Jeterovou a dříve se staral o přípravu Maurice Greena.\n\nV roce 2011 na světovém šampionátu v jihokorejském Tegu původně doběhl ve finále závodu na 110 metrů překážek v čase 13,16 s na druhém místě. O dvě setiny sekundy byl rychlejší jen olympijský vítěz, Dayron Robles z Kuby. Kubánec se však ze zlaté medaile dlouho neradoval, když byl po doběhu dodatečně diskvalifikován na základě pravidla č. 163.2 o omezení soupeře. Richardson se tak stal mistrem světa, na stříbrnou pozici se posunul Číňan Liou Siang a na bronz dosáhl Brit Andy Turner.\n\n\n"}
{"id": "716953", "url": "https://cs.wikipedia.org/wiki?curid=716953", "title": "Sandinistická revoluce", "text": "Sandinistická revoluce\n\nJako Sandinistická revoluce nebo též Nikaragujská revoluce je označován sled historických událostí v Nikaragui v druhé polovině 20. století. V 60. a 70. letech se jednalo o vzrůstající odpor k pravicové diktatuře rodiny Somozů, který vedla organizace Sandinovská fronta národního osvobození (Frente Sandinista de Liberación Nacional, zkratka FSLN). Diktatura Somozů byla svržena díky podpoře SSSR a Kuby v roce 1979 diktaturou marxistickou v čele s klanem Ortegů. Ve spolupráci s Kubou zahájila vláda program socialistických experimentů, občanská válka však trvala nadále. Během své vlády Sandinisté zdokonalili infrastrukturu, vybudovali průmysl a zvýšili gramotnost obyvatelstva. Diktatura sandinistů skončila po demokratických volbách v roce 1990. Od roku 1979 do 1990 byla jedinou vládní stranou.\n\nProti FSLN ovšem povstaly ozbrojené jednotky Contras, které nesouhlasily s politikou FSLN. Během 80. let prováděla vládnoucí FSLN sociální a ekonomické reformy v duchu socialismu, marxismu-leninismu a teologie osvobození. V roce 1990 FSLN prohrála ve volbách, ale od roku 2006 je marxistická FSLN opět u moci.\n\nNikaragujský ozbrojený konflikt mezi FSLN (podporována východním blokem) a Contras (podpora z USA) bývá řazen mezi zástupné války Studené války.\n\nSandinistická revoluce byla (mimo jiné) ovlivněna 3 historickými událostmi:\n\nČasové vymezení Sandinistické revoluce je těžké. Nikdy se oficiálně nejednalo o válku, přestože celý konflikt měl charakter občanské války. Jedna z definic pokládá za začátek revoluce rok 1961, kdy vznikla FSLN. Podle jiné definice Sandinistická revoluce začala v 70. letech, kdy započal výraznější ozbrojený odboj proti Somozovské diktatuře. Ten vyvrcholil 19. června 1979, kdy sandinisté vkročili do hlavního města Managua a převzali moc po uprchlém diktátorovi Anastasiovi Somozovi Debayle. Sandinistická revoluce v Nikaraguy probíhala v kontextu dalších revolucí v celé Latinské Americe. Za konec revoluce je považován rok 1990, ve kterém se prezidentkou státu stala Violeta Chamorro ze strany Unie národní opozice - opozice k FSLN.\n\nRodina Somozů vládla v Nikaraguy od roku 1934. Její politika byla ve stínu zahraniční politiky USA, které tento diktátorský režim podporovaly. Během 50. let vzniklo více různých hnutí a uskupení, která nesouhlasila s politikou Somozů. V roce 1961 vznikla Sandinovská fronta národního osvobození. Od svého vzniku hrála FSLN vedoucí roli opozice proti režimu Somozů.\n\nDo začátku 70. let byly ozbrojené aktivity sandinistů minimální a jejich všeobecná podpora veřejnosti nevelká. Výrazněji začala stoupat až po r. 1972, když po ničivém zemětřesení, které postihlo Managuu, diktátor Anastasio Somoza Debayle zneužil většinu mezinárodní pomoci určené na obnovu města k vlastnímu obohacení. Tato otevřená korupce způsobila, že k podpoře sandinistů se začalo přidávat mnoho lidí, kteří do té doby Somozům režim tolerovali, či dokonce podporovali.\n\nOd poloviny 70. let se část ekonomických lídrů, ale i katolická církev začala stavět proti Somozově vládě. Vzniklo opoziční hnutí, které vedl Pedro Joaquín Chamorro, majitel a vydavatel největšího deníku v zemi. Toto hnutí donutilo vládu provést několik menších změn. V roce 1977 došlo k rozdělení FSLN na několik frakcí, které měly různé názory na pokračování revolučního boje. Nejdůležitější z nich se stali tzv. terceristi ( terceristas; třetí cesta) vedení Danielem Ortegou, který zastával pragmatický názor, že v boji proti Somozovu režimu se musí spojit jak s nekomunisty, tak i pravicovou opozicí.\n\n10. ledna 1978 byl Pedro Joaquín Chamorro zavražděn. Jeho vražda byla připisována režimu a rozpoutala mohutné protesty střední třídy. Povstání rychle získala celonárodní charakter, Somozův režim na ně odpověděl zvýšenou represí, která přecházela až k útokům na civilní obyvatelstvo.\n\nV březnu 1979 se jednotlivé frakce FLSN opět sjednotily a naplno rozvinuly proti Somozovi otevřenou povstaleckou ofenzivu na několika frontách známou jako „Ofensiva Final“ (závěrečný útok). Sandinisté rychle získávali kontrolu na novými územími. 17. června 1979 Anastasio Somoza Debayle oficiálně rezignoval na prezidentský post a emigroval do zahraničí. Moc předal svému spolupracovníkovi Fraciscu Urcuyovi, který však zanedlouho zemi také opustil. Sandinisté o 2 dny později vstoupili do hlavního města Managua. Moci se ujala vládní junta národní rekonstrukce (šp. Junta de Gobierno de Reconstrucción Nacional), která měla 5 členů - sandinisté Daniel Ortega, Moises Hassan, Sergio Ramirez a nezávislí, pravicově orientovaní Alfonso Robelo a Violeta Chamorro (vdova po zavražděném Pedrovi Chamorro).\n\nSpojené státy americké, které dříve podporovaly diktaturu rodu Somozů a snažily se zabránit revoluci marxistické, se ocitly v opozici k nové revoluční nikaragujské vlády. Vláda Spojených států viděla, že Nikaragua má blízké vazby na Kubu a SSSR, a obávala se, že by v regionu Střední Ameriky vznikl komunistický stát. V roce 1981 se prezidentem USA stal Ronald Reagan. V roce 1985 uvalil na Nikaraguu ekonomickou blokádu. Navíc USA organizovaly, podporovaly a financovaly opoziční protisandinistickou armádu zvanou Contras. Téhož roku Nikaragua podepsala se Sovětským svazem dohodu o ekonomické spolupráci. Kuba se aktivně podílela na zahraniční pomoci sandinistické vládě, vysílala učitele, doktory a zdravotnický personál, ale i vojenské poradce a zbraně.\n\nBěhem své vlády se sandinisté zaměřovali hlavně na poválečnou rekonstrukci státu a různé sociální programy. Zavedli bezplatné zdravotnictví, podporovali stavbu škol a nemocnic v odlehlých oblastech, snažili se zvyšovat zaměstnanost. Významná byla jejich rozsáhlá vzdělávací kampaň, když se jim podařilo snížit negramotnost obyvatelstva z 50% na 13%. Za jejich vlády se též podařilo snížit o třetinu dětskou úmrtnost.\n\nSandinisté zestátnili většinu půdy, která patřila Somozům a přerozdělili ji chudším rolnickým rodinám. Zastávali model smíšené ekonomiky, na majetek soukromých společností nesahali, zestátňování během jejich vlády téměř neprobíhalo (s výjimkou Somozových bank a podniků). Ekonomická situace válkou proti Somozům zničené Nikaraguy se během jejich vlády zpočátku zlepšovala, ale později především kvůli americkému obchodními embargu, sabotážním akcím proamerických contras a přírodním katastrofám (např. zničující hurikán Joan v roce 1988), ale i nedostatečné efektivnosti sandinistického řízení státu, prudce upadla a ke konci jejich vlády byla horší než po skončení války proti Somozům.\nV provizorní vládní juntě měli sandinisté většinu, poměrně snadno prosazovali své návrhy. Narůstající neshody mezi sandinisty a 2 nezávislými členy způsobily, že v roce 1981 Alfonso Robelo a Violeta Chamorro juntu opustili. Sandinisté následně do uvolněných pozic dosadili své lidi a prakticky tím převzali nad zemí úplnou kontrolu. Junta spravovala zemi až do roku 1985.\n\n2. listopadu 1984 se konaly prezidentské i parlamentní volby. Vítězem a novým prezidentem se stal Daniel Ortega, FSLN získala 61 z 96 křesel v parlamentu. Přestože část pravicové opozice volby bojkotovala a USA je označily za zfalšované, nezávislí pozorovatelé ze západní Evropy a OSN potvrdili, že se jednalo o volby svobodné a spravedlivé.\n\nV tomto období vládnoucí FSLN pokračovala v započatých reformách (zdravotnictví, školství). Kvůli stále se zhoršující ekonomické situaci, neúspěšném boji s Contras a rozsáhlé kampani opoziční Violety Chamorro začala veřejná podpora sandinistů ovšem pomalu klesat.\n\n25. února 1990 se konaly prezidentské i parlamentní volby, ve kterých sandinisté prohráli. Jako protiváha k FSLN se zformovala strana \"Unie národní opozice\" (španělsky Unión Nacional Opositora; UNO), která byla koalicí 14 politických stran nesouhlasících s politikou Daniela Ortegy. Volebním lídrem této strany byla Violeta Chamorro. Ta také volby vyhrála. Získala 54,74% hlasů, zatímco Ortega z FSLN 40,82%. Její nastoupení do prezidentské funkce 25. dubna 1990 bývá považováno za konec Sandinistické revoluce.\n\nProti Sandinistické revoluci se hned po roce 1979 začaly formovat ozbrojené jednotky, které nesouhlasily s idejemi FSLN. Z většiny byly tvořeny bývalými členy Národní gardy - Somozovské armády. Tito kontrarevolucionáři nesli pojmenování Contras (španělsky Proti). Z počátku působily jednotlivé frakce samostatně, postupem času začaly koordinovaně spolupracovat. Ozbrojený konflikt mezi Contras a vládní armádou měl charakter guerillové občanské války. Contas byly významně podporovány z USA. Roku 1987 propukl v USA skandál Írán-Contras, když se ukázalo, že finance proudící do Nikaraguy na podporu Contras pocházely z prodeje zbraní do Íránu.\n\nVýraznou úlohu při usmiřování mezi FSLN a Contras sehrál tehdejší kostarický prezident Óscar Arias. Ten se snažil napomoci konci občanských válek ve Střední Americe (kromě Nikaraguy probíhaly též v Salvadoru a Guatemale). V lednu 1988 proběhl mezinárodní summit, během kterého se znepřátelené strany dohodly na tom, že USA jednoznačně ukončí podporu Contras a FSLN provede demokratické reformy. O 2 měsíce později byla podepsána oficiální mírová dohoda.\n\n"}
{"id": "716958", "url": "https://cs.wikipedia.org/wiki?curid=716958", "title": "Augustaburiania vatagini", "text": "Augustaburiania vatagini\n\nAugustaburiania vatagini (\"pocta Zdeňku Burianovi a Josefu Augustovi\") byl druh tanystrofeidního archosauromorfa, žijícího v období spodního triasu (před 251 až 245 miliony let). Tito plazi obývali území dnešní východní Evropy a jejich fosílie byly objeveny v povodí řeky Don na západě Ruska. Typový druh \"A. vatagini\" popsal ruský paleontolog A. G. Sennikov v roce 2011. \"Augustaburiania\" je zřejmě nejstarším v současnosti známým tanystrofeidem.\n\n"}
{"id": "716960", "url": "https://cs.wikipedia.org/wiki?curid=716960", "title": "Kostel svatého Václava (Ždírec)", "text": "Kostel svatého Václava (Ždírec)\n\nKostel svatého Václava ve Ždírci je dominantou obce. V roce 1890 vyhořel a byl znovu vystavěn v pseudogotickém slohu. Je chráněn jako kulturní památka České republiky.\n\nKostel stojí v centru obce na místě starého chrámu, o němž jsou zmínky již ve 14. století. První kostel byl filiální, spadal tehdy pod štockou farnost a již před rokem 1367 se stal kostelem farním, pod který spadaly i další obce – Dobronín, Německý Šicndorf, Střítež, Pávov, Zborná, Heroltice, Měšín, Věžnička a než se vytvořily i další farnosti, i obce Jamné, Rybné, Věžnice a Zhoř. Ve druhé polovině 16. století a na začátku 17. století drželi faru protestanti. Farář Liebzeit byl posledním zdejším protestantským knězem. Během nastupující tvrdé rekatolizace Jihlavska po Bílé hoře museli tito věřící v říjnu 1622 faru opustit. Za třicetileté války fara zanikla nejspíše kvůli nedostatku kněží a chaosu během této války. K obnovení došlo až v roce 1690.\nTehdejší kostel vyhořel při velkém požáru 19. března 1890 a byl totálně zničen, novou podobu mu vtiskl v letech 1893–1898 německobrodský stavitel Josef Šupich.\n\nBěhem první světové války založil tehdejší kněz Jan B. Beneš špitál pro chudé a fundaci, z níž tito chudí dostávali část peněz na obživu. Fundace byla později upsána na válečnou půjčku.\n\nStavba je jednolodním objektem s obdélníkovou lodí, pětibokým závěrem a hranolovou věží v průčelí. Kněžiště je zaklenuto polem křížové žebrové klenby a závěr paprsčitě, zatímco v lodi jsou čtyři pole křížové žebrové klenby. Dnešní vybavení je novodobé, z původního mobiliáře se zachoval pouze velký dřevěný kříž a čtyři kamenné náhrobníky. Během osídlení fary protestanty kostel dostal v letech 1571, 1595 a 1620 tři krásné zvony: první dva vznikly během působení faráře Lukáše Nischkauera, třetí, který zhotovil jihlavský zvonař Lukáš Gleixner, za faráře Martina Liebzeita. Zvony se však nedochovaly do naší doby, neboť byly během 1. světové války využity k vojenským účelům a zůstal zde pouze jeden z nich. V roce 1756 byla postavena kostnice, která se nedochovala.\n\nV kostele se nacházejí varhany a v obvodové zdivu se nalézá třináct vitráží, na nichž jsou zobrazeny podobizny svatých. Vitráže jsou zasazeny do olovnatých rámů a pocházejí hlavně z roku 1931. Jejich vznik zafinancovali místní farníci, jejichž jména jsou uvedena pod každou vitráží. Šest těchto vitráží se nachází v kněžišti (např. Svatá rodina, Svatá Terezie) a ostatních šest (pravá strana od vchodu sv. Elizabeth, Panna Marie Bolestná, sv. Josef, levá strana od vstupních dveří sv. Jakub-apoštol, sv. František z Assisi, sv. Anna) v samotné lodi a jedna malá kulatá vitráž nad vstupem do sakristie. Na stropě jsou znázorněny výjevy ze života sv. Václava (např. zavraždění Václava ve Staré Boleslavi). Maleb se zde nacházelo více, ale některé z nich byly v pozdějších letech zabíleny. Koncem 70. let 20. století, kdy náboženskou obec vedl tehdejší farář Jiří Štorek, proběhla výměna střešní krytiny, když se střecha místo břidlice pokryla odolnější mědí, dále opravou prošla omítka, malba a instalovala se elektřina. Při odkrytí věže kostela se zjistilo, že z důvodu zatékání je její velká část prohnilá, a proto musela být o čtyři a půl metru od vrcholu uříznuta.\n\nV kostele je pod velkým křížem, který přežil několik požárů, umístěna pamětní deska s nápisem „Památce a vzpomínce našim otcům, kteří zemřeli v květnu 1945. Příbuzní“. Tato deska by měla být vzpomínkou na údajnou vraždu německého civilního obyvatelstva na konci druhé světové války, která se měla odehrát na louce zvané „Budínka“ mezi obcí Dobronín a místní částí města Polná, Nové Dvory. Mělo zde být zabito 14 českých občanů německé národnosti, tento čin zřejmě spáchali členové Revolučních gard. Tuto událost již od poloviny roku 2009 prošetřuje Krajské státní zastupitelství v Brně. Od roku 2010 vede vyšetřování události Krajské ředitelství Policie ČR se sídlem v Jihlavě.\n"}
{"id": "716961", "url": "https://cs.wikipedia.org/wiki?curid=716961", "title": "Irina-Camelia Beguová", "text": "Irina-Camelia Beguová\n\nIrina-Camelia Beguová (* 26. srpna 1990 Bukurešť) je rumunská profesionální tenistka. Ve své dosavadní kariéře vyhrála na okruhu WTA Tour dva singlové turnaje, první na tvrdém povrchu v Taškentu a druhý na Korea Open 2015. Vybojovala také čtyři deblové trofeje. V rámci okruhu ITF získala jedenáct titulů ve dvouhře a devatenáct ve čtyřhře.\n\nNa žebříčku WTA byla nejvýše ve dvouhře klasifikována v říjnu 2015 na  25. místě a ve čtyřhře pak v témže měsíci téhož roku na 30. místě. K roku 2011 ji trénoval Comanescu Marius.\n\nV roce 2011 byla vyhlášena za nováčka roku 2011 podle WTA.\n\n"}
{"id": "716963", "url": "https://cs.wikipedia.org/wiki?curid=716963", "title": "Utrata", "text": "Utrata\n\nUtrata je řeka v Polsku nacházející se v Mazovském vojvodství, na rovině Łowicko-Błońské, pravý přítok Bzury. Pramení na severních svazích Ravské vysočiny na jih od obce Kaleń a Żelechów. Ústí řeky se nachází v Sochaczewě. Řeka ústí do Bzury na 26. km jejího toku. Utrata je jednou z nejvíce znečistěných řek v Mazovském vojvodství.\n\nV historický pramenech se dochovaly různé názvy pro řeku Utratu. Ve středověku se jí nejdříve říkalo Nrowa, později – Mrowa (odtud pravděpodobná názva obce Mroków, kterou řeka protéká). Navíc se vyskytly i jiné názvy řeky např. Pisa, Rżewa a Krzywda. Teprve v 18. století začala být označována současným názvem Utrata.\n\nPřítoky:\n"}
{"id": "716967", "url": "https://cs.wikipedia.org/wiki?curid=716967", "title": "Stanislav Jiránek", "text": "Stanislav Jiránek\n\nStanislav Jiránek (23. října 1867 Všejany – 19. srpna 1934 Praha) byl český hudební pedagog a skladatel.\n\nByl synem Petra Jiránka (1825–1899), řídícího učitele v Ledcích a ředitele kůru ve Všejanech. Otec byl všestranným hudebníkem. Hrál na všechny dostupné nástroje a měl vlastní kapelu, pro kterou psal taneční písničky. U něj získal Josef základní hudební vzdělání. Rodina zřejmě hudbou žila, neboť hudbě se profesionálně věnovali i další bratři: Alois, František, Karel a Josef.\n\nV letech 1882 až 1886 studoval na učitelském ústavu v Praze. Hru na housle studoval u Ferdinanda Hellera, hru na klavír u svých starších bratrů Josefa a Aloise a teorii a skladbu u Zdeňka Fibicha. Nejprve suploval na různých školách v Praze, Hradci Králové a Kutné Hoře. V roce 1890 se stal profesorem hudby na učitelském ústavu v Praze. Byl sbormistrem vinohradského \"Hlaholu\" a na Vinohradech také založil pěveckou školu pro děti (od roku 1910 \"Pěvecká škola umělecké výchovy\"). Tato škola měla velký úspěch a podle jejího vzoru vznikly obdobné školy v Čechách, ale i německé školy v Brně a ve Vídni.\n\nPo roce 1918 se stal prvním československým inspektorem zpěvu a hudby pro učitelské ústavy, od roku 1921 působil v této funkci i na Slovensku. Byl rovněž zkušebním komisařem pro státní zkoušky z hudby při Pražské konzervatoři.\n\nVýznam díla Stanislava Jiránka tkví v jeho práci pedagogické a metodické. Napsal řadu příruček zaměřených zejména na tonální metodu hudební výuky. Podílel se na vytváření moderních osnov hudebních škol.\n\n\n\nDrobnější skladby klavírní, houslové a příležitostné sbory.\n\n\n"}
{"id": "716968", "url": "https://cs.wikipedia.org/wiki?curid=716968", "title": "Phyllonoma", "text": "Phyllonoma\n\nPhyllonoma je jediný rod čeledi Phyllonomaceae vyšších dvouděložných rostlin z řádu cesmínotvaré (\"Aquifoliales\"). Jsou to dřeviny s jednoduchými střídavými listy a pravidelnými květy. Květenství vyrůstají ze střední žilky na líci listové čepele. Plodem je bílá bobule. Rod zahrnuje 4 druhy a vyskytuje se v horách Latinské Ameriky.\n\nZástupci rodu \"Phyllonoma\" jsou pozemně i epifytně rostoucí keře a malé stromy s jednoduchými střídavými listy s drobnými palisty. Květenství se podobně jako u rodu \"Helwingia\" vyvíjí ze střední žilky na horní straně listové čepele. Květy jsou oboupohlavné, pravidelné, jen 2 až 4 mm velké, pětičetné. Kališní i korunní lístky jsou volné. Koruna je zelenavá, žlutozelená nebo červenavá. Tyčinek je 5. Semeník je spodní, srostlý ze 2 plodolistů, s jedinou přihrádkou s několika vajíčky. Plodem je kulovitá a za zralosti bílá bobule, obsahující až 6 semen.\n\nRod zahrnuje 4 druhy, vyskytující se v horách Střední a Jižní Ameriky od Mexika po Kolumbii a severozápadní Bolívii. Rostou v mlžných lesích v nadmořské výšce 1000 až 3000 m.\n\nPodle současných molekulárních studií je tento rod příbuzný s čeledí cesmínovité (\"Aquifoliaceae\") a rodem \"Helwingia\". V dřívějších systémech byl řazen do čeledi meruzalkovité (\"Grossulariaceae\") (Cronquist), případně v samostatné čeledi v rámci řádu \"Hydrangeales\" (Tachtadžjan).\n\nVyužití není známo, velmi neobvyklý růst květenství z líce listové čepele činí tyto dřeviny zajímavé pro sbírky botanických zahrad.\n\n"}
{"id": "716970", "url": "https://cs.wikipedia.org/wiki?curid=716970", "title": "Víceprošlupní tkací stroj", "text": "Víceprošlupní tkací stroj\n\nVíceprošlupní tkací stroj (angl.: \"multiphase weaving loom\", něm.: \"Wellenfach-Webmaschine\") je zařízení, na kterém je proces tkaní rozdělen do několika fází. Oproti konvenčním tkacím strojům s jednorázovým zatkáváním útku se dá na víceprošlupním principu dosáhnout několikanásobné zvýšení výkonu stroje. \n\nU víceprošlupních strojů se obvykle rozlišují tři druhy: \"rovinné\", \"bubnové\" a \"kruhové\"\n Jednotlivé sekce s tkacími listy o šířce 100-200 mm jsou seřazené vedle sebe po celé šířce stroje a pohybují se schodovitě tak, aby vytvořily prošlupy v časovém sledu odpovídajícím průchodu útkové niti. \n\nÚtek se prohazuje prošlupem s pomocí několika (1-20) miniaturních člunků (\"zanášečů\") s cívečkou, na které je navinuta přesně odměřená délka niti odpovídající pracovní šířce stroje (cca 200-350 cm). Útková nit se navíjí na soukacích ústrojích, ke kterým se vrací zanášeče okamžitě po vyprázdnění.\n\nPaprsek přiráží útek rovněž odděleně v jednotlivých sekcích, u některých konstrukcí se pohyb třtin paprsku využívá k pohonu zanášeče útku. \n\nNa rovinných strojích se dá dosáhnout (např. na československém stroji KONTIS) rychlost zanášení útku do 3000 m/min. (údaje z roku 2010). \n\n(Sulzer M8300) \nCelou pracovní šířkou stroje probíhá otáčivý buben, na kterém je umístěno ve směru průchodu útku 12 kompletních prošlupních zařízení s příslušnými paprsky.\n\nOsnovní niti se přivádějí kolmo ke tkacím listům tak, že se na čtyřech zařízeních naráz může tvořit prošlup, do kterého se zanášejí útkové niti v časovém sledu s posunem o ¼ pracovní šířky stroje. Útek se zanáší pneumaticky, podobně jako u jednoprošlupních tryskových strojů.\n\nDosažitelný výkon stroje v m/min. zaneseného útku (údaje z roku 2010): \n\n- při pracovní šířce 190 cm u plátnové vazby tkaniny = 6000 .\n\n- při 170 cm prac. šířky u kepru = 4100 \nje popsán v článku Kruhový tkací stroj.\n\n"}
{"id": "716971", "url": "https://cs.wikipedia.org/wiki?curid=716971", "title": "Domeykosaurus", "text": "Domeykosaurus\n\nDomeykosaurus (\"Domeykův ještěr\") je neformální rodové jméno, kterým je označen dosud nepopsaný dinosaurus z období svrchní křídy. Šlo o titanosaurního sauropoda, žijícího na území dnešní Chile. Fosílie dinosaura objevili paleontologové David Rubilar a Alexander Vargas v roce 2003. Zachováno bylo asi 40% kostry, což je rekord pro danou zemi.\n\nDomeykosaurus měřil na délku asi 7,6 metru a šířka jeho těla činila kolem dvou metrů, šlo tedy o velmi malého sauropoda. Stavba těla byla rovněž velmi štíhlá a gracilní. Celý vědecký binomen dinosaura by po popisu měl znít \"Domeykosaurus chilensis\".\n\n"}
{"id": "716972", "url": "https://cs.wikipedia.org/wiki?curid=716972", "title": "Apocalypto", "text": "Apocalypto\n\nApocalypto je americký historický akční film režiséra Mel Gibsona z roku 2006. Odehrává se na poloostrově Yucatan v Mexiku počátkem 16. století před příchodem Španělů, kteří následně rozvrátili Aztéckou civilizaci, která je však ve filmu líčena jako Mayská civilizace. Apocalypto líčí cestu mezoamerického domorodce, který čirou náhodou unikne na poslední chvíli obětování, následně prchá svým uchvatitelům zpět ke svojí přeživší rodině ve svojí dobyté a zničené vesnici. Ve filmu jsou názorně vyobrazeny surové scény z obětování lidí aztéckým veleknězem.\n\n\nFilm získal mezi diváky na největších filmových databázích spíše pozitivní hodnocení.\n\n"}
{"id": "716973", "url": "https://cs.wikipedia.org/wiki?curid=716973", "title": "Kaple svatého Cyrila a Metoděje (Podivín)", "text": "Kaple svatého Cyrila a Metoděje (Podivín)\n\nKaple svatého Cyrila a Metoděje v Podivíně se nachází v bezprostřední blízkosti kostela sv. Petra a Pavla. Její vznik spadá do 1. pol. 13. století. Centrální kaple s vodním pramenem na půdorysu šestihranu, která je zaklenuta kopulí s lucernou, je dnes zapuštěna do terénu. V roce 1847, kdy probíhaly opravy kaple, k ní byla v novorománském slohu přistavěna drobná stavba obdélného půdorysu s pravoúhlým závěrem. Roku 1863 se v kapli konaly velké bohoslužby připomínající tisícileté výročí příchodu slovanských věrozvěstů Cyrila a Metoděje na Moravu. Při této příležitosti byla kaple nově vyzdobena a opatřena sousoším moravských věrozvěstů.\n\nJe chráněna jako kulturní památka České republiky.\n\nO původu kaple převládají dvě verze. První zastává názor, že jde o karner, původně dvoupodlažní středověkou hřbitovní kapli. Dolní místnost sloužila jako ossarium, zatímco horní nadzemní část byla vlastní hrobní kaplí.\nDruhá verze pokládající stavbu za baptisterium se díky přítomnému vodnímu prameni jeví jako pravděpodobnější. Nasvědčuje tomu i situování kaple v bezprostřední blízkosti kostela.\n\n"}
{"id": "716974", "url": "https://cs.wikipedia.org/wiki?curid=716974", "title": "Quai de la Charente", "text": "Quai de la Charente\n\nQuai de la Charente (\"nábřeží Charente\") je nábřeží v Paříži. Nachází se v 19. obvodu. Nábřeží je pojmenováno podle francouzské řeky Charente.\n\nNábřeží vede po pravém, východním břehu kanálu Saint-Denis. Začíná u křížení kanálů Saint-Denis a Ourcq a končí u \"Boulevardu Macdonald\", kde na něj navazuje \"Quai de l'Allier\".\n\n"}
{"id": "716977", "url": "https://cs.wikipedia.org/wiki?curid=716977", "title": "Stemonuraceae", "text": "Stemonuraceae\n\nStemonuraceae je čeleď vyšších dvouděložných rostlin z řádu cesmínotvaré (\"Aquifoliales\").\n\nZástupci čeledi \"Stemonuraceae\" jsou stromy a dřevnaté liány s jednoduchými střídavými listy bez palistů. Listy jsou obvykle kožovité a celokrajné. Květy jsou drobné, ve vrcholičnatých květenstvích. Plodem je peckovice.\n\nČeleď je rozšířena v tropech celého světa s centrem diverzity v jihovýchodní Asii. Největší rody jsou \"Gomphandra\" (asi 55 druhů) a \"Stemonurus\" (15 druhů). Celkem čeleď zahrnuje asi 71 druhů.\n\nRody čeledi \"Stemonuraceae\" byly v minulosti součástí široce pojaté čeledi \"Icacinaceae\", která však byla v tomto pojetí shledána parafyletickou.\n\n\"Cantleya\", \"Codiocarpus\", \"Discophora\", \"Gastrolepis\", \"Gomphandra\", \"Grisollea\", \"Hartleya\", \"Irvingbaileya\", \"Lasinanthera\", \"Medusanthera\", \"Stemonurus\", \"Whitmorea\"\n\n"}
{"id": "716980", "url": "https://cs.wikipedia.org/wiki?curid=716980", "title": "Kajmankovití", "text": "Kajmankovití\n\nKajmankovití (\"Chelydridae\") je čeleď želv nadčeledi Testudinoidea, která má 7 zaniklých a 2 žijící rody. Oba jsou endemické na západní polokouli.\n\nChelydridae mají dlouhou fosilní historii. S vyhynulými druhy byli nalezeni ze severní Ameriky po celé Asii a Evropě, daleko za jejich dnešní rozsah. Nejdříve byl popsán druh \"Emarginachelys cretacea\", známý z dobře zachovalé fosílie z pozdní křídy Montany. Další dobře zachovalá fosílie je druh \"Protochelydra zangerli\" z Paleocénu ze Severní Dakoty. Karapax rodu Protochelydra je více klenutý než z posledních jedinců rodu Chelydra. Jiný rod, Chelydropsis, obsahuje několik známých euroasijských druhů, které existovaly od Oligocénu do Pliocénu.\n\n\n\n"}
{"id": "716983", "url": "https://cs.wikipedia.org/wiki?curid=716983", "title": "Alexandra Cadanțuová", "text": "Alexandra Cadanțuová\n\nAlexandra Cadanțuová (* 3. května 1990 Bukurešť) je rumunská profesionální tenistka. Ve své dosavadní kariéře na okruhu WTA Tour vyhrála jeden turnaj ve čtyřhře, když společně s krajankou Elenou Bogdanovou triumfovala v roce 2014 v rumunské metropoli Bukurešti. V rámci okruhu ITF získala k roku 2016 devět titulů ve dvouhře a stejný počet i ve čtyřhře.\n\nNa žebříčku WTA byla ve dvouhře nejvýše klasifikována v lednu 2014 na 59. místě a ve čtyřhře pak v červnu 2012 na 101. místě. Trénuje ji Bogdan Popovici.\n\n"}
{"id": "716989", "url": "https://cs.wikipedia.org/wiki?curid=716989", "title": "Mona Barthelová", "text": "Mona Barthelová\n\nMona Barthelová (* 11. července 1990 Bad Segeberg) je německá profesionální tenistka. Ve své dosavadní kariéře na okruhu WTA Tour vyhrála čtyři turnaj ve dvouhře a dva ve čtyřhře. V rámci okruhu ITF získala pět titulů ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v březnu 2013 na  23. místě a ve čtyřhře pak v září 2015 na 63. místě. Trénuje ji Němec Christopher Kas. Dříve tuto roli plnil Somke Capell.\n\nNa nejvyšší grandslamové úrovni se probojovala minimálně do třetího kola všech turnajů kromě Wimbledonu. Osmifinále pak poprvé dosáhla na Australian Open 2017. V soutěži ženské čtyřhry se rovněž dokázala dostat nejdále do třetí fáze, když ve Wimbledonu 2015 společně s Ukrajinkou Ljudmilou Kičenokovou nestačily na ruský pár Jekatěrina Makarovová a Jelena Vesninová.\n\nV německém fedcupovém týmu debutovala v roce 2013 dubnovou baráží světové skupiny proti Srbsku, v němž nejprve ve třech setech podlehla Aně Ivanovićové, aby následně stejným poměrem setů porazila nad Bojanu Jovanovskou. Němky v sérii zvítězily 3:2 na zápasy. Do roku 2018 v soutěži nastoupila k jedinému mezistátnímu utkání s bilancí 1–1 ve dvouhře a 0–0 ve čtyřhře.\n\nNěmecko reprezentovala na Letních olympijských hrách 2012 v Londýně, kde v úvodním kole ženské dvouhry nestačila na Urszulu Radwańskou po dvousetovém průběhu.\n\nNarodila se v Bad Segebergu v Západním Německu otci Wolfgangovi (lékaři) a matce Hannelore (má doktorát). Její starší sestra Sunna hrála dříve tenis na profesionální úrovni, ale po vážném zranění ramene ukončila kariéru. K tenisu jí ve třech letech přivedla rodina, jelikož se mu v té době už věnovala její sestra. Nejraději hraje na kurtech tvrdého podkladu. Inspiruje jí bývalá německá tenistka Steffi Grafová (když vyrůstala, měla stejné oblečení a raketu) Oblíbenými turnaji jsou pro ni domácí Stuttgart a švédský Båstad.\n\n"}
{"id": "716995", "url": "https://cs.wikipedia.org/wiki?curid=716995", "title": "Cesmínotvaré", "text": "Cesmínotvaré\n\nCesmínotvaré (\"Aquifoliales\") je řád vyšších dvouděložných rostlin.\n\nŘád \"Aquifoliales\" zahrnuje opadavé nebo stálezelené dřeviny se střídavými jednoduchými listy. Květy jsou pravidelné, zpravidla\ndrobné. s kalichem a korunou. Počet tyčinek odpovídá počtu korunních lístků. Semeník je svrchní nebo spodní. Plodem jsou nejčastěji kulovité peckovice, řidčeji bobule nebo křídlatá nažka (samara).\n\nŘád je nevelký, obsahuje pouze 20 rodů v 5 čeledích. Na rody nejbohatší čeledí jsou \"Stemonuraceae\" (12 rodů), na druhy je nejbohatší čeleď cesmínovité (\"Aquifoliaceae\") s jediným rodem (přes 500 druhů).\n\nV dřívějších systémech nebyl tento řád většinou zastoupen. Čeleď cesmínovité (\"Aquifoliaceae\") byla nejčastěji řazena do řádu jesencotvaré (\"Celastrales\"), některé rody zbylých čeledí byly součástí široce pojaté čeledi \"Icacinaceae\".\n\n"}
{"id": "716997", "url": "https://cs.wikipedia.org/wiki?curid=716997", "title": "Pohár Intertoto 1996", "text": "Pohár Intertoto 1996\n\nV poháru Intertoto 1996 zvítězily a zároveň postoupily do poháru UEFA tři týmy - Silkeborg IF, EA Guingamp a Karlsruher SC.\n\n"}
{"id": "716999", "url": "https://cs.wikipedia.org/wiki?curid=716999", "title": "Mirjana Lučićová Baroniová", "text": "Mirjana Lučićová Baroniová\n\nMirjana Lučićová Baroniová, rodným jménem Mirjana Lučić (* 9. března 1982 Dortmund) je chorvatská profesionální tenistka a držitelka několika věkových rekordů v ženském tenise. Ve své dosavadní kariéře na okruhu WTA Tour vyhrála tři turnaje ve dvouhře a tři ve čtyřhře. V rámci okruhu ITF získala čtyři tituly ve dvouhře a tři ve čtyřhře. Poté, co několik let po roce 2000 nehrála kvůli osobním problémům, se na okruh vrátila v roce 2007 a v sezóně 2010 se opět probojovala do první stovky světové klasifikace.\n\nNa žebříčku WTA byla nejvýše ve dvouhře klasifikována v lednu 2017 na  29. místě a ve čtyřhře pak v říjnu téhož roku na 19. místě. Trénuje ji Jeff Russell.\n\nV chorvatském fedcupovém týmu debutovala v roce 1996 utkáním základního bloku 1. skupiny zóny Evropy a Afriky proti Gruzii, v němž vyhrála dvouhru nad Sofií Managadzeovou. Do   2013 v soutěži nastoupila k devíti mezistátním utkáním s bilancí 12–1 ve dvouhře a 2–2 ve čtyřhře, když poslední utkání k danému datu odehrála v dubnu 1998 ve čtvrtfinále Světové skupiny II proti Japonsku.\n\nDne 15. listopadu 2011 se vdala za Daniela Baroniho a od sňatku užívá příjmení Lučić Baroni.\n\nJe držitelkou grandslamového titulu v ženské čtyřhře z Australian Open 1998, když jako vůbec nejmladší vítěz úvodního grandslamu v historii – ve věku patnácti let, deseti měsíců a dvaceti jedna dnů, vyhrála spolu s Martinou Hingisovou, následující rok se probojovala do semifinále ženské dvouhry ve Wimbledonu.\n\nV roce 1996 se stala po Hingisové a Capriatiové historicky třetí tenistkou v otevřené éře tenisu, jež dokázala vyhrát juniorku dvouhry grandslamu v čtrnácti letech, a to konkrétně na US Open 1996. Poté zvítězila také na Australian Open 1997, kde triumfovala jak v juniorské dvouhře, tak ve čtyřhře spolu s Jasmin Wöhrovou.\n\nNa profesionální okruh WTA vstoupila v dubnu 1997. Týden poté vyhrála první turnaj Croatian Bol Ladies Open v chorvatském Bolu. Následně se probojovala do finále ve Štrasburku, v němž podlehla Steffi Grafové. V sezóně 1998 obhájila singlový titul v Bolu a stala se tak nejmladší tenistkou historie, v šestnácti letech, jednom měsíci a dvaceti čtyřech dnech, která zvítězila na dvou následujících ročnících profesionálního turnaje.\n\nPo roce 1999 měla finanční a osobní problémy, které vedly k několikaletému přerušení sportovní kariéry. Po odehrání posledního turnaje v roce 2003 se vrátila kvalifikací turnaje Region championships 2007.\n\nJako 79. hráčka žebříčku WTA vstupovala do australského grandslamu Australian Open 2017. Na úvod s problémy přehrála čínskou tenistku Wang Čchiang, když po prvním prohraném setu musela otáčet utkání. Ve 2. kole pak poměrem 6–3 a 6–2 zdolala světovou trojku Agnieszku Radwańskou z Polska a poprvé v kariéře na Australian Open postoupila do třetího kola. V něm stejně jako v úvodním kole ztratila první set, přesto nakonec přehrála řeckou tenistku Marií Sakkariovou. V osmifinále pak bez větších potíží porazila americkou kvalifikantku Jennifer Bradyovou a postoupila dále. Ve čtvrtfinále jí nezastavila ani Češka Karolína Plíšková, kterou přemohla hlavně agresivní hrou a zvítězila po výsledku 6–4, 3–6 a 6–4. Po osmnácti letech tak postoupila do svého druhého semifinále na grandslamu, když jediné do té doby hrála na trávě ve Wimbledonu 1999. V něm vyzvala šestinásobnou vítězku turnaje a světovou dvojku Serenu Williamsovou, se kterou uhrála jen 3 gemy a za 50 minut hry prohrála výsledkem 2–6 a 1–6. Po turnaji si v novém vydání Žebříčku WTA vylepšila své singlové maximum, když jí patřila 29. pozice.\n\n"}
{"id": "717004", "url": "https://cs.wikipedia.org/wiki?curid=717004", "title": "I-pin", "text": "I-pin\n\nI-pin ( , pchin-jinem \"Yíbīn\") je město a městská prefektura v Čínské lidové republice. Leží na jihovýchodě provincie S’-čchuan u soutoku řek Min-ťiang a Jang-c’-ťiang. V roce 2010 žilo v prefektuře bezmála čtyři a půl milionu obyvatel na ploše přibližně třinácti tisíc čtverečních kilometrů.\n\nI-pin sousedí na jihu s prefekturou Čao-tchung v sousední provincii Jün-nan, na východě s Lu-čou, na západě s Le-šanem a Liang-šanem a na severu s C'-kungem.\n"}
{"id": "717021", "url": "https://cs.wikipedia.org/wiki?curid=717021", "title": "Třída Baptista de Andrade", "text": "Třída Baptista de Andrade\n\nTřída Baptista de Andrade je třída korvet portugalského námořnictva. V době dokončení byly považovány za fregaty. Jedná se o vylepšenou verzi portugalské třídy \"João Coutinho\". Postaveny byly celkem čtyři jednotky. K roku 2018 zůstává ve službě poslední jednotka.\n\nČtyři postavené jednotky této třídy byly do služby zařazeny v letech 1974–1975. Stavbu realizovala španělská loděnice Bazán v Cartageně.\n\nJednotky třídy \"Baptiste de Andrade\":\nVýzbroj tvořil jeden 100mm kanón Creusot-Loire, dva 40mm kanóny a dva trojhlavňové 324mm torpédomety. Plavidla nesla jeden vrtulník, nebyla však vybavena hangárem. Pohonný systém tvořily dva diesely. Nejvyšší rychlost dosahovala 24 uzlů.\n\n"}
{"id": "717022", "url": "https://cs.wikipedia.org/wiki?curid=717022", "title": "Friedrich Kurrent", "text": "Friedrich Kurrent\n\nFriedrich Kurrent (* 1. září 1931 Hintersee, Rakousko) je rakouský architekt, teoretik publicista a učitel. Společensky značně činný a respektovaný architekt s pronikavým zájmem o hlubší vrstvy architektonické tvorby.\n\nStudoval na Akademii výtvarných umění ve Vídni ve škole Klemense Holzmeistera Spolu s Wilhhelmem Holzbauerem, Otto Leitnerem a Johannesem Spaltem založili v roce 1950 Arbeitsguppe 4, a i když se Otto Leitner vzápětí odpojil, skupina si zachovala svoje jméno. Až do poloviny 60. let zůstali svornými tvůrčími druhy, kdy se jejich cesty začali zvolna odchylovat. V kontextu rakouské ale i středoevropské architektury představovali oduševnělou výjimku. Spolu se Spaltem měl vždy daleko k povrchní \"trendové\" nebo módní architektuře. Byl legendárním profesorem Technické university v Mnichově.\n\nMěl vždy velké porozumění a respekt k České moderní architektuře, zejména Janu Kotěrovi, Bohuslavu Fuchsovi, a Heinrichu Kulkovi. Platí za důležitého interpreta Adolfa Loose.\n\n\n\n"}
{"id": "717024", "url": "https://cs.wikipedia.org/wiki?curid=717024", "title": "Únos letounu do NSR dne 18. dubna 1972", "text": "Únos letounu do NSR dne 18. dubna 1972\n\nÚnos letounu do NSR dne 18. dubna 1972 byl únos letounu typu L-410A Turbolet na pravidelné lince Praha – Mariánské Lázně společnosti Slovair, během něhož byl postřelen druhý pilot letounu Robert Pfleger a první pilot byl donucen přistát s letounem v Norimberku. Oba únosci byli posléze německým soudem odsouzeni na 7 let vězení. Motivem únosu byla emigrace do tehdejšího NSR.\n\n\n\nOba únosci patří mezi recidivisty. Každý z nich byl shodou okolností před únosem čtyřikrát soudně trestán (krádeže, vloupání do chat, neplacení výživného, nedovolené držení zbraně, apod.). Jeden z nich se dokonce teprve měsíc před únosem vrátil z vězení.\n\nLetoun odstartoval přibližně v 8:10. Let probíhal zpočátku normálně, ale zhruba po dvaceti minutách letu pilot najednou oznámil dispečinku letiště v Karlových Varech: \"Jsme přepadeni! Střílí se na palubě!\" Na žádost dispečera o opakování zprávy odpověděl: \"Na palubě se střílí, nevím, co se bude dít!\" Po chvilce ticha pilot požádal dispečink: \"Žádáme na Stuttgart! Máme pistoli v zádech!\" Následně mu dispečer povolil pokračovat v letu směrem na Cheb. Od 8:39 se letadlo už dispečinku nehlásilo.\n\nÚnosci si uvnitř letounu rozdělili role. Karel Doležal byl v přední části letounu s pistolí v ruce a držel v šachu piloty. Antonín Lerch stál v zadní části letounu s druhou pistolí a v ruce měl balíček výbušniny. Nakonec letoun s cestujícími a posádkou přistál v Norimberku, kde byli únosci zatčeni. Vyšetřující soudce na ně uvalil vazbu. Ostatní cestující se ještě téhož dne vrátili do Prahy. Stejně jako i v jiných případech únosů Turboletů pachatelům pomohlo, že prostor pro piloty nebyl oddělen bezpečnostní přepážkou od prostoru pro cestující. K určitému řešení tohoto problému výrobce Turboletů Let Kunovice přistoupil až po dalším únosu letounu do NSR, který proběhl dne 8. června 1972.\n\nPrvní pilot V. Kárník najednou uslyšel ránu a ucítil spálený střelný prach. Potom se druhý pilot chytil za rameno a křičel, že je postřelený. Únosce Karel Doležal vystřelil celkem dvakrát. Jedna z kulek nikoho nezranila a pouze udělala otvor v přední části trupu letounu. Další projektil zasáhl druhého pilota Roberta Plegera a uvízl v jeho podpažní jamce v blízkosti pravé plíce. Letounem cestovala i zdravotní sestra R. Kohlíčková, která poskytla postřelenému druhému pilotovi první pomoc. Zjistila, že silně krvácí a má slabý puls. Nakonec byl po třech dnech propuštěn z pražské nemocnice do domácího léčení zatím bez operace, protože před operativním vyjmutím kulky bylo nutné vyčkat na zhojení střelného kanálu.\n\nČeskoslovensko požádalo o vydání pachatelů. Německé orgány této žádosti nevyhověly. Nedlouho před únosem byla v Německu výrazně zvýšena výměra trestu za únos dopravního prostředku. Oba pachatele odsoudili k trestům odnětí svobody na 7 let. Politický azyl jim německé orgány nejprve zamítly. Nakonec únosci získali azyl v roce 1976 na základě rozhodnutí správního soudu.\n\nLetoun L-410 Turbolet, kterého se 18. dubna 1972 zmocnili únosci a navedli do Německa, je dnes umístěn v Leteckém muzeu v Kunovicích, nedaleko továrny, kde byl před lety vyroben.\n"}
{"id": "717025", "url": "https://cs.wikipedia.org/wiki?curid=717025", "title": "Šang-čchiou", "text": "Šang-čchiou\n\nŠang-čchiou ( , pchin-jinem \"Shāngqiū\") je městská prefektura v Čínské lidové republice. Leží ve východní části provincie Che-nan a sousedí na severozápadě s Kchaj-fengem, na jihozápadě s Čou-kchou, na severovýchodě s Šan-tungem a na jihovýchodě s An-chuejem. Jedná se o město s bohatými dějinami; mimo jiné bylo prvním hlavním městem dynastie Šang.\n\nPrefektura leží v severočínské nížině v převážně rovinaté krajině a má rozlohu zhruba deset tisíc čtverečních kilometrů. Žije zde přes sedm miliónů lidí.\n\nMěstská prefektura Šang-čchiou se člení na devět celků okresní úrovně:\n"}
{"id": "717027", "url": "https://cs.wikipedia.org/wiki?curid=717027", "title": "Mistrovství světa v atletice 2011 – Muži 400 metrů", "text": "Mistrovství světa v atletice 2011 – Muži 400 metrů\n\n"}
{"id": "717040", "url": "https://cs.wikipedia.org/wiki?curid=717040", "title": "Masarykovo náměstí (Nová Včelnice)", "text": "Masarykovo náměstí (Nová Včelnice)\n\nMasarykovo náměstí tvoří centrum města Nová Včelnice.\n\nNalézá se zde kostel Nanebevzetí Panny Marie, novoetynský zámek, morový sloup z přelomu 17. a 18. století (postaven v letech 1699–1701 na paměť vítězství nad morem, který Nový Etynk postihl) s kopií sochy Panny Marie, jejíž originál je umístěn v kostele dle níž kostel dostal jméno. Na náměstí se nacházejí i další historické budovy, jimiž jsou farní úřad či místní zájezdní hostinec.\nPřed kostelem býval i tzv. bludný kámen, související s poutěmi na tomto náměstí, zajišťující šťastný návrat na toto místo, avšak tato stará tradice zanikla v průběhu druhé světové války.\n\nBarokní zámek z konce 18. století nechal postavit na místě starší tvrze tehdejší majitel včelnického panství JUDr. Josef Hilgartner, rytíř z Lilienbornu.Jeho nejstarší část na hřebenu stráně svažující se na východ do rybníka \"Mlýnského\" jímž protéká potok kamenický, původem spadá asi do druhé polovice 17. století, proto nemá ani hražení ani opevnění. Nemá zvláštní historie, ani stavitelských zvláštností, ani dějinných památek. Slouží za obydlí správcovo a ve světové válce byl v něm zřízen vojenský lazaret. Snad i dříve tyto místnosti sloužily za nemocnici, jak lze se domnívati z nadpisu na pomníku, v louce při silnici štítenské r. 1860 postaveném a ukazujícím místo, kde „odpočívá přes 1000 bojovníků, kteří v Novoetinské nemocnici v Pánu zesnuli r. 1813 a 1814.\"\n\nJe zde rovněž nový obchodní dům, nákupní středisko a přímo na rohu s ulicí k Jindřichovu Hradci poštovní úřad. Na severním konci náměstí je hotel Jelen a odbočující ulice k fotbalovému stadionu (kde funguje též letní kino), na němž se každoročně konají významné turnaje přesahující jihočeský kraj, dále vedoucí k městskému hřbitovu.\n\nJeště v devadesátých letech 20. století se z kostela Nanebevzetí Panny Marie, přes Masarykovo náměstí a kolem hotelu Jelen na místní hřbitov konaly běžně pohřební průvody s koňským spřežením a hudbou, jichž se účastnilo téměř celé město.\n\nPoblíž druhého konce Masarykova náměstí, na straně pošty se nalézá původní synagoga. Kolmá ulice z Masarykova náměstí kolem zámku a zámeckého (Mlýnského) rybníka vede ke starému židovskému hřbitovu a dále na Štítné (rodiště Tomáše Štítného ze Štítného). Židovský hřbitov za Zámeckým rybníkem a obcí při cestě na Zdešov a Štítné (u rozcestí), založený u tzv. Šibenného vrchu okolo roku 1800 s nejstaršími čitelnými nápisy podle datace z roku 1830, je v současné době opravován. Synagoga ve městě v ulici z Masarykova náměstí k nádraží ze začátku 19. století byla přestavěna na obytný dům (je však znatelnou sakrální stavbou).\nU silnice od židovského hřbitova ke Štítnému se nalézá pohřebiště s kamenným křížem jednoho tisíce francouzských vojáků z napoleonských válek, kteří zde padli či zraněni zemřeli v někdejší novoetynské nemocnici, která se nalézala v části zámku. Místo s křížem je na pravé straně od silnice na Štítné, tabulka s popisem je na straně levé.\n\nV blízkém lese najdeme, za tímto památným \"polem\", zajímavý rybník \"Peruť\" s hnízdišti vodního ptactva a živočichů (ondatry a kdysi i bobři).\n\nCelé Masarykovo náměstí je protáhlého tvaru, z něhož za zámkem k východu vybočuje čtvercový parčík s pomníkem padlým z obou světových válek. Původní žulový pomník s pískovcovým lvem zhotovila firma J.Hladík a Pánek z Jindřichova Hradce za 11 148 Kč, již v roce 1925, zednickou práci (základy pomníku), oplocení (mříž a sloupky) a úpravu okolí pomníku obstaral František Buchta z Nového Etynku za 7 325 Kč. Lomový kámen do základů daroval továrník Keller, písek a povozy M.Bednář, J.Doležal, Josef Němec a Marie Valdová ze Včelnice. Dne 25. července 1925 v předvečer slavnosti odhalení památníku obětem války sehrála Jednota divadelních ochotníků slavnostní představení \"Žena legionářova\" v sále hotelu Jana Kejsta u nádraží \"při značné účasti občanstva domácího a hostů\".\nNásledný den průvod Sokolů, legionářů, občanstva a spolků s hudbou od nádraží úzkokolejné dráhy přes celé Masarykovo náměstí dospěl přes náhlý silný déšť až k pomníku, kde bylo po mnoha projevech za zvuků národní hymny provedeno slavnostní odhalení, již za krásného letního počasí.\nNejen legionáři vzpomenuli i svého nejvyššího velitele \"tatíčka Masaryka\", který dlel tou dobou na návštěvě v sousedním Třeboňském politickém okrese.\n"}
{"id": "717041", "url": "https://cs.wikipedia.org/wiki?curid=717041", "title": "Planeta opic", "text": "Planeta opic\n\nPlaneta opic může znamenat:\n\n"}
{"id": "717044", "url": "https://cs.wikipedia.org/wiki?curid=717044", "title": "Quai de la Gironde", "text": "Quai de la Gironde\n\nQuai de la Gironde (\"nábřeží Girondy\") je nábřeží v Paříži. Nachází se v 19. obvodu. Nábřeží je pojmenováno podle Gironde, což je estuár francouzských řek Garonna a Dordogne do Biskajského zálivu.\n\nNábřeží vede po levém, západním břehu kanálu Saint-Denis. Začíná u křížení kanálů Saint-Denis a Ourcq a končí u \"Boulevardu Macdonald\", kde na něj navazuje \"Quai du Lot\".\n\n"}
{"id": "717048", "url": "https://cs.wikipedia.org/wiki?curid=717048", "title": "Okresní soud v Jilemnici", "text": "Okresní soud v Jilemnici\n\nOkresní soud v Jilemnici byla prvorepubliková soudní instance pro podkrkonošské město Jilemnice a jeho okolí. V přeneseném slova smyslu je tento pojem vztahován na dnešní budovu pošty v Jilemnici, která je významná tím, že její plány pocházejí z dílny věhlasného představitele tzv. oficiální pražské architektury v monumentálně akademickém duchu, architekta Františka Roitha. Dnešní adresa je \"Jilemnice, ulice geologa Pošepného 380\".\n\nBudova v Jilemnici byla postavena v letech 1923 - 1926. V místních pramenech a na historických fotografiích je označována jako tzv. \"státní budova\" - sídlil zde tedy především okresní soud, ale byla zde i okresní věznice atd. Dodnes se zde z nich dochovala funkční pouze bývalá četnická stanice, dnes obvodní oddělení Policie ČR.\n\nPo zrušení jilemnického okresu v roce 1943 se zde sice soudilo a věznilo dál, v roce 1945 byl okres Jilemnice obnoven, ale v roce 1960 byl zrušen definitivně a spolu s ním i okresní soud. Malý státní znak nad vchodem do budovy se ovšem dochoval dodnes a stále připomíná původní účel této stavby.\n\nBudova však nezůstala opuštěná, byla totiž převedena tehdejší \"Okresní správě spojů\" a ta sem z již nepostačujících prostor v nedalekém čp. 281 přenesla jak provozy pošty (do přízemí levého křídla), tak telekomunikací (I. a II. patro v severním křídle) a již v roce 1963 zde byla v prostorách bývalých soudních síní postavena nová soustava automatické telefonní ústředny pro uzlový telefonní obvod 432, později mnohokrát doplňovaná a vylepšovaná.\n\nDalším uživatelem budovy bylo \"Lidové spotřební družstvo Jednota\", která v dobách své největší slávy zaměstnávala na okrese Semily více než 800 zaměstnanců a takový podnik již potřeboval řádné administrativní zázemí - nalezl je v bývalých kancelářích soudních úředníků ve II. patře levého křídla a zadního traktu. Poslední, nikoliv nevýznamnou institucí byla služebna \"Veřejné bezpečnosti\" (I. patro levého křídla a zadního traktu). Přes to všechno nebyly již nikdy plně využity všechny prostory a zejména přízemí s bývalou věznicí postupně chátralo.\nV letech 1990 - 1996, před vybudováním trasy optického kabelu, byla na střechu budovy umístěna parabolická zrcadla pro radioreléovou telefonní trasu do Harrachova. Následná digitalizace telefonní sítě znamenala opuštění této technologie a snesení antény, nosná konstrukce je však na střeše dosud a rychle reziví. Lepší osud potkal zrušenou telefonní hovornu v I. patře, pro kterou se podařilo najít nájemce - reklamní společnost \"NK design\", která zde sídlí dosud.\n\nSpotřební družstvo Jednota dokázalo reagovat na novou dobu pouze omezováním a rušením vesnických obchodů a snižováním vlastního významu natolik, že se vydržování desítky kanceláří stalo bezpředmětným a tyto prostory v roce 2007 Jednota opustila. Našli se sice noví zájemci o prostory, ale i ti je rychle opustili - budova je dnes (2011) ve velmi špatném stavu a i současné instituce (Česká pošta, Telefónica O2 a Policie ČR) zde sídlí spíše z nutnosti než z vlastní vůle.\n\nBudova dnes totiž má soukromého majitele, který do ní neinvestuje. Na špatném stavu se podepisuje jak minimální údržba, tak nevhodnost některých architektonických prvků do podhorského prostředí - například fasáda je na mnoha místech degradována od sněhu, ulpívajícího na kamenných parapetech, a velká plocha silně skloněných střech zase přináší problém s odklízením spadaného sněhu z úzkého, těžko přístupného dvora. Ke stavu budovy nepřispívá ani na mnoha místech děravá střecha či nefunkční okapy a svody. V prostorách věznice se rozpadá podlaha, bývalý vězeňský dvůr již léta postrádá ocelová vrata, mnohé vnitřní dveře nelícují a ani protipožární příčky na půdě již neplní svoji funkci bezchybně.\n\nBudova je čtyřpodlažní, situovaná na svahu, vystavěná do obdélníku s uzavřeným dvorem, přístupným průjezdem do \"Žižkovy ulice\". Je zděná, cihlová, stropní konstrukce železobetonové, vnější obklad suterénu a přízemí proveden patrně z pískovcového zdiva, parapety patrně kamenné. Hlavní vchod do budovy je z východní strany z \"ulice geologa Pošepného\", vedlejší vchod a vjezd uzavíratelným průjezdem od jihu z \"Žižkovy ulice\", třetí vchod pro vězeňskou eskortu apod. je od severu z vězeňského nádvoří, které je přístupné vraty ze zmíněné \"Pošepného ulice\".\n\nSuterén je čistě technického charakteru, byly zde sklady uhlí a parní kotelna pro celý objekt, nyní bez využití. V přízemí jsou dnes využité místnosti přepážkového pracoviště pošty, třídírny pošty, provozní garáže pošty a jeden byt. Zadní trakt s vězeňským zázemím a pravé křídlo s dvanácti celami jsou téměř nevyužité, některé cely využívá Telefónica O2 pro např. pro transformovnu či akumulátorovnu, jiné se dodnes dochovaly v takřka původním stavu.\nI. patro je jediné zcela využité - sídlí zde Obvodní oddělení Policie ČR, telefonní ústředna Telefóniky O2, studio NK design a denní místnosti poštovních doručovatelů. II. patro je dnes prakticky opuštěné a nad ním už je jen rozlehlá půda s vysoko uloženým hřebenem střechy.\n\nStřecha je klasická sedlová, s jedním rizoletem v čelní (východní) stěně a s velikými vikýři ve všech křídlech. Z požárních důvodů je rozdělená zděnými příčkami na čtyři požární úseky.\n\n"}
{"id": "717053", "url": "https://cs.wikipedia.org/wiki?curid=717053", "title": "Croatia Bol Open", "text": "Croatia Bol Open\n\nCroatia Bol Open je profesionální tenisový turnaj žen hraný v Bolu, ležícím na chorvatském ostrově Brač. Založen byl v roce 1991. Od sezóny 2016 se řadí do okruhu WTA 125K a jeho dotace činí 125 tisíc dolarů.\n\nPrvní ročník bolského turnaje se odehrál v závěru dubna 1991 v rámci okruhu WTA Tour, kde byl zařazen do kvalitativně nejnižší úrovně Tier V. Druhý ročník proběhl až roku 1995 v Záhřebu, aby se následně opět vrátil do Bolu na ostrově Brač. V kategoriích Tier IV a Tier III probíhal do roku 2003, kdy pořadatelská práva přešla na americký Cincinnati Masters.\n\nV sezónách 2011–2014 na původní turnaj navazála událost Bluesun Bol Ladies Open, hraná na okruhu ITF. Po další dvouleté přestávce došlo k obnovení v roce 2016, kdy se turnaj stal součástí kalendáře série WTA 125K.\n\nTurnaj probíhá v areálu tenisového klubu Kastela na otevřených antukových dvorcích v červnovém termínu. Do singlové soutěže nastupuje třicet dva tenistek ve dvouhře a čtyřhry se účastní třináct párů.\n\nV sezóně 1997 svou první účast na profesionálním turnaji kariéry proměnila v titul 15letá Chorvatka Mirjana Lučićová, což z ní učinilo pátou nejmladší šampionku historie WTA. V roce 1998 triumf zopakovala a v 16 letech, 1 měsíci a 24 dnech věku se stala nejmladší tenistkou historie, která obhájila trofej na profesionálním turnaji.\n\n"}
{"id": "717061", "url": "https://cs.wikipedia.org/wiki?curid=717061", "title": "Gisele Bündchenová", "text": "Gisele Bündchenová\n\nGisele Caroline Bündchenová, nepřechýleně: Gisele Bündchen (výslovnost: ; * 20. července 1980 Três de Maio, Brazílie) je brazilská supermodelka, příležitostná filmová herečka a velvyslankyně Dobré vůle pro programy životního prostředí Organizace spojených národů.\n\nNa konci 90. let se prosadila jako modelka během první vlny příchodu Brazilek do modelingového světa. V roce 1999 ji časopis \"Vogue\" spojil s návratem sexy modelek a koncem éry tzv. heroinových vyzáblých dívek.\n\nV letech 2000–2006 patřila k představitelkám Angels – andělů – Victoria's Secret. Od roku 2004 je nejlépe placenou modelkou světa a patří mezi šestnáct nejbohatších žen v zábavním průmyslu s odhadovaným majetkem ve výši 150 miliónů dolarů. Modelky Claudia Schiffer a Naomi Campbell o ní prohlásily, že je jedinou skutečnou existující supermodelkou a podle magazínu \"Forbes\" by se mohla jako supermodelka stát historicky první dolarovou miliardářkou.\n\nNěkolikrát byla obsazena ve vedlejších filmových rolích, zahrála si v komedii \"Taxi\" (2004) či romantickém dramatu \"Ďábel nosí Pradu\" (2006).\n\nV období 2000–2005 byl široce medializován její partnerský vztah s americkým hercem Leonardem DiCapriem. V roce 2009 se provdala za quarterbacka týmu amerického fotbalu New England Patriots Toma Bradyho.\n\nNarodila se roku 1980 v brazilském městě Três de Maio a vyrostla v Horizontině ve státě Rio Grande do Sul. Po rodičích má německo-brazilský původ. Matka Vânia Nonnenmacher je bývalá bankovní úřednice, otec Valdir Bündchen pracoval jako univerzitní pedagog a spisovatel. Má pět sester – Raquel, Grazielu, Gabrielu, Rafaelu a o pět minut mladší dvojvaječné dvojče Patrícii. Rodným jazykem je portugalština, dále hovoří španělsky a anglicky.\n\nV mládí chtěla být profesionální volejbalistkou. V roce 1993 jako třináctiletá dívka vstoupila za pomoci matky se sestrami Patricií a Gabrielou do modelingového světa. Zúčastnila se národní mutace soutěže Elite Look of the Year, ve které skončila druhá za Claudií Menezesovou z Bahie, čímž se kvalifikovala do světového finále na španělském ostrově Ibiza, v němž se umístila na čtvrtém místě. V roce 1996 se odstěhovala do New Yorku, v němž rozvinula modelingovou kariéru debutem na týdnu módy \"Fashion Week\".\n\nV letech 2000–2005 byl jejím partnerem herec Leonardo DiCaprio. V úterý 26. února 2009 se během katolického obřadu v kostele v Santa Monice vdala za hráče amerického fotbalu Toma Bradyho. 5. dubna 2009 manželé zopakovali větší církevní obřad v Kostarice.\n\nV prosinci 2009 přivedla v Bostonu na svět syna Benjamina Reinu Bradyho. O tři roky později, 5. prosince 2012, porodila dceru Vivien.\n\nVýrokem v rozhovoru pro časopis \"Harper's Bazaar\", že by celosvětově uzákonila kojení, způsobila kontroverzi. Později na svém blogu upřesnila smysl prohlášení, že „tím myslela důležitost kojení.“ \n\nPodílí se na charitativních akcích. Vedle ochrany životního prostředí darovala v lednu 2010 částku 1 500 000 dolarů na pomoc po ničivém zemětřesení na Haiti. V březnu 2011 bylo oznámeno, že vypsala šek na 1 milión dolarů pro Japonský červený kříž v rámci pomoci po zemětřesení a tsunami v Tóhoku.\n\nVydavatelka magazínu \"Vogue\" Anna Wintourová ji v roce 1999 označila za „modelku tisíciletí“. Časopis \"Rolling Stone\" ji roku 2000 tituloval „nejkrásnější dívkou světa“ a \"Vanity Fair\" v roce 2009 publikoval článek nazvaný \"„And God Created Gisele… “\" (A Bůh stvořil Gisele… ).\n\nStala se průkopnicí modelingové chůze „horse walk“ – při došlapu s dupnutím na podložku poté, co modelka vysoko zdvihne kolena a předkopne chodidla vpřed.\n\nV roce 1997 uskutečnila v Londýně čtyřicet dva přehlídek. Následující sezónu 1998 pózovala pro firmy Missoni, Chloé, Dolce & Gabbana, Valentino, Gianfranco Ferré, Ralph Lauren a Versace. Objevila se na obálkách francouzské verze \"Vogue\" a kultovního módního časopisu \"i-D\", jenž ji uvedl jako titulkem \"„A Girl Called Gisele.“\" V roce 2000 se stala čtvrtou modelkou v historii, kterou na obálce zobrazil \"Rolling Stone\" Na titulní stranu \"Vogue\" byla nafocena pro červencové, listopadové a prosincové číslo roku 1999. Mezi další módní periodika, kde se objevila na titulních stranách více než pětsetkrát, patří \"W\", \"Harper's Bazaar\", \"ELLE\", \"Allure\", \"i-D, The Face\", \"Arena\", \"Citizen K\", \"Flair\", \"GQ\", \"Esquire\" nebo \"Marie Claire.\" V letech 2001 a 2006 nafotila fotografie pro kalendář Pirelli a také pro propagační materiály firem \"TIME\", \"Vanity Fair\", \"Forbes\", \"Newsweek\" a \"Veja\". Celkově se tak stala druhou nejčastěji focenou ženou světa za princeznou Dianou.\n\nOd roku 2000, kdy uzavřela kontrakt na 25 miliónů dolarů s Victoria's Secret, měla status největší světové topmodelky.\n\nV New Yorku, Paříži a Miláně otevírala jarní kolekce Marca Jacobse, Michaela Korse, Dolce & Gabbana, Christiana Diora a Valentina. V roce 2007 ji časopis \"Time\" vybral mezi sto nejvlivnějších lidí světa. 26. srpna 2008 pak newyorský \"Daily News\" uvedl, že je čtvrtou nejmocnější osobou modelingového světa. 12. května 2009 ji \"The Independent\" označil za „největší hvězdu v historii módy“.\n\nNa webu models.com byla hodnocena na prvním místě v žebříčku modelingových ikon všech dob a v roce 2007 byla označena za „nejbohatší supermodelku planety“.\n\nDne 11. dubna 2008 byl černobílý akt Bündchenové nafocený Irvingem Pennem vydražen za částku 193 000 dolarů. Snímek byl součástí kolekce tuctu fotografií Gerta Elferinga, prodaných newyorskou Christie's. Akt modelky dosáhl nejvyšší finanční částky.\n\nV červenci 2007 ji s odhadem zisku 33 miliónů dolarů za posledních dvanáct měsíců označil časopis \"Forbes\" za nejvíce výdělečnou supermodelku. Od roku 2008 je s každoročním ziskem okolo 35 miliónů dolarů podle tohoto listu nepřetržitě nejvíce vydělávající modelkou světa a pravidelně se také objevuje mezi dvaceti nejlépe placenými ženami zábavního průmyslu. V květnu 2011 ji \"Forbes\" popáté v řadě vyhlásil za nejlépe placenou modelku na světě se ziskem 45 miliónů dolarů v uplynulém roce. K srpnu 2011 v něm figurovala na 60. místě žebříčku sta nejmocnějších žen planety. V roce 2015 \"Forbes\" ohodnotil její roční příjmy na 44 milionů dolarů.\n\nNa počátku roku 2011 se v Latinské Americe zvýšila prodejnost \"šampón\"u \"P&G's Pantene\" o 40% poté, co začala Bündchenová produkt propagovat.\n\nK roku 2011 vlastnila hotel v Brazílii, pozemky ve městě Trancoso, vilu v Kostarice, dům v kalifornském Brentwood a bydlela v sídle v Santa Monice.\n\n"}
{"id": "717063", "url": "https://cs.wikipedia.org/wiki?curid=717063", "title": "Masarykovo náměstí (Děčín)", "text": "Masarykovo náměstí (Děčín)\n\nMasarykovo náměstí je veřejné prostranství v Děčíně, které dříve tvořilo centrum města. Je dlouhé 125 metrů a široké 77 metrů. Před první světovou válkou se náměstí jmenovalo „Tržní“, neboť se zde pořádaly řemeslné a farmářské trhy. Tyto trhy také několikrát navštívil během svých pobytů v Saské obci Žandov pozdější prezident T. G. Masaryk. Tam ho také zastihla zpráva o vyhlášení první světové války.\n\nNáměstí je obklopeno měšťanskými domy, které jsou postaveny převážně ve slohu severské renesance. Tyto domy byly majetkem pánů z Bünau. Zdobné portály odrážely bohatství tehdejších majetných měšťanů. V 60. letech 20. století, tedy v období panelové výstavby, byla severní strana domů stržena a s nimi byl zničen i starý Wernerovský dům, který naposledy sloužil jako hotel Praha. Gotickou Madonu, která zdobila jeho průčelí, se podařilo zachovat a je uložena v okresním muzeu. V důsledku demolic po roce 1960 a dalšími nevhodnými zásahy v době normalizace bylo náměstí – jako centrální městský prostor – závažně narušeno.\n\nV okolí náměstí stálo dříve několik pěkných kašen. Na samotném náměstí pak byly od 14. století další dvě a v roce 1509 byla postavena kašna další. Barokní osmiboká kašna dosud stojí poblíž kostela sv. Václava. Roku 1907 byla postavena uprostřed náměstí secesní kašna od R. Weyra, která má pravoúhlou nádrž, skalnatý základ a vyrůstají z ní pařezy s větvemi držící okrouhlou mísu. Na kašně se původně nalézalo šest bronzových figur (dřevorubce, jeho dcery, spícího trpaslíka, dvou krkavců a na vrcholu Labské víly), znázorňujících pověst o prameni v Loubské rokli. Tyto sochy byly zrekvírovány za druhé světové války. Později byla vrcholová socha Labské víly nahrazena pískovcovým květem, který je v současnosti (2016) odstraněn a uvažuje se o rekonstrukci a instalaci replik původních plastik. To je ztíženo tím, že se nedochovala, kromě nepříliš kvalitních fotografií, žádná dokumentace. \n\nV letech 1668 až 1670 byla postavena loretánská kaple s hraběcí hrobkou Thunů. Kapli nechal postavit Maxmilián hrabě Thun a svou velikostí a monumentálností se stala dominantou celého náměstí. Kaple byla chráněna topoly a obklopovala ji balustráda a ozdobné sochy. Rostoucí provoz ve městě však měl za následek likvidaci památky a ta musela být v roce 1885 stržena. Ještě před stržením stavby však byla supraporta (tedy zdobený vnitřek pole nad vchodem do kaple) přenesena z podnětu místodržícího Thuna na hospodářskou budovu zámku v Jílovém u Děčína, kde je zachována. Další prvky kaple byly použity při výstavbě tehdejších nových domů v Děčíně.\n"}
{"id": "717064", "url": "https://cs.wikipedia.org/wiki?curid=717064", "title": "Proces s československými hokejisty 1950", "text": "Proces s československými hokejisty 1950\n\nProces s československými hokejisty patří k největším nezákonnostem padesátých let. Jedenáct reprezentantů v ledním hokeji bylo křivě obviněno z vlastizrady a odsouzeno k vysokým trestům odnětí svobody.\n\nV sobotu 11. března 1950 měla československá hokejová reprezentace odletět do Londýna na mistrovství světa k obhajobě zlatých medailí ze Stockholmu. Cesta však byla zrušena, protože dvěma rozhlasovým komentátorům, z nichž jeden byl Otakar Procházka, který se k výpravě připojil na poslední chvíli, nebylo údajně uděleno britské vízum. Toto se ovšem později britská strana pokusila vyvrátit, což se jí úspěšně podařilo. Hráči dostali volno a v pondělí 13. března v poledne byli předvoláni do Tyršova domu, kde jim bylo oznámeno, že Československo se na protest proti postupu britských úřadů světového šampionátu nezúčastní. Vladimír Bouzek a další moravští hráči odcestovali domů, zatímco zbytek týmu zamířil do restaurace U Herclíků (pro blízkost Národního divadla také zvané Zlatá hospůdka), kde oslavovali narozeniny syna jednoho z hokejistů. Mimoto pili na žal a vedli protistátní řeči. Okolo 21. hodiny do lokálu vtrhli příslušníci StB a odvedli všechny přítomné.\n\nNásledujícího dne, 14. března, byl doma zatčen také Vladimír Kobranov, který se v hospodě zdržel jen krátce. 24. března tajní policisté po návratu z dovolené zadrželi brankáře Bohumila Modrého, ačkoli s aférou U Herclíků neměl nic společného (nebyl už v té době vůbec členem národního týmu) – vyšetřovatelé se z něj rozhodli udělat hlavu celého spiknutí.\n\nZatčení hráči byli umístěni v neblaze proslulém hradčanském Domečku a podrobeni mučení. Ve dnech 6. a 7. října se konalo neveřejné přelíčení, na které nebyli připuštěni ani příbuzní obžalovaných. Předseda senátu JUDr. Karel Kruk vynesl za špionáž a velezradu velmi přísné rozsudky. Hokejisté byli vězněni na plzeňských Borech a později odesláni do uranových dolů. Až v roce 1955 jim prezident Antonín Zápotocký udělil milost.\n\n\nPro neoznámení trestného činu byl odsouzen na 3 roky také majitel Zlaté hospůdky Mojmír Ujčík, bývalý hokejista.\n\nDosud nejasná je úloha, kterou v případu sehrál Vladimír Zábrodský. Jako jediný člen týmu se neocitl mezi obžalovanými, postihl jej jen krátký zákaz činnosti. Spekulovalo se proto jak o jeho osobním přátelství s ministrem Kopeckým, tak o tom, že byl informátorem tajné policie (vyšetřující totiž od někoho předem věděli, že hráči mezi sebou zvažovali – a odmítli – možnost společné emigrace). Tyto teorie však nebyly nikdy potvrzeny. \n\nExistuje několik vysvětlení tak bezprecedentně krutého zákroku proti úspěšným sportovcům:\n\n"}
{"id": "717069", "url": "https://cs.wikipedia.org/wiki?curid=717069", "title": "Michal Václavík (fotbalista)", "text": "Michal Václavík (fotbalista)\n\nMichal Václavík (* 3. dubna 1976 Karviná) je bývalý český fotbalový brankář.\n\nDo ligového fotbalu nakoukl v dresu FC Karviná, odkud v létě 1997 přestoupil do Slavie Praha. Ve Slavii převážně plnil roli náhradníka, hostoval v týmech Viktoria Žižkov, Marila Příbram a Bohemians Praha. Poté odešel do 1. FC Brno a odtud do polské ligy. Od léta 2010 působil v klubu FC Hlučín.\n\n"}
{"id": "717070", "url": "https://cs.wikipedia.org/wiki?curid=717070", "title": "Mistrovství světa v atletice 2011 – Muži 110 metrů překážek", "text": "Mistrovství světa v atletice 2011 – Muži 110 metrů překážek\n\n"}
{"id": "717071", "url": "https://cs.wikipedia.org/wiki?curid=717071", "title": "Jesse Williams", "text": "Jesse Williams\n\nJesse Williams (* 27. prosince 1983, Modesto, Kalifornie) je americký atlet, jehož specializací je skok do výšky.\n\nPrvní velkou medaili na mezinárodní scéně mohl vybojovat v roce 2002 na juniorském mistrovství světa v Kingstonu, kde skončil ve finále na děleném 4. místě.\n\nV roce 2008 obsadil na halovém MS ve Valencii výkonem 227 cm 6. místo. V témže roce reprezentoval na letních olympijských hrách v Pekingu, kde však stejně jako jeho krajané Dusty Jonas a Andra Manson skončil v kvalifikaci. Na halovém MS 2010 v katarském Dauhá se umístil na 5. místě (228 cm).\n\nTřikrát se kvalifikoval na MS v atletice. V roce 2005 na světovém šampionátu v Helsinkách i o dva roky později na MS v japonské Ósace však neprošel kvalifikací. Největší úspěch své kariéry však zaznamenal v roce 2011 na světovém šampionátu v jihokorejském Tegu, kde vybojoval výkonem 235 cm titul mistra světa. Williams se stal druhým Američanem v celé historii, kterému se podařilo vybojoval zlatou medaili v této disciplíně. Před ním uspěl jen jeho krajan Charles Austin na MS v atletice 1991 v Tokiu.\n\n\n"}
{"id": "717072", "url": "https://cs.wikipedia.org/wiki?curid=717072", "title": "White Hart Lane", "text": "White Hart Lane\n\nWhite Hart Lane byl fotbalový stadion nacházející se ve čtvrti Tottenham v anglickém Londýně. Stavba na stadionu byla dokončena v roce 1898. Stadión fungoval mezi lety 1899 až 2017. Jeho kapacita byla 36 284 sedících diváků. Stadion byl domovským stánkem Tottenhamu Hotspur, tradičního účastníka Premier League. Rekordní návštěva byla z roku 1938, kdy v zápase proti Sunderlandu v rámci FA Cupu bylo zaznamenáno 75 038 diváků. V roce 2017 byl stadion zbourán a nahrazen nově budovaným Tottenham Hotspur Stadium.\n"}
{"id": "717077", "url": "https://cs.wikipedia.org/wiki?curid=717077", "title": "Virtualizace na úrovni operačního systému", "text": "Virtualizace na úrovni operačního systému\n\nVirtualizace na úrovni operačního systému využívá pro svůj běh jádro operačního systému. Umožňuje spouštět více na sobě nezávislých a vzájemně izolovaných virtuálních počítačů. Ty se označují jako kontejnery, virtuální privátní servery (VPS), virtuální prostředí (VEs). Aplikace pro virtualizaci na úrovni operačního systému vytvoří virtualizační vrstvu, která řídí běh více virtuálních kontejnerů, zajišťuje abstraktní rozhraní pro přístup k hostitelskému systému (abstrakční vrstvu) a zajišťuje přidělování prostředků od systému. Mezi nejznámější patří OpenVZ, Jail, Solaris Containers, Parallels Virtuozzo. Jedná se o „měkkou“ virtualizaci, čili ne virtualizaci v pravém slova smyslu. Základem každého virtuálního stroje je hostitelský operační systém. Virtualizační vrstva zajistí virtualizaci prostředí daného operačního systému. Hlavní výhodou je rychlost. Hlavními nevýhodami jsou závislost na jednom operačním systému/distribuci. Problémy s případným upgradem hostitelského operačního systému, který může vést k nestabilitě, pádu, zhavarování některých aplikací. Fatální následky potom mají chyby přímo v hostitelském operačním systému, které se duplikují na všechny virtuální stroje (kontejnery).\n\nV 60. letech vytvořila IBM operační systém CP/CMS (Control Program / Cambridge Monitor System), který v sobě vytvářel jednoduché virtuální stroje. Jednalo se o jednoduchý jednouživatelský systém. Velkou podobnost najdeme s pozdějšími terminály. Hlavním úskalím byl výkon samotného hardwaru, který neumožňoval širší nasazení. V dnešní době zažívá virtualizace na úrovni operačního systému velký boom. Především na poli hostingových služeb, kdy si již neplatíte v první řadě za služby např. LAMP serveru, ale za výkon, který mají mít. Jedná se tak o velký posun směrem ke zkvalitnění a variabilitě služeb.\n\nJak již bylo zmíněno. Virtuální hosting představuje hlavního zástupce využití virtualizace na úrovni operačního systému. Užitečné je nejen přidělení hardwarových prostředků mezi velký počet vzájemně nedůvěryhodných uživatelů, ale také konsoliduje serverový výkon a lépe ho využívá. Hlavní předností jsou například migrace virtuálních serverů mezi jednotlivými fyzickými servery pro lepší vyváženost výkonu.\nDruhou možností je oddělený běh aplikací na jednotlivých virtuálních serverech pro zvýšení bezpečnosti, nezávislosti a přidaných hardwarových zdrojích.\n\nTato forma virtualizace má z hlediska ztráty celkového výkonu hardwaru nejnižší režii. To je způsobeno tím, že aplikace na virtuálních oddílech používají zcela totožně systémová volání a rozhraní, která nejsou emulována. To se děje například ve virtualizačních nástrojích, Xen aj.\n\nNa rozdíl od hardwarové virtualizace není virtualizace na úrovni OS tolik efektivní z hlediska možného přenosu na jiné stroje. Především kvůli odlišnostem jednotlivých operačních systémů, jejich verzí a záplat. V Linuxu to jsou například rozdílné distribuce. U operačních systémů firmy Microsoft jsou problémem licence, které do nedávna vůbec neřešily možnost nasazení Windows ve virtualizovaném prostředí. Tato omezení částečně překonal Solaris pomocí funkce, která poskytuje možnost emulace jádra Linuxu 2.4 a starších verzí systému Solaris.\n\nNěkteré virtualizované operační systémy poskytují mechanismy na souborové úrovni. Standardní virtualizovaný souborový systém sdílený mezi jednotlivými kontejnery, automaticky při změně souboru vytvoří jeho kopii pro daný virtuální stroj (kontejner). Toto je jednodušší na zálohování, efektivnější a jednodušší, než vyrovnávací paměti na úrovni bloků copy-on-write, které jsou společné pro celý virtualizovaný systém. Jednotlivé kontejnery mohou pracovat se změněnými kopiemi původního souboru, vytvářet nové nebo naopak vrátit snímky celého systému zpět (snapshot systému).\n"}
{"id": "717079", "url": "https://cs.wikipedia.org/wiki?curid=717079", "title": "Hortenziovité", "text": "Hortenziovité\n\nHortenziovité (\"Hydrangeaceae\") je čeleď vyšších dvouděložných rostlin z řádu dřínotvaré (\"Cornales\"). Jsou to převážně keře s jednoduchými vstřícnými listy a čtyřčetnými nebo pětičetnými květy ve vrcholičnatých květenstvích. Čeleď zahrnuje 9 rodů a je rozšířena především v Asii a Severní Americe. Hortenzie, trojpuky a pustoryly jsou pěstovány jako okrasné keře.\n\nZástupci čeledi hortenziovité jsou keře, v menší míře i dřevnaté liány se vstřícnými jednoduchými listy bez palistů. Často jsou přítomny hvězdovité chlupy. Květenství jsou vrcholičnatá, úžlabní nebo vrcholová. Květy jsou 4 až 5četné. U některých zástupců rodu hortenzie jsou v květenství přítomny zvětšené sterilní květy. Tyčinek je 4 až 10, případně mnoho. Semeník je spodní nebo polospodní, srostlý ze 2 až 4 plodolistů, obvykle se 2 komůrkami ve spodní části, spojujícími se v horní části v jedinou. Čnělky jsou volné nebo srostlé. Vajíček je mnoho. Plodem je různými způsoby pukající tobolka s mnoha semeny.\n\nČeleď zahrnuje asi 190 druhů v 9 rodech. Je rozšířena především v Severní Americe a východní a jihovýchodní Asii. Dále se vyskytuje v horách Střední a Jižní Ameriky (až po Argentinu) a na Kavkaze. V Evropě je domácí jediný druh, pustoryl obecný (\"Philadelphus coronarius\").\nNejvětší rody této čeledi jsou pustoryl (\"Philadelphus\"), trojpuk (\"Deutzia\") a hortenzie (\"Hydrangea\"), přičemž všechny jsou zastoupeny množstvím druhů jak v Severní Americe tak i v Asii.\n\nMolekulární studie prokázaly příbuznost čeledi hortenziovité s čeledí loasovité (\"Loasaceae\").\n\nČeleď je členěna na dvě podčeledi: Jamesioideae (\"Fendlera\" a \"Jamesia\") a Hydrangeoideae (zbylé rody). Podčeleď \"Hydrangeoideae\" zahrnuje dvě větve: \"Philadelpheae\" (\"Deutzia\", \"Kirengeshoma\", \"Carpenteria\", \"Philadelphus\") a \"Hydrangeeae\" (\"Broussaisia\", \"Dichroa\", \"Decumaria\", \"Hydrangea\", \"Platycrater\", \"Schizophragma\"). Výsledky molekulárních studií ukázaly, že rod \"Hydrangea\" je silně parafyletický a ostatní rody tribu \"Hydrangeeae\" tvoří klady roztroušené mezi vývojovými větvemi tohoto rodu. Proto byly všechny zmíněné rody vřazeny do rodu \"Hydrangea\".\n\n\nMnohé druhy, zvláště rodů pustoryl, hortenzie a trojpuk jsou ceněnými okrasnými dřevinami, dostupnými v množství kultivarů. Listy a kořeny některých hortenzií obsahují účinné alkaloidy a jsou využívány v medicíně.\n\n\"Carpenteria\", \"Deutzia\", \"Fendlera\", \"Fendlerella\", \"Hydrangea\" (včetně rodů \"Broussaisia\", \"Cardiandra\", \"Decumaria\", \"Deinanthe\", \"Dichroa\", \"Platycrater\", \"Schizophragma\"), \"Jamesia\", \"Kirengeshoma\", \"Philadelphus\", \"Whipplea\"\n\n"}
{"id": "717082", "url": "https://cs.wikipedia.org/wiki?curid=717082", "title": "Josef Jeřábek", "text": "Josef Jeřábek\n\nJméno a příjmení Josef Jeřábek má více nositelů:\n\n"}
{"id": "717083", "url": "https://cs.wikipedia.org/wiki?curid=717083", "title": "Fahrenheit 9/11", "text": "Fahrenheit 9/11\n\nFahrenheit 9/11 je dokumentární film amerického filmaře Michaela Moorea z roku 2004, který se kriticky dívá na prezidentství George W. Bushe, válku v Iráku a jejich odraz v médiích. \n\nVe Fahrenheitu Moore naznačuje, že americká korporátní média toliko povzbuzovala veřejnost k invazi do Iráku a neposkytla přesnější a objektivní rozbor důvodů k ní. Příkrá kritika Bushovy administrativy v době uvedení filmu rozčeřila jistou vlnu kontroverze, včetně zpochybňování jeho fakticky přesnosti, načež Moore odpověděl uvedením zdokumentováním zdrojů k tvrzením ve filmu.\n\nFilm debutoval 17. května 2004 na Sundance Film Festival. Na filmovém festivalu v Cannes v kategorii dokumentárních filmů byl na konci poctěn ovacemi vestoje, které trvaly 20 minut (jedny z nejdelších ovací historie festivalu). Nakonec byl oceněn největší poctou tohoto festivalu, Zlatou palmou. Ve Spojených státech měl premiéru 23. června 2004 a od té doby byl uveden v 42 dalších zemích.\n\nK lednu 2005 činily výnosy z filmu 120 mil. dolarů v USA a přes 220 milionů celosvětově, plus 2 miliony kusů DVD za 3 měsíce od uvedení, což jsou všechno bezprecedentní hodnoty jak pro politicky zaměřený dokument nebo dokumentární film jako takový. Dále se stal „volbou lidu“ (oceněn People's Choice Awards), taktéž doposud neviděné pro dokumentární film. Dokument měl příznivou kritiku se skóre 84 % pozitivních z 221 recenzí (podle serveru Rotten Tomatoes).\n\nNázev si Moore „půjčil“ z díla Raye Bradburyho \"451 stupňů Fahrenheita\" (v originále \"Fahrenheit 451\"). Podnázev dokumentu vysvětluje: „teplota, při které hoří svoboda.“\n\n"}
{"id": "717084", "url": "https://cs.wikipedia.org/wiki?curid=717084", "title": "Tramvajová smyčka Nádraží Podbaba", "text": "Tramvajová smyčka Nádraží Podbaba\n\nTramvajová smyčka Nádraží Podbaba ukončuje pražskou tramvajovou trať z Vítězného náměstí k Nádraží Podbaba. Je situována v oblasti mezi ulicemi Pod Paťankou a Podbabská, jižně od železniční trati Praha – Kralupy nad Vltavou. S její výstavbou se začalo na konci roku 2010 a otevřena byla společně s prodloužením tramvajové trati ze stávající smyčky Podbaba dne 31. srpna 2011.\n\nVe smyčce je (k 1. květnu 2017) v denním provozu zakončena linka 8 (do stanice Starý Hloubětín) a linka 18 (do stanice Vozovna Pankrác). V nočním provozu není smyčka využívána, neboť oblast obsluhují autobusové linky 502 a 604.\n\nOd svého otevření se jmenovala Podbaba, ale 30. srpna 2014 byla v souvislosti se zahájením provozu železniční zastávky Praha-Podbaba přejmenována na Nádraží Podbaba.\n\nJe postavena jako jednosměrná a jednokolejná. Možnost odstavování a míjení tramvají je zajištěna předjízdnou kolejí za vjezdem a další předjízdnou kolejí před výjezdem. Výstupní a nástupní zastávky jsou zřízeny přímo v Podbabské ulici.\n\n"}
{"id": "717090", "url": "https://cs.wikipedia.org/wiki?curid=717090", "title": "Seznam postav franšízy Planeta opic", "text": "Seznam postav franšízy Planeta opic\n\nToto je seznam postav z knih a filmů série \"Planeta opic\" řazený (v rámci sérií) podle příjmení.\n\nCaesar je synem mluvících šimpanzů Cornelia a Ziry. V díle \"Dobytí Planety opic \"vede vzpouru opic a v díle \"Bitva o Planetu opic\" vládne městu opic.\n\nCornelius je šimpanz, snoubenec Ziry. Povoláním je historik a archeolog. Obhajuje Taylora, když soud rozhoduje, co s ním provést.\n\nPrimitivní (neinteligentí) žena, kterou gorily zajmou a Taylor se do ní zamiluje.\n\nGeorge Taylor je kosmonaut, který přistane na Zemi v budoucnosti a zjistí, že ji ovládly opice.\n\nŠimpanzí psycholožka, partnerka Cornelia. Hraje důležitou roli v prvních třech dílech původní série.\n\nJasnoočka (v originále Bright eyes) byla šimpanzí samice, která jako první vykázala vysokou inteligenci díky přípravku Willa Rodmana.\n"}
{"id": "717091", "url": "https://cs.wikipedia.org/wiki?curid=717091", "title": "Tomasz Dobiszewski", "text": "Tomasz Dobiszewski\n\nTomasz Dobiszewski (* 1977 v Bydhošti, Polsko) je polský umělec a fotograf.\n\nV cyklu \"Hidden trips\" (2008/2009) vystavoval kazety s exponovanými negativy, které pořídil od roku 2001. Divák přesně neví, co autor fotografoval a co považoval za zajímavé na místech, která navštívil. Snímky zaznamenané na papír by mohly potenciálně existovat, možná by mohly být také vystaveny, ale nejsou. Můžeme jen poslouchat zvuky, které zaznamenal při svých cestách. Na jejich základě si musí divák o místech, událostech, pohledech nebo lidech vytvořit vlastní představu.\n\nV cyklu \"Movemental\" (2009) jsou nasnímané objekty na fotografiích pokojů rozmístěny chaoticky a zvláštně, prostor je jako \"rozfoukaný\", roztříštěný a vyžaduje od diváka určité úsilí k zpětnému uspořádání obrazu. Fotografie jako úplný obraz pak bude existovat jen v mysli diváka, fotografická realita se ukáže jako virtuální.\n\n\n\n"}
{"id": "717095", "url": "https://cs.wikipedia.org/wiki?curid=717095", "title": "Mihaela Buzărnescuová", "text": "Mihaela Buzărnescuová\n\nMihaela Buzărnescuová, nepřechýleně Buzărnescu (* 4. května 1988 Bukurešť), je rumunská profesionální tenistka hrající levou rukou a vítězka deblové juniorky US Open 2006 v páru s Ralucou Olaruovou. Ve své dosavadní kariéře na okruhu WTA Tour vyhrála jeden singlový a jeden deblový turnaj. V rámci okruhu ITF získala dvacet dva titulů ve dvouhře a třicet čtyři ve čtyřhře.\n\nNa žebříčku WTA byla ve dvouhře nejvýše klasifikována v srpnu 2018 na 20. místě a ve čtyřhře pak v říjnu téhož roku na 28. místě. Trénují ji otec Mihai Buzărnescu a bývalý rumunský tenista Artemon Apostu-Efremov. Dříve tuto roli plnila Polka Justyna Jegiołková.\n\nV rumunském fedcupovém týmu debutovala v roce 2006 utkáním 1. skupiny zóny Evropy a Afriky proti Švédsku, v němž se Soranou Cîrsteaovou prohrály čtyřhru. Švédky zvítězily 2:1 na zápasy. Do roku 2019 v soutěži nastoupila k pěti mezistátním utkáním s bilancí 2–0 ve dvouhře a 1–3 ve čtyřhře.\n\nNa bukurešťské Národní univerzitě tělesné výchovy a sportu získala titul doktorky (Ph.D.).\n\nV roce 2004 vyhrála juniorské mistrovství Rumunska i juniorský evropský šampionát a stala se první hráčkou Evropy této věkové kategorie. Po boku krajanky Ioany Raluky Olaruové pak vyhrály jako druhé nasazené juniorskou čtyřhru na US Open 2006, když ve finále zdolaly kanadsko-ruské turnajové jedničky Sharon Fichmanovou s Anastasijí Pavljučenkovovou.\n\nV rámci hlavních soutěží událostí okruhu ITF debutovala v květnu 2004, když na turnaj v Bukurešti s dotací 10 tisíc dolarů obdržela divokou kartu. V úvodním kole podlehla krajance Andrae-Iuliji Savuové. Premiérové tituly v této úrovni tenisu vybojovala o měsíc později, ve čtyřhře s krajankou Gabrielou Niculescuovou v Konstantě a singlový pak v Pitești, v obou případech akcích s rozpočtem deset tisíc dolarů.\n\nNa okruhu WTA Tour debutovala květnovým Istanbul Cupem 2006 z kategorie Tier III, v němž zasáhla do deblové soutěže. S Běloruskou Jekatěrinou Dzegalevičovou ve druhém kole podlehly bosensko-švýcarské dvojici Mervana Jugićová-Salkićová a Romina Oprandiová.\n\nDebut v hlavní soutěži nejvyšší grandslamové kategorie zaznamenala v ženském singlu US Open 2017 po zvládnuté tříkolové kvalifikaci. Na cestě do dvouhry postupně vyřadila Češku Marii Bouzkovou, Američanku Grace Minovou a ve třech setech čtvrtou nasazenou Kolumbijku Marianu Duqueovou Mariñovou. V úvodním kole singlu pak nenašla recept na pátou nasazenou Dánku a bývalou světovou jedničku Caroline Wozniackou po dvousetovém průběhu.\n\nPrvní semifinále na túře WTA si zahrála na říjnovém Upper Austria Ladies Linz 2017, kde vyřadila estonskou turnajovou čtyřku Anett Kontaveitovou, Ajlu Tomljanovićovou a Belindu Bencicovou. Mezi poslední čtveřicí ji vyřadila pozdější vítězka a druhá nasazená Barbora Strýcová. V následném vydání žebříčku WTA se poprvé posunula do elitní světové stovky dvouhry, když jí patřila 89. příčka. Debutové finále pak dosáhla v lednové dvouhře Hobart International 2018, na němž podlehla ve finále přerušovaném deštěm 22leté Belgičance ze čtvrté světové desítky Elise Mertensové po třísetovém průběhu. Bodový zisk ji poprvé posunul do elitní světové padesátky žebříčku na 44. místo.\n\nHráčku z elitní světové desítky poprvé porazila ve druhém kole únorového Qatar Total Open 2018 v Dauhá, kde na její raketě dohrála šestá žena žebříčku Jeļena Ostapenková z Lotyšska. Ve třetí fázi však vypadla s Němkou Julií Görgesovou.\n\nJako poražená finalistka odešla z obou soutěží J&T Banka Prague Open 2018. Ve dvouhře podlehla v boji o titul světové desítce Petře Kvitové po třísetovém průběhu. Do čtyřhry nastoupila s Běloruskou Lidzijou Marozavovou. V závěrečném duelu prohrály s třetím nasazeným párem Nicole Melicharová a Květa Peschkeová. Po turnaji se poprvé stala rumunskou dvojkou, když se posunula na 32. příčku a z krajanek před ní figurovala jen světová jednička Simona Halepová.\n\nPremiérový titul z dvouhry WTA si odvezla ze srpnového Silicon Valley Classic 2018 v kalifornském San José, kde do finále prošla po výhře nad Elise Mertensovou. V závěrečném duelu pak deklasovala Řekyni Marii Sakkariovou, která na ni uhrála jediný game. Bodový zisk ji následně poprvé posunul do elitní světové dvacítky, když jí patřilo 20. místo. Navazující týden si ve druhém kole Rogers Cupu 2018 přetrhla vazy hlezna v zápase proti Elině Svitolinové, s prognózou několikatýdenního výpadku.\n\nNa okruhu ITF vybojovala dvacet dva titulů ve dvouhře a třicet čtyři ve čtyřhře.\n\n"}
{"id": "717103", "url": "https://cs.wikipedia.org/wiki?curid=717103", "title": "Sojčí úvoz", "text": "Sojčí úvoz\n\nSojčí úvoz je přírodní rezervace nacházející se v Polsku, v Mazovském vojvodství, na území města Podkowa Leśna.\n\nCílech ochrany je zachování přirozených listnatých lesů s převahou dubu a habru s bohatým lesním podrostem charakteristickým pro dubohabřiny (svaz \"Carpinion betuli\").\n\nRezervace obsahuje zbytky přírodních dubohabřin a lužních lesů v rámci městské zástavby. Rostou zde 130 let staré duby letní, a kromě nich také lípy, habry, jasany a jilmy. V podrostu najdeme rostliny: kopytník evropský, plicník tmavý, čistec lesní, netýkavka a chmel otáčivý. Žije tu mnoho druhů ptáků, mezi nimi sojky.\n"}
{"id": "717106", "url": "https://cs.wikipedia.org/wiki?curid=717106", "title": "Chebská konzistoř", "text": "Chebská konzistoř\n\nChebská konzistoř byla správním orgánem luterské církve v Chebu.\n\nByla založena roku 1569, zanikla nejpozději roku 1629, kdy byli sesazeni protestanští členové chebské městské rady.\n\nZachovala se konzistorní pečeť s typářem z roku 1626 s majuskulním opisem \"*S*CONSISTORII*EGRANI*1626*\".\n\n"}
{"id": "717129", "url": "https://cs.wikipedia.org/wiki?curid=717129", "title": "Lidmila Vášová", "text": "Lidmila Vášová\n\nPhDr. Lidmila Vášová, rozená Hyhlíková (31. prosince 1939, Praha - 18. února 2020, Praha), byla představitelkou české bibliopedagogiky, bibliopsychologie a českého knihovnictví. Byla dcerou univerzitního profesora RNDr. Františka Hyhlíka, významného českého pedagoga a psychologa se specializací na pedagogickou psychologii a psychologii práce. Byla dlouholetou členkou Ústavu informačních studií a knihovnictví (ÚISK) Filozofické fakulty Univerzity Karlovy v Praze.\n\nByla absolventkou Gymnázia Jana Nerudy v Praze. V letech 1957–1962 studovala obor knihovnictví–čeština na FF UK v Praze. Zájem o otázky psychologie čtenáře a o pedagogické působení knihovníků ve veřejných knihovnách doložila také diplomovou prací s názvem \"Čtenářské výzkumy N. A. Rubakina a jejich ohlas u nás\", kterou zpracovala pod vedením dr. Rudolfa Málka, tehdejšího ředitele Městské lidové knihovny v Praze. Rigorózní zkoušku složila v roce 1967.\n\nOd září 1962 působila dva roky jako metodička v tehdejší Městské lidové knihovně v Praze, v Obvodní knihovně v Praze 6. V listopadu 1964 byla přijata na Univerzitu Karlovu v Praze. Nejdříve působila ve funkci asistentky na Katedře knihovnictví v rámci bývalého Institutu osvěty a novinářství (ION) UK, od října 1966 pak ve funkci odborné asistentky na stejné katedře v rámci tehdy nově vzniklé Fakulty osvěty a novinářství (FON) (od 1. 9. 1967 se transformovala na Fakultu sociálních věd a publicistiky (FSVP)). Zároveň došlo k přejmenování katedry na Katedru knihovnictví a vědeckých informací (KKVI). Od října 1972 pokračovala ve stejné funkci již na Filozofické fakultě UK, kam byla katedra přesunuta. Na plný úvazek pracovala na ÚISK až do konce roku 2007. Od roku 2008 na témže ústavu působila formou dohody.\n\nV průběhu svého odborného působení na ÚISK vedla dr. Vášová přednášky a semináře v oblasti pedagogicko-psychologických disciplín, aplikovaných v oboru knihovní a informační vědy. Soustřeďovala se zejména na pedagogické a psychologické otázky čtení, čtenáře a čtenářství a také biblioterapii. V průběhu let vyučovala postupně řadu na sebe navazujících nebo jinak souvisejících předmětů.\n\nVýraznou částí její publikační činnosti je kolekce učebnic a učebních textů pro vysoké i střední odborné školy a jiných studijních a metodických materiálů. V letech 1965-1967 vedla výběrový seminář \"Úvod do bibliopsychologie\" a v letech 1965–1973 také výuku předmětu \"Práce se čtenářem\" (od roku 1970 změnil svůj název na \"Teorie a metodika výchovy čtenáře\"). V roce 1970 publikovala k tomuto předmětu první rozsáhlejší vysokoškolské skriptum \"Teorie výchovy čtenáře\".\n\nV letech 1971–1975 se podílela na řešení části vědeckovýzkumného úkolu P-18-333-053 (\"Výchova informačních pracovníků z hlediska potřeb výstavby integrované soustavy v ČSSR\"). V letech 1973–1990 zajišťovala výuku jádrového předmětu studijního oboru knihovnictví a vědecké informace \"Čtenáři a uživatelé informací\", ke kterému publikovala rozsáhlé stejnojmenné vysokoškolské skriptum, a to postupně ve 2 vydáních (v roce 1980 a v roce 1987. V roce 1980 vydala pro potřeby bývalého Institutu Ústředí vědeckých, technických a ekonomických informací pro mimoškolní vzdělávání také speciální metodický text \"Práce s učňovskou mládeží v knihovnách útvarech VTEI\" , určený informačním pracovníkům působícím na středních odborných učilištích ve školních knihovnách a střediscích VTEI.\n\nV roce 1974 ve spolupráci s tehdejší Katedrou knihovědy a vědeckých informací FF Univerzity Komenského v Bratislavě připravila a zavedla nově koncipovaný předmět \"Bibliopedagogika\", který začala přednášet od školního roku 1975/1976. Konstituovala tak u nás bibliopedagogiku jako samostatnou vědní disciplínu a zároveň vysokoškolský předmět. K tomuto předmětu publikovala stejnojmennou vysokoškolskou učebnici (ve spoluautorství s dr. M. Černou), a to rovněž ve dvou vydáních (1986 a 1989). Novou koncepci vyučovaného předmětu promítla také do řešení výzkumné úlohy s názvem \"Vědní základ studijního oboru 72-36-8 Vědecké informace a knihovnictví\", na kterém se podílela v letech 1982-1985.\n\nV roce 1995 vydala (samostatně) přepracovanou a rozšířenou verzi předchozí vysokoškolské učebnice s názvem \"Úvod do bibliopedagogiky\" . Stručná verze této učebnice byla pro potřeby výuky vydána v roce 2001 také v elektronické formě na CD-ROM pod názvem \"Úvod do psychologie čtenáře a bibliopedagogiky\". Počátkem nového tisíciletí zpracovala také 40 odborných hesel pro novou online dostupnou \"Českou terminologickou databázi knihovnictví a informační vědy (TDKIV)\".\n\nV letech 1976–1992 vedla specializovaný seminář pro knihovnické zaměření studijního oboru knihovnictví a vědecké informace s názvem \"Metodika práce s dětmi a mládeží v knihovnách\" (později se vyučoval jako ucelený předmět s pozměněným názvem \"Metodika knihovnické práce s dětmi a mládeží\"). V roce 1984 koncipovala předmět \"Metodika práce s dětmi a mládeží\" pro program specializačního pomaturitního studia absolventů středních knihovnických škol. V souvislosti s tím ve spoluautorství s prof. Milanem Nakonečným napsala učebnici pro střední knihovnické školy s názvem \"Vědecké informace a knihovnictví pro IV. ročník středních knihovnických škol\" (vyšla v roce 1987 v prvním vydání v češtině i slovenštině, ve druhém vydání již jenom ve slovenštině v roce 1991).\n\nV rámci nově akreditovaného oboru informačních studií a knihovnictví zavedla nový seminář \"Úvod do rétoriky\". Od svého nástupu na UK také řídila provozní praxe posluchačů ÚISK a vedla odborné exkurze. Od roku 1969 měla na starosti také organizační zabezpečení studia při zaměstnání (dnes kombinovaného studia). V rámci ÚISK vedla několik kursů celoživotního vzdělávání.\n\nMimo vysokou školu přednášela od roku 1966 odborná témata z oblasti pedagogicko-psychologických aspektů v knihovnictví včetně knihovnické práce s handicapovanými občany na různých kursech, školeních a seminářích, pořádaných pražskými i mimopražskými knihovnami. V letech 1980-1989 byla členkou Ústřední komise Ministerstva kultury ČR pro soutěž \"Budujeme vzornou lidovou knihovnu (BVLK)\".\n\nZáznamy jsou v obou oddílech uspořádány chronologicky sestupně. Personální záhlaví jsou hypertextově propojena na autoritní záznamy databáze mezinárodního systému VIAF.\n\n\n\n"}
{"id": "717130", "url": "https://cs.wikipedia.org/wiki?curid=717130", "title": "Colón", "text": "Colón\n\nColón je příjmení těchto osob:\n\n\nColón je místopisné jméno:\n\nColón též označuje\n\n"}
{"id": "717132", "url": "https://cs.wikipedia.org/wiki?curid=717132", "title": "Madison Keysová", "text": "Madison Keysová\n\nMadison Keysová (* 17. února 1995 Rock Island) je americká profesionální tenistka. Ve své dosavadní kariéře na okruhu WTA Tour vyhrála pět singlových turnajů včetně Cincinnati Open 2019. V rámci okruhu ITF získala tři tituly ve dvouhře a jeden ve čtyřhře. Praktikuje silový styl tenisu s tvrdými údery.\n\nNa žebříčku WTA byla ve dvouhře nejvýše klasifikována v říjnu 2016 na 7. místě a ve čtyřhře pak v září 2014 na 115. místě. Od května do prosince 2016 ji trénoval bývalý švédský tenista Thomas Högstedt. V sezóně 2017 obnovila spolupráci s Američankou Lindsay Davenportovou a v roce 2019 se do trenérského týmu vrátil Juan Todero, který ji vedl v letech 2013–2014. \n\nV americkém fedcupovém týmu debutovala v roce 2014 čtvrtfinálovým utkáním Světové skupiny proti Itálii, v němž prohrála dvouhru s Camilou Giorgiovou (pro niž se jednalo také o debut) a poté získala jediný bod Američanek ve čtyřhře po boku Lauren Davisové. Do roku 2017 v soutěži nastoupila ke třem mezistátním utkáním s bilancí 2–2 ve dvouhře a 1–1 ve čtyřhře.\n\nSpojené státy americké reprezentovala na Letních olympijských hrách 2016 v Riu de Janeiru, kde v ženské dvouhře startovala jako sedmá nasazená. Vypadla v semifinále, když nestačila na Němku Angelique Kerberovou. V utkání o bronz pak podlehla Petře Kvitové.\n\nRodiče jsou advokáti ze severozápadu Spojených států, otec Rick Keys je Afroameričan a hrával na škole basketbal, matka Christine Keysová je běloška bez sportovní minulosti. Madison má tři sestry, žádná se tenisu nevěnuje.\n\nS tenisem začala v sedmi letech v Tenisovém klubu v Moline, jednom z pěti spojených měst (\"Quad Cities\") svého rodiště ve státě Illinois. Od devíti let byla členkou Tenisové akademie Johan Everta ve floridském Boca Raton, v níž zčásti trénovala i jeho sestra Chris Evertová.\n\nDne 13. července 2009, ve věku čtrnácti let, porazila jako členka týmu Philadelphia Freedoms úřadující wimbledonskou vítězku Serenu Williamsovou poměrem gamů 5–1. Stala se jednou z nejmladších tenistek, které vyhrály zápas na okruhu WTA, když ve čtrnácti letech a čtyřiceti osmi dnech stáří zdolala 81. hráčku světa Rusku Allu Kudrjavcevovou na floridském turnaji MPS Group Championships 2009, kam obdržela divokou kartu.\n\nDebutem v hlavní soutěži na grandslamu byla účast na US Open 2011, kde vypadla ve druhém kole s dvacátou sedmou nasazenou Češkou Lucií Šafářovou po třísetovém průběhu. Do třetího kola postoupila na Australian Open 2013. V úvodních dvou utkáních přešla přes Australanku Casey Dellacquovou a rakouskou turnajovou třicítku Tamiru Paszekovou, než byla nad její síly pátá nasazená Němka Angelique Kerberová.\n\nDo třetí fáze se také probojovala ve Wimbledonu 2013. V prvním zápasu si poradila s Britkou Heather Watsonovou a ve druhém s třicátou nasazenou německou tenistkou Monou Barthelovou. Ve třetím kole však skončila na raketě favorizované turnajové čtyřky Agnieszky Radwańské.\n\nPremiérový titul na okruhu WTA Tour si připsala na červnovém AEGON International 2014, hraném na trávě v Eastbourne, kde ve finále zdolala hráčku elitní světové desítky Angelique Kerberovou. Bodový zisk z turnaje kategorie Premier a následné třetí kolo ve Wimbledonu 2014 znamenaly, že se na počátku července vyhoupla na kariérní žebříčkové maximum, když jí patřilo 27. místo.\n\nDo semifinále grandslamu poprvé postoupila na Australian Open 2015. Ve čtvrtém kole vyřadila světovou čtyřku Petru Kvitovou, následně si poradila s krajankou Madison Brengleovou a ve čtvrtfinále zdolala osmnáctou nasazenou Venus Williamsovou. V semifinále však nestačila na favorizovanou světovou jedničku Serenu Williamsovou po setech 6–7 a 2–6.\n\nPo turnajích v Indian Wells 2015 a Miami Open 2015, kde vyhrála pouze jeden zápas, našla svou dřívější formu na antukovém turnaji v Charlestonu, kde došla do finále bez ztráty jediného setu. Nicméně, v něm podlehla ve třech setech páté nasazené Angelique Kerberové, přestože ve třetím setu vedla 4–1.\n\nSezónu odstartovala na Australian Open, kde jí v osmifinále vyřadila stejně jako Halepovou Čang Šuaj. Utkání značně ovlivnilo zranění levé nohy Keysové, po kterém marodila až do březnového Indian Wells, hraného v Kalifornii. Tam po volném losu v úvodním kole vypadla s krajankou Nicole Gibbsovou. Po přesunu pak prohrála ve čtvrtfinále Miami Open, když byla nad její síly Němka Angelique Kerberová. Vítězstvím nad Darjou Gavrilovovou pomohla týmu Spojených států k triumfu nad Austrálií v baráži Světové skupiny Fed Cupu.\n\nV květnu pak skončila v osmifinále antukového Mutua Madrid Open, kde ji z turnaje vyřadila rumunská hráčka Patricia Maria Țigová. Svého třetího finále na okruhu se dočkala na Internazionali BNL d'Italia v Římě, které se stalo jejím prvním finálovým utkáním kategorie Premier 5, a v němž podlehla ve dvou setech Sereně Williamsové. Jednalo se o první ryze americké finále na antuce okruhu WTA Tour po 14 letech, když naposledy předtím se v této fázi antukového turnaje utkaly Serena a Venus Williamsovy na French Open 2002. Po turnaji se vrátila do Top 20 na 17. místo žebříčku. Stejně jako Australian Open, tak i French Open opustila po 4. kole, když v něm podlehla Kiki Bertensové z Nizozemska.\n\nPostupem do finále travnatého AEGON Classic v Birminghamu si ve dvaceti jedna letech zajistila premiérový posun do první světové desítky žebříčku WTA, když postoupila o šest míst na 10. příčku. Stala se tak první Američankou v elitní desítce od Sereny Williamsové, která do ní pronikla v roce 1999. Po jedenácti letech v Top 10 figurovaly tři americké hráčky, vedle Keysové ještě sestry Williamsovy na prvním a devátém místě. V boji o titul porazila Češku Barboru Strýcovou a získala svou druhou trofej v kariéře.\n\nVe Wimbledonu došla stejně jako na předchozích dvou grandslamech opět do osmifinále, v němž jí stopku vystavila Simona Halepová. Se stejnou soupeřkou pak prohrála ve finále kanadského Rogers Cupu.\n\nJen 4. místo na ní zbylo z dvouhry olympijského turnaje v Riu de Janeiru, když mezi poslední čtveřicí hráček nejprve prohrála s Angelique Kerberovou a v boji o bronzovou medaili rovněž i s Petrou Kvitovou. I počtvrté v sezóně dohrála na grandslamu v osmifinále, když ji na newyorském US Open zastavila Dánka Caroline Wozniacká. Zlepšení přišlo v asijské části sezóny, když se probojovala do čtvrtfinále Wuhan Open, v němž ji z pavouku odstavila Simona Halepová. V semifinále pekingského China Open pak podlehla britské tenisce Johanně Kontaové. Místenku na Turnaj mystryň ji zajistil postup do semifinále na turnaji v rakouském Linci, ke kterému však nenastoupila.\n\nV červené základní skupině dvouhry WTA Finals podlehla světové jedničce Angelique Kerberové i Simoně Halepové a porazila pozdější finalistku Dominiku Cibulkovou. V základní fázi obsadila poslední, čtvrté místo.\n\nV zimní přestávce povolala zpět do svého týmu jako trenérku Lindsay Davenportovou.\n\nVynechala Australian Open z důvodu operace levého zápěstí. Na tenisové dvorce se vrátila až v březnu na turnaji v Indian Wells. Zde v prvním zápase od turnaje mistryň 2016 porazila Marianu Duqueovou Mariñovou ve dvou setech, následně také Naomi Ósakaovou, aby následně podlehla třinácté nasazené Carolina Wozniacké. Zúčastnila se také Miami Open, kde přehrála Viktoriji Goblubicovou, ale následně podlehla až sedmdesáté druhé nasazené Laře Arruabarrenové i přesto, že měla v první sadě setboly a ve druhé měla výhodu brejku.\n\nAntukovou část sezóny zahájila v Charlestonu, kde figurovala jako nejvýše nasazená. Prohrála již v prvním kole ve třech setech s krajankou Shelby Rogersovou, ačkoli první sadu vyhrála. Na španělském Madrid Open skončila rovněž v prvním kole na raketě Misaki Doiové. Smůlu neprolomila ani na Italian Open, kde byla obhájkyní finále. V prvním kole podlehla Darji Gavrilovové. Jeden zápas vyhrála až na French Open, kde si v prvním kole poradila s Australankou Ashleigh Bartyovou, aby následně prohrála až s 290. hráčkou světa Petrou Martićovou.\n\nJednu výhru připsala rovněž ve Wimbledonu, kde přehrála Nao Hibinovou, ale ve druhém kole nestačila na Italku Camilu Giorigovou. Přestože na turnaj ve Stanfordu přijížděla pouze s pěti výhrami v sezóně, dokázala turnaj ovládnout, když v semifinále porazila wimbledonskou šampionku Garbiñe Muguruzaovou a ve finále potom krajanku Coco Vandewegheovou. Největšího úspěchu v dosavadní kariéře dosáhla na posledním grandslamu sezóny, kde dokráčela až do finále. Při své cestě turnajem porazila postupně Elise Mertensovou, Tatjanu Mariovou, sedmnáctou nasazenou Jelenu Vesninovou, čtvrtou nasazenou Elinu Svitolinovou, kvalifikantku Kaiu Kanepiovou a v semifinále již potřetí během jednoho měsíce krajanku a dvacátou nasazenou Coco Vandewegheovou. Jednalo se o první grandslamové finále, ve kterém podlehla hladce za hodinu další krajance a premiérové grandslamové finalistce Sloane Stephensové.\n\n"}
{"id": "717133", "url": "https://cs.wikipedia.org/wiki?curid=717133", "title": "Rezervace Bolesława Hryniewieckého", "text": "Rezervace Bolesława Hryniewieckého\n\nPřírodní rezervace Bolesłava Hryniewieckého – přírodní rezervace nacházející se v Polsku, v Mazovském vojvodství, na území města Podkowa Leśna.\n\nPřírodní rezervace je umístěna na západním okraji veřejnosti nepřístupné přírodní rezervace Zaborów. Byla vytvořena v roce 1977 z iniciativy Witolda Tyrakowského. Rozprostírá se na území o velikosti 24,7 ha a je otevřená pro turisty.\n\nRezervace obsahuje jeden z nejstarších porostů dubu a borovice na Mazovsku. Rostou v ní stromy 160–170 let staré. Žije tu liška, srny, zajíci, netopýři, veverky, krtci, hnízdí tu sojky, kukačky, datly a drozdi. Najdeme tu také brhlíka, hýle, pěnkavy, vidět je možné káňata. V lesním podrostu se vyskytují druhy charakteristické pro světlou dubinu – mochna bílá, plicník úzkolistý, kručinka barvířská a konvalinka vonná.\n\n"}
{"id": "717134", "url": "https://cs.wikipedia.org/wiki?curid=717134", "title": "Jozef Jarabinský", "text": "Jozef Jarabinský\n\nJozef Jarabinský (* 12. března 1944, Jarabina, Slovenská republika) je bývalý československý fotbalista a fotbalový trenér rusínské národnosti.\n\nZačínal v Prešově, v dorostu hrál za Slovan Bratislava a Bohemians Praha. V československé lize hrál za Bohemians Praha, Duklu Praha a Spartu Praha. V nižších soutěžích hrál za SONP Kladno a Meteor Praha. V Poháru UEFA nastoupil v 1 utkání.\n\nTrénoval mládež ve Spartě Praha, Vagónku Poprad, Tatran Prešov, FC Nitra, AC Sparta Praha jako asistent a jako hlavní trenér, Gençlerbirliği SK, Betis Sevilla, SK Slavia Praha, FC Union Cheb, znovu AC Sparta Praha, Aris Soluň, Ankaragücü, Samsunspor, Antalyaspor, Göztepe Izmir, FC Baník Ostrava, opět AC Sparta Praha, znovu FC Baník Ostrava, Tianjin Teda FC a znovu Antalyaspor.\n\n\n"}
{"id": "717138", "url": "https://cs.wikipedia.org/wiki?curid=717138", "title": "Paweł Wojciechowski", "text": "Paweł Wojciechowski\n\nPaweł Wojciechowski (* 6. června 1989 v Bydhošti) je polský atlet, jehož specializací je skok o tyči. Je držitelem národních rekordů pod širým nebem i v hale.\n\nV roce 2007 nepostoupil na juniorském mistrovství světa v nizozemském Hengelu z kvalifikace. O rok později vybojoval v rodném městě stříbrnou medaili na juniorském mistrovství světa.\n\nWojciechowski zazářil v sezóně 2011, a to zejména ziskem titulu mistra světa na světovém šampionátu v jihokorejském Tegu. Tam zvítězil výkonem 590 cm. Ve stejném roce skončil na halovém ME v Paříži na 4. místě a zvítězil na mistrovství Evropy atletů do 23 let v Ostravě.\n\nV roce 2019 se stal halovým mistrem Evropy.\n\n"}
{"id": "717139", "url": "https://cs.wikipedia.org/wiki?curid=717139", "title": "Pohár Intertoto 1995", "text": "Pohár Intertoto 1995\n\nV poháru Intertoto 1995 zvítězily a zároveň postoupily do Poháru UEFA tři týmy – RC Strasbourg a FC Girondins de Bordeaux.\n\nDo vyřazovací části postoupilo všech 12 vítězů skupin a čtveřice nejlepších na druhých místech.\n\nHráno na jeden zápas.\n\nHráno na jeden zápas.\n\nPozn.: Nebylo hráno žádné finále – vítězní semifinalisté postoupili do 1. kola Poháru UEFA.\n\n"}
{"id": "717145", "url": "https://cs.wikipedia.org/wiki?curid=717145", "title": "Heather Watsonová", "text": "Heather Watsonová\n\nHeather Miriam Watsonová (* 19. května 1992 Guernsey) je britská profesionální tenistka. Ve smíšené čtyřhře triumfovala s Finem Henrim Kontinenem ve Wimbledonu 2016 a skončila jako poražená finalistka ve Wimbledonu 2017. \n\nV letech 2009–2011 strávila převážnou část kariéry na okruhu ITF, kde si v červenci 2009 připsala první titul na anglickém turnaji ve Frinton-On-Sea. V rámci této túry vyhrála šest turnajů ve dvouhře a dva ve čtyřhře. \n\nNa okruhu WTA Tour získala čtyři tituly ve dvouhře, když debutový z nich si připsala na HP Open 2012 v Osace po finálové výhře nad Čang Kchaj-čen. Stala se tak první britskou šampionkou po dvaceti čtyřech letech. \n\nVe čtyřhře túry WTA přidala čtyři trofeje. S Erakovicovou ovládla červencový Bank of the West Classic 2012 ve Stanfordu a srpnový Texas Tennis Open 2012 v Dallasu. Třetí vavřín doplnila s Panovovou na Baku Cupu 2014 a čtvrtý po boku Mariové na acapulském Abierto Mexicano Telcel 2018.\n\nNa žebříčku WTA byla ve dvouhře nejvýše klasifikována v lednu 2015 na 38. místě a ve čtyřhře pak v dubnu 2013 na 45. místě. Trénuje ji Morgan Phillips. Dříve tuto roli plnil Diego Veronelli. V červenci 2012 se poprvé stala britskou ženskou jedničkou, když na této pozici vystřídala Anne Keothavongovou.\n\nV juniorské kategorii zvítězila na US Open 2009 po finálové výhře nad Ruskou Janou Bučinovou. Na juniorském kombinovaném žebříčku ITF nejvýše pro dvouhru figurovala na 3. místě.\n\nVe fedcupovém týmu Velké Británie debutovala v roce 2011 v ejlatským základním blokem 1. skupiny zóny Evropy a Afriky proti Švýcarsku. Debut zahájila prohrou v singlu a vítězstvím ve čtyřhře. Velká Británie do baráže neprošla. Do roku 2020 v soutěži nastoupila k dtřiceti jedna mezistátním utkáním s bilancí 20–9 ve dvouhře a 8–3 ve čtyřhře.\n\nVelkou Británii reprezentovala na londýnských Hrách XXX. olympiády, kde ve dvouhře prohrála ve druhém kole se čtrnáctou nasazenou Ruskou Marií Kirilenkovou. V ženské čtyřhře pak s Laurou Robsonovou nestačily v prvním kole na turnajové pětky Angelique Kerberovou a Sabine Lisickou z Německa.\n\nZúčastnila se také riodejaneirských Her XXXI. olympiády, kde ve druhém kole dvouhry podlehla patnácté nasazené Ukrajince Elině Svitolinové. Spolu s Johannou Kontaovou v ženské čtyřhře skončily ve druhé fázi na raketách tchajwanského třetího nasazeného páru sester Chao-čching a Jung-žan Čanových. Ve čtvrtfinále opustila smíšenou soutěž po boku Andyho Murrayho, do níž nastoupili z pozice náhradníků po odstoupení Nadala s Muguruzaovou.\n\nJuniorskou kariéru odstartovala zlatou medailí z Her Commonwealthu mládeže 2008, které se konaly v indickém městě Puné. Ve finále porazila indickou tenistku Kyru Shroffovou1. Ženské čtyřhry se nezúčastnila. Další vítězství si připsala na juniorském grandslamu US Open 2009, když ve finále přehrála Janu Bučinovou. Společně s Tímeou Babosovou prohrály finále French Open 2009, když podlehly páru Bodganová a Lertcheewakarnová. \n\nNa Australian Open 2009 se probojovala do čtvrtfinále dvouhry, ve kterém padla s Xeniji Pervakovou. Další čtvrtfinále, tentokrát čtyřhry, si zahrála s Britkou Tarou Mooreovou ve Wimbledonu 2008.\n\nPochází z rodiny Iana a Michelle Watsonovových. Matka pochází z Papuy-Nové Guineje a otec z Anglie. Má bratra Adama a sestry Stephanii a Julii. Tenis začala hrát v sedmi letech. Ve věku dvanácti let nastoupila do Tenisové akademie Nicka Bollettieriho na Floridě.\n\nReprezentovala Guernsey na Hrách Commonwealthu v Dillí, kde skončila ve čtvrtfinále ve dvouhře i ve smíšené čtyřhře.\n\nStala se první britskou hráčkou po sedmnácti letech, která vyhrála zápas v hlavní soutěži French Open, když porazila Stéphanii Foretzovou Gaconovou.\nSezónu sezónu 2014 zahájila na turnaji v Brisbane, kde prošla přes kvalifikaci do prvního kola, ve kterém podlehla Dominice Cibulkové. V Sydney vypadla v kvalifikaci, když podlehla Bethanii Mattekové-Sandsové. Na Australian Open 2014 prošla kvalifikací do prvního kole, ve kterém podlehla Daniele Hantuchové.\n\nBritskému týmu pomáhala při Fed Cup 2014 v boji o baráž Světové skupiny II. Nastoupila do čtyř singlových zápasů s bilancí čtyř výher a žádné porážky, ale Británie přesto do baráže nepostoupila. Na začátku února si na turnaji v Midlandu připsala hned dva tituly. Singlový titul získala po výhře nad Xeniji Pervakovou. Deblový titul získala s Annou Tatišviliovou, když porazily pár Sharon Fichmanová a Maria Sanchezová. Na turnaji v mexickém Acapulcu neprošla kvalifikací, tu ovšem zvládla na turnaji v Indian Wells, kde vypadla ve druhém kole s Agnieszkou Radwańskou. V Miami startovala na divokou kartu a prohrála v prvním kole, když podlehla Virginii Razzanové.\n\nAntukovou sezónu zahájila na turnaji ITF v Cagnes-sur-Mer, kde vypadla ve čtvrtfinále s [[Kiki Bertensová|Kiki Bertensovou]. Druhý titul v sezóně si připsala na turnaji v [[Sparta Prague Open 2014|Praze]], kde neztratila jediný set. Ve finále porazila Slovenku [[Anna Karolína Schmiedlová|Annu Karolínu Schmiedlovou]].\n\nNa turnaji [[Hobart International]] v lednu 2015 získala svůj druhý titul na okruhu WTA, když ve finále zdolala Američanku [[Madison Brengleová|Madison Brengleovou]].\n\nVe [[Wimbledon 2015 – ženská dvouhra|Wimbledonu]] porazila [[Caroline Garciaová|Caroline Garciaovou]] a [[Daniela Hantuchová|Danielu Hantuchovou]] a postoupila do třetího kola, kde podlehla pozdější vítězce [[Serena Williamsová|Sereně Williamsové]]. V rozhodující sadě si přitom vypracovala náskok 3–0 a měla k dobru dvě prolomená podání. Na servisu však nevyužila gamebol na vedení 4–0, a následně ani vedení 5–4, kdy šla podávat na ukončení zápasu. Americká favoritka dokázala průběh otočit a dovést do vítězného konce. Williamsová svou 24. výhru na Grand Slamu v řadě komentovala slovy: „\"Budu upřímná. Nevím, jak se mi povedlo vyhrát, sama jsem v to rozhodně nedoufala\".“\n\n\n[[Kategorie:Britští olympionici]]\n[[Kategorie:Britské tenistky]]\n[[Kategorie:Wimbledonští vítězové]]\n[[Kategorie:Narození 1992]]\n[[Kategorie:Žijící lidé]]\n[[Kategorie:Ženy]]\n[[Kategorie:Narození 19. května]]"}
{"id": "717146", "url": "https://cs.wikipedia.org/wiki?curid=717146", "title": "Bet365 Stadium", "text": "Bet365 Stadium\n\nBet365 Stadium (dříve znám pod názvem Britannia Stadium) je fotbalový stadion nacházející se v anglickém městě Stoke-on-Trent. Stadion je domovským stánkem ligového klubu Stoke City FC. Byl otevřen v roce 1997 a tehdy nahradil stadión zvaný Victoria Ground, kde hrálo Stoke City od roku 1878. Stadión má kapacitu 28 387 diváků (v současnosti je snížena na 27 902).\n\nNejvyšší návštěva byla zaznamenána proti Evertonu v rámci FA Cupu v roce 2002, když bylo vyprodáno. Po smrti Stanleyho Matthewse byl jeho popel nasypán pod středový kruh. Od sezóny 2016/17 se stadion jmenuje podle nového sponzora bet365 Stadium.\n\n"}
{"id": "717149", "url": "https://cs.wikipedia.org/wiki?curid=717149", "title": "Anna Sewardová", "text": "Anna Sewardová\n\nAnna Sewardová (12. prosince 1747, Eyam, Derbyshire – 25. března 1809, Lichfield, Staffordshire) byla anglická spisovatelka a básnířka v období romantismu. Byla nazývána \"labutí z Lichfieldu\".\n\nLiterárně se stýkala s Williamem Hayleyem, Erasmem Darwinem, Thomasem Dayem, a Richardem Egeworthem. Její práce jsou často sentimentální a melancholické. Spolu s Charlotou Smithovou je považována za hlavní obnovitelku sonetů.Udržovala také bohatou korenspodenci (Robert Southey, Samuel Taylor Coleridge, Walter Scott), která byla po její smrti souborně vydána.\n\nAnna byla dcerou duchovního Thomase Sewarda a Elizabethy Huterové, jediným dítětem ze čtyř sourozenců, které se dožilo dospělosti. V roce 1750 byl otec přeložen do Lichfieldu, kde spisovatelka strávila zbytek života. Měla dobré vzdělání, lepší, než většina mužů ve své době. Od roku 1780, kdy zemřela její matka, převzala péči o otcovu domácnost. Po roce 1790, kdy Thomas Seward zemřel, žila sama až do své smrti s rentou 400 liber. Její literární inspirací byla adoptovaná sestra Honora Sneydová, jejíž sňatek a brzkou smrt v podobě negativních emocí zaznamenala ve svých básních. V současnosti existují domněnky, že Annin vztah k Honoře byl lesbického charakteru.\n\nJe pohřbena v lichtfieldské katedrále, vedle svých rodičů.\n\n"}
{"id": "717150", "url": "https://cs.wikipedia.org/wiki?curid=717150", "title": "Hořanský potok", "text": "Hořanský potok\n\nHořanský potok je levostranným přítokem Vsetínské Bečvy v obci Hovězí v okrese Vsetín. Délka toku činí 5,7 km. Plocha povodí měří 7,8 km².\n\nPramení v pohoří Javorníky na severovýchodním svahu vrchu Žáry (762 m n. m.). Protéká údolím mezi vrchy Jahodný a Stříbrník osadou Hořansko, která je místní částí obce Hovězí, založené v dobách tzv. velké kolonizace ve 14. století jako nejvýchodnější ze vsí vsetínského panství. Obec Hovězí je turistickým východiskem do Javorníků a Vsetínských vrchů. V dolní části u silničního mostu do Hovízek se potok vlévá do Vsetínské Bečvy.\n"}
{"id": "717151", "url": "https://cs.wikipedia.org/wiki?curid=717151", "title": "Oesterreichischer Alpenverein", "text": "Oesterreichischer Alpenverein\n\nOesterreichischer Alpenverein (zkratka ÖAV n. OeAV), v překladu „Rakouský alpský spolek“ je největší rakouská horolezecká zájmová organizace. Sídlo Rakouského alpského spolku je v Innsbrucku. Spolek se skládá z 195 právně samostatných sekcí (s 236 horskými chatami a přibližně 26 000 km turistickými a horskými cestami) sdružujících přes 470 000 členů (stav leden 2013). Prezidentem byl v roce 2013 zvolen rakouský právník a dlouholetý spolkový funkcionář Andreas Ermacora (* 23. červen 1960, Innsbruck).\n\nPo britském Alpine Clubu je Rakouský alpský spolek druhou nejstarší organizací svého druhu na světě. Ustavující schůze Rakouského alpského spolku/Oesterreichischer Alpenverein (OeAV) se konala 9. listopadu 1862 v Zeleném sále Vědecké akademie/Akademie der Wissenschaften ve Vídni. Na založení spolku se významně podíleli studenti Paul Grohmann, Edmund von Mojsisovics a Guido von Sommaruga.\n\nV roce 1869 založili v Mnichově němečtí a rakouští horolezci Německý alpský spolek/Deutscher Alpenverein (DAV). Pojem «německý» v té době v sobě zahrnoval německy mluvící oblasti střední Evropy a «německými Alpami» byly myšleny Východní Alpy. DAV nepůsobil centralizovaně. Od severního Německa až po Jadran fungovala spousta samostatných spolků, které měly na starosti alpské pracovní oblasti, kde stavěly turistické chaty a cesty, školily horské vůdce a podporovaly místní horské obyvatelstvo. Ustanovující shromáždění 6. sekce DAV se konalo 19. května v 1870 v Praze.\n\nRychlý rozvoj a úspěchy DAV brzy vedly ke sloučení obou alpských spolků. V roce 1873 oba spolky založily Německý a rakouský alpský spolek/Deutscher und Oesterreichischer Alpenverein (DuÖAV). OeAV se společně s Vídeňskou sekcí/Sektion Wien DAV stal novou sekcí Austria Německého a rakouského alpského spolku /Sektion Austria DuÖAV. Centrální spolková kancelář s výborem putovala po celém společném území. Až do první světové války vzniklo téměř 400 sekcí s 319 horskými chatami.\n\nPo rozpadu monarchie ztratily sekce spoustu chat v Jižním Tyrolsku a po vzniku Československa se musely od své mateřské organizace distancovat i německé sekce na území nového státu. Nově ustavené alpské spolky na území Československa se sdružovaly od 7. března 1920 ve Svazu německých alpských spolků v Československu/Verband der Deutschen Alpenvereine in der Tschechoslowakei (VDAV) se sídlem v Teplicích. Prvním předsedou byl zvolen Peter Kotter.\n\nZejména v prvních letech po první světové válce se začaly projevovat ve spolku xenofobní a antisemitské tendence. I když byla ze strany centrálního výboru ponechána k přijetí árijského odstavce a k pozměnění stanov sekcím volná ruka, většina sekcí jej v Rakousku přijala. Nově založená sekce židovských a liberálních členů Donauland se stala terčem útoků ze strany antisemitské členské základny. V roce 1924 se centrální výbor dohodl na kompromisu. Sekce Donauland byla z DuÖAV vyloučena s tím, že antisemitisté přestanou se svými útoky. Situace se zhoršila i ve vztahu ke spolku Naturfreunde/Přátelé přírody. V roce 1933/34 rozpustila nacistická vláda v Německu a austrofašistická vláda s levicovým blokem v Rakousku i spolek Naturfreunde. Sekce alpského spolku ale odmítaly přijmout jejich zabavený majetek, který jim vláda nabídla.\n\nPo připojení Rakouska k Německé říši v roce 1938 se následnickou organizací stal Německý alpský spolek (DAV) fungující pod Národně-socialistickým říšským svazem pro tělesnou výchovu/Nationalsozialistischer Reichsbund für Leibesübungen (NSRL), který zastřešovala organizace NSDAP. Na podzim roku 1938 bylo k němu připojeno i 17 sekcí Alpského spolku z československého pohraničí (Sudet). Sídlem rakouské sekce zůstal Innsbruck. Všechny malé alpské spolky i s elitním Rakouským alpským klubem/Österreichischer Alpenklub (ÖAK) byly zrušeny nebo se z nich staly samostatné sekce pod DAV. Předsedou byl zvolen rakouský zemský kancléř Arthur Seyß-Inquart, přesvědčený národní socialista a antisemita.\nPo druhé světové válce si prošly rakouské alpské spolky obtížnou cestou vyjasňování právních vztahů a vymáháním majetku pře Ústavní soud (Verfassungsgerichtshof). Některé sekce byly uznány a některé musely být znovu založeny. Od roku 1951 přijal spolek svůj původní název Oesterreichischer Alpenverein. Horské chaty bývalých sekcí pod Německým říšským alpským spolkem byly svěřeny nezávislému správci a teprve po podepsání Rakouské státní smlouvy o znovuobnovení rakouské suverenity a demokracie mohly přejít do majetku původních sekcí DAV. Životní poměry v zemi se postupně normalizovaly, Rakousko zažívalo v 60. letech 20. století rozmach ekonomiky a se zájmem obyvatelstva o trávení dovolené a volného času se rozvíjela nejen činnost Rakouského alpského spolku, ale stoupla i členská základna. Spřátelené spolky ÖAV, DAV a AVS (Alpenverein Südtirol) začaly společně spolupracovat. Vedení Rakouského alpského spolku sídlí v Innsbrucku. V roce 2012 oslavil spolek 150 let od svého založení.\n\n\n\nProjekt Bergsteigerdörfer/Horolezecké vesničky iniciovali v roce 2008 Oesterreichischer Alpenverein, Alpenkonvention/Alpská konvence a starostové rakouských obcí s původní zachovanou kulturou. Cílem projektu je zachovat historii i přírodní krásy zapojených lokalit pro budoucí generace. V alpských vesničkách, které stály při zrodu alpinismu, nedojde díky takovému projektu k výstavbě rozlehlých hotelových komplexů či velkých lyžařských center s lanovkami. Do projektu se zapojilo 20 vesniček z Rakouska a dvě z Bavorska: Ramsau bei Berchtesgaden (Berchtesgádenské Alpy/NP Nationalpark Berchtesgaden) a Hinterstein (Oberallgäu).\n\nČlenství v Rakouském alpském spolku má pro sportovce i turisty mnoho výhod:\n\nÚplný výpis výhod lze nalézt na stránkách OeAV.\n\nObčané ČR se mohou stát členy Rakouského alpského spolku. Mají pak nárok na stejné služby jako členové z Rakouska.\nNěkteré české cestovní kanceláře zprostředkovávají za poplatek členství v Rakouském alpském spolku.\nPodrobnější informace lze nalézt na českých stránkách OeAV www.alpenverein.cz, www.oeav.cz, www.edelweiss.cz a dalších.\n\n"}
{"id": "717152", "url": "https://cs.wikipedia.org/wiki?curid=717152", "title": "Středoamerická fotbalová unie", "text": "Středoamerická fotbalová unie\n\nStředoamerická fotbalová unie ( \"Unión Centroamericana de Fútbol\", \"Central American Football Union\"), více známá pod zkratkou UNCAF, je fotbalová asociace, která sdružuje národní fotbalové svazy 7 středoamerických států. UNCAF je součástí CONCACAFu (fotbalové asociace Severní Ameriky, Střední Ameriky a Karibiku). Do roku 2017 UNCAF pořádal Středoamerický pohár. \n\n"}
{"id": "717153", "url": "https://cs.wikipedia.org/wiki?curid=717153", "title": "Mistrovství světa ve fotbale klubů 2000", "text": "Mistrovství světa ve fotbale klubů 2000\n\nMistrovství světa ve fotbale klubů 2000 bylo prvním MS klubů v historii a hrálo se od 5. do 14. ledna 2000 v Brazílii. Po odehrání tohoto ročníku bylo konání turnaje z finančních důvodů pozastaveno a další ročník se konal až v roce 2005.\n\nVítězem se stal tým Corinthians.\n"}
{"id": "717154", "url": "https://cs.wikipedia.org/wiki?curid=717154", "title": "Prostý databázový soubor", "text": "Prostý databázový soubor\n\nProstý databázový soubor (též plochý databázový soubor, ) je jednoduchá databáze (většinou tabulka) uložená v textovém souboru ve formě prostého textu. Takový soubor může mít příponu například codice_1, codice_2, codice_3, ale i codice_4 apod.\n\nProstý databázový soubor je jednoduchá databáze, kde mezi záznamy nejsou žádné strukturální vazby a soubor neobsahuje kromě vlastních dat žádné další prvky nesouvisející s uloženými daty. Taková databáze obsahuje záznamy (věty), přičemž každý záznam obsahuje položky (pole, prvky). Terminologie se může lišit u různých produktů, které prostou databázi používají.\n\nProstý databázový soubor může být v podobě prostého textu, který většinou obsahuje jeden záznam na řádek,\nnebo též jako kombinace textu a binárních dat (např. soubory typu DBF nebo typu dbm, ale i ohraničený záznam na magnetické pásce nebo na pevném disku).\n\nProstý databázový soubor v podobě prostého textu je jednoduchým zápisem dat do textového souboru. Každý záznam (věta) je typicky zapsán na samostatném řádku. Jednotlivé záznamy jsou složeny z položek, které musí být nějakým vhodným způsobem v rámci řádku odlišeny. První z možností je použití speciálního znaku, tzv. oddělovače (například v souborech CSV je oddělovačem čárka, středník nebo tabulátor). Pokud je povoleno, aby se vybraný speciální znak mohl vyskytnout i v položce, musí být použito speciálního přístupu, aby bylo zabráněno záměně tohoto znaku s významem oddělovače položek (např. pomocí escape sekvence). Druhou možností je varianta, kdy každá položka má pevně danou délku a nevyužité místo je vyplněno prázdným místem (tzv. vata, výplň, , například mezery, tj. bílé znaky, ). \n\nV unixových operačních systémech jsou prostým databázovým souborem systémové soubory codice_5, codice_6 a další, které lze upravovat v běžném textovém editoru. Seznam jmen, adres a telefonních čísel napsaných na listu papíru je také prostý databázový soubor. Může být vytvořen psacím strojem, zapsán v tabulkovém procesoru nebo v textovém procesoru (tj. včetně použití různých fontů nebo barev).\n\nProstý databázový soubor může být kombinací textu a binárních dat (např. soubory typu DBF nebo typu dbm). Vztahy mezi daty jsou v případě DBF souboru zaznamenány v samostatně v souboru typu IDX.\n\nV 80. letech 20. století byly v systémech DOS a Macintosh populární aplikace, které umožňovaly uživatelům navrhovat a používat vlastní databáze a ukládat je do prostých databázových souborů. Byly stejně populární, jako tabulkové procesory a textové editory. Mezi prvními byl program FileMaker a sharewarový program PC-File a dále i dBase II, která navíc nabízela omezené relační schopnosti umožňující propojovat data uložená ve více souborech.\n\nPrvní výpočetní stroje sloužily ke zpracování prostých databází. Na konci 19. století dostal Herman Hollerith nápad, že údaje ze sčítání lidu v USA by mohly být reprezentovány pomocí dírek v papírových kartičkách a zpracovány ve speciálních výpočetních strojích (tzv. stroje pro hromadné zpracování dat). Jeho koncept zakoupil americký výbor pro sčítání lidu a tak byla v roce 1890 vytvořena první počítačová databáze, která se skládala z tisíců krabic plných děrných štítků.\n\nHollerithova firma se vyvinula v počítačového giganta IBM, který dominoval na trhu zpracování dat po většinu 20. století. Děrné štítky od IBM se svojí pevnou délkou sloupce po 80 znacích staly všudypřítomným standardem pro hromadné zpracování dat až do 70. let 20. století. \n\nPříkladem moderního řešení databáze v podnikové úrovni je program C-treeACE společnosti FairCom. Ke zpracování informací z prosté databáze se často používá tabulkový procesor, ale kromě něj je dnes k dispozici jen velmi málo programů, které by umožňovaly začátečníkům vytvářet a používat univerzální prostý databázový soubor. Tyto funkce jsou implementovány v Microsoft Works (k dispozici pouze pro některé verze Windows) a Apple Works (někdy nazývané Claris Works, k dispozici pro platformu Macintosh i pro některé verze Windows). S postupem času začaly některé produkty, jako je Paradox od Borlandu a Microsoft Access, nabízet začali některé relační možnosti přímo v programovacích jazycích. Systém řízení báze dat jako je MySQL nebo Oracle zpravidla vyžaduje, aby aplikaci vytvořil programátor.\n\nMnoho aplikací používá k ukládání svých konfiguračních dat prosté databázové soubory a mnoho aplikací také umožňuje uživatelům ukládat a načítat jejich vlastní informace z prostých databázových souborů použitím přednastavených typů položek. Příkladem mohou být programy pro správu kolekcí knih nebo událostí. Některé malé adresářové aplikace jsou v podstatě jednoúčelové prosté databázové soubory. Od roku 2011 je jeden z nejpopulárnějších nástrojů používajících prosté databázové soubory engine s názvem SQLite, který je standardní součástí PHP5.\n\nPopulárním formátem pro ukládání dat je též XML, který umožňuje používat složité vnořené datové struktury, které data prezentují. XML je postupně nahrazován formátem JSON, YAML i dalšími strukturovanými textovými formáty.\n\nZákladní prvky prostého databázového souboru jsou ukázány v následujícím příkladě, jehož uspořádání dat se skládá z řad sloupců a řádků uspořádaných do formátu tabulky a používá pouze jednu tabulku.\n\nSloupce obsahují: \"jméno\" (jméno osoby – druhý sloupec), \"tým\" (jméno atletického týmu podporované osobou – třetí sloupec) a \"unikátní číselný ID\" (slouží k jednoznačné identifikaci záznamu – první sloupec).\n\nZde je příklad textové reprezentace popsaných údajů: \n\nPro prostý databázový soubor je tento typ reprezentace dat úplným standardem, i když z textu nejsou zcela evidentní některé další aspekty:\n\n\n"}
{"id": "717161", "url": "https://cs.wikipedia.org/wiki?curid=717161", "title": "Monarchie v Dánsku", "text": "Monarchie v Dánsku\n\nMonarchie v Dánsku je konstituční monarchie v Dánském království, jež zahrnuje Dánsko, Grónsko a Faerské ostrovy.\n\nJako panovnici konstituční monarchie jsou královně vyhrazeny nadstranické a ceremoniální funkce. Nejvyšší výkonná autorita nad dánskou vládou je vykonávána stále panovníkem a jemu vyhrazenými právy; v praxi je tato moc vykonávána jen v souladu se zákony schválenými parlamentem nebo v ujednaných omezeních.\n\nDánská královská rodina odvozuje svůj původ už od vikingského krále Gorma zv. Starého a Haralda I. (10. století), což dánskou monarchii činí nejstarší v Evropě. Současný panovnický rod je jednou z linií knížecího rodu Glücksburků, původem ze Šlesvicka-Holštýnska v Německu, stejného panovnického rodu jako norská a někdejší řecká královská rodina.\n\nPodle dánské ústavy je dánský panovník, jako hlava státu, zdrojem výkonné, a společně s Folketingem (dánským parlamentem), také zákonodárné moci. Panovník si zachovává možnost zamítnout přijetí návrhu zákona královským výnosem, stejně jako právo výběru a odvolání ministerského předsedy, ačkoli to v moderní době se stává víceméně nepravděpodobným, neboť by takový zásah zřejmě způsobil ústavní krizi. Jako hlava státu, se panovník zúčastňuje formování nové vlády. U návrhů je vyžadován protipodpis jedním nebo více ministrů kabinetu, aby se stal zákonem (Ústava, III,14) král Kristián X. byl posledním panovníkem, který využil práva odvolání premiéra, což učinil 28. března 1920. To však vedlo k velikonoční krizi (1920). Veškerá královská práva, zvaná Královské výsady, jako je např. jmenování ministrů a možnost vyhlašovat a ukončovat válku, jsou vykonávány předsedou vlády a vládou s formálním souhlasem královny. Po konzultaci s reprezentanty politických stran, předseda nejsilněji zastoupené strany v dánském parlamentu jmenuje vládu. Poté co je vláda utvořena, panovník ji formálně jmenuje.\n\nV dnešní době má panovník především ceremoniální a reprezentativní roli, ve výkonu moci omezenou konvencemi a veřejným míněním. Jako patron zahajuje panovník např. výstavy, zaštiťuje oslavy výročí apod. Nicméně panovník i nadále vykonává tři základní práva: má nárok být informován a konzultován, má právo doporučovat a právo varovat. Jako následek těchto ideals, předseda vlády a kabinet se účastní pravidelného setkání Státní rady. Premiér a ministr zahraničních věcí pravidelně zpravují královnu o nejnovějších politických událostech. Královský úřad rovněž hostí oficiální návštěvy zahraničních hlav států a financuje státní návštěvy v zahraničí.\n\nDánská monarchie je stará více než 1000 let, což z ní činí čtvrtou nejstarší nepřetržitě existující monarchii na světě, přičemž současnou nejstarší monarchií je Japonsko. Prvním panovníkem je zřejmě Gorm Starý (zemř. 958). Původně byl panovník volený, ale obvykle v praxi byl zvolen nejstarší syn vládnoucího monarchy. Pozdějšími králi byl ustaven Korunovační řád, který určil rozsah moci dánského panovníka. 1660–1661 byl v zemi zaveden absolutismus, kdy volební monarchie přešla v monarchii dědičnou. Primogenitura následnictví v mužské linii byla uzákoněna Královským výnosem z roku 1665. 5. června 1849 došlo ke změněn ústavy, aby v Dánsku vznikla konstituční monarchie. Akt následnictví z 27. března 1953 zavedl možnost následnictví také v ženské linii, což umožnilo současné vládnoucí královně, Markétě II., nastoupit na trůn.\n\nPoslední panovník původní dánské panovnické dynastie Kryštof III. Dánský zemřel roku 1448. Vévoda Kristián Oldenburský byl zvolen jako jeho následník a stal se dalším dánským panovníkem a vládl jako Kristián I. Poslední dánský panovník z dynastie, Frederik VII., zemřel bezdětný. V souladu s následnickým řádem, na trůn nastoupil princ Kristián Glücksburský, jak první dánský panovník z rodu glücksburského. Kristián se později proslavil díky svým rodinným vztahům s velkou částí s ostatními evropskými panovnickými rody jako 'Tchán Evropy': jeho dcera princezna Alexandra se vdala za Eduarda VII., další dcera princezna Dagmar se vdala za Alexandra III. a princezna Thyra za vévodu Arnošta Augusta z Cumberlandu. Jeho syn Vilém se později stal králem Jiřím I. Řeckým. Dále, jeho vnuk Karel se stal norským králem jako Haakon VII.. Dodnes je dánská královská rodina příbuzensky spojena s většinou vládnoucích i nevládnoucích evropských dynastií.\n\nV Dánském království všichni členové vládnoucí dynastie, kterým náleží titul princ nebo princezna Dánská, jsou členy dánské královské rodiny. Jako u jiných evropských monarchií je někdy nesnadné přesně určit, kdo je členem národní královské rodiny z důvodu to absence striktní právní či formální definice, a kdo není. Královna a její děti náležejí do glücksburské dynastie, jedné z větví oldenburské dynastie. Děti královny a mužská linie potomků náleží agnaticky do rodiny \"de Laborde de Monpezat\".\n\nDánskou královskou rodinu tvoří:\n\nMezi širší dánskou královskou rodinu, která zahrnuje členy nemající nárok na titul \"princ\" / \"Princezna dánská\", nicméně jsou v příbuzenském vztahu k dánské královně, můžeme počítat:\n\nS výjimkou Mariny, manželky prince Michaela a princezen Alexandry a Olgy, všichni členové řecké královské rodiny jsou zároveň členy dánské královské rodiny a mají tudíž nárok na titul princ (princezna) řecký a dánský.\n\nDánsko má od roku stejné právo primogenitury pro mužské i ženské následníky trůnu. Dánský akt následnictví přijatý 27. března 1953 umožňuje nástup na trůn pouze těm potomkům krále Kristiána X. a jeho ženy Alexandriny Meklenbursko-Zvěřínské, kteří splnili podmínky uzavření schváleného sňatek.\n\nPanovník pozbývá svého nároku na trůn, pokud se ožení/vdá bez svolení panovníka potvrzeným Státní radou. Potomci narození to nesezdaným nebo bývalým panovníkům, kteří se oženili bez královského souhlasu, jsou stejně jako jejich potomci vyloučeni z následnictví. Dále, po schválení sňatku může panovník uložit podmínky, které musejí být splněny, má-li jeho potomek získat následnické právo. Část II, odstavec 9 dánské ústavy z 5. června 1953 stanovuje, že parlament zvolí krále a určí novou linii následnictví, v případě situace, kdy by nebylo volitelných potomků krále Kristiána X. a královny Alexandriny.\n\nDánský panovník musí být členem Dánská národní církev, nebo evangelicko-luteránské církve dánské (Dánská ústava, II,6). Národní církev je podle zákona Státní církev, ačkoli panovník není její hlavou (jako je tomu například v Británii, kde nejvyšším představitelem anglikánské církve je panovník Spojeného království, v současnosti královna Alžběta II.) (úst., I,4)).\n\nDánští panovníci mají dlouho historii královských a šlechtických. Historicky dánští monarchové rovněž užívali titulu 'král Vendů' a 'král Gothů'. Po svém nástupu na trůn roku 1972 královna Markéta II. se vzdala všech titulů vyjma titulu 'Královna dánská'. Dánský panovník/panovnice a jeho choť jsou titulováni 'Vaše Veličenstvo', zatímco princové a princezny \"Jeho\" nebo \"Její královská Výsost\" (\"Hans\" nebo \"Hendes Kongelige Højhed\"), nebo pouze \"Jeho\" či \"Její Výsost\" (\"Hans\" nebo \"Hendes Højhed\").\n\n\n\n\n\n\n\n\n\n\n\nTato dvě závislá území mají vlastní domovské zákony a jejich hlavou státu je dánský panovník, v souladu s Dánskou ústavou.\n\n"}
{"id": "717163", "url": "https://cs.wikipedia.org/wiki?curid=717163", "title": "Alexandra Panovová", "text": "Alexandra Panovová\n\nAlexandra Alexandrovna Panovová (rusky: Александра Александровна Панова, \"Aleksandra Aleksandrovna Panova\"; narozená 2. března 1989, Krasnodar) je ruská profesionální tenistka. Ve své dosavadní kariéře na okruhu WTA Tour vyhrála tři turnaje ve čtyřhře, všechny v kategorii WTA International. V rámci okruhu ITF získala do června 2013 pět titulů ve dvouhře a deset ve čtyřhře.\n\nNa žebříčku WTA byla nejvýše ve dvouhře klasifikována v červenci 2012 na 71. místě a ve čtyřhře pak v únoru 2013 na 50. místě.\n\nDebutem v hlavní soutěži dvouhry na grandslamu se pro ni stal US Open 2011, kde jako postupující kvalifikantka podelhla v úvodním kole osmé nasazené Francouzce Marion Bartoliové ve dvou setech 7–5, 6–3.\n\nNa okruhu WTA získala první titul v září 2010 na taškentském turnaji, kde ve do čtyřhry nastoupila po boku Bělorusky Taťány Pučekové. Ve finále zdolaly rumunsko-slovenský pár Alexandra Dulgheruová a Magdaléna Rybáriková po dvousetovém průběhu 6–3 a 6–4.\n\nDruhý triumf přidala v únoru 2012 na kolumbijské antukové události Copa BBVA Colsanitas hrané v Bogotě. Její spoluhráčkou se stala Češka Eva Birnerová, s níž v boji o titul hladce přehrály lucembursko-švýcarskou dvojici Mandy Minellaová a Stefanie Vögeleová 6–2 a 6–2. Třetí trofej si připsala za další dva měsíce z marockého Fásu, kde se konal jediný turnaj na africkém kontinentu nazvaný na počest princezny Meryem, sestry krále, Grand Prix de SAR La Princesse Lalla Meryem. V páru s další českou hráčkou Petrou Cetkovskou zvítězily nad rumunskou dvojicí Irina-Camelia Beguová a Alexandra Cadanțuová po rovnocenném rozdělení prvních dvou setů 3–6, 7–6, až v supertiebreaku poměrem míčů 11–9.\n\n"}
{"id": "717171", "url": "https://cs.wikipedia.org/wiki?curid=717171", "title": "Zira", "text": "Zira\n\nSlovo Zira má více významů:\n"}
{"id": "717173", "url": "https://cs.wikipedia.org/wiki?curid=717173", "title": "Louis Jacob van Zyl", "text": "Louis Jacob van Zyl\n\nLouis Jacob van Zyl (* 20. července 1985, Bloemfontein) je jihoafrický atlet, sprinter, jehož hlavní disciplínou je běh na 400 metrů překážek.\n\nReprezentoval na letních olympijských hrách v Pekingu, kde ve finále doběhl na 5. místě. V roce 2011 vybojoval na světovém šampionátu v jihokorejském Tegu bronzovou medaili.\n\n\n"}
{"id": "717175", "url": "https://cs.wikipedia.org/wiki?curid=717175", "title": "Perichondrium", "text": "Perichondrium\n\nPerichondrium (česky ochrustavice) je vrstva tuhého kolagenního vaziva, která obaluje a vyživuje chrupavky. Je bohaté na kolagen I a také na fibroblastové buňky. Je bohatě prokrven a umožňuje zásobování chrupavky živinami a kyslíkem, jelikož samotná chrupavka cévy neobsahuje (či jen velmi málo – až na výjimky totiž cévy chrupavkou nanejvýš prochází). Perichondrium vytváří prostředníka mezi chrupavkou a tkáněmi, které se na ni napojují. S chrupavkou je spojeno kontinuálním přechodem v oblasti, která obsahuje chondroblasty, jež ale ještě připomínají fibroblasty. Díky tomuto plynulému přechodu je perichondrium obtížné odloupnout od chrupavky. Z perichondria se rekrutují nové chondroblasty, díky čemuž chrupavka může růst. Dále jsou v perichondriu nervy a lymfatické cévy.\n\nPerichondrium zcela chybí na kloubních plochách, kde je místo toho chrupavka vyživována pomocí synoviální tekutiny.\n"}
{"id": "717183", "url": "https://cs.wikipedia.org/wiki?curid=717183", "title": "Vojenský rozkaz", "text": "Vojenský rozkaz\n\nVojenský rozkaz je příkaz nadřízeného vojáka vůči vojákovi podřízenému, který má zvláštní povahu a je kvalitativně jiným projevem velitelské vůle, než jsou obvyklé příkazy, pokyny nebo požadavky. Ukládá se jím konkrétní povinnost něco vykonat nebo se naopak nějakého chování zdržet. Jeho funkcí je bezprostřední realizace úkolů ozbrojených sil, tj. bojové a výcvikové činnosti, bojové připravenosti, vnitřní organizovanosti a činnosti vojenské správy.\n\nNeuposlechnutí vojenského rozkazu je trestným činem, za který hrozí trest odnětí svobody v základní sazbě až na pět let. I jen jeho příprava je trestná a kvalifikované skutkové podstaty přichází do úvahy tehdy, pokud je např. spáchán ve skupině, se zbraní nebo za bojové situace. Neuposlechnout rozkaz lze i z nedbalosti, pokud tím dojde ke zmaření nebo podstatnému ztížení splnění důležitého služebního úkolu, a pak v základní sazbě hrozí až jeden rok odnětí svobody.\n"}
{"id": "717185", "url": "https://cs.wikipedia.org/wiki?curid=717185", "title": "Zaborów Witolda Tyrakowského", "text": "Zaborów Witolda Tyrakowského\n\nZaborów Witolda Tyrakowského – přírodní rezervace nacházející se v Polsku, v Mazovském vojvodství, při samém okraji města Podkowa Leśna.\nRezervace byla vytvořena v roce 1984 a je uzamčena pro veřejnost. Hraničí s městskou zástavbu na východní straně. Rozkládá se na území o velikosti 10,26 ha.\n\nRezervace chrání dubohabřiny, kde hnízdí 26 druhů ptáků, mezi nimi řídko viděný strakapoud prostřední, datel černý, lejsek malý a dlask tlustozobý. Kromě nich se vyskytují také: strakapoud velký, krutihlav obecný, šoupálek dlouhoprstý, brhlík lesní, sýkora modřinka, sýkora lužní, sýkora koňadra.\n\nPtáci hnízdí v početných starých dubech, lípách a habrech.\n\n"}
{"id": "717192", "url": "https://cs.wikipedia.org/wiki?curid=717192", "title": "Petr Pálka", "text": "Petr Pálka\n\nPetr Pálka (* 22. června 1947) je bývalý český fotbalista, fotbalový trenér a manažer.\n\nZa Spartu Praha hrál v sezóně 1975/76, což byla jediná sezóna, kdy Sparta hrála jen druhou ligu. Nastoupil ve finále československého poháru proti Spartaku Trnava. V československé lize nikdy nenastoupil.\n\n\nVítězství v poháru ČMFS 1995 s Hradcem Králové.\n\n\n"}
{"id": "717193", "url": "https://cs.wikipedia.org/wiki?curid=717193", "title": "Karibský pohár", "text": "Karibský pohár\n\nKaribský pohár ( \"Caribbean Cup\") byl fotbalový mezinárodní pohár pořádaný mezi roky 1989 a 2017 Karibskou fotbalovou unií (CFU, Caribbean Football Union). Poháru se účastnily reprezentace všech nezávislých států v Karibiku a většiny závislých území v regionu. Karibský pohár hrály i reprezentační týmy Surinamu, Guyany a Francouzské Guyany, které leží na jihoamerickém kontinentu a reprezentační tým Bermud, které geograficky náležejí k Severní Americe. Nejúspěšnější týmy jsou reprezentace Jamajky a Trinidadu a Tobaga.\n\nKaribský pohár zároveň sloužil jako kvalifikace na turnaj Zlatý pohár CONCACAF. Na něj postupovaly 4 nejlepší týmy z Karibského poháru. V roce 2017 se hrál poslední ročník soutěže, následně byla nahrazena Ligou národů CONCACAF. \n\n"}
{"id": "717194", "url": "https://cs.wikipedia.org/wiki?curid=717194", "title": "Lístečkový systém", "text": "Lístečkový systém\n\nLístečkový systém je termín s více významy:\n"}
{"id": "717195", "url": "https://cs.wikipedia.org/wiki?curid=717195", "title": "Příkaz", "text": "Příkaz\n\nPříkaz může být:\n\n\n\n\n"}
{"id": "717200", "url": "https://cs.wikipedia.org/wiki?curid=717200", "title": "Haakon VI. Magnusson", "text": "Haakon VI. Magnusson\n\nHaakon VI. Norský ( \"Håkan Magnusson\", \"Håkon VI Magnusson\", 1341 – 11. září 1380) byl norský král v letech 1343–1380 a švédský král v letech 1362–1364 z dynastie Folkungů.\n\nNarodil se jako mladší ze dvou synů švédského a norského krále Magnuse VII. Erikssona a jeho manželky Blanky Namurské.\n\nV roce 1343 jmenoval Magnus Eriksson dvouletého Haakona norským králem. V roce 1355 byl Haakon podle norského práva plnoletý a stal se regentem. Haakonův starší, podle švédského práva ještě neplnoletý bratr Erik byl ustaven následníkem švédského trůnu. Současně jeho otec Magnus ovšem držel území Tønsbergu, Island, Orkneje, Shetlandy, Faerské ostrovy a Hålogaland, tedy prakticky celé severní Norsko. Kromě toho ovládal Magnus východní Norsko a západní Švédsko.\n\nV roce 1359 Haakonův bratr Erik a krátce nato i Erikova těhotná manželka zemřeli, nezanechavše po sobě potomků. Magnus okamžitě převzal jeho dosavadní panství. V roce 1360 se dánskému králi Valdemaru Atterdagovi podařilo získat zpět jihošvédskou provincii Skåne. To vyvolalo nevůli Hanzy, neboť Dánsko mělo pod kontrolou důležitý Øresund. Magnus se tedy spojil s Hanzou, aby získal Skåne zpět, avšak neúspěšně a byl dokonce jat a držen na hradě Kalmaru. Po smíru byl opět osvobozen a Haakon byl 15. února roku 1362 vybrán za krále Švédska místo svého zemřelého bratra a místo svého otce (poprvé se při volbě účastnili i představitelé Finska). Stalo se tak v důsledku dohody velmožů, později však Haakon získal i otcův souhlas.\n\nJiž v roce 1363 Haakonův bratranec Albrecht Meklenburský (syn Magnusovy sestry Eufemie) a švédští velmožové opět povstali proti Magnusovi, detronizujíce Haakona i Magnuse; roku 1364 byl Albrecht korunován švédským králem. O rok později (1365) v bitvě u Gety padl Magnus do Albrechtova zajetí, čímž se stal Haakon jediným panovníkem Norska.\n\nHaakon se tedy soustředil především na zájmy norského království. Současně se snažil vypudit Albrechta. Uzavřel alianci s Valdemarem Atterdagem, neboť oba prosazovali stejné zájmy proti švédskému králi, Hanze a severoněmeckým knížatům. Haakon si podržel svá práva ke švédskému trůnu, pročež i jeho manželka (později vdova) Markéta užívala až do své smrti titulu švédské královny.\n\nRoku 1370 se Haakon snažil při jednáních s králem Albrechtem o osvobození svého otce. Současně postihla Oslo a okolí těžká morová epidemie, což znamenalo těžké ztráty na obyvatelstvu, ale i rozvrácení hospodářství a zásobování. Na podporu svých jednání s Albrechtem nařídil mobilizaci pro oblasti jižního Norska, mor však znemožnil vypravení dostatečného vojska.\n\nRok poté se Švédové zvedli proti meklenburským. Na podporu povstalců obsadil Haakon Stockholm. Pak došlo ke smlouvě, v níž se Haakon vzdal Švédska a svého otce za částku 6.000–8.000 marek osvobodil. Kvůli tomu dal do zástavy pevnost Båhus. Po svém osvobození přesídlil Magnus do norského Bergenu.\n\nNa podzim roku 1374 se král Haakon s manželkou Markétou a synem Olafem vypravil na návštěvu Dánska, na Tønsberg. Magnus tam chtěl přijet rovněž, aby s nimi strávil vánoční svátky. Podzim byl velmi nevlídný a královská loď se 1. prosince 1374 potopila při vjezdu do fjordu u Bømlo. Z celé posádky byla nalezena pouze králova mrtvola.\n\nV dubnu roku 1363 se v Kodani oženil s tehdy devítiletou dánskou princeznou Markétou (1354–1412), dcerou dánského krále Valdemara IV. a Helvigy ze Sønderjyllandu, dcery šlesvického vévody Erika II. Norská šlechta si sice přála jinou nevěstu – \"Alžbětu Holštýnskou\", ta však byla zadržena v dánských vodách, dokud se svatba Håkona a Markéty neuskutečnila. Markéta byla ve věku 12 let poslána do Norska, kde se o její další výchovu starala Märta Ulfsdotter, dcera svaté Birgitty.\n\nKrál Haakon zemřel v roce 1380 a trůn po něm zdědil jeho syn Olaf Haakonsson, který se stal již roku 1376 dánským králem.\n\n"}
{"id": "717201", "url": "https://cs.wikipedia.org/wiki?curid=717201", "title": "Hrušovský hrad", "text": "Hrušovský hrad\n\nHrušovský hrad (uváděn také jako Hrušov) je zřícenina gotického hradu na křemencovém vrchu Skalka v katastru obce Hostie v okrese Zlaté Moravce na Slovensku. \n\nOkolnosti vzniku nejsou jasné, údajně byl postaven po odchodu Tatarů. První písemná zmínka pochází z roku 1253. Hlídal skýcovskou cestu z Tekova do Ponitří. V letech 1321 až 1344 patřil rodině Levických, poté se stal královským majetkem. V roce 1347 daroval hrad král Ludvík I. Veliký synovi Julia z Topoľčan, magistru Mikulášovi a jeho bratu Ondřejovi. V této darovací listině je hrad označený jménem \"Castrum Nostrum Hurusou.\"\n\nPozději se majitelé často střídali. Patřil do rukou Perényiů, ostřihomskému arcibiskupovi, Bebekovcům, Zápoľským a dalším. Ve 14. a 15. století dosáhl poměrně velkého rozsahu, k hradu patřila také Živánská věž v katastru obce Jedľové Kostoľany. V polovině 16. století byl opět královským majetkem a darem přešel do rukou rodu Topoľčianských. O poslední větší přestavbu se zasloužil Ladislav Rákoczi, který ve druhé polovině 17. století vylepšil opevnění. Po porážce vojsk Františka Rákocziho v roce 1708 byl hrad zpustošen císařskou armádou, stejně jako ostatní pevnosti obsazené povstalci. Od té doby chátral.\n\nV letech 1928 až 1930 byl hrad zakonzervován pod vedením Ing. K. Kühna ze Státního památkového ústavu v Praze. Přičinil se o to také prezident Tomáš Garrigue Masaryk, který hrad vícekrát navštívil během svého pobytu v letním sídle v Topoľčiankách. Dalších prací se dočkal začátkem 21. století. \n\nHrad si zachoval půdorys s obytným jádrem a prvním předhradím. Druhé předhradí, původně budované jako dělostřelecké opevnění, zaniklo. Dobře se zachovaly věže a bašty, zejména věž při vstupu do druhého předhradí se vstupem do horního hradu s obdélníkovými okny a střílnami v opevnění.\n\nPřístup na hrad je možný po cestě odbočující ze silnice spojující Skýcov a Topoľčianky nebo po turistických značených cestách z těchto obcí.\n\n\n"}
{"id": "717203", "url": "https://cs.wikipedia.org/wiki?curid=717203", "title": "Bohuslav Ondráček", "text": "Bohuslav Ondráček\n\nBohuslav Ondráček (27. června 1932 Pardubice – 7. června 1998 Praha) byl český hudební skladatel, hudební dramaturg a producent, zakladatel tria Golden Kids.\n\nBohuslav Ondráček se narodil 27. června 1932 v Pardubicích. Po maturitě na reálném gymnáziu studoval na Akademii múzických umění skladbu. Poté pracoval v osvětových institucích a působil jako hudebník v amatérských orchestrech, byl výborný klavírista. V roce 1963 vystupoval v pardubickém divadélku Stop a začal se prosazovat jako hudební skladatel. O rok později přešel do plzeňského divadélka Alfa. Od roku 1965 působil jako hudební dramaturg v pražském divadle Rokoko. \n\nNapsal hudbu k rockové opeře \"Titanic\" a k jednomu z prvních českých muzikálů \"Gentlemani\" (uveden v Hudebním divadle Karlín roku 1967).\n\nByl jedním z hlavních protagonistů české populární hudby během jejího vzestupu na konci 60. let 20. století. Objevoval nové talenty (např. Martu Kubišovou a Václava Neckáře) a realizoval originální projekty. Založil a v letech 1968–1970 umělecky vedl trio nazvané Golden Kids (Kubišová, Vondráčková, Neckář) a prosadil se i v zahraničí. Stal se prvním českým producentem v pravém slova smyslu a v Supraphonu produkoval desky vlastní Bob-Serie.\n\nV 70. letech se dostal do potíží s normalizačními politiky, což pro něj znamenalo výrazné utlumení profesní kariéry a likvidaci jeho produkčního systému. Zemřel ve věku 65 let dne 7. června 1998 v Praze.\n\nZ největších hitů jeho kariéry je možné jmenovat např. \"Hej, pane Zajíci\" (Kubišová + Vondráčková), \"Čím zvoní píseň má\" (Rottrová) , \"Lampa\" (Kubišová), \"My to spolu táhnem dál\" (Neckář), \"Oh, Baby, Baby\" (Kubišová + Vondráčková), \"Pojď se mnou, lásko má\" (Matuška), \"Rekviem\" (Pilarová) nebo \"Tvá malá Jane\" (Vondráčková).\n\nVydaná alba písní Bohuslava Ondráčka:\n\nZ nahrávek Českého rozhlasu:\n\nBohuslav Ondráček napsal hudbu k filmům:\n\n"}
{"id": "717204", "url": "https://cs.wikipedia.org/wiki?curid=717204", "title": "Jaroslav Štika", "text": "Jaroslav Štika\n\nPhDr. Jaroslav Štika, CSc., (1. dubna 1931 Rožnov pod Radhoštěm – 28. září 2010) byl valašský národopisec, sběratel lidové kultury a dlouholetý ředitel Valašského muzea v přírodě v Rožnově pod Radhoštěm. \n\nNarodil se 1. dubna 1931 v Rožnově pod Radhoštěm v rodině melioračního zemědělského \nmistra. Po maturitě v roce 1950 na reálném gymnáziu ve Valašském Meziříčí studoval český jazyk, dějepis a hudební výchovu na Pedagogické fakultě Univerzity Palackého v Olomouci. V letech 1951–1955 absolvoval vysokoškolská studia etnografie a historie na Univerzitě Jana Evangelisty Purkyně v Brně u univerzitního profesora Antonína Václavíka. \n\nV roce 1955 krátce působil jako správce Valašského muzea v přírodě v Rožnově pod Radhoštěm.\n\nV letech 1956–1971 byl zaměstnán jako vědecký pracovník Ústavu pro etnografii a folkloristiku ČSAV, kde v roce 1962 obhájil u univerzitního profesora Josefa Macůrka kandidátskou práci \"Karpatské salašnictví na východní Moravě\". \n\nRoku 1972 se ve funkci ředitele vrátil do Valašského muzea v přírodě v Rožnově pod Radhoštěm. Pod jeho vedením se pokračovalo v další výstavbě a rozšiřování muzea, došlo k rozšíření Valašské dědiny a vybudování nového areálu – Mlýnské doliny. V duchu zakladatelů muzea bratří Jaroňků rozvíjel koncepci tzv. živého muzea. Programovou skladbu muzea obohatil o množství nových národopisných a folklorních pořadů. V roce 1972 založil a dlouhá léta vedl vedl pěvecký sbor Polajka. Jako ředitel Mezinárodního folklorního festivalu Rožnovské slavnosti otevřel Rožnovské muzeum nejen souborům z blízkého zahraničí, ale po roce 1989 i krajanským spolkům. Ve funkci ředitele muzea zůstal až do doby svého odchodu do důchodu na jaře 1999.\n\nPůsobil též jako předseda Valašského muzejního a národopisného spolku, angažoval se rovněž v mezinárodních organizacích. V letech 1984–1990 vykonával funkci viceprezidenta Svazu evropských muzeí v přírodě, působil jako prezident sekce České republiky v rámci Mezinárodní organizace pro lidové umění (I.O.V.) či jako předseda subkomise pro studium pastevectví v rámci Mezinárodní komise pro studium lidové kultury v karpatské a balkánské oblasti. Spolupodílel se na přípravě mnoha mezinárodních folklórních festivalů – MFF Strážnice, Slezské dny Dolní Lomná aj. \n\nByl autorem mnoha odborných studií a publikací z oblasti valašského salašnictví, každodennosti \nvalašského života a valašské lidové kultury. Ceněny jsou jeho odborné práce, širší veřejnosti je známa zejména jeho kniha věnovaná lidové stravě na Valašsku či pětidílná monografie Těšínska. \n\nZa svou celoživotní práci obdržel řadu ocenění, v roce 2004 mu byla udělena Cena ministra kultury ČR. Stal se nositelem čestného uznání Rady Zlínského kraje. V roce 2009 se stal Rytířem Rumunské republiky.\nPo roce 1989 se zapojil také do komunální politiky jako člen zastupitelstva a následně rady města Rožnov pod Radhoštěm. \n\nByl ženatý, se svou ženou Evou, rozenou Koláčkovou, měl syna Jana (1953) a dceru Evu (1958). \n\n\n"}
{"id": "717212", "url": "https://cs.wikipedia.org/wiki?curid=717212", "title": "Petr Cauchon", "text": "Petr Cauchon\n\nPetr Cauchon (francouzsky \"Pierre Cauchon\", 1371, Remeš – 18. prosince 1442, Rouen) byl biskup z Beauvais a Lisieux a hlavní soudce procesu s Janou z Arku.\n\nNarodil se v Remeši a jako mladý studoval teologii a kanonické právo na Pařížské univerzitě. Od roku 1404 měl přátelské styky s Janem I., vévodou burgundským, a později s jeho nástupcem Filipem III. Dobrým.\n\nPo zajetí Jany z Arku Burgunďany u Compiègne hrál Cauchon hlavní roli ve vyjednávání o jejím vydání Angličanům a následně v roce 1431 se stal hlavním soudcem procesu vedeného v souladu s tehdy platným kanonickým právem. Proces trval od 21. února 1431 do 24. května, Jana z Arku pak byla upálena 30. května.\n\nV roce 1432 se stal biskupem v Lisieux. Zemřel 18. prosince 1442 v Rouenu a je pochován v katedrále v Lisieux.\n"}
{"id": "717227", "url": "https://cs.wikipedia.org/wiki?curid=717227", "title": "Postopčák cizí", "text": "Postopčák cizí\n\nPostopčák cizí (\"Comptonia peregrina\") je druh rostliny z čeledi vřesnovité a jediný druh rodu postopčák. Je to keř s neobvykle tvarovanými listy, poněkud připomínajícími listy kapradiny. Květy jsou nenápadné a bezobalné, uspořádané v jednopohlavných jehnědách. Postopčák pochází ze Severní Ameriky a v České republice je občas pěstován jako sbírková dřevina.\n\nPostopčák je opadavý, hustě větvený aromatický keř dorůstající výšky do 1 metru. Letorosty jsou hustě červenohnědě huňaté, větve později olysávají. Listy jsou podlouhlé čárkovitě podlouhlé až úzce kopinaté, 5 až 12 cm dlouhé, na každé straně s 10 až 16 zaokrouhlenými laloky, na líci žlutě tečkované a aromatické. Květy jsou jednopohlavné, bezobalné a nenápadné, uspořádané v jednopohlavných jehnědách. Samčí květy mají 4 (3 až 8) tyčinky. Na bázi každého samičího květu je 6 až 8 šídlovitých vytrvalých a za plodu zveličelých listenů. Kvete v dubnu až květnu. Jehnědy se po odkvětu mění v kulovitá, asi 2 cm velká plodenství obsahující oříšky se šídlovitými ostny.\n\nDruh je přirozeně rozšířen ve východních oblastech USA. Roste jako podrost borových lesů na suchých, skalnatých a chudých půdách v nadmořské výšce 0 až 1800 m.\n\nDruh poprvé popsal již Carl Linné v díle \"Species Plantarum\" z roku 1753, zařadil jej však do rodu \"Liquidambar\" jako \"Liquidambar peregrina\". Do samostatného rodu \"Comptonia\" jej přeřadil John Merle Coulter v roce 1894.\nRod postopčák byl ve třetihorách rozšířen na celé severní polokouli, dokonce i v Grónsku. Poslední nalezené fosílie pocházejí ze\nsvrchní křídy.\n\nMnohé původní indiánské kmeny využívaly postopčák jako obdobu kadidla při rituálech, při léčení, jako povzbuzující prostředek i jako jed.\nDruh je zřídka pěstován i v ČR jako sbírková dřevina nápadná neobvyklými listy. Uváděn je ze sbírek Dendrologické zahrady v Průhonicích a Pražské botanické zahrady v Tróji.\n\nPostopčák prospívá v kyselých čerstvě vlhkých půdách v polostínu. Rozmnožuje se semeny vysévanými ihned po dozrání nebo kořenovými řízky, případně i letními řízky nebo dělením.\n\n"}
{"id": "717231", "url": "https://cs.wikipedia.org/wiki?curid=717231", "title": "Seznam hokejistů draftovaných týmem Buffalo Sabres", "text": "Seznam hokejistů draftovaných týmem Buffalo Sabres\n\nToto je kompletní seznam hokejistů, kteří byli draftováni v NHL do týmu Buffalo Sabres. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "717232", "url": "https://cs.wikipedia.org/wiki?curid=717232", "title": "Konstantinos Kavafis", "text": "Konstantinos Kavafis\n\nKonstantinos Kavafis (29. dubna 1863 Alexandrie, Osmanská říše – 29. dubna 1933 Alexandrie, Egyptské království), též Konstantin či Konstantinos Petrou Kavafis, řecky Κωνσταντίνος Π. Καβάφης, byl řecký básník, po většinu svého života spjatý s Alexandrií, který se živil jako novinář a úředník. Jeho poezie svými náměty čerpá z různých aspektů antiky, křesťanství, patriotismu a homosexuality, jakkoliv lze doložit, že se ve své roli nonkonformisty necítil pohodlně. Zveřejnil 154 básní, mnoho desítek dalších je dochováno ve fragmentech. Většinu svého díla napsal před čtyřicátým rokem života. Někdy používal vedle otcova příjmení i příjmení matky – Fótiadis.\n\nNarodil se v Alexandrii řeckým rodičům a byl pokřtěn v Řecké pravoslavné církvi. Jeho otec, jehož rodina pocházela z Konstantinopole, byl bohatým obchodníkem, kterému se podařilo získat britské občanství. Po otcově smrti v roce 1870 rodina žila přechodně v Liverpoolu, kde se Kavafisovi dostalo anglického vzdělání, ale dobře ovládl i francouzštinu. V roce 1877 se rodina z důvodu finanční krize musela vrátit do Alexandrie. Roku 1882 v době protibritských bouří, které vyústily v britsko-egyptskou válku, Kavafis Alexandrii znovu opustil a uchýlil se k příbuzným do Konstantinopole. V roce 1885 se opět vrátil do rodného města, kde prožil zbytek života. Nejprve pracoval jako novinář a poté třicet let jako úředník britského ministerstva veřejných prací (Egypt zůstal do roku 1926 britským protektorátem). Svou poezii zveřejňoval v letech 1891–1904, avšak zprvu jen pro úzký okruh přátel. V roce 1903 byl uveden do řeckých literárních kruhů, jeho poezii se však pro její odlišnost od hlavního literárního proudu nedostalo za básníkova života většího uznání. Všeobecně se má za to, že Kavafis byl homoeroticky orientován, jak tomu ostatně nasvědčuje i řada jeho básní.\n\nZemřel v roce 1933 v den svých 70. narozenin na rakovinu hrtanu. Po jeho smrti rostla jeho reputace a dnes je uznáván za významného představitele moderní řecké poezie. Anglický spisovatel Edward Morgan Forster, který Kavafise poznal osobně, se stal spolu s Arnoldem Toynbeem a T.S. Eliotem hlavním popularizátorem Kavafisovy poezie před 2. světovou válkou v Anglii. Později jeho slávu šířil i Lawrence Durrell, autor známé literární tetralogie \"Alexandrijský kvartet\" (k postavě Balthasara snad Kavafis posloužil jako předobraz). Do českého prostředí byl uveden výborem, který pro časopis \"Světová literatura\" (č. 4, rok 1967) připravili Růžena Dostálová a Antonín Brousek.\nKavafis sám v jednom svém tvůrčím období rozdělil své básně do tří skupin: na filozofické, historické a hédonistické. Tyto kategorie se ovšem v řadě případů prolínají. Byl „učeným básníkem“, podobně jako římští napodobitelé alexandrijské poezie byli poetae docti. V jeho básních se vyskytuje množství historických odkazů, k nimž Kavafis studoval prameny i odbornou literaturu. Jako první použil v řecké poezii volný verš, musel jej však obhajovat před soudobou literární kritikou. Na historických tématech a motivech (pozdní) antiky měl příležitost manifestovat svou erotickou a citovou orientaci. Inspiroval řadu dalších spisovatelů (v české literatuře například Václava Jamka), ale i umělců z jiných oborů (cyklus kreseb anglického malíře Davida Hockneye z roku 1966 vznikl jako ilustrace k jeho veršům).\n\n\n"}
{"id": "717233", "url": "https://cs.wikipedia.org/wiki?curid=717233", "title": "Pol Cassel", "text": "Pol Cassel\n\nPol Cassel (jako \"Paul Ernst Karl Cassel\"; 17. března 1892, Mnichov, Německo - 9. září 1945, Kišiněv) byl německý malíř a grafik. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. Byl několikrát vězněn a zemřel v sovětském zajetí.\nCassel se v letech 1907–1914 vzdělával na uměleckých školách v Erfurtu a Drážďanech. Zúčastnil se první světové války a pak se připojil k okruh přátel kolem Conrada Felix Müllera, kam patřil mimo jiné také Otto Griebel, Otto Dix a Elfriede Lohse-Wachtler. V roce 1921 se přestěhoval se svou manželkou Susannou a jejich prvním synem Ra z Drážďan do Wehlenu, kde zůstali až do roku 1938. Narodil se jim druhý syn Constantine.\n\nVe vzdáleném kamenolomu si vybudoval letní studio, ve kterém se nechal inspirovat přírodou, maloval portréty, obrazy zvířat, květinová zátiší nebo atmosférické krajiny. V jeho dílech se zrcadlily avantgardní proudy své doby s bezprostřední zkušenost z přírody a přechodem do expresivních obrazů.\n\nPříchodem nacistů k moci skončila v roce 1933 Casselova kariéra. Jeho umění bylo označeno za zvrhlé a vystaveno na výstavách „Zvrhlé umění“, v roce 1933 v Drážďanech a v roce 1937 v Mnichově. Aby získal uznání ze strany úřadů, vstoupil do NSDAP, což jej izolovalo od jeho přátel jako byli Otto Dix, Edmund Kesting nebo Eugen Hoffmann. Kýžené uznání se nenaplnilo, a tak udržoval materiální stav nouze pro sebe a svou rodinu. Musel se živit jako dělník v lomech, než byl v roce 1939 zaměstnán v Odboru vodohospodářských staveb v Pirně. V březnu 1944 byl povolán do vojenské služby, zemřel o rok později v sovětském zajetí v Kišiněvě.\n\n\n"}
{"id": "717236", "url": "https://cs.wikipedia.org/wiki?curid=717236", "title": "Rudolf Šrámek", "text": "Rudolf Šrámek\n\nRudolf Šrámek (* 15. ledna 1934 Ostrava) je český jazykovědec, dialektolog, přední představitel onomastiky, profesor Masarykovy univerzity v Brně. \n\nŽák zejména Františka Trávníčka, Arnošta Lamprechta a Václava Machka, na jehož významném \"Etymologickém\" \"slovníku jazyka českého\" se spolupodílel. Důležitým přínosem prof. Šrámka je to, že onomastiku již považuje za plnohodnotnou lingvistickou disciplínu, nikoliv za pomocnou vědu nebo okrajový obor. Prof. Šrámek je zakladatelem Občanské iniciativy Česko / Czechia, snažící se o funkční rozlišování zeměpisného názvu ČR \"Česko\" (angl. \"Czechia\" [čekia], fr. \"Tchéquie\", ...) a politického názvu ČR \"Česká republika\" (angl. \"Czech Republic\", fr. \"République tchèque\", ...).\n\n\n\n"}
{"id": "717238", "url": "https://cs.wikipedia.org/wiki?curid=717238", "title": "Filmový Fanda", "text": "Filmový Fanda\n\nFilmový Fanda je původní muzikál Základní umělecké školy v Jablonci nad Nisou vyprávějící fantaskní až absurdní příběh Františka, kterého rodiče jako malého chlapce zapomněli v kině. Děj muzikálu se odehrává v ulicích Jablonce nad Nisou a těží z tradiční rivality sousedních měst Liberce a Jablonce nad Nisou.\n\nPředstavení mělo hned po svém uvedení velký úspěch jak v domovském Jablonci, tak i v libereckém Divadle F.X. Šaldy, kde \"natřískané hlediště po skončení dlouhé minuty aplaudovalo naprosto ohlušujícím způsobem.\"\n\nV představení hrají převážně studenti ZUŠ Jablonec nad Nisou:\n\na mnoho dalších.\n\n"}
{"id": "717240", "url": "https://cs.wikipedia.org/wiki?curid=717240", "title": "Heinrich Maria Davringhausen", "text": "Heinrich Maria Davringhausen\n\nHeinrich Maria Davringhausen (21. října 1894, Aachen, Německo - 13. prosince 1970, Nice, Francie) byl německý malíř. V roce 1933 odešel do exilu. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nPo studiu na Düsseldorfské akademii umění v letech 1913/1914 a díky soukromým hodinám u malíře Wilhelma Ecksteina, se v roce 1914 Davringhausen zúčastnil skupinové výstavy v Galerii Flechtheim. Během této doby žil v ateliéru sochaře Alberta Pehleho v Oberkasselu na Drakeplatzu, ve kterém byl i ateliér Waltera Opheye. Ve stejném roce se jeho pobyt v Asconě shodoval s jeho přítelem Carlem Menseem. V roce 1915 se přestěhoval do Berlína, kde se stýkal s Georgem Groszem a bratry Herzfeldoovými.\n\nV roce 1919 poprvé vystavoval v mnichovské galerii Hanse Goltze, kde se setkal s Alexanderem Kanoldtem. V Düsseldorfu se připojil k umělecké skupině Junge Rheinland, také byl členem berlínské skupiny Novembergruppe a v roce 1925 se zúčastnil stylové a koncepční výstavy Neue Sachlichkeit v Mannheimu. V Mnichově založil skupinu Neue Sachlichkeit s Carlem Menseem, Alexanderem Kanoldtem a Georgem Schrimpfem. V roce 1929 se zúčastnil každoroční výstavy Deutscher Künstlerbundes v kolínském Státním domě s olejomalbou \"Negermädchen\" (\"Černošská dívka\").\n\nV roce 1932 založil avantgardní skupinu Gruppe 32, která byla o rok později znovu otevřena, Seiwert, Hoerle, Räderscheidt a Ludwig Egidius Ronig. V roce 1933 Davringhausen uprchl do exilu se svou ženou, dcerou židovského podnikatele Lora Auerbachema, nejprve do Cala Ratjada na Mallorce, v roce 1936 do Ascony, v roce 1939 do Paříže a nakonec do jižní Francie. V Německu bylo z veřejných muzeí asi 200 jeho prací zabaveno jako degenerované umění; Davringhausen obdržel zákaz malovat a vystavovat. V letech 1939/1940 byli společně s dalšími malíři jako Max Ernst, Anton Räderscheidt a řadou spisovatelů jako Lion Feuchtwanger, Walter Hasenclever a Golo Mann internováni v táboře Les Milles u Aix-Provence, ale podařilo se jim uprchnout do Auvergne. Po válce žil v Cagnes-sur-Mer až do své smrti v roce 1970.\n\nJeho práce byla po emigraci stále více ovlivňována abstrakcí. V letech 1989 až 2009 byl malířův majetek v muzeu Leopolda Hoesche v Dürenu. Muzeum zorganizovalo několik výstav jeho obrazů, zejména těch z pozdějšího tvůrčího období, a v roce 1995 zorganizovalo retrospektivu s dochovanými díly Nové věcnosti. Od února do června 2013 August Macke House v Bonnu vystavil asi 40 exponátů raných Davringhausenových děl.\n\n\n"}
{"id": "717241", "url": "https://cs.wikipedia.org/wiki?curid=717241", "title": "Estádio do Maracanã", "text": "Estádio do Maracanã\n\nEstádio do Maracanã, oficiálně Estádio Jornalista Mário Filho, je víceúčelový otevřený stadion v brazilském městě Rio de Janeiro, patří mezi největší na světě. Byl postaven pro Mistrovství světa ve fotbale 1950, finálové utkání mezi domácí Brazílií a Uruguayí sledovalo 199 584 diváků, což je světový rekord. Po několik modernizacích byla v roce 2007 jeho oficiální kapacita nastavena na 82 238 diváků, což jej činí největším stadionem v Jižní Americe. Od srpna 2010 byl uzavřen a postupně kompletně modernizován pro potřeby Mistrovství světa ve fotbale 2014, oficiální otevření se uskutečnilo v roce 2013.\n\nRoku 2016 hostil úvodní i závěrečný ceremoniál a část fotbalové soutěže na XXXI. letních olympijských hrách. V prvním půlroce po znovuotevření se na něm uskutečnily v průměru tři zápasy týdně a do útrob stadionu přišlo celkem 1,5 milionu fanoušků.\n"}
{"id": "717242", "url": "https://cs.wikipedia.org/wiki?curid=717242", "title": "Walter Dexel", "text": "Walter Dexel\n\nWalter Dexel (* 7. února 1890, Mnichov, Německo – 8. června 1973, Braunschweig, Německo) byl německý malíř a grafik. V letech 1914-1919 studoval Ludwig-Maximilians-Universität München. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nWalter Dexel studoval v letech 1910 až 1914 dějiny umění na univerzitě v Mnichově s Heinrichem Wölfflinem a Fritzem Burgerem. Také navštěvoval školu kreslení Gröber v Mnichově, podnikl studijní cestu do Itálie a maloval - ještě ovlivňen Paulam Cézannem - první obrazy. Krátce před vypuknutím války se zdržel na studijní cestě do Paříže. V září 1914 se oženil s Grete Dexel (roz. Brauckmann), dceroua pedagoga v Jeně Karla Brauckmanna. Grete Dexel porodila syny Thomase Dexela a Bernhard Dexela v roce 1916 a 1919.\n\nV roce 1916 byl Walter Dexel přijat do válečného archivu v Jeně, kde na univerzitě po promoci u Botha Graefema získal doktorát. V letech 1916 až 1928 byl Dexel kurátorem výstavy Jenaer Kunstverein. Rozšířil Graefovu sbírku Kunstverein, která nakonec zahrnovala mimo jiné také práce autorů jako byli Alexander Archipenko, Alberto Giacometti, Erich Heckel, Paul Klee, Oskar Kokoschka a Emil Nolde. Organizoval večery Dada, výstavy expresionistů, umělců z Bauhausu, realistů a konstruktivistů. V Jeně se seznámil s tehdejším Výmarským Bauhausem a jeho protagonisty. Dne 26. ledna 1924 Paul Klee uspořádal svou \"Přednášku v Jeně\" o moderním umění v zámečku princezny, sídle Jenaer Kunstverein.\n\nV roce 1921 Dexel poznal Theo van Doesburga. V této době se Dexel ve své tvorbě obrátil k abstraktně-konstruktivním obrazům. V roce 1923 zorganizoval společně s Willi Baumeisterem a Erichem Buchholzem výstavu konstruktivistů v Jeně. Projekt bytového domu pro rodinu Dexel Ludwiga Miese van der Rohe z roku 1925 nepřesáhl první skicu.\n\nV říjnu 1922 Dexel požadoval nové výstavní prostory pro Kunstverein, částečně proto, že \"architektura, interiérový design, umění a řemesla, příkladné průmyslové a řemeslné výrobky\" byly v popředí zájmu a výstavní výstavy byly pouze \"částí celku\". Tyto úvahy nakonec vedly k „plánu využití Kunstverein pro vzdělávací účely\", který byl vypracován ve spolupráci s Adolfem Reichweinem, vedoucím představenstva Volkshochschule Jena. Pro Dexela bylo potvrzeno, že „těžiště pozornosti dnes již nepatří k obrazu na zdi, ale k utváření našeho prostředí“. Proto se stále více zaměřoval na \"výstavy dobré typografie a reklamy, faktického nábytku a užitných předmětů, bydlení a urbanismu.\" Reklamní práce Dexela založená čistě na typografickém designu – nepochybně nezbytné posilování public relations vzhledem k počtu návštěvníků – se zrodila z finanční těžkosti Kunstvereinu jako svépomoc generálního ředitele.\n\nV roce 1926 se Walter Dexel usadil ve Frankfurtu nad Mohanem, kde pracoval na volné noze. Do roku 1928 navrhoval řadu bannerů, reklamních hodin, neonových nápisů a dokonce i telefonních budek. Ernst May také najal Dexela jako grafika pro projekt Neues Frankfurt. Jeho dílo vyvrcholilo návrhem uspořádání a pravidel městské reklamy (kolem roku 1927). Dexel přenesl svou „obrazovou –imanentní syntaxi“ do funkčních oblastí každodenního městského života. Lze předpokládat, že produkty WMF byly navrženy Dexelovým projektem. V každém případě, po skončení projektu, WMF zaměstnala Dexela jako svého projektanta.\n\nV roce 1927 zastupoval v Kabinett der Abstrakten El Lisického v Hannoveru. V roce 1928 nastoupil do \"Ring New Advertising Designer\" Kurta Schwitterse. Od roku 1928 do roku 1935 působil jako profesor užitého umění a kulturní historie na uměleckoprůmyslové škole v Magdeburgu. Dexel z důvodu příliš velkého osobního rizika pro sebe a jeho rodinu opustil malbu, typografii i grafiku.\n\nDne 1. května 1933 Dexel - stejně jako všichni učitelé Magdeburské školy umění a řemesel - vstoupil do NSDAP. Nicméně ho v roce 1935 propusitli z umělecké a řemeslné školy v Magdeburgu, na základě označení za “zvrhlého umělce” a “nespolehlivého národního socialisty”. V roce 1937 byly i přes jeho protest odstraněny dvě jeho díla uvedené na výstavě \"Zvrhlé umění\". Od roku 1936 do roku 1942 byl Dexel profesorem teoretického umění a formy na Státní akademii umění v Berlíně-Schönebergu. V roce 1942 byl Dexel pověřen městem Braunschweig, aby vytvořil sbírku historických a moderních užitkových předmětů z obchodu a průmyslu. Současně učil na „mistrovské škole pro kreativní řemeslo“ v Braunschweigeru (nacistické jméno pro pozdější Vysokou školu výtvarných umění ). Dexel tak v roce 1931 započal svou vlastní sbírkovou a publikační činnost na téma \"domácí spotřebiče\". Pracoval na nově založeném Institutu řemesel a průmyslového designu v Braunschweigu a publikoval knížky ve spolupráci s Nadací Ahnenerbe.\n\nV roce 1945 byl Dexel propuštěn a v roce 1946 po denacifikačním soudu ospravedlněn. V roce 1953 byla sbírka později známá jako \"Formsammlung\" (\"Sbírka forem\") v bývalé Werkkunstschule v ulici Broitzemer. Dexel tam působil až do svého odchodu do důchodu v roce 1955. Poté přenechal celou svou soukromou sbírku do fondu \"Formsammlung\", kterou převzal jeho syn Thomas Dexel. Sbírka byla uložena v Städtisches Museum Löwenwall s celkovým počtem 1600 inventárních čísel. Malá část je vystavena ve stálé expozici muzea. \n\nDexel vytvořil ve dvacátých letech v Jeně jako jednu z prvních plynových svítilen pro reklamní účely. Formálně, Dexel vyvinul tyto “trojrozměrné (osvětlené) plakáty ” od jeho malby a komerční umění. 1926 Walter Dexel šel jako nezávislý konzultant pro reklamní design do Frankfurtu nad Mohanem . Hlavním cílem reklamní kampaně, kterou navrhl pro Frankfurt, bylo sjednocení fasád, harmonie mezi reklamou a architekturou . Ve Frankfurtu, Dexel navrhl 1927/28 kromě četných bannerů a reklamních hodin a většího světelného reklamního designu na frontách domu a na střechách. Dále zde byly osvětlené telefonní budky a světelné sloupy pro standardní hodinky . Tímto způsobem Dexel - stejně jako jeho lékárnická reklama, která již byla v roce 1926 praktikována - také vedl kampaň za komplexní zavedení průmyslových symbolů, který v moderní době téměř zanikl. Lékař, porodní asistentka, autoservis, poštovní úřady, telefonní budky a mnoho dalších by měli mít své značky. V obchodní symbolice se z minulosti zachoval preclík pekaře, mosazná miska holiče a kříž pro lékárny.\"\n\nV září 1925 Dexel navrhl první světelné směrové znamení pro silniční provoz. Zatímco Dexel experimentoval s barevným designem směrových značek pro Jenu a okolní oblast v roce 1925, navrhl v následujícím roce: \"Od začátku byly určité barvy definovány pro určité světové strany kompasu, tj. na sever: bílé písmo na černém pozadí;\" Jih: bílé psaní na červeném pozadí; Východ: černé psaní na žlutém pozadí; Západ: bílá písmena na modrém pozadí.\" Kromě toho Dexel prosazoval graficky a sémanticky logicky i vizuálně srozumitelnou konstrukci dopravních značek. Dexel učinil výhledové návrhy na strukturování městských silničních sítí : „V rostoucím významu automobilu jako prostředku cestování ve městech by měl být označen jako první: vhodné trasy z předměstí do obchodního centra, za druhé: hlavní silnice po hlavních trasách, které jsou způsobilé pro hlavní dopravní směry (ty by měly být pouze v dopravě). za druhé, možná v menším měřítku s názvy míst, která jsou místně významnější, a za třetí silnice, které udržují tranzitní dopravu mimo centrum města. \"Pravděpodobně první světelné, barevné skleněné plastiky, které sloužily jako slavnostní dekorace v řadách na trhu v Jeně,\" navrhl Walter Dexel v roce 1926.\n\n\n\n"}
{"id": "717244", "url": "https://cs.wikipedia.org/wiki?curid=717244", "title": "Mastodonsaurus", "text": "Mastodonsaurus\n\nMastodonsaurus (\"zub ve tvaru prsu\") je dávno vyhynulým rodem velkého temnospondylního obojživelníka, žijícího v období triasu (asi před 240-200 miliony let) na území dnešní Evropy. Šlo o mohutného vodního obratlovce, charakterizovaného dorzoventrálně mírně zploštělým tělem, relativně slabými končetinami a ostrými jehlicovitými zuby v okrouhlých až trojúhelníkovitých čelistech. Mastodonsauři byli dravci, lovící podobně jako dnešní aligátoři. Do svých širokých čelistí chytali ryby a snad i větší obratlovce. Je možné, že vůbec neopouštěli vodu, protože pro pohyb na souši byli příliš těžcí a neohrabaní.\n\nByli největšími známými obojživelníky v dějinách planety. Jen lebka mohla dosahovat délky kolem 125 cm a celková délka těchto velkých obojživelníků nezřídka přesahovala 4 metry, v případě největších zástupců se mohla blížit snad až 6 metrům. Hmotnost pak přesahovala půl tuny a možná se blížila i celé metrické tuně. Podobnými a zhruba ve stejné době žijícími obojživelníky byli také o něco menší cyklotosauři a metoposauři.\n\n"}
{"id": "717254", "url": "https://cs.wikipedia.org/wiki?curid=717254", "title": "Nakadžima E4N", "text": "Nakadžima E4N\n\nPrůzkumný hydroplán typu 90 číslo 2 (: \"Kjúdžú-šiki ni-gó suidžó teisacuki\") byl jednomotorový dvoumístný dvouplošný průzkumný plovákový letoun japonského císařského námořního letectva ze 30. let 20. století určený k dálkovému průzkumu z pobřežních základen a lodí císařského námořnictva. Typu bylo přiděleno krátké označení E4N. Celkem bylo vyrobeno 147 nebo 154 kusů.\n\nV roce 1928 vzneslo císařské námořnictvo požadavek na nový průzkumný hydroplán. Firma Nakadžima představila prototyp jednomotorového dvouplošníku, založeného na americkém Vought O2U-1 Corsair a opatřeného dvěma plováky. Poháněl ho hvězdicový nezakrytovaný motor. Byly postaveny celkem dva prototypy poháněné licenčním motorem Bristol Jupiter VI a označené jako průzkumný hydroplán typu 90 číslo 2 model 1, v krátkém značení pak E4N1 a v továrním označení Nakadžima NZ. Typ byl ale námořnictvem odmítnut, neboť plováky kladly velký odpor a E4N1 byl pomalejší a těžkopádnější, než O2U-1 s jedním centrálním plovákem.\n\nNakadžima proto projekt přepracovala. Vznikl dvoumístný dvouplošník s jedním centrálním plovákem a malými vyvažovacími plováky na koncích dolního křídla. Devítiválcový hvězdicový motor Nakadžima Kotobuki 1 byl již opatřen krytem a poháněl dvoulistou vrtuli (pozdější série měly motor Nakadžima Kotobuki 2 kai-1 a kovovou dvoulistou vrtuli Hamilton Standard). Tato verze pak byla 1. prosince 1931 přijata císařským námořnictvem jako průzkumný hydroplán typu 90 číslo 2 model 2, neboli E4N2. Typ byl přijat do služby o 21 dní dříve, než jeho konkurent – průzkumný hydroplán typu 90 číslo 1 (E3A) od firmy Aiči – a došlo tak k paradoxní situaci, kdy dříve zavedenému letounu bylo přiděleno vyšší pořadové číslo.\n\nZ plovákové verze byla odvozena palubní průzkumná verze E4N2-C s kolovým záďovým podvozkem a záchytným hákem, na kterou navázala pozemní průzkumná verze E4N3 s kolovým podvozkem.\n\nE4N2 byl nasazen na lodích císařského námořnictva, jako lehký průzkumný letoun, který mohl startovat přímo z mateřských plavidel za pomocí katapultu – vzhledem ke vzletové hmotnosti 1800 kg jej bylo možno katapultovat ze všech typů katapultů císařského námořnictva, kromě katapultu \"Kure šiki 2-gó 2-gata\" (instalovaný na přídi některých lehkých křižníků, dokázal zajistit bezpečný start do hmotnosti pouhých 1700 kg). E4N2 tak mohl operovat z bitevních lodí a křižníků, aniž by ho bylo nutno před použitím spustit na hladinu.\n\nPodle Januszewski & Zalewski byly E4N2 nasazeny během prvního šanghajského incidentu v roce 1932.\n\n\n\n\n\n\n"}
{"id": "717258", "url": "https://cs.wikipedia.org/wiki?curid=717258", "title": "Eric Johansson (malíř)", "text": "Eric Johansson (malíř)\n\nEric Johansson (29. dubna 1896 Drážďany, Německo – 4. června 1979 Täby, Švédsko) byl německý malíř a grafik. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nEric Johansson studoval v letech 1912–1919 na Drážďanské akademii umění, kde se učil u Otty Gussmanna, Roberta Sterla, Oskara Zwintschera, Carla Bantzera nebo Ludwiga von Hofmanna. Spřátelil se s malířem Ottou Griebelem a angažoval se v revolučních kruzích. Vstoupil do Komunistické strany Německa (KPD) a do roku 1924 patřil do Sdružení komunistických umělců \"Červená skupina\". Společně s Ottou Nagelem Johanssonem se v témže roce zúčastnil výstavy Mezinárodní asistence práce (IAH) v Sovětském svazu, kterou organizoval Willi Münzenberg. V Moskvě se Johansson také setkal s mladým Ho Či Minhem, kterého portrétoval. V roce 1925 vystoupil Johansson z KPD.\n\nPo \"zabavení moci\" národními socialisty měl Johansson stále větší politické problémy. V roce 1933 byly jeho snímky vystaveny na drážďanské výstavě Zvrhlé umění. Byl odsouzen ke krátkému vězení a pak se mu v roce 1938 podařilo uprchnout do Švédska.\n\n\n"}
{"id": "717265", "url": "https://cs.wikipedia.org/wiki?curid=717265", "title": "Okres Pruszków", "text": "Okres Pruszków\n\nOkres Pruzsków – okres v Polsku, v západní části Mazovského vojvodství, vytvořený v roce 1999 v rámci administrativních reforem. Sídlem správy je město Pruszków.\n\nOkres zahrnuje:\n\nPředsedové okresní rady:\n\nStarostové:\n"}
{"id": "717271", "url": "https://cs.wikipedia.org/wiki?curid=717271", "title": "Heinrich Eberhard", "text": "Heinrich Eberhard\n\nHeinrich Eberhard (1919-2003) byl německý malíř a grafik. Studoval na akademii výtvarných umění ve Stuttgartu. Bojoval na východní frontě 2. světové války, později se živil jako učitel. V 80. letech se vrátil zpět k malířství.\n\nZačal studovat malířství na Akademii výtvarných umění ve Stuttgartu v letech 1938–1940. Povolaný jako voják do druhé světové války skončil na východní frontě. Po ruském válečném vězení se dostal domů a zkoušel se živit jako nezávislý umělec. Rychle zjistil, že nemůže žít jen z umění, doplnil si magisterské vzdělání, pokračoval jako umělec na částečný úvazek a později jako učitel na odborné škole ve Stuttgartu. Několik let působil jako učitel na odborových uměleckých seminářích ve Württembersku. Od roku 1981 pokračoval jako malíř a grafik ve vlastním studiu. Některé jeho práce jsou na prodej v Artnetu.\n\n\n"}
{"id": "717273", "url": "https://cs.wikipedia.org/wiki?curid=717273", "title": "SELinux", "text": "SELinux\n\nSELinux (Security-Enhanced Linux) je v informatice rozšíření jádra Linuxu o mandatorní řízení přístupu sloužící ke zvýšení počítačové bezpečnosti. SELinux umožňuje definovat oprávnění k provedení určité operace na úrovni jednotlivých procesů, uživatelů, soketů a podobně tím, že na kritická místa jádra umisťuje volání svých kontrolních rutin. Tím dochází ke zvýšení režie systému, avšak je možné zabránit programu, aby provedl potenciálně nebezpečnou akci, která může vést k elevaci oprávnění.\n\nSELinux není linuxová distribuce, ale soubor úprav a modifikací samotného jádra systému včetně doplnění o uživatelské nástroje. SELinux implementuje MAC (Mandatory access control) jako doplněk klasického systému oprávnění typu DAC (Discretionary Access Control), který používají unixové systémy, ale i řada systémů Windows NT. SELinux naplňuje kritéria důvěryhodného počítače podle TCSEC (Trusted Computer System Evaluation Criteria) označovaného jako \"Oranžová kniha\" (). SELinux vynucuje administrátorem definovanou bezpečnostní politiku nad všemi subjekty a objekty v systému. Umožňuje tak nastavit jemnější práva přístupu k datům a zamezit jejich změnám, ať úmyslným, či neúmyslným.\n\nBěhem 90. let minulého století agentury NSA (National Security Agency) a Secure Computing System spolupracovaly na vývoji nástroje pro silnou a flexibilní správu mandatorního řízení přístupů. K tomuto projektu se ještě přidala univerzita v Utahu a vznikl tak prototyp nazvaný Flask. O samotnou implementaci do linuxových distribucí projevili zájem po roce 2000 nejprve Red Hat (v Red Hat Enterprise Linuxu) a SUSE (která však používá jednodušší AppArmor), pokud hovoříme o komerčních distribucích. Avšak SELinux se dnes již standardně objevuje i v nekomerčních distribucích jako jsou Debian GNU/Linux, Gentoo Linux a Fedora.\n\nFlux Advanced Security Kernel (FLASK) byl implementací integrovanou do některých verzí linuxového jádra spolu s řadou utilit, které slouží k mandatornímu řízení přístupů (mandatory access control, MAC). Takovéto jádro obsahuje ve své architektuře komponenty, které poskytují obecnou podporu pro vynucování mnoha typů politik povinného řízení přístupu, včetně těch založených na konceptech vynucených typů, rolí a řízení ve víceúrovňovém nastavení bezpečnosti.\n\nOperační systémy používají některý z mechanismů řízení přístupu. Mezi dva nejznámější patří diskreční (volitelné) řízení přístupu DAC (discretionary access control), které je použito v klasickém Linuxu, a povinné řízení přístupu MAC (mandatory access control), které je předmětem SELinuxu. Oba mechanismy mohou být v systému implementovány zároveň.\n\nPrincip diskrečního řízení přístupu je založen na ACL (access control list). Každý soubor nebo program má k sobě asociován jeden ACL, kde jsou definována jeho přístupová práva pro uživatele (vlastníka), skupinu a ostatní. Na základě ACL je tedy povolen či zamítnut přístup k objektu. DAC neposkytuje žádnou ochranu před použitím poškozeného nebo upraveného softwaru. Každý spuštěný program nebo proces běží pod právy uživatele, který jej spustil. Proces má tedy plnou kontrolu nad všemi daty daného uživatele a má možnost je měnit a zapisovat do nich. Například program na prohlížení pošty nepotřebuje mít plný přístup ke všem datům uživatele. Takovými daty mohou být konfigurační nebo jiné citlivé soubory, přístup k nim je nežádoucí v případě běžného uživatele a katastrofou u superuživatele, který má neomezený přístup k celému systému. Pokud se útočníkovi podaří převzít kontrolu nad procesem, který běží pod právy superuživatele, naskýtá se mu tak možnost získat kontrolu nad celým systémem. Stejné nebezpečí hrozí, i pokud má program nastaven setuid nebo setgid bit na superuživatele. Především z těchto důvodů DAC neposkytuje dostatečnou bezpečnost.\n\nMAC poskytuje plnou kontrolu nad všemi akcemi programů, které běží v tzv. sandboxu (česky pískoviště), jenž omezuje přístup do jiných částí systému, než je samotný prostor sandboxu. Ve spojitosti se SELinuxem se zavádí speciální sandboxy nazývané domény, znemožňující i programům pod právy superuživatele tuto doménu opustit. Pokud se útočníkovi podaří převzít kontrolu nad nějakým programem, může provádět pouze takové operace, které měl daný program povoleny, a to i v případě programů pod právy superuživatele. Veškeré programy takovéhoto systému se musí řídit administrátorem definovanou politikou a znemožní tak použití poškozeného nebo upraveného softwaru všem uživatelům i superuživateli.\n\nSELinuxoví uživatelé a role nesouvisí s aktuálními uživateli a rolemi vlastního systému. Pro každého běžného uživatele a proces, SELinux přiřadí tři základní informace jako role, název uživatele a doména (nebo typ). Tento systém je flexibilnější než normální. Pravidla pro to, kdy se daný uživatel může dostat do určité domény, jsou definovány v politice SELinuxu.\n\nSoubory, síťové porty anebo hardwarové prostředky mají také v SELinuxu své atributy, skládající se ze jména, role (velmi zřídka používané) a typu. V případě souborových systémů, mapováním mezi soubory a zabezpečením se tento proces nazývá labeling neboli označování. Označování je definováno v souboru pravidel, ale může být i manuálně nastaveno. U hardwaru je však typ podrobněji rozepsán.\n\n\n"}
{"id": "717280", "url": "https://cs.wikipedia.org/wiki?curid=717280", "title": "Hans Grundig", "text": "Hans Grundig\n\nHans Grundig (19. února 1901 Drážďany – 11. září 1958 Berlín) byl německý malíř a grafický designér. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. V roce 1958 byl oceněn Cenou Heinricha Manna.\n\nGrundig zprvu dokončil učňovství jako dekorativní malíř u svého otce. V letech 1915 až 1919 studoval v Drážďanech, poté od roku 1920 do roku 1921 na místní umělecké škole pod vedením Maxe Freye. V roce 1922 nastoupil na Akademii výtvarných umění, kde studoval až do roku 1927 u Otty Gussmanna a Otty Hettnera. Jeho umělecká díla byla silně ovlivněna díly Otty Dixe. Stal se politicky aktivním a v roce 1926 vstoupil do KPD. V roce 1928 se oženil s malířkou Leou Langerovou, se kterou byl v roce 1929 jedním ze zakládajících členů Drážďanské asociace revolučních umělců. Jeho práce se změnila z nového objektivního mladého umělce na zástupce empaticky proletářsko-revolučního umění. V roce 1932 se v Moskvě zúčastnil výstavy \"Revoluční umění v zemích kapitalismu\".\n\nPo zabavení moci Národními socialisty v roce 1934 dostal Grundig zákaz profesionální tvorby. Avšak navzdory zákazu pokračoval ve své umělecké práci. Od roku 1934 do roku 1939 vytvořil lept epizody \"Zvířata a muži\". V letech 1935 až 1938 vytvořil triptych \"Tisíciletá říše\", umístěné ve sbírkách muzea Albertina v Drážďanech. Jeho práce používaly realisticky-expresivní zastoupení a měly silné politické reference. Vzhledem k tomu, že Grundigova díla byla v očích vládců považována za \"degenerovanou\", byla jeho díla v červenci 1937 hanobena na nacistické propagandistické výstavě Entartete Kunst a osm jeho děl bylo zabaveno.\n\nV roce 1940 byl Grundig internován v koncentračním táboře Sachsenhausen. Později velel bataliónu trestanců německého Wehrmachtu a podílel se tak PRŮBĚHU druhé světové války. V roce 1944 přešel k sovětské Rudé armádě. Po skončení druhé světové války se v roce 1946 vrátil do Drážďan a stal se profesorem a rektorem na Drážďanské akademii výtvarných umění. V roce 1948 se musel ze zdravotních důvodů znovu vzdát svých funkcí. V letech 1955 a 1956 napsal autobiografický román \"Zwischen Karneval und Aschermittwoch\" (\"Mezi karnevalem a Popeleční středou\"). V poválečném období byl Grundig přivlastněn kulturní politikou SED, která ho propagovala jako „hrdinu protifašistického odporu“. \n\nJeho díla patří mezi základní díla realistického německého umění ve 20. století. Hrob Hanse Grundiga se nachází na hřbitově Heidefriedhof v Drážďanech.\n\n\n\n"}
{"id": "717281", "url": "https://cs.wikipedia.org/wiki?curid=717281", "title": "Tišina", "text": "Tišina\n\nTišina může být:\n\n\n"}
{"id": "717282", "url": "https://cs.wikipedia.org/wiki?curid=717282", "title": "Peter Merom", "text": "Peter Merom\n\nPeter Merom (: פטר מירום, narozen 1919) je izraelský fotograf narozený v Německu. Specializuje se především na krajinářskou fotografii a krajinný detail.\n\nNarodil se v Dolním Slezsku a v roce 1934 emigroval z Německa do britské mandátní Palestiny, kde se o čtyři roky později usadil v kibucu Chulata. V roce 1935 si koupil první kompaktní fotoaparát a začal amatérsky fotografovat. Poté, co v kibucu pracoval jako rybář, začal fotografovat Chulské jezero a následně v letech 1951 až 1958 zaznamenával jeho vysychání. První umělecké vzdělání získal jako samouk z odborné literatury, mezinárodních časopisů a fotografických ročenek. V roce 1957 pak studoval fotografování ve Francii. V Paříži pracoval v tiskárně, kde tisklo své fotografie mnoho novinářských fotografů, jako například Henri Cartier-Bresson a další fotografové. V té době pořídil sérii fotografií \"Píseň umírajícího jezera\", kterou prezentoval na výstavě v Telavivském muzeu umění. V roce 1974 přestal pracovat jako fotograf a začal vyrábět a prodávat fotografie ze svého archivu, které byly vytištěny na překližku.\n\nV roce 2000 obdržel od Izraelského muzea ocenění za celoživotní dílo v oblasti fotografování. V roce 2010 obdržel Izraelskou cenu za fotografii, která je udělována jednou za pět let.\n\n"}
{"id": "717284", "url": "https://cs.wikipedia.org/wiki?curid=717284", "title": "Pěrvyj respublikanskij tělekanal", "text": "Pěrvyj respublikanskij tělekanal\n\nStátní organizace Pěrvyj respublikanskij tělekanal (rusky \"Государственное Учреждение Первый республиканский телеканал\", česky \"První republikový televizní kanál\") je státní televize mezinárodně neuznané Podněsterské moldavské republiky šířící program v ruském, moldavském a ukrajinském jazyce. Vysílá z Tiraspolu na celé území Podněstří a přilehlé pohraniční oblasti Moldavska a Ukrajiny. Stanice vysílá denně od 7 do 23 hodin, tj. 390 hodin měsíčně, z toho 140 vlastní tvorby. Původní pořady připravuje deset redakcí: zpravodajská, moldavská \"(7 pravidelných pořadů)\", ukrajinská \"(4 pravidelné pořady)\", sportovní, dětská, pro mládež, dokumentární, reklamní, pořadů \"Stolica\" a \"Nočnyj drajv\". Interně pro kanál pracuje redakce \"Armádní televize\". Televizní společnost zaměstnává více než 150 pracovníků.\n\nPodněstří rozhodlo o zahájení vlastního televizního vysílání roku 1991. Důvodem byl fakt, že v době, kdy se region nacházel na prahu občanské války, na území mladého neuznaného státu šířila svůj program pouze televize nepřátelského Moldavska. Státní Televize Podněsterské moldavské republiky zahájila své pravidelné každodenní vysílání 9. srpna 1992 z Tiraspolu v provizorních podmínkách. Během prvního roku zahájily svoji činnost moldavská a ukrajinská redakce, další vznikaly v průběhu následujících let. Na konci roku 2006 byla televizní stanice přejmenována na současný název.\n\n"}
{"id": "717285", "url": "https://cs.wikipedia.org/wiki?curid=717285", "title": "Mistrovství světa ve fotbale klubů 2005", "text": "Mistrovství světa ve fotbale klubů 2005\n\nMistrovství světa ve fotbale klubů 2005 se hrálo od 11. do 18. prosince 2005 v Japonsku.\n\nVítězem se stal tým São Paulo FC.\n\nVšechny časy jsou místní (UTC+9)\n"}
{"id": "717288", "url": "https://cs.wikipedia.org/wiki?curid=717288", "title": "Svaz učitelů tance ČR", "text": "Svaz učitelů tance ČR\n\nSvaz učitelů tance ČR (zkratka SUT) je společenskou organizací, občanským sdružením, které sdružuje profesionální taneční mistry, jejich spolupracovníky – taneční partnery. Taneční mistři – členové SUT vyučují každoročně společenský tanec a společenskou výchovu – etiketu v desítkách kurzů pro více než 50 tisíc účastníků kurzů. Svaz učitelů tance ČR vydává tanečním školám, kde zaručuje prvotřídní kvalitu, certifikát „Taneční škola SUT“.\n\nPořádá taneční soutěže ve společenském tanci pod názvem Hobby Dance, Mistrovství ČR ve společenském tanci (viz sportovní tanec), Mistrovství ČR v salse, soutěže v kolektivních tanečních vystoupeních (Festival tanečního mládí) a pro členy odborné kongresy, jarní Tréninkový kongres a v srpnu Předsezónní kongres, na kterých jsou přednášky týkající se standardních i latinskoamerických tanců, tanečních novinek ve společenském tanci a v příbuzných oborech, ale také např. i daňové problematice.\n\nPrvní písemná zpráva o Cechu tanečních mistrů v Praze je z r. 1788. Sdružoval 10 mistrů, avšak zdaleka ne všichni byli jeho členy. K povinnostem cechovního mistra patřilo pochopitelně umět dobře tančit, elegantně se šatit a chodit, příkladně se chovat a vystupovat ve společnosti atd. Význam stavu zvyšovala v 18. století éra menuetu, společenského tance plného uhlazenosti a dvornosti.\nNa světovou úroveň pak pozvedlo řadu českých tanečních mistrů 19. století, zejména zásluhou polky a jiných národních tanců, které vyučovali v Paříži a jinde v Evropě, a dále i díky České besedě (později i moravské) a dalších salonních tanců.\n\nKoncem 19. století, kdy se cechovní sdružení stalo přežitkem doby a kdy byly zakládány desítky spolků nejrůznějšího zaměření, vyvstala i potřeba založit nové sdružení tanečních mistrů v království Českém, které by chránilo jejich zájmy, dohlíželo na dodržování zákonů, týkajících se vyučování tancům a také zamezovalo jejich pokoutnímu učení atd.\nA tak na popud pražského tanečního mistra Gustava Čejky se o vánocích r. 1895 sešli pražští taneční mistři v restauraci U Brejšků a na základě spolčovacího zákona z r. 1867 se dohodli o založení Klubu pražských tanečních mistrů. Předběžně se jich přihlásilo 15: Jan Beutler, Gustav Čejka, Ferdinand Červenka (otec bratrů Bohumila a Vlasty Červinkových - viz dále), Ferdinand Davídek, Emil Chalupa, Josef Hanz, Bohuslav Jůza, Jan Kamenský, Richard Kaska, Prokop Laušman, Josef Linhart, Karel Link, Tomáš Pirnik, Josef Pohl a Josef Vydra.\nVůdčí osobností byl Čejka, neboť vedl veškerou agendu, připravoval stanovy atd. Protože se k zamýšlenému spolku přihlásila v krátké době převážná většina tanečních mistrů z historických Českých zemí, byl původní název změněn a spolek v r. 1896 ustaven jako Klub tanečních mistrů v království Českém se sídlem v Praze.\nKonečné znění stanov pro takto rozšířený spolek bylo vypracováno někdy v období 1896-97. Než byly stanovy c. a k. místodržitelstvím v Praze po řadě připomínek konečně v r. 1902 schváleny výnosem č. 249.149, několik původně přihlášených členů zemřelo, takže zmíněnému zemskému úřadu bylo pak oznámeno následující složení vedení a tyto jména členů:\n\nProtektor: Karel Link st., ředitel České královské zemské taneční školy a člen německé Akademie tanečního umění ve Vratislavi (již od 70. let 19. století; z Rakouska-Uherska to byl pouze on a rakouský taneční mistr Eichler z Grazu - v té době šlo o velké vyznamenání!).\n\nČestný člen: Achille Viscusi, baletní mistr Českého zemského Národního divadla v Praze.\nPředsedou byl zvolen Jan Kamenský, jednatelem Prokop Laušman.\n\nPražští členové: Jan Beutler (Praha III.), Ferdinand Červinka (Praha VII.), Ferdinand Davídek (Žižkov), Josef Hanz (Praha I.), Emil Chalupa (Praha II.), Bohuslav Jůza (Král. Vinohrady), Jan Kamenský (Praha II.), Prokop Laušman (Praha II.), Josef Linhart (Praha I.), Tomáš Pirnik (Smíchov), Josef Vydra (Praha I.).\n\nMimopražští členové: Josef P. Bouša (České Budějovice), Josef Černohlávek (Kolín), Václav Čtvrtečka (Hradec Králové), Karel Haydelmayer (Plzeň), Karel Hůrka (Slaný), Vilém Leist (Schlagenwald, patrně Slavkov v západních Čechách), Jan Matlas (Dobrovice), Pavel Mühlsiegel (Chomutov), Jan Opitz (Šenov u Šluknova), Antonín Paukert (Dubí u Liberce), Ferdinand Popelka (Louny), František Pehr (Boleslav),\nVáclav Reichert (Děčín), Gustav Roch (České Budějovice), Robert Rössler (Jablonec nad Nisou), Adolf Russ (Rybáře u Karlových Varů), Jindřich Seidl (Mladá Boleslav), Josef Schubert (Liberec), Štěpán Schwarz (Most), Josef Slepička (Březové Hory), Bohuslav Soukup (Liberec), Antonín Střihowský (Olomouc), Antonín Šticha (Kladno), Ottomar Wagner (Krlice u Teplic).\n\nK zajímavým bodům tehdejších stanov patří, že „Klub se bude domáhat úředního schválení, aby klub a nikoliv jednotlivec oprávněn byl zkoušeti a vydávati vysvědčení způsobilosti nastávajícím tanečním mistrům, na jehož základě by koncese dosíci mohli; bude se snažit zavésti stejnoměrnou vyučovací methodu“, a dále „podporovati členy klubu pro stáří neb nemoc neschopné vykonávati své povolání, pokud prostředky klubu tomu dovolují a vdovy a sirotky po členech klubu\". Klub „pořádá schůze, kde se hovoří o umění tanečním a o záležitostech, týkajících se klubu, obsahu nepolitického, předvádí prakticky osvědčenou látku vyučovací, staré i nové tance a hovoří o nich\". Jednací řečí byla čeština.\n\nKlub tanečních mistrů v království Českém tak patřil k nejstarším organizacím tanečních mistrů v Evropě. Pro porovnání, British Association Teachers of Dancing (BATD) vznikla v r. 1892, Imperial Society of Teachers of Dancing, tedy slavná ISTD, v Londýně v r. 1904.\nV r. 1911 zemřel téměř zapomenut a ve velké bídě Josef Vydra, autor národní čtverylky z r. 1884. Ve stejném roce odešel i nestor českých tanečních mistrů Karel Link (*1832), zemský taneční mistr v Praze. K tanečnímu povolání byl připravován a veden ve škole svého otce Ignaze Linka (*1800 +1870). Ve svých třiceti letech pak z popudu básníka Jana Nerudy vytvořil Českou besedu - tuto nejslavnější českou čtverylku (hudbu složil Ferdinand Heller; poprvé na veřejnosti se beseda tančila v sále pražského Konviktu 11. listopadu 1863). Českou besedu jsme mohli ještě nedávno vídat v předtančeních slavnostnějších plesů, dnes ji lze spatřit již jen výjimečně.\nV době 1. světové války kurzy tance živořily a uplatňovalo se spíše soukromé vyučování. V praxi mohli pokračovat většinou jen starší mistři, kteří již nepodléhali vojenským odvodům.\nV r. 1917 zemřel Richard Kaska (*1859), jeden z velkých tanečních mistrů 19. a začátku 20. století, který převzal taneční školu po svém otci Konstantinovi (+1884). Byl autorem moravské besedy (1892) jak po taneční, tak i hudební stránce. Kaskova taneční škola měla po dobu své existence vynikající renomé a jejími žáky byla řada pozdějších významných osobností. Ve stejném roce odešel i Ferdinand Červinka, který byl zakladatelem stejnojmenné proslulé pražské Červinkovy taneční školy, kterou převzali a rozšířili jeho synové Bohumil a Vlastimil, později nájemci Mramorového sálu v pražské Lucerně.\nPo J. Kamenském stáli v čele Klubu od r. 1903 do r. 1918, postupně Karel Haydelmayer z Plzně, Josef Linhart z Prahy a Karel Hůrka ze Slaného, jednatelem byl po celou tu dobu Prokop Laušman z Prahy.\n\nVyhlášení Československé republiky (ČSR) dne 28. října 1918 znamenalo velké změny spolkové, přinejmenším změny stanov. Pražští učitelé se sešli již v r. 1918, aby připravili návrhy pro založení nové korporace. Na jaře r. 1919 se pak ve Hvězdě na Václavském náměstí v Praze sešlo 62 členů Klubu, které přivítal tehdejší předseda K. Hůrka (+1923). Byly vypracovány nové stanovy, z Klubu vznikla Organisace koncesovaných tanečních mistrů Československého státu (OTM) s ústředím v Praze a novým předsedou byl zvolen Ing. Otomar Schäfer - ředitel Kaskovy taneční školy.\nPoválečný, celosvětový boom moderních tanců znamenal i značný rozvoj stavu tanečních mistrů. Problémem také byla třeba o nelegální vyučování. Pokud někteří schopní jedinci učili své známé bez jakéhokoli honoráře, nešlo proti tomu nic namítat. Jenže výukou moderních tanců si v konjunktuře 20. let přivydělával kdekdo, aniž by k tomu měl povolení a mnohdy i předpoklady. To se nemohlo líbit tanečním mistrům, kteří se tím živili a z nichž většina se brzy stala profesionálními učiteli, neboť tato živnost začala ve 20. letech vynášet slušné peníze (i po zaplacení zemských dávek a daní).\nV r. 1924 byla výnosem ministerstva vnitra nařízena pro kandidáty stavu tanečních mistrů státní zkouška u příslušných politických správ a za tím účelem byla zřízena zvláštní zkušební komise, složená ze zástupců zemské správy politické a OTM. Zkouškou (písemnou a ústní) měl žadatel prokázat svou způsobilost k vyučování tanců jistým stupněm vzdělání všeobecného i odborně teoretického, pedagogických schopností atd.\nZvláštní důraz se v tanečních kurzech kladl (a dodnes často klade) na společenskou výchovu. V tomto oboru byli taneční mistři v Českých zemích odedávna jedinými vychovateli. Již proto musel a musí být taneční mistr vždy osobností, která svou inteligencí a rozhledem stojí nad svými svěřenci. To ale vyžaduje neustálé sebevzdělávání, sledování celosvětových trendů jak v tanci, tak i společnosti atd.\nV roce 1928 byly do čela OTM zvoleny dvě silné osobnosti: 33letý Gustav Jirák (předseda) a Josef Pešta (tajemník). Jirák byl koncem r. 1928 také jmenován učitelem moderních tanců na Státní konzervatoři hudby v Praze. OTM a pozdější SUT pak řídil jen s několika vynucenými přestávkami až do r. 1952, kdy byla organizace, jako mnoho jiných, zrušena.\nVe 30. letech již vážnost a úcta k jednotlivým učitelům tance byla patrná jak ve velkých městech, tak i v menších městech a obcích, kde působili.\nBylo časté, že naši taneční mistři bývali v té době členy i francouzských organizací ve svém oboru. Mistrovství světa v tanci se tenkrát pořádali v Paříži a členové francouzských organizací tanečních mistrů zasedali také v porotě soutěží. A tak se stalo, že v r. 1931 se v jury MS objevil i taneční mistr Gustav Jirák a v roce následujícím pak Bohumil Červinka a Karel Šusser.\n\nDne 23. srpna 1933 se uskutečnila valná hromada (sjezd), která schválila změnu stanov i název organizace na Svaz československých učitelů tance a nauky o slušnosti a majitelů tanečních škol (SUT). V dalším roce pak Zemský úřad vydal předpisy o vyučování tanci a nauce o slušnosti.\nKe 40. výročí organizování tanečních mistrů v Českých zemích se 15. srpna 1935 uskutečnilo na Žofíně slavnostní shromáždění SUT za přítomnosti Angličana Victora Silvestera s manželkou Dorothy a delegací z různých tanečních svazů domácích i zahraničních. Silvester měl přednášky, vystoupil i v několika exhibicích a byl jmenován čestným členem SUT. Na recepci byl sice mj. pozván a přítomen i předseda svazu amatérských tanečníků JUDr. Vladimír Nádvorník, avšak na Silvestrův seminář a exhibiční vystoupení neměli amatéři přístup.\nV r. 1937 zemřel ve věku 48 let taneční mistr Bohumil Červinka. Jeho taneční škola se sídlem v Mramorovém sále Paláce Lucerna byla za první republiky v Praze nejznámější taneční školou a také dostaveníčkem zejména mládeže z tzv. lepších rodin, resp. ze zámožnějších měšťanských vrstev. Také více než tanci se zde kladl důraz na bonton a společenské chování. Chodit k Červinkovi tehdy něco znamenalo. Červinka předtím působil v sále pavilonu na Letné (tzv. Červinkův salon v Letenských sadech čp. 341).\n\nK dalším nejnavštěvovanějším pražským školám v meziválečných letech patřily postupně především taneční ústavy Josefa Linharta st. a ml., Marie Szynglarské (roz. Kaskové - první nájemkyně Mramorového sálu Paláce Lucerna, ještě před B. Červinkou), Gustava Jiráka, Josefa Pešty, Antonína a později Jaroslava Floriana, Otakara Landy, Václava a Remislava Holase a Břetislava Oplta.\nV r. 1938, kdy se již schylovalo k II. světové válce, složila skupina pražských mistrů tanec, který nazvala Po našem jako protiváhu k tanečním novinkám lambeth walk a big appel. „Po našem\" byl po dobu okupace tančen se zpěvem.\n\nPo obsazení ČSR se nuceně změnil název na Svaz učitelů tance Čech a Moravy. Během protektorátu bylo zakázáno pořádání veřejných tanečních zábav. Zástupci SUT ale docílili, že v rámci provozování živnosti se nevztahoval na vyučování tance. Takže v tanečních kurzech se tančilo dál. Jenže časem se zákazy, různá omezení a kontroly stále stupňovaly až nakonec v r. 1944, po atentátu na Hitlera, byla zavřena i divadla a ostatní kulturní podniky. Byla zastavena činnost i v tanečních kurzech a někteří mladší učitelé tance byli totálně nasazeni do továren a dalších podniků.\nPo válce se 29. května 1945 sešli v Praze členové SUT na slavnostním shromáždění, na němž byla obnovena činnost této organizace po celém území ČSR, ale již bez Podkarpatské Rusi, která připadla Sovětskému svazu.\nV roce 1946 byl novým jednatelem po zemřelém Josefu Peštovi zvolen Břetislav Oplt.\n\nV září 1952 bylo vedoucím SUT B. Opltovi, G. Jirákovi a V. Jírovskému (místopředseda, * 1893) odejmuto oprávnění k vyučování a do měsíce si museli najít jinou práci. A vzápětí, začátkem října 1952, byl SUT na základě spolčovacího zákona č. 68/1951 a vyhlášky MV zrušen. Od r. 1955 vydával pověření k vyučování spol. tance a chování příslušný Krajský národní výbor.\nJednou z mála pozitiv popřevratových změn v 1. polovině 50. let byl fakt, že mezi učitele tance se dostala řada významných bývalých, a nebo ještě i aktivních, amatérských tanečníků. Proniknout mezi taneční mistry nebylo totiž lehké ani po II.světové válce. Avšak všichni bez výjimky museli projít školením a složit příslušné zkoušky. Tak se v řadách učitelů tance objevili Josef Trubač, JUDr. Josef Chrastil, Václav Brouček (st.), Jan Pavlík, Josef Kubr, Otta Poul, Eduard a Stanislava Císařovi, Bohumil a Květa Kleinbergovi, manželé Zdeněk a Zdeňka Kochtovi, Miloslav Žára, Josef Markvart, Miroslav Tregler, Ivan Martin, aj.\nTeprve v r. 1957, kdy došlo k relativnímu politickému uvolnění nastala příležitost k revizi vyloučení tří pražských vyděděnců z řad tanečních mistrů. Po složité anabázi na úřadech se nakonec mohli vrátit ke svému původnímu povolání, avšak s výjimkou míst dřívějšího působení! Pro Jiráka a Jírovského to nemělo praktický význam - byli již v důchodu, jedině B. Oplt se vrátil do řad tanečních mistrů. Do důchodového věku však směl učit jen v rámci vedlejšího pracovního poměru, teprve potom se svému životnímu povolání mohl zase věnovat naplno. A vyučoval prakticky až do konce svého života (+1985) zejména v paláci Kotva (v Revoluční ul.), v paláci Charitas na Karlově náměstí a v Lékařském domě (na náměstí I. P. Pavlova).\nMimochodem, Opltova škola existuje dodnes, vedou ji jeho synové Karel a Břetislav.\nV r. 1958 nakladatelství Mladá fronta vydalo publikaci Josefa Chrastila a Marie Majorové „Smím prosit? Základy společenských tanců\". Popisuje repertoár základních a pokračovacích kurzů a lze ji označit za průkopnickou práci, neboť do té doby čsl. odborná literatura, alespoň poválečná, tak ucelenou publikaci v tomto oboru neměla.\nV r. 1959 vyšly \"Popisy společenských tanců pro základní a pokračovací kursy\", které zpracovali Otakar Landa, Jan Pavlík, Oldřich Pešta a J. Trubač. Z hlediska popisu tanců nebylo v ČSR do té doby nic lepšího vydáno. Skripta mají vynikající úroveň staly se vzorem pro stejně kvalitní Pavlíkovu publikaci \"Taneční do kapsy\", kterou vydala MF v r. 1962 s množstvím fotografií.\nZ těchto vynikajících publikací lze čerpat ještě dnes. Další podobná knížka \"Taneční v kapse\" Jiřího Plamínka vyšla až v roce 2001 v nakladatelství Taneční školy Plamínek.\n\nV průběhu r. 1968 se politické poměry značně uvolnily a začaly vznikat nové občanské a společenské organizace, které v předchozích letech nebylo možné ustavit. Učitelé tance chtěli navázat na tradice svých předválečných sdružení, což se nakonec povedlo v Národním domě na Smíchově (tehdy Dům kultury kovoprůmyslu) 17. května 1969, kdy se konal ustavující sjezd SUT pro území Čech a Moravy. Předsedou byl zvolen JUDr. Josef Chrastil, tajemníkem Břetislav Oplt, předsedou Pražské odbočky SUT se stal Dušan Konečný. Prvním čestným předsedou byl jmenován B. Oplt. Redaktorem nově založeného interního časopisu Informsut byl zvolen Josef Kábrt ze Sokolova, který jej redigoval až do roku 1994, (čísla 1 až 100). Hned v r. 1969 byl také v Praze uspořádán I. ročník celonárodního školení učitelů tance, které připravovala organizační komise vedená Gustavem Mědílkem ze Zlína.\nV Levém křídle Průmyslového paláce pražského Výstaviště se v srpnu 1971 uskutečnil II. sjezd SUT, který zvolil nové vedení: Antonín Hušák (Libušín u Kladna) - předseda, Ing. Jindřich Hes (Mladá Boleslav) - jednatel, Bohumil Kleinberg (Praha) - pokladník. Z obsáhlého usnesení jsou zajímavé dvě věty: „Rozšiřovat členskou základnu SUT, získávat zvláště nové učitele tance, kteří dostávají pověření k vyučování po absolvování Lidových konzervatoří. Zlepšit příspěvkovou platební morálku členů, rozejít se s těmi členy, kteří nemíní plnit jednu ze základních povinností příslušníka kterékoliv organizace\".\nV r. 1973 oznámil britský časopis \"Ballroom Dancing Times\", že Jiří Strejc se stal prvním čsl. učitelem společenského tance, který za \"koučování\" Elizabeth Romain ze školy Alexe Moora složil u britské Imperial Society of Teachers of Dancing (ISTD) zkoušky.\n\nV r. 1975 vysílala Československá televize v pořadu pro učně čas od času výukové lekce společenských tanců, které vedl Dušan Konečný. První televizní taneční kurzy vedl ale již koncem padesátých let JUDr. Josef Chrastil, o něco později, začátkem 60. let Jan Pavlík s partnerkou Ingrid Seidlerovou. Další pak od října 1966 vysílala Československá televize jako seriál nazvaný konvenčně \"Smím prosit?\". Pořad uváděla Heda Čechová, výuku standardních tanců vedl Josef Trubač, latinskoamerických Dušan Konečný s Doris Papouškovou, ukázky předváděli manželé Milan a Jitka Boumovi taneční kroužek Styl Jana Pavlíka, kubánští studenti aj. Zatím poslední televizní kurzy pro začátečníky připravil kolektiv tanečních mistrů Dušan Konečný, Mgr. Petr Šimek, Jan Nekola a Ing. Miroslav Brožovský a uváděl je zpěvák Jiří Korn, vysílala Česká televize koncem let 90.\nV 80. letech se činnost SUT v průběhu března a dubna zaměřovala na organizaci okresních a krajských kol soutěže absolventů tanečních kurzů – tzv. kategorie E a soutěží v diskotékových tancích. Základní kola se konala na závěrečných věnečcích a plesech tanečních kurzů a lepší páry postupovaly do okresních kol, která organizoval SUT ve spolupráci s mládežnickými institucemi (SSM). V těchto fázích šlo o nejmasovější taneční soutěže v ČSR - za účasti mnoha tisíc účastníků. Ti nejlepší se pak sešli na národním kole - Mistrovství ČSSR v kat. E.\nV říjnu 1981 se konal V. sjezd SUT, který určil hlavní směry činnosti pro další období. Bylo zvoleno nové vedení. Předsedou se stal František Karas (Praha), tajemníkem Gustav Mědílek (Zlín), pokladníkem Stanislav Zíka (Karlovy Vary).\nV té době SUT registroval cca 350 členů, avšak jejich prostřednictvím působil každoročně na více jak 110 tisíc mladých frekventantů různých tanečních kurzů.\n\nPo pádu vlády komunistů v r. 1989, začalo údobí převratných změn, zejména horečné privatizace. Učitelé tance zakládali soukromé školy a studia a mnozí z nich se stali profesionály. Pokud byli předtím členy SUT, zůstávali jimi většinou i nadále, alespoň v 1. polovině 90. let. Někteří z nich vyčkávali a sondovali, jaké výhody jim může SUT v nových podmínkách poskytnout. V r. 1991 SUT registroval ještě 417 aktivních i neaktivních členů a členek, potom se počty začaly zmenšovat.\nK soukromým tanečním školám (TŠ) a studiím (TSt) a klubům (TK) patřily v té době např.: TŠ Lucerna (František a Helena Karasovi, Praha), TŠ Calypso (Bohumil Kleinberg ml., Praha), TŠ Plamínek (Jiří Plamínek, Praha), TŠ Quick (J. Hes sen., Ml. Boleslav), TŠ Pavla Kojetína (Zbraslav), TŠ Salta (Karel Maršálek, Benešov), TSt Classic (Ladislav Sochůrek, Benešov), TŠ Styl (Jaromír Josef, Varnsdorf), TŠ HDK Josefa Kábrta (Sokolov), TŠ Stardance (Josef Zelenka, Chomutov), TŠ Best (Stanislav a Bedřiška Zíkovi, Karlovy Vary), TŠ Bohemia (Bohumil Černý, Chrast u Chrudimi), TŠ Trend (Jiří Černý, Havlíčkův Brod), TŠ Coufalovi (Olomouc), TŠ Krok (Jaroslav Krtička, Hradec Králové), TŠ Karin (L. Kylar, Šonov), TSt M (Petr Mertlík, Jičín), TŠ Besta (Aleš Novák, Moravany), TSt Takt (Jitka Štěpová, Náchod), TŠ Starlet (Buryanovi, Brno), TSt Henzély (Kroměříž), TŠ Danza (Jančovi, Brno), TŠ A. a A. Mědílkovi (Zlín), TŠ Victoria (Svobodovi, Brno), TK Jiřího Šindlera (Prostějov), TŠ Flodur (R. Černý, Havířov), TŠ Olympia (J. Hrubý, Šumperk), TŠ Viking (Ing. V.Langer, Teplice n. Bečvou), TŠ Tep (Eva Pekárková, Ostrava), TŠ M. Spáčila (Opava), TŠ Proxima (Stanislava Šrámková, Olomouc), TŠ Mládí (Marie Vlachová, Ostrava).\nMimořádný sjezd v r. 1995 znamenal také generační střídání ve funkcích - do vedení SUT nastoupila mladší generace s novým prezidentem Stanislavem Zíkou z Karlových Varů a viceprezidentem Jiřím Plamínkem z Prahy.\nV roce 1997 se stal SUT členem světové taneční organizace World Dance Council (WDC, dříve World Dance & Dance Sport Council), jejímiž členy jsou učitelé tance, profesionální tanečníci a trenéři společenského tance. Sféry zájmu profesionálů, které tato organizace hájí, jsou samozřejmě diametrálně odlišné od amatérů. V r. 1998 se také poprvé, po přijetí SUT do WDC, zúčastnila jednání Social Dance Committee a Dance Sport Committee v anglickém Blackpoolu delegace SUT. Na toto zasedání, které se konalo 27. května 1998 byl prezidiem SUT delegován taneční mistr pan Jiří Plamínek.\n\nOd roku 1996 jsou některým členským školám SUT, ponejprv Taneční škola Plamínek, Taneční škola Hes, Taneční škola Bohemia (Ing. Bohumil Černý), TŠ Mládí Marie Vlachové, TŠ Zita, a TŠ Duha (Karel Řídel) vydávány certifikáty opravňující jejich držitele k používání titulu „Taneční škola SUT\". Uvedené školy používají certifikát k propagaci SUT a samozřejmě i své - k zdůraznění vážnosti taneční školy a její příslušnosti k cechu kvalifikovaných učitelů tance. Vydávání těchto certifikátů pokračuje i v dnešních dnech.\nJe třeba ještě říci, že řada tzv. profesionálů z řad učitelů tance i soutěžních tanečníků (z nichž někteří rovněž vyučují ve svých soukromých studiích a klubech) nejsou ve skutečnosti profesionálové, ale mají své „civilní\" zaměstnání (třeba jen jeden člen páru). Ostatně, kdo byl a je amatérem a profesionálem, o tom se diskutovalo a vedly i spory již v meziválečném období. Na toto téma by bylo možné se sáhodlouze rozepsat.\nNavíc vydání Živnostenského listu k vyučování tance není od r. 1990 podmiňováno odpovídajícím odborným vzděláním (tzv. vázaná živnost), tedy stačí jen občanský průkaz.\nProblém tkví v tom, že sebelepší tanečník nemusí být ještě dobrým pedagogem. Právě taková shoda vlastností je dost vzácná. Navíc je třeba si uvědomit, že do základních tanečních kurzů se hlásí většinou úplní začátečníci, které je mnohdy třeba především naučit správně chodit! Pro laiky třeba nepochopitelné tvrzení, ale učitelé tance dobře vědí o čem je řeč. Jednoduchost totiž není jednoduchá. Správně a s naprostou samozřejmostí provedená taneční chůze, to je mnohdy to nejtěžší k zvládnutí. Ne náhodou někteří učitelé tance začínali a začínají výuku nácvikem taneční chůze (tzv. Brush step, kdy se pohybující se noha při míjení stojné nohy téměř o ni tře). Odborná práce dobrého tanečního pedagoga spočívá v tom, že látku dovede nejen stručně a jasně vysvětlit a předvést, ale musí mít i dostatek trpělivosti s opravováním chyb a pochopení i pro méně nadané jedince.\nDalší, snad ještě úmornější prací, je administrativa, zajišťování provozu školy, pro prodloužené a plesy shánění cenově přijatelných hudebních skupin, orchestrů a sálů s rozumným nájemným a to vše v určitých termínech, účast na vzdělávacích seminářích, různých poradách, schůzích atd.\nO odklonu určitých vrstev obyvatelstva od společenského tance svědčí mj. také vzhled obyvatel ČR. Lze bez nadsázky říci, že 30% populace trpí více či méně nadváhou. Navíc přibývá obezity u mladých generací, a to i u dětí; stačí se jen rozhlédnout kolem sebe.\nNa druhé straně určitý výběr společnosti si začal znovu uvědomovat význam společenského chování a tance, serióznosti, diplomacie, umění konverzace a vystupování, zejména v kontaktu se zahraničními partnery. A tak některé taneční kurzy nemají o žáky nouzi. Záleží na učiteli, úrovni a místě pořádání. Z toho vyplývá, že taneční kurzy jistě „přežijí“ i v dalších desetiletích.\nNepochybně k zájmu o společenský tanec přispěl i pořad České televize \"StarDance\", který v licenci BBC vysílala již v pěti řadách. Je to „pořad o kráse a pohybu“, jak řekl Marek Eben, jeden z moderátorů, a byl jedním z nejsledovanějších pořadů za poslední desetiletí vůbec. O popularitě tance svědčí také např. již čtvrtá reedice knížky \"Taneční v kapse\" z pera Jiřího Plamínka, poprvé vydaná v roce 2001. Na tuto knížku, která zahrnuje popis tanců pro začátečníky i mírně pokročilé, ostatně navazuje i stejnojmenné DVD, které navíc využívá při výkladu možnost obrazu.\n\n\n\n"}
{"id": "717290", "url": "https://cs.wikipedia.org/wiki?curid=717290", "title": "Werner Gilles", "text": "Werner Gilles\n\nWerner Gilles (29. srpna 1894, Mönchengladbach, Německo - 23. června 1961, Essen, Německo) byl německý malíř. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717291", "url": "https://cs.wikipedia.org/wiki?curid=717291", "title": "Zlatno (okres Zlaté Moravce)", "text": "Zlatno (okres Zlaté Moravce)\n\nZlatno je obec na Slovensku ležící v okrese Zlaté Moravce v Nitranském kraji.\n\nObec leží na jižních svazích pohoří Tribeč v údolí potoka Stráňka. Nadmořská výška obce je 320 až 330 metrů, katastru 250 až 700 metrů. Katastr je členitý, tvořený krystalickými horninami - křemenci, granodiority a diority, většina je zalesněná převážně listnatými lesy. Průměrná roční teplota je 7 až 8 st. Celsia, roční průměr srážek dosahuje přes 700 mm.\n\nPrvní písemná zmínka o obci pochází z roku 1156, později z roku 1397 jako Zalathna, dále se vyskytuje v pramenech pod názvy Zalakna (v roce 1424), Zlatno (v roce 1808), také pod maďarským názvem Kisaranyos. Obec patřila panství Jelenec, později panství Topoľčianky, Paulínům z Lefantovců a zemanům Jesenským. Ve středověku se zde těžilo zlato, z čeho pochází i název obce. Jinak se obec vyvíjela především jako zemědělská, v letech 1877 až 1885 zde byl podnik na výrobu kameninového nádobí. Občané obce se za druhé světové války zapojili do partyzánského hnutí. 23. prosince 1944 zde havarovala dvě sovětská dopravní letadla, zahynulo 11 občanů a 11 sovětských letců, zničeno bylo osm domů.\n\n\n\n"}
{"id": "717292", "url": "https://cs.wikipedia.org/wiki?curid=717292", "title": "Otto Gleichmann", "text": "Otto Gleichmann\n\nOtto Gleichmann (20. srpna 1887, Mainz, Německo – 2. listopadu 1963, Hannover, Německo) byl německý malíř. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nOtto Gleichmann studoval v letech 1906 až 1910 na uměleckých akademiích v Düsseldorfu, Wroclawi a Výmaru.\n\nV polovině 1. světové války v roce 1915 se oženil s malířkou Lottou Giese. Od roku 1919 žil v Hannoveru; od roku 1923 pracoval jako učitel umění na reálném gymnáziu.\n\nJeho dílo zahrnuje olejomalby, akvarely, kresby, litografie a smíšené techniky, které jsou mimo jiné ovlivněny zkušenostmi a dojmy z první světové války, situací dvacátých a třicátých let a katastrofickou hrozbou národního socialismu. V roce 1915 stál v přední linii, v roce 1916 byl raněn a hospitalizován. V roce 1918 se spolu se svou ženou přidali k umělecké skupině \"Hannoversche Sezession\", ve které byli umělci jako nnapříklad Kurt Schwitters. Gleichmann kromě toho pěstoval intenzivní přátelství s Theodorem Däublerem.\n\nV roce 1936 mu strana NSDAP uložila zákaz vystavovat. V červenci 1937 byla tři jeho díla očerněna na nacistické výstavě Zvrhlé umění. Celkem 27 jeho děl bylo národními socialisty zabaveno.\n\nJeho hrob a jeho manželky Lotty se nachází na městském hřbitově Engesohde v Hannoveru.\n\n\n\n"}
{"id": "717293", "url": "https://cs.wikipedia.org/wiki?curid=717293", "title": "Otto Lange", "text": "Otto Lange\n\nOtto Lange (29. října 1879, Drážďany, Německo - 19. prosince 1944, tamtéž) byl německý malíř a grafik. V roce 1933 mu byla zakázána malířská činnost a v roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717294", "url": "https://cs.wikipedia.org/wiki?curid=717294", "title": "Císařská lípa", "text": "Císařská lípa\n\nNázev Císařská lípa nese několik významných a památných stromů:\n\n"}
{"id": "717296", "url": "https://cs.wikipedia.org/wiki?curid=717296", "title": "Trestní příkaz", "text": "Trestní příkaz\n\nTrestní příkaz je rozhodnutí v trestním řízení, které může vydat samosoudce i bez projednání věci v hlavním líčení, pokud byl skutkový stav spolehlivě prokázán opatřenými důkazy. Jeho obdobou v občanském soudním řízení je platební rozkaz.\n\nTrestním příkazem je možné uložit pouze:\n\nTrestní příkaz se nevydává „Jménem republiky“, protože není rozsudkem, i když má jeho povahu. Obsahuje označení soudu, který jej vydal, označení obviněného, výrok o vině a o uloženém trestu (případně také o náhradě škody), poučení o opravných prostředcích a den a místo vydání.\n\nNelze se proti němu odvolat, ale jak obviněný, tak státní zástupce proti němu mohou podat ve lhůtě 8 dnů od doručení odpor. Pokud nebude podán, stane se pravomocným a vykonatelným, včas podaným odporem se ale ze zákona zruší a ve věci bude nařízeno hlavní líčení, ve kterém se standardně o vině obviněného a o jeho případném trestu rozhodne. Trestní příkaz má tedy spíše podobu návrhu na souhlas s potrestáním.\n\nTrestní příkaz byl do československého trestního řádu zakotven prvně již v roce 1973. Následně byl jako protiprávní, popírající právo obviněného na obhajobu, novelou trestního řádu roku 1990 zrušen. Novela trestního řádu účinná od 1. ledna 1994 se k tomuto institutu opět vrátila, i když s několika výraznými rozdíly (výrazně se rozšířil okruh takto postižitelných trestních věcí, zpřísnil se možný trest odnětí svobody ze dvou měsíců na jeden rok, vydání trestního příkazu není podmíněno doznáním obviněného ani souhlasem státního zástupce, není zakotvena zásada zákazu reformationis in peius a trestní příkaz může obsahovat i výrok o náhradě škody).\n\nTrestní příkaz pro urychlené řešení trestního řízení znají také jiné právní řady jako například právní řád Spolkové republiky Německa.\n"}
{"id": "717297", "url": "https://cs.wikipedia.org/wiki?curid=717297", "title": "Okres Grodzisk", "text": "Okres Grodzisk\n\nOkres Grodzisk je okres v Polsku, v západní části Mazovského vojvodství, vytvořený v roce 1999 v rámci administrativních reforem. Sídlem správy je město Grodzisk Mazowiecki.\n\nOkres zahrnuje:\n"}
{"id": "717298", "url": "https://cs.wikipedia.org/wiki?curid=717298", "title": "Otto Pankok", "text": "Otto Pankok\n"}
{"id": "717302", "url": "https://cs.wikipedia.org/wiki?curid=717302", "title": "Otto Schubert", "text": "Otto Schubert\n\nOtto Schubert (29. ledna 1892 – 12. června 1970) byl německý malíř a grafik. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. V letech 1906–1909 studoval na drážďanské Kunstgewerbeschule a od roku 1909 do roku 1913 působil jako jevištní malíř u dvorního divadla v Drážďanech.\n\nOd roku 1913 do roku 1914 absolvoval v rámci studia u Emanuela Hegenbartha na Drážďanské akademii umění grafická studia. Od roku 1914 do roku 1917 byl povinen sloužit ve válce. V letech 1917 až 1918 byl studentem Otty Gussmanna a Otty Hettnera a získal Velkou státní cenu. V roce 1919 založili společně s Ottou Dixem, Conradem Felixmüllerem a dalšími drážďanskou secesní skupinu \"Dresdner Sezession Gruppe 1919\". Objevil jej Julius Meier-Graef a přijal ho do společnosti Marées-Gesellschaft, která od roku 1918 vydávala knihy s jeho ilustracemi. Přežilo jen několik málo jeho grafik, protože tiskové bloky a desky byly zničeny ve druhé světové válce. Schubert měl svou první významnou výstavu v roce 1922 v Galerii Alfred Flechtheim v Berlíně. Od roku 1945 pracoval na volné noze v Drážďanech.\n\n\n"}
{"id": "717304", "url": "https://cs.wikipedia.org/wiki?curid=717304", "title": "Hollywood (Florida)", "text": "Hollywood (Florida)\n\nHollywood je město v americkém státě Florida, které je spolu s Miami a Fort Lauderdale součástí aglomerace zvané Jižní Florida. Město bylo založeno 18. února 1921Město má 141 000 obyvatel (2010), z nichž dvě třetiny mají jako mateřský jazyk angličtinu a pětina španělštinu.\n\nMěsto leží na mořském břehu, patří mu 9 km pobřeží Atlantského oceánu, nejvyšší bod leží pouze 3 m nad hladinou. Má příjemné klima s vlhkými léty a mírnými zimami. Pláže a golfová hřiště lákají do Hollywoodu četné turisty.\n\nV letech 1977–1979 se zde odehrával ženský profesionální turnaj v tenise Virginia Slims of Florida.\n\n"}
{"id": "717311", "url": "https://cs.wikipedia.org/wiki?curid=717311", "title": "Lasar Segall", "text": "Lasar Segall\n\nLasar Segall (21. července 1891, Vilnius, Litva - 2. srpna 1957, São Paulo, Brazílie) byl brazilský malíř a sochař narozený v Litvě.\n\nNa jeho obrazech a sochách bylo zobrazeno hlavně lidské utrpení, války, pronásledování a prostituce. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717322", "url": "https://cs.wikipedia.org/wiki?curid=717322", "title": "Císařská lípa (Paseky)", "text": "Císařská lípa (Paseky)\n\nCísařská lípa na Pasekách je památný strom, který roste v ulici \"U Staré lípy\" v současné čtvrti Jablonce nad Nisou (Jablonecké Paseky) v blízkosti památkově chráněné roubené chalupy (u nového domu č. 14).\n\n\nZřejmě koncem 19. století došlo k odumření poloviny kmene. Protože lípa působila neutěšeným dojmem, vyzdili ji roku 1911 tehdejší majitelé a protože se obávali, že zanikne, vysadili nedaleko ní novou lípu. Stará však zregenerovala a žije doposud. Vyzdívka byla později odstraněna.\nKolem desáté dopolední dne 26. června 1778 se před domem č. 10 zastavil císař Josef II. s družinou. Sedláka Petra Feixe požádal císař o nůž, osobně ukrojil krajíc, namazal jej máslem a tvarohem a rozdělil jej mezi všech 11 jezdců. Na talíř za odměnu položil čtyři stříbrné dvacetníky. Návštěva císaře Josefa je doložena německým zápisem v kronice od řídícího učitele z Frýdlantu.\n\nNa stromě je umístěna tabule s nápisem: \nLípě byl věnován prostor v televizním pořadu Paměť stromů, konkrétně v dílu č. 9: Stromy osobností.\n\n"}
{"id": "717323", "url": "https://cs.wikipedia.org/wiki?curid=717323", "title": "Příkaz na místě", "text": "Příkaz na místě\n\nPříkaz na místě (dříve bloková pokuta) je jednou z možností rozhodnutí o potrestání za spáchaný přestupek. Touto formou lze ale uložit pouze pokutu. Podmínkou je také to, že nestačí vyřešení pouhou domluvou a pachatel souhlasí se zjištěným skutkovým stavem věci, jeho právní kvalifikací i uloženou pokutou. Pokutu lze takto uložit maximálně do výše 10 000 Kč (nepodnikajícímu mladistvému 2 500 Kč).\n\nPro pokuty vydává Ministerstvo financí příkazové bloky a správní orgány (včetně policie) je přebírají od celních úřadů, příp. od krajských úřadů, pokud výnos z nich plyne do rozpočtu kraje nebo obce. Uvádí se v nich označení správního orgánu i obviněného z přestupku, popis skutku, právní kvalifikace, výše pokuty, datum a místo vydání a podpisy jednající úřední osoby a obviněného. Musí také obsahovat poučení o právních následcích, protože vzhledem k předchozímu souhlasu se zaplacením se již proti uložené pokutě nelze odvolat, podpisem příkazového bloku se příkaz na místě stává ihned pravomocným a vykonatelným rozhodnutím. Jestliže nebude pokuta zaplacena na místě, vydá se příkazový blok na peněžitou povinnost na místě nezaplacenou, který může sloužit jako podklad pro nařízení a vedení exekuce, pokud nebude ve stanovené lhůtě splatnosti uhrazen.\n"}
{"id": "717326", "url": "https://cs.wikipedia.org/wiki?curid=717326", "title": "Oskar Schlemmer", "text": "Oskar Schlemmer\n\nOskar Schlemmer (4. září 1888, Stuttgart – 13. dubna 1943, Baden-Baden) byl německý malíř, designér, sochař a choreograf. \n\nOskar Schlemmer se narodil jako nejmladší ze šesti dětí. Okolo roku 1900 osiřel a již v roce 1903 byl finančně nezávislý – pracoval v inkrustační dílně, později jako učeň marketerie. Studoval na Akademii výtvarných umění (\"Akademie der Bildenden Künste\") ve Stuttgartu. Dva roky pobýval v Berlíně. \n\nV roce 1914 byl odeslán na západní frontu, kde byl zraněn. V roce 1923 se oženil s Helenou Tutein. Působil v různých německých městech, od roku 1932 byl profesorem na \"Vereinigte Staatsschulen für freie und angewandete Kunst\" (Sjednocená státní škola výtvarného a užitného umění) v Berlíně. Toto místo byl nucen opustit po nástupu nacistů v roce 1933. \n\nV roce 1937 byla jeho díla spolu s mnoha dalšími vystavena na výstavě \"Entartete Kunst\" (\"Zvrhlé umění\") v Mnichově. Oskar Schlemmer strávil posledních deset let svého života ve „vnitřní emigraci“, bez veřejné prezentace svých děl.\n\nV roce 1975 vydala německá pošta poštovní známku s reprodukcí díla Oskara Schlemmera.\n\n"}
{"id": "717327", "url": "https://cs.wikipedia.org/wiki?curid=717327", "title": "Oskar Moll", "text": "Oskar Moll\n\nOskar Karl Moll (21. července 1875, Brzeg – 19. srpna 1947, Berlín) byl německý malíř. Celkem vytvořil přes 800 obrazů, akvarelů, kreseb a litografií. Ve svých malbách Moll kombinoval lineární struktury s barevnými povrchy a vytvořil tak abstraktivní a lyrické reprezentace krajiny, zátiší a portréty.\n\nSbírka jeho děl je od 20. října 2017 součástí stálé výstavy Uměleckého fóra Východoněmecké galerie.\n\nOskar Moll studoval v Mnichově a v Berlíně, mj. spolu s Lovisem Corinthem. Roku 1906 si vzal Marg Mollovou, malířku a sochařku. V roce 1907 jel do Paříže, kde se setkal s Henrim Matissem. Spolu se svou ženou a Hansem Purrmannem a dalšími založil v roce 1908 soukromou malířskou školu Académie Matisse; o tři roky později byla zavřena poté, co Henriho Matisse přestala výuka těšit.\n\nOd roku 1918 působil Moll na Státní akademii umění a řemesel ve Vratislavi, nejdříve jako profesor, od roku 1925 až do jejího zavření Nouzovým nařízením č. 2 v roce 1932 pak jako její ředitel. Přesunul se na Akademii umění v Düsseldorfu, ale po nástupu nacismu byl v roce 1933 označen za „zvrhlého umělce“ a propuštěn. V roce 1937 bylo 35 jeho děl zabaveno a spolu s díly jeho manželky a mnoha dalších autorů vystaveno na výstavě \"Entartete Kunst\" v Mnichově.\n\n"}
{"id": "717328", "url": "https://cs.wikipedia.org/wiki?curid=717328", "title": "Seznam starověkých měst Blízkého východu", "text": "Seznam starověkých měst Blízkého východu\n\nTento článek obsahuje seznam starověkých měst a sídel, která se nacházela v oblasti Blízkého východu. Sídla jsou řazena abecedně a jsou rozdělena podle regionů. V závorkách jsou uvedeny alternativní názvy, ať již současné jméno lokality nebo jiné jméno, kterým bylo sídlo v historii nazýváno (např. v Bibli). \n\nBlízký východ je považován za region, kde vznikala první velká města lidské historie. První osady městského charakteru se zde objevily již v období mezi 10.–8. tisíciletím př. n. l. Za nejstarší města jsou označována např. Jericho, Byblos, Súsy a další. \n\nNejvětší města na Blízkém východu v době bronzové měla řádově tisíce až desetitisíce obyvatel. Největším městem rané doby bronzové byl patrně Memfis v Egyptě, který měl asi 30 000 obyvatel. Ur ve střední době bronzové měl podle odhadů okolo 65 000 obyvatel. Obdobný počet obyvatel měl i Babylón v pozdní době bronzové. V této době mělo např. Ninive asi 30 000 obyvatel a kolem r. 700 př. n. l. dosáhl jejich počet 100 000 (Doba železná).\n\n\n\n\n\n\n"}
{"id": "717329", "url": "https://cs.wikipedia.org/wiki?curid=717329", "title": "Robbie Keane", "text": "Robbie Keane\n\nRobert David \"Robbie\" Keane (8. července 1980, Dublin, Irsko) je irský fotbalový útočník hrající za tým Atlético de Kolkata v indické soutěži Indian Super League a bývalý reprezentant Irska.\n\nProfesionální kariéru začal ve Wolverhamptonu Wanderers, kde hned při prvním startu v 17 letech vstřelil dvě branky. Působil v Coventry City a poté dokonce v Interu Milán, tam se ale neprosadil a hostoval v Leedsu. Poté do Leedsu odešel na přestup. Od roku 2002 působil 6 let v Tottenhamu Hotspur. V létě roku 2008 ho vykoupil Liverpool, tam se ale neprosadil tak, jak si vedení \"Reds\" představovalo a hned v zimě se pakoval za podstatně nižší částku zpět do Londýna. Na dřívější úspěchy se mu nepodařilo navázat a odešel na hostování nejdříve do Celtiku a poté do West Hamu. V červenci 2011 přestoupil do Los Angeles Galaxy za částku pohybující se okolo 2,2 miliónu liber.\n\nKeane je devátý nejlepší střelec v historii Tottenhamu Hotspur a desátým nejlepším střelcem Barclays Premier League.\n\nV kvalifikaci na EURO 2012 vstřelil v základní skupině B 4 góly a společně s arménským hráčem Gevorgem Ghazarjanem byl druhým nejlepším střelcem tohoto kvalifikačního cyklu (za Henrichem Mchitarjanem s 5 góly). Irsko se umístilo s 21 body na konečné druhé příčce tabulky za prvním Ruskem a postoupilo do baráže o EURO 2012.\n\nV irské reprezentaci přesáhl hranici 50 branek a stal se tak nejlepším střelcem v historii irského národního týmu. Plnil roli kapitána mužstva. 7. června 2013 nastoupil ke svému 126. reprezentačnímu startu (za irské A-mužstvo) a překonal tak o jeden zápas Shay Givena. Zároveň se posunul na hranici 59 vstřelených gólů díky hattricku do sítě týmu Faerských ostrovů, když zařídil vítězství Irska 3:0 v kvalifikačním utkání na MS 2014.\n\n"}
{"id": "717330", "url": "https://cs.wikipedia.org/wiki?curid=717330", "title": "Ivan Jirko", "text": "Ivan Jirko\n\nIvan Jirko (7. října 1926 Praha – 20. srpna 1978 Dobříš) byl český psychiatr, docent Akademie múzických umění v Praze, dramaturg opery Národního divadla, hudební skladatel a kritik.\n\nJeho otec byl básník Miloš Jirko. Vystudoval lékařství a psychologii na Karlově univerzitě a souběžně se věnoval hudbě. Byl žákem Václava Holzkknechta, Karla Janečka a Pavla Bořkovce. V letech 1951–1973 byl psychiatrem ve Fakultní nemocnici Praha 2. Byl hudebním referentem několika deníků (\"Přítomnost, Práce\"), ale i odborného hudebního tisku (\"Hudební rozhledy\"), kde publikoval zasvěcené kritické rozbory. Od roku 1972 byl místopředsedou Svazu českých skladatelů a koncertních umělců, předsedou dramaturgicko-programové komise skladatelské sekce.Od roku 1976 byl činný v programové komisi a v předsednictvu výboru Pražského jara. Byl rovněž předsedou redakční rady Gramorevue.\n\nV roce 1974 byl jmenován docentem na Akademii múzických umění v Praze a od roku 1976 pracoval jako hlavní dramaturg Národního divadla.\n\n\n\n\n\n\n"}
{"id": "717332", "url": "https://cs.wikipedia.org/wiki?curid=717332", "title": "Mistrovství světa ve fotbale klubů 2006", "text": "Mistrovství světa ve fotbale klubů 2006\n\nMistrovství světa ve fotbale klubů 2006 se hrálo od 10. prosince do 17. prosince 2006 v Japonsku.\n\nVšechny časy jsou místní (UTC+9)\n"}
{"id": "717334", "url": "https://cs.wikipedia.org/wiki?curid=717334", "title": "Lu-čou", "text": "Lu-čou\n\nLu-čou ( , pchin-jinem \"Lúzhōu\") je město a městská prefektura v Čínské lidové republice. Leží na jihovýchodě provincie S’-čchuan. Na ploše 12 247 čtverečních kilometrů zde žije necelých pět miliónů lidí.\n\nOd provinčního hlavního města Čcheng-tu je Lu-čou vzdáleno 267 kilometrů. Na východě sousedí s městem Čchung-čching, na jihu sousedí s provinciemi Kuej-čou a Jün-nan, na západě s I-pinem a C'-kungem a na severu s Nej-ťiangem.\n\nLu-čou leží na rozhraní sečuánské pánve a jünnansko-keujčouské vysočiny, v severní části převažuje krajina rovinatější a v jižní části hornatější. Nejnižší bod prefektury se nachází u břehu Jang-c’-ťiang ve výšce 203 metrů nad mořem. Jang-c' protéká prefekturu v délce 133 kilometrů, další významné řeky jsou například Tchuo-ťiang, Jung-ling, Čch'-šuej a Laj-si.\n"}
{"id": "717335", "url": "https://cs.wikipedia.org/wiki?curid=717335", "title": "Le Kremlin-Bicêtre", "text": "Le Kremlin-Bicêtre\n\nLe Kremlin-Bicêtre je francouzské město v departmentu Val-de-Marne v regionu Île-de-France.\n\nZe severu hraničí s Paříží (hranici tvoří především boulevard périphérique). Na východě sousedí s městem Ivry-sur-Seine, na jihu s městem Villejuif, na jihozápadě s městem Arcueil a na západě s městem Gentilly.\n\nAž do 18. století se na území dnešního města vyskytoval pouze hrad a pozdější nemocnice Bicêtre, což byla pravděpodobně jediná stavba na tomto území. První známým majitelem tohoto panství byl Pierre le Queux, který jej získal od krále Ludvíka VIII.\n\nKolem roku 1250 koupil panství Ludvík IX., který podporoval rozvoj klášterních institucí, a usídlil zde kartuziány. Ti se však o několik let později přesunuli do kláštera Vauvert na místě dnešní Lucemburské zahrady v Paříži.\n\nKlášter zůstal opuštěn a stal se útočištěm pro zloděje a tuláky. V roce 1286 jeho ruiny koupil Jean de Pontoise, biskup z Winchesteru, který jej přestavěl na hrad. Jeho název pak vznikl zkomolením z \"Vinchestre\" na \"Bichestre\" a později \"Bicêtre\".\n\nHrad několikrát změnil majitele. V roce 1294 jej zabavil Filip IV. Sličný během války s anglickým králem Eduardem I., pak navrácen jeho majitelům, v roce 1304 jej koupil hrabě Savojský, Amadeus VI., který ho v roce 1346 prodal Filipovi Orleánskému, synovi krále Filipa VI.\n\nStoletá válka silně zasáhla do osudů hradu. V roce 1371 byl vypálen při invazi Angličanů. Panství pak v roce 1385 prodal Karel VI. hraběti Savojskému Amadeovi VII., jehož syn prodal v roce 1400 trosky hradu vévodovi Janovi z Berry. Ten pak hrad obnovil.\n\nKdyž v roce 1410 vypukla občanská válka mezi Armagnaky a Burgunďany, byl hrad Bicêtre základnou vévody z Berry. Mírová smlouva byla nakonec podepsána v listopadu 1410 pod názvem \"Mír z Bicêtre\". Navzdory této smlouvě rivalita zůstala a během lidového povstání ozbrojená skupina hrad v roce 1411 podpálila.\n\nV 1632 král Ludvík XIII. nařídil demolici zpustlého hradu a výstavbu nemocnice pro raněné vojáky, která byla později přeměněna na hospic, věznici a nakonec na psychiatrickou léčebnu.\n\nV 18. století došlo k pokroku při péči o duševně choré, především díky práci Philippa Pinela. Během Velké francouzské revoluce byli propuštěni všichni političtí vězni internovaní bez soudu.\n\nAž do konce 18. století se kolem nemocnice rozkládala jenom pole. Během Prvního císařství zde bylo hospitalizováno mnoho zraněných vojáků z ruského tažení. U nemocnice vznikl hostinec s názvem \"Kremlin\" (Kreml) nebo \"Au sergent du Kremlin\" (U Kremelského seržanta), který dal jméno malé osadě, která se postupně rozvíjela kolem nemocnice od 30. let 19. století.\n\nÚzemí dnešního města se rozvíjelo především po rozšíření Paříže v roce 1860, když se na předměstí začali usazovat noví příchozí. Byly zde otevřeny lomy na vápenec a na těžbu jílu. Rozvíjela se zde řemesla jako zpracování kůže, cihelny aj. V prosinci 1896 se obec Le Kremlin-Bicêtre oddělila od Gentilly a osamostatnila. Radnice byla postavena v roce 1903.\n\nVe městě je zastávky metra na lince 7 Le Kremlin-Bicêtre.\n\nNa okraji města projíždí tramvajová linka T3. Město je rovněž napojeno na autobusovou dopravu.\n\n"}
{"id": "717338", "url": "https://cs.wikipedia.org/wiki?curid=717338", "title": "Frankie Avalon", "text": "Frankie Avalon\n\nFrankie Avalon (* jako Francis Thomas Avallone; 18. září 1940, Filadelfie, Pensylvánie, USA) je americký herec, zpěvák a bývalý teen idol.\nAvalon si vzal Kathryn \"Kay\" Diebel 19. ledna 1963. Byla to bývalá královna krásy a Avalon se s ní setkal, když hrál karty v domě přítele. Řekl svému příteli, že Kay je ta holka, kterou si vezme. Jeho agent varoval Avalona, že manželství by zkazilo jeho teen idolovou mystiku. Má osm dětí - Frankie Jr., Tony, Dina, Laura, Jozef, Nicolas, Kathryn a Carla. Mají 10 vnoučat. Frankie Avalon Jr. je bývalý herec, který se objevil v původním Karate Kid a je nyní hudebníkem a Tony, druhý nejstarší syn, hraje na kytaru a vyučuje na Rock Nation School. Oba synové hrají na turné s otcem.\n\n\n\n\n"}
{"id": "717340", "url": "https://cs.wikipedia.org/wiki?curid=717340", "title": "Rue Racine", "text": "Rue Racine\n\nRue Racine (\"Racinova ulice\") je ulice v Paříži. Nachází se v 6. obvodu.\n\nUlice vede od křižovatky s \"Boulevardem Saint-Michel\" a \"Rue de l'École-de-Médecine\" a končí na náměstí \"Place de l'Odéon\".\n\nKolem roku 1780 byla otevřena část ulice na místě bývalého paláce Condé. V roce 1822 bylo rozhodnuto o prodloužení ulice na pozemky lékařské fakulty Pařížské univerzity, které bylo dokončeno v roce 1835.\n\nUlice nese jméno po francouzském dramatikovi Jeanu Racinovi (1639–1699) z důvodu blízkosti divadla Odéon.\n\n\n"}
{"id": "717341", "url": "https://cs.wikipedia.org/wiki?curid=717341", "title": "Quai du Lot", "text": "Quai du Lot\n\nQuai du Lot (\"nábřeží Lotu\") je nábřeží v Paříži. Nachází se v 19. obvodu. Nábřeží je pojmenováno podle francouzské řeky Lot.\n\nNábřeží vede po levém, západním břehu kanálu Saint-Denis. Začíná na křižovatce s \"Boulevardem Macdonald\", kde proti proudu navazuje \"Quai de la Gironde\", a končí na území města Aubervilliers, kde na něj navazuje ulice \"Chemin Latéral au Canal\".\n\n"}
{"id": "717343", "url": "https://cs.wikipedia.org/wiki?curid=717343", "title": "Cyclemys", "text": "Cyclemys\n\nCyclemys je rod sladkovodních želv z čeledi batagurovití. Rod se vyskytuje v celé jihovýchodní a jižní Asii a v současné době má sedm druhů.\n\nRod nebyl formálně posouzen IUCN s ohledem na objev, že rod obsahuje více druhů, než se předpokládalo, a přesto, že čelí rostoucí hrozbě nelegálního obchodu s divokou zvěří a ztráty lokality.\n\nDorůstají se v průměru délky 25 cm. Jejich karapax je na povrchu podobný s listy rostlin. Obývají okolí mělkých, pomalu se pohybujících vodních ploch v lesích v kopcích. Dospělí přebývají především na souši, mladé želvy jsou většinu času ve vodě.\n\nVyznačují se kulatým tvarem karapaxu, který je obvykle tmavě zelené, hnědé, světle hnědé, nebo olivové barvy. Krunýř může mít významný páteřní kýl, který má od hlavy až k ocasu. Zoubkované okrajové štítky jsou běžné u mláďat. U dospělých mají zubaté pouze zadní okrajové štítky. Odlišující vlastnost rodu je sekundární rozdělení břišních štítků zhruba uprostřed plastronu.\n\nCyclemys patří k podřádu \"Cryptodira\", u kterého umí želvy vytáhnout hlavu rovně a vertikálně zpět do krunýře, místo jejího skládání bokem, jako u podřádu \"Pleurodira\". Zbarvení hlavy je různé druh od druhu od jednotvárného k pruhovanému s jasně červenými, nebo oranžovými pruhy. Plastron může mít tmavou nebo světlou (hnědé až žlutou) barvu. Nohy jsou částečně opatřeny plovací blánou a dobře vyvinuté pro pohyb ve vodě i na souši.\n\nPohlavní dospělosti dosahují v 7 až 12 letech, dříve samci než samice. Sexuální dimorfismus se u nich málokdy projevuje, i když samice pravděpodobně vyrostou trochu víc než samci. Samice obvykle snáší deset až patnáct vajec do hnízda.\n\nRozšíření řady jednotlivých druhů Cyclemys zůstávají nejasné, ale rod se vyskytuje v jižní Asii a Indočíně (ve Vietnamu, Myanmaru, Laosu, Kambodži, Barmě, Thajsku, jižní Číně, Bangladéši, Nepálu a severovýchodní Indii), stejně jako v jihovýchodní v Asii v Malajsii, Indonésii, Bruneji a na Filipínách.\n\nJsou všežraví, ale mladé želvy jsou více masožravé. Protože je jejich kořist většinou ve vodě, jsou mladé želvy ve vodě častěji než u dospělí.\n\n\n"}
{"id": "717344", "url": "https://cs.wikipedia.org/wiki?curid=717344", "title": "Vlek na vodní sporty", "text": "Vlek na vodní sporty\n\nVlek na vodní sporty je kabelový vlek používaný k tažení vodních lyžařů a wakeboardistů, kde lano není taženo lodí, ale kabelem, který je poháněn elektrickým motorem a v principu připomíná lyžařský vlek. Existují dva druhy vodních vleků. Velké vícesloupové umožňují jízdu více lidí zároveň a jsou velmi náročné na prostor, finance a povolení. Dvousloupové vleky umožňují v jednu chvíli jízdu jednoho až dvou jezdců a vyžadují menší investice a mají menší prostorové nároky. Velký vlek se skládá ze dvou nad sebou položených lan, a přibližně na každých 80 až 100 metrech lana je mechanismus, který umožňuje za běhu připojovat a odpojovat lano. Na průměrně dlouhém vleku tak může jet 8 až 10 jezdců naráz. Rychlost vleku se pohybuje ve většině případů okolo 30 km/h, což vyhovuje velké skupině sportovců, od začátečníků až po pokročilé. malý vlek se skládá ze dvou sloupů mezi nimiž je nataženo ocelové lano tam a zpět. Jezdec pak jezdí tam a zpátky.\n\nKabely jsou většinou umístěny 8–9 metrů nad vodou, kvůli tomu je úhel lana větší než u lodi (kde je lano uvázáno nejvýše 3 metry nad vodou).\n\nVelkou výhodou kabelových vleků je jejich provozní finanční nenáročnost pro sportovce (nepotřebují loď) a jejich šetrnost k životnímu prostředí.\n\nKabelové vleky vynalezl Němec Bruno Rixen v roce 1959. Dnes je v Německu přes 60 vleků a celkem 140 v celé Evropě, odkud se rychle rozšiřují také do Spojených států a celého světa.\n\nV České republice se v současné době nachází dvě desítky vodních vleků.\n\nV letech 1998-2010 proběhlo pět mistrovství světa ve vodním lyžování s tímto vlekem, kde muži i ženy závodili v pěti kategoriích obdobně jako na klasických mistrovstvích (vodní lyžaři jinak již od roku 1949 i nadále jezdí MS za člunem). Zde česká reprezentace získala v prvních třech ročnících sedm medailí včetně jedné zlaté.\n"}
{"id": "717346", "url": "https://cs.wikipedia.org/wiki?curid=717346", "title": "Quai de l'Oise", "text": "Quai de l'Oise\n\nQuai de l'Oise (\"nábřeží Oisy\") je nábřeží v Paříži. Nachází se v 19. obvodu. Nábřeží je pojmenováno podle francouzské řeky Oise.\n\nNábřeží vede podél celého pravého, severního břehu kanálu Ourcq. Začíná u křižovatky \"Rue de la Crimée\" a \"Place de Bitche\" a končí u křížení kanálů Ourcq a Saint-Denis, kde na něj navazuje \"Quai de la Gironde\" vedoucí podél kanálu Saint-Denis.\n\n"}
{"id": "717349", "url": "https://cs.wikipedia.org/wiki?curid=717349", "title": "Quai de la Marne", "text": "Quai de la Marne\n\nQuai de la Marne (\"nábřeží Marny\") je nábřeží v Paříži. Nachází se v 19. obvodu. Nábřeží je pojmenováno podle francouzské řeky Marny.\n\nNábřeží vede podél celého levého, jižního břehu kanálu Ourcq. Začíná u ulice \"Rue de la Crimée\" a končí u křížení kanálů Ourcq a Saint-Denis, kde na něj navazuje \"Quai de Metz\" vedoucí podél slepého kanálu Rouvray.\n\n"}
{"id": "717351", "url": "https://cs.wikipedia.org/wiki?curid=717351", "title": "Ticodendron incognitum", "text": "Ticodendron incognitum\n\nTicodendron incognitum je jediný zástupce čeledi Ticodendraceae vyšších dvouděložných rostlin z řádu bukotvaré (\"Fagales\"). Je to stálezelený strom se střídavými jednoduchými listy a nenápadnými květy. Byl objeven v roce 1989 ve Střední Americe. Čeleď \"Ticodendraceae\" je příbuzná s čeledí břízovité.\n\n\"Ticodendron\" je dvoudomý stálezelený strom s jednoduchými střídavými listy s drobnými opadavými palisty zanechávajícími po opadu kruhovou jizvu kolem větévky. Listy jsou dvojitě zubaté, se zpeřenou žilnatinou a krátkým řapíkem. Samčí květy jsou bezobalné, s 8 až 10 tyčinkami, v úžlabních klasovitých květenstvích. Samičí květy jednotlivé úžlabní, se zakrnělým okvětím, se spodním semeníkem srostlým ze 2 plodolistů a se 4 komůrkami obsahujícími po jediném vajíčku. Na vrcholu semeníku jsou 2 dlouhé blizny. Opylován je větrem. Plodem je peckovice s velkými olejnatými dělohami, připomínající vlašský ořech.\n\nDruh byl objeven ve Střední Americe v roce 1989. Roste v horských mlžných lesích od Guatemaly po střední Panamu.\n\n\"Ticodendron\" tvoří sesterskou větev čeledi břízovité (\"Betulaceae\").\n\n"}
{"id": "717352", "url": "https://cs.wikipedia.org/wiki?curid=717352", "title": "Mistrovství světa ve fotbale klubů 2010", "text": "Mistrovství světa ve fotbale klubů 2010\n\nMistrovství světa ve fotbale klubů 2010 se hrálo v prosinci 2010 ve Spojených arabských emirátech. Vítězem se stal tým Inter Milán.\n\n\"Všechny časy jsou v UTC+4\"\n"}
{"id": "717353", "url": "https://cs.wikipedia.org/wiki?curid=717353", "title": "Smlouva o smlouvě budoucí", "text": "Smlouva o smlouvě budoucí\n\nSmlouva o smlouvě budoucí (\"pactum de contrahendo\") označuje smlouvu, ve které se její strany pouze předběžně dohodnou na uzavření budoucí smlouvy o nějakém konkrétním závazku. Závazkem zde je tedy jen závazek uzavřít v dohodnuté době určitou smlouvu. Právně je upravena v § 1785–1788 občanského zákoníku.\n\nJestliže není dohodnuta doba, do kdy je nutné budoucí smlouvu uzavřít, platí lhůta 1 roku. Už při sjednání smlouvy o smlouvě budoucí je vždy potřeba dohodnout se alespoň obecným způsobem na obsahu budoucí smlouvy. Ze smlouvy o smlouvě budoucí vyplývá povinnost dohodnutou smlouvu do určité doby uzavřít, ledaže se okolnosti natolik změní, že její uzavření nelze rozumně požadovat. Pokud se však takto okolnosti nezmění a i přes včasnou výzvu druhá strana bez zbytečného odkladu vlastní smlouvu neuzavře, lze se obrátit na soud, případně na osobu, která je ve smlouvě o smlouvě budoucí určena, aby určili obsah vlastní smlouvy.\n"}
{"id": "717358", "url": "https://cs.wikipedia.org/wiki?curid=717358", "title": "Irina Falconiová", "text": "Irina Falconiová\n\nIrina Falconiová (* 4. května 1990, Portoviejo) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 čtyři tituly ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v srpnu 2015 na 64. místě a ve čtyřhře pak červnu 2013 na 70. místě. K roku 2011 ji trénoval Jeff Wilson.\n\n"}
{"id": "717360", "url": "https://cs.wikipedia.org/wiki?curid=717360", "title": "Oskar Lüthy", "text": "Oskar Lüthy\n\nOskar Lüthy (26. června 1882, Bern, Švýcarsko - 1. října 1945, Curych, Švýcarsko) byl švýcarský malíř, člen skupiny \"Der moderne Bund\". V roce 1933 mu byla zakázána malířská činnost a v roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717361", "url": "https://cs.wikipedia.org/wiki?curid=717361", "title": "Quai de Metz", "text": "Quai de Metz\n\nQuai de Metz (\"Metské nábřeží\") je nábřeží v Paříži. Nachází se v 19. obvodu. Je pojmenováno podle francouzského města Mety.\n\nNábřeží vede podél západního břehu vodního kanálu Rouvray. Začíná u ulice \"Rue de Thionville\", kde na něj navazuje \"Quai de la Garonne\" a končí u společného křížení s kanály Ourcq a Saint-Denis, kde na něj navazuje \"Quai de la Marne\" vedoucí podél kanálu Ourcq.\n\n"}
{"id": "717362", "url": "https://cs.wikipedia.org/wiki?curid=717362", "title": "Mistrovství světa ve fotbale klubů 2011", "text": "Mistrovství světa ve fotbale klubů 2011\n\nMistrovství světa ve fotbale klubů 2011 se hrálo od 8. do 18. prosince 2011 v Japonsku. Šlo o 8. ročník tohoto turnaje. Vítězem se stal tým FC Barcelona.\n\n\"Všechny časy jsou v UTC+9.\"\n\n"}
{"id": "717363", "url": "https://cs.wikipedia.org/wiki?curid=717363", "title": "Marg Moll", "text": "Marg Moll\n\nMarg Moll (2. srpna 1884, Mulhouse, Francie – 15. března 1977, Mnichov, Německo) byla německá malířka, sochařka a spisovatelka. Na základě realistické reprezentace se její styl vyvíjel směrem k abstrakci. V roce 1937 byla její díla spolu s mnoha dalšími vystavena na výstavě \"Entartete Kunst\" v Mnichově. Na této výstavě byla i díla jejího manžela Oskara.\n\nDcera důstojníka začala své umělecké vzdělání na Städelsches Kunstinstitutu ve Frankfurtu nad Mohanem, kde se zajímala o sochařství. V devadesátých letech 19. století byla žákyní Hanse Völckera. V roce 1905 absolvovala výuku u malíře Oskara Molla, za kterého se o rok později provdala. Spolu se pár v roce 1907 odstěhoval do Berlína a pracoval v ateliéru Lovise Corintha, kde pracovali na olejomalbách. Marg Moll navíc navštěvovala kurzy anatomie ve škole Levin-Funke-Schule. V roce 1907 se pár přestěhoval do Paříže, kde se stýkali mimo jiné s Henrim Matissem. Umělecká dvojice patřila mezi klíčové lidi, kteří Matisse přesvědčili a pomohli mu založit vlastní akademii, takzvanou Académie Matisse. Ve své knize \"Vzpomínky na Matisse\" živě popsala pracovní situaci v \"Académii\". V Matisseho studiu Marg Moll pracovala hlavně na plastikách.\n\nPo první světové válce se s manželem přestěhovala do Vratislavi, protože Oskar Moll přijal pozvání na Státní akademii umění a řemesel Wroclaw. Místní apartmán včetně prostorného studia byl vybaven moderním nábytkem od Augusta Endella.\n\nMarg Moll vytvořila “rozmanitou sochařskou práci.” Přitom využila vlivu sochařů Alexandra Archipenka, Constantina Brâncuşiho nebo Ossipa Zadkina, kteří se proslavili v Paříži. V roce 1928 opět pracovala v Paříži jako studentka Fernanda Légera. Tam se stala členkou skupiny \"Groupe 1940\" a vystavovala s Robertem Delaunaym nebo Albertem Gleizesem.\n\nJejí sochařská a malířská tvorba byla stále více a více abstraktnější. V roce 1932 byla uzavřena Breslauova akademie a dvojice umělců Mollových se přesunula do Düsseldorfu, kde Oskar Moll přednášel. Poté, co se politická situace pro umělce jejich typu zhoršila, Marg v roce 1935 napsala do svého zápisníku: „V Düsseldorfu to začíná být nepříjemné. Oskar zvažuje, zda by neměl emigrovat do Anglie, ale rozhodli jsme se pro Berlín.“ V Berlíně si nechali postavit dům na Halensee od jejich přítele architekta Hanse Scharouna. Budova včetně \"impozantní\" sbírky vlastních i zahraničních děl byla zničena při bombovém útoku v roce 1943. Moderní styl Marg Mollové neuspokojoval kulturní diktátory národně socialistické éry, takže byla během Nacionalistické diktatury v Německu pronásledována a její sochy byly nazývány \"zvrhlými\".\n\nV roce 1943 opustili Mollovi kvůli rostoucímu bombardování Berlín a přestěhovali se do Briegu ve Slezsku, kde vlastnili dům Oskarovi rodiče.\n\nPo druhé světové válce a také po smrti svého manžela (1947) Marg Moll důsledně rozvíjela svůj styl. Od roku 1947 do roku 1950 zůstala ve Walesu a setkala se s Henryem Mooreem v Londýně. V roce 1952 se vrátila do Düsseldorfu a přednášela v Německu i v zahraničí. Její tvorba se vyznačuje redukovanými, lineárními bronzy a barevnými expresivními dřevěnými sochami.\n\nDne 15. března 1977 Marg Moll zemřela v Mnichově ve svých 92 letech. Byla pohřbena v Berlíně na městském hřbitově Zehlendorf.\n\nJejich dcera Brigitte Würtz se narodila v roce 1918 ve Vratislavi a později se z ní také stala malířka.\n\nSocha Mollové \"Tänzerin\" (\"Tanečnice\"), která byla zabavena pro výstavu Entartete Kunst v roce 1937 a byla považována za ztracenou, byla znovu objevena v Berlíně při archeologických vykopávkách, které byly prováděny roku 2009 na Rathausstraße před Červenou radnicí v přípravách na stavební práce pro metro. Je jisté, že 15 exponátů bylo uloženo v srpnu 1942 ve sklepě Königstraße 50 poblíž radnice. Stavba byla na konci druhé světové války zničena a ani při odklízení suti se skladiště nenašlo.\n\n\n\n"}
{"id": "717364", "url": "https://cs.wikipedia.org/wiki?curid=717364", "title": "Mistrovství světa ve fotbale klubů 2012", "text": "Mistrovství světa ve fotbale klubů 2012\n\nMistrovství světa ve fotbale klubů 2012 se hrálo od 6. do 16. prosince 2012 v Japonsku a bylo 9. ročníkem tohoto turnaje. Vítězem se stal tým SC Corinthians Paulista, který ve finále porazil Chelsea FC 1:0.\n\n\"Všechny časy jsou v UTC+9.\"\n\n"}
{"id": "717367", "url": "https://cs.wikipedia.org/wiki?curid=717367", "title": "Christoph Voll", "text": "Christoph Voll\n\nChristoph Voll (27. července 1897, Mnichov, Německo – 16. června 1939, Karlsruhe, Německo) byl německý grafik a sochař. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nChristoph Voll se vyučil sochařem u Selmara Wernera v Drážďanech a v roce 1919 se stal členem umělecké skupiny Dresdner Sezession Gruppe. V roce 1924 vystavoval se skupinou Novembergruppe na výstavě Große Berliner Kunstausstellung a přestěhoval se do Saarbrückenu, kde se stal ředitelem nově založené Státní školy umění a designu. V roce 1925 byl jmenován profesorem. V roce 1928 se odstěhoval do Karlsruhe na státní uměleckou školu, kde se mezi jeho studenty mimo jiné, objevil také malíř Artur Count.\n\nBěhem období národního socialismu byla jeho díla klasifikována jako „degenerované umění“. I přesto nebyl v roce 1933 Voll propuštěn ze školství, ale jeho smlouva byla prodloužena o dva roky. Následovaly útoky studentů a kolegů, v roce 1935 proběhlo podrobnější „vyšetřování“, které vyústilo v „dohodu“. Byl „osvobozen od povinností“, ale bylo mu dovoleno používat studio a školní semináře, obzvláště k plnění státních zakázek. Kvůli dalším protestům a dle pokynů říšského ministerstva propagandy v březnu 1937 mu nebyla prodloužena pracovní smlouva. V červenci 1937 byla jeho díla zhanobena na výstavě „Entartete Kunst“ a 43 jeho děl bylo zabaveno.\n\nJeho jméno lze stále nalézt v seznamu členů Německé asociace umělců z roku 1936 – jako jeden z vystavujících umělců poslední výstavy DKB v Hamburger Kunstverein, která byla po deseti dnech násilně uzavřena Říšskou komorou pro výtvarné umění.\n\nFull zemřel v roce 1939 ve věku 41 let, jeho hrob se nachází na hřbitově v dánském Oskby v Blaavandu.\n\nV roce 2005 získalo Germanische Nationalmuseum ze soukromé sbírky pět soch umělce \"Arbeiter mit Kind\" (1922), \"Arbeiterfrau mit Kind\" (asi 1923), \"Der blinde Bettler\" (1923), \"Schwangere Frau\" (1923) stejně jako \"Der Kritiker – Porträt des Literaturkritikers Arthur Binz\" (asi 1925/1926). V roce 2012 byly v Mnichově znovu objeveny akvarely \"Mnich\" (1921) a \"Sprengmeister Hantsch\" (1922).\n\n\n"}
{"id": "717369", "url": "https://cs.wikipedia.org/wiki?curid=717369", "title": "Paul Kleinschmidt", "text": "Paul Kleinschmidt\n\nPaul Kleinschmidt (31. července 1883, Bobolice, dnes součást Polska – 2. srpna 1949, Bensheim, Německo) byl německý malíř.\n\nKleinschmidt pocházel z umělecké rodiny: otec byl ředitel putovního divadla a matka herečka. Od roku 1902 do roku 1905 studoval Paul Kleinschmidt na Umělecké Akademii v Berlíně u historického malíře Antona von Wernera, poté na Akademii výtvarných umění v Mnichově u Petera Halma a Heinricha von Zügela. Po návratu do Berlína se spřátelil s Lovisem Corinthem. V letech 1908 a 1911 se podílel na výstavách uměleckého spolku Berlínská secese.\n\nV roce 1914 byl povolán do armády, odkud se po krátké době v roce 1915 vrátil kvůli otravě plynem. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717370", "url": "https://cs.wikipedia.org/wiki?curid=717370", "title": "Skandál (Glee)", "text": "Skandál (Glee)\n\nSkandál (v anglickém originále Showmance) je druhá epizoda amerického televizního seriálu \"Glee\". Epizoda měla premiéru na televizním kanálu Fox dne 9. září 2009. Scénář epizody napsali tvůrci seriálu Ryan Murphy, Brad Falchuk a Ian Brennan a režie se ujal Murphy. V epizodě je hlavním tématem snaha o přijetí nových tváří do sboru, když členové New Directions vystupují ve školním shromáždění s písničkou „Push It“ od Salt-n-Pepa.\n\nV druhé epizodě začínají vznikat dva milostné trojúhelníky; první mezi Rachel (Lea Michele), Finnem (Cory Monteith) a Quinn (Dianna Agron) a druhý mezi Emmou (Jayma Mays), Willem (Matthew Morrison) a Terri (Jessalyn Gilsig), a začínáme vidět protivníka v Sue Sylvester (Jane Lynch), která chce zničit sbor.\n\nSue Sylvester, trenérka mezinárodně uznávaných roztleskávaček ze střední školy Williama McKinleyho informuje Willa Schuestera, že jeho sbor musí mít minimálně dvanáct členů, aby se mohl zúčastnit regionálního kola. Will se rozhodne, že se New Directions předvedou na školním shromáždění, aby sbor získal nové členy. Členové sboru odmítají na shromáždění písničku „Le Freak“ od Chica a tak Will navrhne kompromis, aby předvedli „Gold Digger“ od Kanyeho Westa. Rachel je zamilovaná do Finna a proto se rozhodne ke vstupu do celibátního klubu, který navštěvuje i Finnova přítelkyně, hlavní roztleskávačka Quinn Fabray. Rachel brzy zjistí, že celibátní klub je místo, kde se dospívající snaží získat co nejvíce blízko k sobě jak to jde, ale bez jakékoliv sexuální aktivity. Quinn a další členové klubu se snaží seznámit s Rachel, ona je ale sama sebou a snaží se hlavně zapůsobit na Finna. Rachel také svolá tajnou schůzku členů sboru, aby jejich vystoupení na shromáždění tajně změnili na píseň „Push It“ od Salt-n-Pepa, se slovy, aby dali divákům, to co chtějí (sex). Studenti píseň vřele přijmou, ale ředitel Figgins (Iqbal Theba) je poté nestále zaplavován stížnostmi od rodičů studentů a vydá seznam schválených písní (většinou s náboženskou tematikou), na které New Directions mohou v budoucnosti vystupovat. Will se velice rozzlobí za Rachel, za to co udělala, a když Quinn, Santana (Naya Rivera) a Brittany (Heather Morris) úspěšně absolvují konkurz do sboru s písní „I Say a Little Prayer“, tak Will udělí Quinn sólo v písni „Don't Stop Believin'“, které původně zpívala Rachel. Sue později sdělí Quinn, aby se pokusila zničit sbor zvnitřku.\n\nDoma je Will pod tlakem své ženy Terri, aby si našel druhou práci, aby se mohli ještě před narozením dítěte nastěhovat do nového domova. Začne tedy ve škole pracovat ještě jako školník a stráví několik romantických chvil se školní poradkyní Emmou. Fotbalový trenér Ken Tanaka (Patrick Gallagher) je pozoruje a později varuje Emmu, že bude jen Willova záložní holka. Když se jí Will pak zeptá, jestli by s ním šla zase po škole, Emma ho odmítá a řekne mu, že bude mít rande s Kenem. Terri objeví, že ve skutečnosti měla jen hysterické těhotenství a ve skutečnosti těhotná není, ale nemůže se přes to přenést a přiznat to Willovi, a tak mu zalže, že čeká syna. Řekne Willovi, aby přestal pracovat jako školník a nabídne, že by mohla svůj pokoj použít jako pokoj pro miminko, takže se nemusí stěhovat. Po soukromé zkoušce se Finn a Rachel políbí a Finn je poté ohromen zkušeností předčasné ejakulace. Ztrapněný odchází a řekne Rachel, aby zapomněla, co se stalo a že se vrací ke Quinn. Epizoda končí, když smutná Rachel zpívá „Take A Bow“ od Rihanny spolu s Mercedes (Amber Riley) a Tinou (Jenna Ushkowitz) jako doprovodem.\n\nPrvní veřejné promítání epizody proběhlo v červenci na Comic Conu na panelu \"Glee\".\n\nVedlejší role, které se objeví v této epizodě hrají Patrick Gallagher jako fotbalový trenér Ken Tanaka, Iqbal Theba jako ředitel Figgins, Jennifer Aspen jako Terrina sestra Kendra Giardi, Romy Rosemont jako Finnova matka Carole Hudson, Ken Choi jako Terrin gynekolog doktor Wu a Naya Rivera a Heather Morris jako nové členky sboru Santana Lopez a Brittany. Valorie Hubbard v epizodě hostuje jako Peggy.\n"}
{"id": "717371", "url": "https://cs.wikipedia.org/wiki?curid=717371", "title": "Paul Thalheimer", "text": "Paul Thalheimer\n\nPaul Thalheimer (25. května 1884 Heilbronn – 22. prosince 1948 Schrobenhausen) byl německý malíř a grafik, který se věnoval především náboženské tématice. \n\nStudoval umění od roku 1906 do roku 1909 na Akademii výtvarných umění ve Stuttgartu u Roberta Poetzelbergera a od roku 1908 do roku 1912 v Mnichově na Akademii výtvarných umění u Petera von Halm a Ludwiga von Herterich. Po dokončení studia zůstal v Mnichově. Jako člen Mnichovské secese se účastnil jejích výstav, například v mnichovské Glaspalast. Byl také členem „Německé společnosti pro křesťanské umění“ sídlící v Mnichově. V roce 1928 byl jmenován profesorem. V tomtéž roce vystavoval na Benátském bienále.\n\nV roce 1937 bylo jeho dílo označeno za „zvrhlé umění“. Dvě jeho díla byla zabavena a spolu s mnoha dalšími vystavena na výstavě \"Entartete Kunst\" v Mnichově.\n\nPřed rokem 1939 navštívil Spojené státy, kde se v Los Angeles setkal s kolegyní ze studií v Mnichově Nelbert Chouinardovou (1879–1969). Zde jej také portrétoval americký malíř William Frederick Foster (1883–1953).\n\nV roce 1953 se v Mnichově konala výstava jeho děl.\n"}
{"id": "717373", "url": "https://cs.wikipedia.org/wiki?curid=717373", "title": "Vesna Doloncová", "text": "Vesna Doloncová\n\nVesna Doloncová, rodným jménem Vesna Ratkovna Manasijevová (rusky: Весна Ратковна Долонц; narozená 21. července 1989 Moskva) je rusko-srbská profesionální tenistka, která do sezóny 2012 reprezentovala Rusko a následně začala nastupovat za Srbsko. Narodila se do rodiny srbského otce a ruské matky. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do června 2013 dva tituly ve dvouhře a pět ve čtyřhře.\n\nNa žebříčku WTA byla nejvýše ve dvouhře klasifikována v červenci 2011 na  86. místě a ve čtyřhře pak v květnu 2013 na 93. místě. Trénuje ji Martin Böhm.\n\nV srbském fedcupovém týmu debutovala v roce 2013 únorovým čtvrtfinále Světové skupiny proti Slovensku, v němž vyhrála dvouhru nad Cibulkovou po skreči Slovenky, která vedla 6–4 a 5–4. Druhý singl proti Hantuchové prohrála a závěrečnou čtyřhru v páru s Krunićovou vyhrály bez boje. Do roku 2014 v soutěži nastoupila ke dvěma mezistátním utkáním s bilancí 1–1 ve dvouhře a 0–1 ve čtyřhře. Za fedcupové družstvo Ruska neodehrála žádný zápas.\n\nDne 1. října 2010 se vdala za Arsena Dolonce a přijala jeho příjmení.\n\n"}
{"id": "717374", "url": "https://cs.wikipedia.org/wiki?curid=717374", "title": "Arnold Topp", "text": "Arnold Topp\n\nArnold Topp (8. března 1887, Soest, Německo – ?) byl německý malíř. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. V roce 1961 byl prohlášen za mrtvého.\n\nJiž v roce 1904 se Arnold Topp spřátelil s umělci Soesteru Wilhelmem Morgnerem, Wilhelmem Wulffem a Eberhardem Viegenerem. V roce 1910 začal Topp navštěvovat uměleckou školu Kunstgewerbeschule Düsseldorf, kde studoval na semináři kreslení pod vedením učitele Lothara von Kunowskiho. Již v této době se stýkal s rýnskými expresionisty. Poté co navštěvoval a dokončoval Soester Lehrerseminar začal v roce 1913 působit jako sportovní učitel a později jako učitel kresby na Saldern Realgymnasium v Brandenburg an der Havel.\n\nPo této příležitosti si Topp udržoval kontakt s galerií Herwartha Waldena \"Der Sturm\". Během pravidelných návštěv berlín se spřátelil s dalšími umělci, jako byli například Bruno Taut nebo Georg Muche. Umělecký úspěch přišel brzy. Toppovo dílo bylo vystaveno v roce 1915 v galerii \" \"Der Sturm\"\". Ve stejném roce však započal svou uměleckou přestávku kvůli nástupu do vojenské služby. Během bitvy u Verdunu utrpěl zranění a v roce 1918 se vrátil do lazaretu v Braniborsku, kde pokračoval v práci učitele. V roce 1927 získal pedagogický titul.\n\nV roce 1914 se malíř oženil s \"Elsou Hollerbaumovou\" (* 1891) a v následujícím roce se narodil jeho první syn Helmut, v roce 1921 druhý syn Franz-Georg. Jeho manželství doprovázela celá řada špatných událostí. Kromě četných nevěr se svou ženou zacházel často zle, což způsobilo ztrátu jeho přátel. Na druhou stranu, jeho žena měla jen málo pochopení pro jeho umění.\n\nArnold Topp je jedním ze zakládajících členů umělecké rady Arbeitsrat für Kunst, vytvořené v roce 1919. V roce 1926 vystavoval s Kurtem Schwittersem a Lajosem d'Ebnethem v galerii Sturm. Do roku 1929 se účastnil četných výstav v Německu, ale také ve Spojených státech amerických, Sovětském svazu, Japonsku a Francii.\n\nV odezvě na zákon o navrácení civilní služby, se v roce 1933 připojil k nacistické učitelské asociaci. Národní socialisté však jeho tvorbu označili za zvrhlou a následně roku 1937 vystavili nejméně pět jeho děl na výstavě Entartete Kunst.\n\nAčkoli se Topp v roce 1934 se svou bývalou manželkou znovu oženil, jeho život se nezměnil. Když si jedna z jeho milenek vzala život, starosta Wilhelm Sievers požadoval jeho potrestání. Oddělení vzdělání, které si ho i nadále cenilo jako učitele, jej v 1940 přesunulo z první linie do Meseritzu na východě Braniborska. V posledním roce války byl povolán do Volkssturmu a poté převezen do Wehrmachtu. Od bojové mise téhož roku je považován za ztraceného, pravděpodobně byl vzat do sovětského zajetí.\n\nKvůli útěku před Rudou armádou byla jeho žena nucena opustit domov, ateliér a tím i práci svého manžela. V roce 1961 požádala okresní soud v Soestu o prohlášení svého manžela za mrtvého.\n"}
{"id": "717376", "url": "https://cs.wikipedia.org/wiki?curid=717376", "title": "William Wauer", "text": "William Wauer\n\nWilliam Wauer (26. října 1866 Oberwiesenthal – 10. března 1962 Berlín) byl německý sochař a režisér. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nWilliam Wauer přijel kolem roku 1900 do Drážďan a tehdy výraz „průmyslový design“ téměř nikdo neznal. Povědomí o nutnosti tvarování produktů průmyslového odvětví získal Wauer pravděpodobně v USA. Díky stále se zvyšující industrializaci chrlil trh do poloviny 19. století velké množství zboží, nebylo nutné řešit jeho design. To se ovšem radikálně změnilo s přelomem století. Umělecké zvtárnění a výroba se měli stát jedním. Tehdy začal Wauer jako vůbec jeden z prvních navrhovat značky, inzeráty a přebaly na „značkové“ produkty, kterými se stalo přestavěné zboží hromadné spotřeby.\n"}
{"id": "717377", "url": "https://cs.wikipedia.org/wiki?curid=717377", "title": "Gerhard Marcks", "text": "Gerhard Marcks\n\nGerhard Marcks (18. února 1889, Berlín, Německo – 13. listopadu 1981, Burgbrohl, Německo) byl německý sochař. Krom soch tvořil i kresby, dřevořezy, litografie a keramiku. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nNarodil se v Berlíně, kde od 18 let pracoval jako učeň sochaře Richarda Scheibeho. V roce 1914 se oženil s Marií Schmidtleinovou, s níž vychoval celkem šest dětí. Během první světové války sloužil v německé armádě, což vedlo k dlouhodobým zdravotním problémům.\n\nMarcks byl členem (mj. spolu s Schiebem, s architektem Walter Gropiem a s malířem Lyonelem Feiningerem) dvou politických skupin spojených s uměním: Listopadové skupiny () a \"Pracovní rady pro umění\" (. Byl také spojený se skupinou Deutscher Werkbund (\"Svaz německého díla\"), jejíž byl Gropius zakládajícím členem.\n\nV 1919, když Gropius založil ve Výmaru Bauhaus, byl Marcks byl jeden z prvních tří najatých členů fakulty (spolu s Feiningerem a Johannesem Ittenem); konkrétně byl jmenován \"Formmeisterem\" (\"Mistrem formy\") školní keramické dílny, která byla umístěna v blízkém Dornburgu.\n\nDříve Marcks dělal modely pro sérii zvířecích soch, které byly následně reprodukovány čínskou porcelánkou. Jeho zájem o zvířecí formy se odráží v dílech, které vytvořil pro své první portfolio v Bauhausu (), jako jsou dřevoryty (\"Kočky\") a (\"Sova\"). Časem se místo toho zaměřil na lidskou postavu a toto téma mu vydrželo po zbytek života.\n\nV září 1925 se Bauhaus přesunul do Desavy a keramická dílna byla zrušena. Marcks se místo toho přesunul do školy užitého umění na hradě Giebichenstein u Halle. Po smrti jejího ředitele Paula Thierscha byl Marcks jmenován na jeho místo, jež zastával až do svého propuštění v roce 1933. Byl vyhozen, neboť jeho práce byla nacisty považována za nevhodnou. Několik jeho prací pak bylo v roce 1937 spolu s pracemi řady dalších umělců z Bauhausu vystaveno na výstavě \"Entartete Kunst\" v Mnichově.\n\nI přes tyto perzekuce žil Marcks dál v Německu, druhou světovou válku prožil v Meklenbursku. Roku 1937 bylo nacisty zabaveno a zničeno dvacet čtyři jeho děl, jemu pak bylo zakázáno vystavovat a vyhrožováno zákazem práce. Během tohoto období podnikl několik výletů do Itálie, kde pracoval ve Villa Romana ve Florencii a ve Villa Massimo v Římě. V 1943 bylo během jednoho z náletů na Berlín zničeno mnoho prací v jeho tamějším ateliéru.\n\nPo druhé světové válce se Marcks stal profesorem sochařství na oblastní umělecké škole v Hamburku (dnes Hochschule für bildende Künste Hamburg). Zde učil čtyři roky, pak odešel do Kolína. Navrhoval také památníky pro vojenské i civilní oběti války.\n\nGerhard Marcks zemřel 13. listopadu 1981 v Burgbrohlu ve spolkové zemi Porýní-Falc.\n\nV září 1971 bylo v Brémách otevřeno muzeum Gerhard Marcks Haus, v němž je umístěna stálá expozice jeho děl. Celkem se zde nachází na 12 tisíc jeho skic a přípravných náčrtků, 900 tisků a všech 350 jeho soch. \n\n"}
{"id": "717378", "url": "https://cs.wikipedia.org/wiki?curid=717378", "title": "Lothar Schreyer", "text": "Lothar Schreyer\n\nLothar Schreyer (19. srpna 1886 Blasewitz – 18. června 1966 Hamburk) byl německý malíř. Studoval na Lipské univerzitě, Humboldtově univerzitě a Univerzitě Heidelberg. Publikoval také pod pseudonymem Angelus Pauper. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nLothar Schreyer - syn krajináře - studoval právo v Heidelbergu, Berlíně a Lipsku. Doktorát získal v roce 1911. Od roku 1911 do roku 1918 byl dramaturgem v Deutsches Schauspielhaus v Hamburku. V roce 1919 patřil mezi zakladatele berlínského Kunstbühne a jeho režisérem byl až do roku 1921. Od roku 1916 do roku 1926 Schreyer pracoval v redakci a jako editor časopisu Herwartha Waldena \"Der Sturm\". V letech 1917 až 1920 vedl scénu Sturmu v Berlíně. Zde nechával herce hrát nahé, s cizími maskami či kostýmy, aby podávali přirozené nebo zcela improvizované výkony, ve většině případů na jevišti neobvyklé. Byl autorem her \"Jungfrau\" (1917), \"Meer, Sehnte, Mann\" (1918), \"Nacht\" (1916/17; 1919) nebo \"Kreuzigung\" (1920) a řady dalších. Od roku 1921 do roku 1923 působil jako mistr a vůdce divadelní třídy Bauhausu ve Výmaru, od roku 1924 do roku 1927 na umělecké škole Der Weg v Berlíně a Drážďanech.\n\nV roce 1933 konvertoval Schreyer k římskokatolické církvi. Maria Laach se stala jeho duchovním domovem. \n\nSchreyer byl jedním z 88 spisovatelů, kteří podepsali v říjnu 1933 slib věrnosti Adolfu Hitlerovi. Po druhé světové válce v roce 1945 se vydal do Hamburku, kde žil až do své smrti v roce 1966. Působil jako spisovatel, umělec a malíř na volné noze. V Hamburských kostelech a v okolí je k vidění mnoho jeho uměleckých děl.\n\nVelká pozornost byla věnována jeho četným dílům na téma \"Křesťanské umění\", které pokrývá celé spektrum posvátného umění.\n\n\n\n"}
{"id": "717380", "url": "https://cs.wikipedia.org/wiki?curid=717380", "title": "Hans Purrmann", "text": "Hans Purrmann\n\nHans Marsilius Purrmann (10. dubna 1880, Speyer, Německo - 17. dubna 1966, Basilej, Švýcarsko) byl německý malíř, sochař, grafik, sběratel umění. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nHans Purmann žil a pracoval v Mnichově, Paříži, Berlíně, Langenargenu, Florencii a Montagnole v Ticinu. \n\nJako žák a přítel Henriho Matisse v Paříži nalezl vlastní, expresionismem nedotčenou formu. Tvořil zátiší, akty, portréty a krajiny plné slunečního světla. Jeho dílo sestává z více než 1400 olejomaleb, 400 akvarelů, 1200 kreseb, četné grafiky a čtyři plastiky. \n\nJeho manželkou byla malířka Mathilde Vollmoeller-Purrmann.\n"}
{"id": "717384", "url": "https://cs.wikipedia.org/wiki?curid=717384", "title": "Hans Feibusch", "text": "Hans Feibusch\n\nHans Feibusch (15. srpna 1898, Frankfurt nad Mohanem, Německo – 18. července 1998, Londýn, Anglie) byl německý malíř a sochař. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nFeibusch studoval malbu u Karla Hofera v berlínské Hochschule der Künste. Od roku 1925 žil opět ve Frankfurtu, kde nastoupil do Frankfurter Künstlerbund a přestěhoval se do karmelitánského kláštera vedle ateliéru Rudolfa Heinischa a Benna Elkana. V roce 1931 mu byla udělena pruská státní cena Maxe Liebermanna za obraz \"Der Fischhändler\".\n\nO dva roky později, v roce 1933, byl Feibusch vyloučen za svůj židovský původ z Frankfurter Künstlerbund. Rozhodl se emigrovat do Velké Británie, kde mu byl umožněn vstup díky jeho britské manželce. Národní socialisté deklarovali Feibuschova díla jako “Degenerované umění”. Jeho obraz \"Dvě plovoucí postavy\" (zabavený v Městské galerii ve Frankfurtu nad Mohanem) byl vystaven na výstavě Entartete Kunst v Mnichově, spolu s díly Jankela Adlera a Marca Chagalla pod názvem \"Zjevení židovské rasové duše\".\n\nVe Velké Británii, kde poprvé působil jako komerční umělec, byl obzvláště známý svými rozsáhlými nástěnnými malbami v kostelech. První zakázky obdržel prostřednictvím biskupa Chichestera George Bella. Pro katedrálu v Chichesteru Feibusch vytvořil nástěnnou malbu s příběhem Kristova pokřtění.\n\nFresky světského charakteru lze nalézt v Občanském centru v Newportu (Dvanáct fresek z historie města, 1961-1964) a v Portmeirionu za provizi zhotovil v roce 1925 bustu britského architekta Bertrama Clougha Williams-Ellise.\n\n\n\n"}
{"id": "717387", "url": "https://cs.wikipedia.org/wiki?curid=717387", "title": "Werner Scholz", "text": "Werner Scholz\n\nWerner Scholz (vlastním jménem Werner Ferdinand Ehrenfried Schulz; 23. říjen 1898, Berlín, Německo – 5. září 1982, Alpbach) byl německý expresionistický malíř.\n\nByl synem architekta Ehrenfrieda Scholze (žáka Waltera Gropia) a pianistky Elisabeth, rozené Gollnerová. Werner Scholz započal roku 1916 studium malířství na Vysoké škole výtvarných umění v Berlíně. Do první světové války narukoval jako dobrovolník. 23. října 1917 (na svoje 19. narozeniny) byl u francouzského Chemin des Dames těžce zraněn granátem a v důsledku zranění přišel o levé předloktí. \n\nV letech 1919 a 1920 pokračoval ve svém studiu malířství na berlínské Univerzitě umění. V roce 1920 si v Berlíně založil studio. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n"}
{"id": "717389", "url": "https://cs.wikipedia.org/wiki?curid=717389", "title": "Milanówek", "text": "Milanówek\n\nMilanówek je město a gmina v Mazovském vojvodství, v okrese Grodzisk, 31 km na jihozápad od Varšavy. Město je součástí varšavské aglomerace. V letech 1975-1998 město administrativně náleželo do Varšavského vojvodství.\nLeží ve Středomazovské nížině, přesněji na Łowicko-błońské planině.\n\nPodle informací k 2007 zde žije 15 838 obyvatel.\n\nMilanówek vznikl na přelomu 19. a 20. století v důsledku pozemkovým úprav zemí náležejích Michału Lasockému, ležících podél Varšavsko-vídeňské dráhy.\n\nOd začátku své existence byl Milanówek především letoviskem pro zámožné obyvatele Varšavy, kteří si tu stavěli luxusní domy a chalupy, v kterých se nakonec časem usadili napořád. Nejslavnějším výletníkem počátečních let byl Bolesław Prus. Stálým obyvatelem městečka byl mj. sochař Jan Szczepkowski.\n\nV meziválečném období se rozvíjela dodnes dominující v starší části města vilová architektura. V 20. letech vznikla Centrální výzkumná stanice hedvábí, po válce přestavěna na Továrnu přírodního hedvábí „Milanówek“.\n\nBěhem druhé světové války v kostele sv. Hedviky v Milanówku byla uschována urna ze srdcem Fryderyka Chopina, přenesená z Baziliky svatého kříže na Krakovském předměstí. Během Varšavského povstání se do Milanówku přestěhovaly nejdůležitější úřady Polské podzemní vlády, což mu vydobylo název \"malý Londýn\" a status skutečného hlavního města svobodného Polska.\n\nV roce 1951 získal Milanówek městská práva. V roce 1961 byly hranice města rozšířeny, zahrnuta zůstala mj. vesnice \"Nowa Wieś\" (nyní je to část Milanówka nazývaná \"Kazimierówka\"). V dobách Polské lidové republiky (1952-1989) nastoupil rozvoj průmyslu, především vznik továrny stomatologických a chirurgických nástrojů „MIFAM“. Po administrativní reformě v Polsku roku 1999 se Milanówek stal jednou ze šesti gmin tvořících okres Grodzisk. V roce 2004 z rozhodnutí ministra kultury se stal Milanówek sídlem Státního archivu osobní dokumentace a platů, nejmladšího mezi státními archivy.\n\nNejznámějším dílem velebícím Milanówek a jeho každodenost je sbírka poezie \"Západ slunce v Milanówku\" (pl. \"Zachód słońca w Milanówku\") Jarosława Marka Rymkiewicze, vyznamenaný literární cenou Nike v roce 2003. Milovníci hudby možná pamatují píseň Hanny Banaszak \"Jahody v Milanówku\" (pl.\" Truskawki w Milanówku\") – autor textu Wojciech Młynarski.\n\nPodle informací k 2002 má Milanówek rozměr 13,52 km², z toho:\n\nMěsto představuje 3,69% povrchu okresu.\n\nPodle informací Hlavního statistického úřadu (GUS) z 31. prosince 2008:\nPodle dat z roku 2002 průměrný plat obyvatele činí 1460,08 zł.\n\n\n\n\nMezi památky Milanówku patří Farní kostel sv. Hedviky, vilový komplex Turczynek, hrob vojáků z období druhé světové války a mnoho dalších vil z let 1896 – 1945, mj. „ Potęga“, „Matulinek“, „Hygea“, „Borówka“. Všechny tyto památky jsou zapsány do seznamu kulturních památek (26 položek). 388 předválečných vil a další hodnotné zástavby v střední části Milanówku byly zapsány jako „urbanistický a krajinný celek“ do seznamu kulturních památek. Početné vily a penzióny tvoří genia loci Milanówku a mají určující vliv na jeho ráz.\n\nV Milanówku se nachází dva katolické kostely, náležející do Varšavské arcidiecéze. Potřeby věřících v severní část města zajišťuje Farní kostel sv. Hedviky Slezské, a jižní Farní kostel Bolestné Matky Boží. Kromě toho se v Milanówku nachází sál Království Svědků Jehovových. Věřící jiných náboženství navštěvují modlitebny a kostely v jiných městech.\n\nV Milanówku existuje silná sportovní tradice v mnoha sportovních odvětvích jako je fotbal („KS Milan Milanówek“, 5.liga), basketbal („UKS“, 3.liga), rychlobruslení (3. místo v národním žebříčku), sportovní střelba (střelnice), šachy (šachový klub „Jedwabnik“), tenis (kurty, v září „Otevřené mistrovství Milanówku“), tanec (taneční soubor „Twist“), lehká atletika (trénuje zde Katarzyna Panejko-Wanat, která dvakrát zvítězila v akademickém mistrovství Polska v maratónu).\n\nNa území města se nachází pět národních škol (z toho 3 státní a 2 soukromé), tři 2. stupně základních škol (z toho 2 státní a 1 soukromá), dvě sdružení místních středních škol a gymnázium.\n\nNejstarší školou ve městě je 100 let staré Sdružení gminských škol č. 1 P. Petra Skargy (nyní v novém komplexu budov).\n\nAutem\nMilanówek leží u vojvodské silnice číslo 719 vedoucí z Varšavy (výjezd Alejemi Jerozolimskými) do Żyrardówa. Podle plánů Generálního vedení státních silnic a dálnic má brzy vést přes území města úsek dálnice A2. Nejbližší dálniční nájezd bude však až v Tłustém.\n\nVlakem\nMěstem vedou dvě železniční tratě. První tratí je PKP, na které je umístěna železniční zastávka \"Milanówek\". Zastavují tu všechny vlaky osobního dopravce Koleje Mazowieckie jedoucí z Varšavy do Grodzisku Mazowieckého, Żyrardówa a Skierniewic. Druhou tratí je WKD – na území Milanówku se nachází tři zastávky (\"Brzózki\", \"Polesie\", Milanówek Grudów). Posledně jmenovaná zastávka je poslední zastávkou na jedné z tras linie.\n\nLetadlem\nNejbližštím letištěm je letiště Varšava-Okęcie ve varšavské čtvrti Okęcie.\n\n\n\n"}
{"id": "717390", "url": "https://cs.wikipedia.org/wiki?curid=717390", "title": "Werner Heuser", "text": "Werner Heuser\n\nWerner Heuser (11. listopadu 1880, Gummersbach, Německo – 11. června 1964, Büderich, Německo) byl německý expresionistický malíř a kreslíř. Od roku 1926 byl profesorem na Akademii umění v Düsseldorfu. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. V důsledku toho musel jako „zvrhlý umělec“ akademii opustit. Po válce se na ni ale vrátil a jako ředitel v letech 1946 až 1949 se podílel na jejím znovuvybudování. Později se věnoval vlastní tvorbě a působil jako poradce kulturního výboru zemského sněmu.\n"}
{"id": "717393", "url": "https://cs.wikipedia.org/wiki?curid=717393", "title": "Rudolf Schlichter", "text": "Rudolf Schlichter\n\nRudolf Schlichter (6. prosince 1890, Calw, Německo – 3. května 1955, Mnichov, Německo) byl německý výtvarník. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\n\n\n"}
{"id": "717397", "url": "https://cs.wikipedia.org/wiki?curid=717397", "title": "Fritz Stuckenberg", "text": "Fritz Stuckenberg\n\nFritz Stuckenberg (16. srpna 1881 Mnichov, Německo – 18. května 1944 Füssen, Německo) byl německý expresionistický malíř. Jeho strýc byl malíř Bernhard Wiegandt. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nFriedrich Bernhard Stuckenberg se narodil 16. srpna 1881 v Mnichově, ve dvanácti letech přijel do Delmenhorstu, kde jeho otec převzal obchodní řízení společnosti Hansa-Linoleumwerke. Jeho strýcem byl malíř Bernhard Wiegandt. Po přerušení studií architektury a po letech akademie ve Výmaru a Mnichově se v roce 1907 přestěhoval do Paříže, jejíž vedoucí role kulturního hlavního města 19. a počátku 20. století lákala umělce všech národů. Fritz Stuckenberg také našel v Paříži uměleckou inspiraci a \"novou\" svobodu světla a barev. Patřil do okruhu „Café du Dôme“ a vystavoval na velkých pařížských „salonech“ a galeriích. V tisku se mu od kritiků dostalo několikrát ocenění.\n\nOd roku 1912 působil v Berlíně, kde jej objevil v roce 1916 Herwarth Walden a přijal jej do umělecké skupiny Sturm-Kreis, kde udržoval užší kontakty, zejména s Georgem Mucheem, Arnoldem Toppem, Walterem Mehringem nebo Mynonou. Zklamaný vývojem, v roce 1919 rozvázal smlouvu s Waldenem a připojil se k Arbeitsrat für Kunst s Walterem Gropiusem a Brunem Tautem, což byla později skupina Novembergruppe. Četné výstavy \"Sturm\", stejně jako účast na \"prvním mezinárodním veletrhu Dada\", začlenění do třetí složky Bauhaus a mnoho dalších výstav v důležitých galeriích, dokládají jeho místo na umělecké scéně té doby. Jeho dílo, zastoupené v důležitých německých a amerických sbírkách, bylo vystavováno v Německu, USA a Moskvě jako příklad jednoho z průkopnických představitelů evropské avantgardy.\n\nDonucen vážnou nemocí a ekonomickými těžkostmi se Fritz Stuckenberg v roce 1921 vrátil do Delmenhorstu. Zde, v \"ponurém Delmenhorstu\" (z dopisu vlámskému dadaistovi Paulu van Ostaijenovi) za stále více politických a osobně represivnějších podmínek, vyvinul zralou konstruktivní a duchovní práci. V roce 1927 vystavoval společně s uměleckou skupinou Der Fels v městské Gemäldegalerie Bochum.\n\nBěhem národního socialistického \"očištění\" byly všechny jeho obrazy v galerii odstraněny nebo zničeny. V roce 1937 byla na výstavě \"Degenerované umění\" uvedena práce \"Straße mit Häusern\" (\"Ulice s domy\", 1921). V roce 1941 se odstěhoval do Füssenu a umřel v roce 1944 ve svých 62 letech. \n\nPo téměř padesáti letech byl Stuckenberg znovuobjeven v roce 1993 na retrospektivní výstavě v Delmenhorstu, Berlíně a Neuss jako součást umělecké moderní avantgardy. Jeho dílo shromažďuje a udržuje především Městská galerie Delmenhorst, dva jeho obrazy (portrét Marie a \"Kristus, procházející po jezeře\"), které vznikly v roce 1908, visí od roku 1997 v kostele v Delmenhorstu, kde byly do roku 1947 součástí oltáře. Stálá expozice \"Mistrovská díla Stuckenbergovy sbírky\" byla otevřena 31. října 2008 v Delmenhorstu.\n\n\n"}
{"id": "717398", "url": "https://cs.wikipedia.org/wiki?curid=717398", "title": "Edwin Scharff", "text": "Edwin Scharff\n\nEdwin Scharff (21. března 1887, Neu-Ulm, Německo – 18. května 1955, Hamburk, Německo) byl německý sochař. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nVe svých patnácti letech Edwin Scharff opustil své rodné město Neu-Ulm a studoval malbu na Kunstgewerbeschule v letech 1903 až 1907 v malířské třídě Ludwiga von Hertericha a později na Královské akademii umění v Mnichově. V roce 1906 vznikly jeho první sochy a v roce 1908 první lepty na téma Sny a skicy.\n\nPoté, co strávil rok v Paříži v roce 1912/13, potkal Julesa Pascina. V roce 1913 se stal zakládajícím členem mnichovské Neue Secession. Pak se Edwin Scharff začal věnovat sochařství, což bylo začátkem jeho nejproduktivnější tvůrčí fáze. V roce 1919 si vzal herečku Helenu Ritscher (1888–1964) a z jejich manželství vzešly dvě děti. Výsledkem byly obrazy, sochy a grafika na téma milenců a po narození prvního dítěte také na téma matka a dítě.\n\nV roce 1923 byl jmenován profesorem na Univerzitě výtvarných umění v Berlíně, kde získal řadu veřejných zakázek na památky, busty a medaile. V roce 1927 byl Edwin Scharff zvolen viceprezidentem Německé asociace umělců. V roce 1931 byl Edwin Scharff jmenován členem Pruské akademie umění a zůstal jím až do roku 1945.\n\nPo \"zabavení moci\" národními socialisty byl nejprve přeložen do Kunstakademie Düsseldorf. V květnu 1933 se stal členem nacistické strany, dokud nebyl v roce 1938 vyloučen. Na říšské výstavě Schaffendes Volk 1937 v Düsseldorfu postavil za více než 100.000 říšských marek dvě sochy postav určené ke vchodu do parku Nordpark Düsseldorf. Krátce nato však byl hanobený jako degenerovaný umělec, tři jeho práce byly zesměšněny v červenci 1937 na nacistické výstavě Entartete Kunst a 46 jeho prací nakonec bylo zničeno jako zvthlé umění. V roce 1938 byl donucen odejít z Kunstakademie Düsseldorf a byl vyloučen z říšské komory výtvarných umění.\n\nPo druhé světové válce byl Edwin Scharff zvolen zpátky do německé asociace umělců a pracoval jako člen poroty od roku 1951 do roku 1955. V roce 1955 byl jmenován členem Akademie umění v Berlíně. Od roku 1946 vyučoval na Landeskunstschule v Hamburku, kde zemřel v roce 1955.\n\nDesky pro dvě protilehlé hrobky Edwina Scharff a jeho manželky na hamburském hřbitově Ohlsdorf zhotovila jeho studentka Ursula Querner, pravděpodobně z mramoru Trani Perlato.\n\nNa uměleckých výstavách documenta 1 (1955) a documenta 2 (1959) v Kasselu byly jeho práce předvedeny i mezinárodní veřejnosti. Na jeho počest uděluje město Hamburk Výroční cenu Edwina Scharffa.\n\nV roce 1999 bylo v jeho rodném městě Neu-Ulmu otevřeno muzeum Edwina Scharffa, které ve stálé expozici podává ucelený přehled o jeho životu a díle. V majetku muzea jsou mimo jiné dvě bronzové plastiky rodičů sběratelů umění Franze Moufanga, busta staršího Wilhelma Moufanga a reliéfní tondo jeho manželky Julie Stutzmannové z roku 1920.\n\nSocha herečky Anni Mewesové, která byla vytvořena v roce 1917, byla znovu objevena spolu s dalšími sochami dalších umělců zabavených v roce 1937 na berlínském sochařském fondu v roce 2010, během záchranných vykopávek na Rathausstraße u Červené radnice před výstavbou metra.\n\nTematicky Scharffova práce líčí humanistické tradice související s reprezentací koně. Jeho formální idiom je stylistické, expresivní a kubistické zobrazení.\n\n\n\n\n\n"}
{"id": "717400", "url": "https://cs.wikipedia.org/wiki?curid=717400", "title": "Johana z Penthièvre", "text": "Johana z Penthièvre\n\nJohana z Penthièvre ( \"Jeanne de Penthièvre\" nebo \"Jeanne la Boiteuse\", \"Janed Pentevr\"; 1319 – 10. září 1384, Guingamp) byla hraběnka z Penthièvre, vévodkyně bretaňská a v době manželova uvěznění také účastnice válečného sporu o bretaňské dědictví v tzv. \"válce dvou Jan\".\n\nJohana se narodila jako jediný potomek Víta z Penthièvre, mladšího bratra bretaňského vévody Jana III. V červenci 1337 byla kulhavá dívka provdána za Karla z Blois, svého asketického vrstevníka.\n\nBretaňský vévoda Jan roku 1341 zesnul zcela bez potomstva a rozhořel se spor o uvolněný vévodský trůn. Uchazeči byli dva - Jan z Montfortu, nevlastní bratr zesnulého vévody, který měl podporu anglického krále Eduarda III. a Karel z Blois jako choť Johany.\n\nVálečná štěstěna byla vrtkavá a přikláněla se hned na tu či onu stranu. Karlovi se podařilo v zimě 1341 při obléhání Nantes Montforta zajmout a ten po návratu z vězeňské kobky roku 1345 zemřel. Karel se pak v bitvě u La Roche-Derrien dostal do anglického zajetí, kde setrval dalších osm let. Po složení výkupného byl roku 1356 propuštěn a nakloněn k urovnání sporu dohodou. Johana nesouhlasila a dlouholetý spor byl tak vyřešen až 29. září 1364 v bitvě u Auray, v níž Karel společně se svým levobočkem Janem padl. O rok později Johana rezignovala na svá práva k Bretani ve prospěch Jana, syna zesnulého Montforta.\n\nZemřela roku 1384 a byla pohřbena po manželově boku v klášteře minoritů v Guingampu, který byl zničen v 17. století. Náhrobek je dnes ve sbírkách pařížského Louvru.\n"}
{"id": "717407", "url": "https://cs.wikipedia.org/wiki?curid=717407", "title": "Eastern Washington Eagles", "text": "Eastern Washington Eagles\n\nEastern Washington Eagles je jméno pro univerzitní sportovní týmy Eastern Washington University ve městě Cheney v americkém státě Washington. Program zahrnuje pět mužských sportů – basketbal, přespolní běh, americký fotbal, tenis a atletika – a sedm ženských sportů – basketbal, přespolní běh, golf, fotbal, tenis, atletika a volejbal.\n\nUniverzita je členem nejvyšší divize asociace NCAA již od roku 1983. Po většinu své historie patřily univerzitní sporty pod méně prestižní asociaci NAIA, ale to pouze před modernizací sportovního programu, jejíž částí byl přechod k NCAA. Od roku 1987 Eagles patří do Big Sky Conference. Maskotem týmů je tzv. „Swoop“, což je vlastně orel bělohlavý a týmové barvy jsou červená a bílá.\n\nV minulosti univerzita provozovala také baseball, zápas a gymnastiku. V roce 2010 se týmu amerického fotbalu povedlo vyhrát celonárodní šampionát, což se povedlo poprvé v historii univerzity v jakémkoli sportu.\n\nNynějším koučem fotbalového týmu Eagles je Beau Baldwin, který v minulosti hrál pouze za Central Washington University. Tým hraje na nejvyšší úrovni univerzitního amerického fotbalu. V roce 2010 se týmu povedlo poprvé vyhrát národní mistrovství, když porazil University of Delaware rozdílem 20-19.\n\nJim Hayford je koučem basketbalového týmu univerzity, který dvakrát v historii vyhrál svou konferenci. V roce 2004 to bylo poprvé, a tak se tým také poprvé podíval do play-off, kde ale ihned prohrál s týmem Oklahoma State University.\n\nTým amerického fotbalu hraje své zápasy na stadioně Roos Field, který byl otevřen roku 1967 a renovován v letech 2004 a 2010, což také zvětšilo jeho kapacitu na 11 702 diváků. Původně se stadion jmenoval Woodward Field v památce na bývalého fotbalového a basketbalového trenéra Arthura C. Woodwarda. Roos Field nahradil původní Woodward Field, který se nacházel nedaleko dnešní Kennedyho knihovny. \n\nReese Court je multifunkční aréna pro 6 tisíc diváků, ve které hrají basketbalové týmy a volejbalový tým univerzity. V roce 1981 nahradila původní Eastern Washington Fieldhouse a své jméno nese po bývalém kouči amerického fotbalu Williamu Reesovi. \n\nEWU-UM Governors Cup je každoroční zápas amerického fotbalu mezi týmem Eastern Washington University a University of Montana. Tradičně se hraje v sobotu uprostřed základní části sezony a střídá se na stadionech Roos Field a montanském Washington-Grizzly Stadium. Eagles momentálně ztrácí 11-25 na zápasy.\n\nOd roku 2010 se vytvořila rivalita ve všech sportech s týmem Portland State University, která nese název The Dam Cup. V prvním roce se Eagles podařilo vyhrát celkem 55-17. Cílem Dam Cupu je vytvořit rivalitu mezi univerzitami a přinést absolventům v oblastech Portlandu a Spokanu pocit hrdosti. Dalšími cíli je přilákání více fanoušků na zápasy a vybudování týmového duchu mezi studenty na obou univerzitách.\n"}
{"id": "717408", "url": "https://cs.wikipedia.org/wiki?curid=717408", "title": "Příběhy Tří říší", "text": "Příběhy Tří říší\n\nPříběhy Tří říší (), někdy také znám jako \"Romance o Třech královstvích\", je čínský román vyprávějící o historii Číny ve 3. století, kdy se říše Chan rozpadla na tři státy – na říši Wej na severu, na říši Wu na jihu a na říši Šu v S’-čchuanu. Dílo zachycuje rozpad chanského státu (zanikl roku 220), vznik Tří říší na jeho troskách a jejich soupeření ukončené opětným sjednocením Číny říší Ťin roku 280.\n\nAutorem románu je Luo Kuan-čung (asi 1330–1400). Sepsal jej na základě \"Zápisků o Třech říších\" dvorského historika Čchen Šoua, žijícího ve 3. století, doplněných o materiál převzatý z tchangské poezie a z jüanských oper a o osobní názory autora. \"Příběhy Tří říší\" ne vždy odpovídají historické realitě, nicméně v důsledku popularity románu právě jejich verze událostí vešla do obecného povědomí Číňanů. K tomu přispělo hojné využívání scén z \"Příběhů\" v tradičním čínském divadle.\n\nAutor pojal příběh románu jako dramatické střetnutí dvou principů. Na jedné straně stojí právo, ctnost a legitimita zákonného dědice dynastie Chan Liou Peje, na straně druhé zrádný a krvežíznivý zakladatel dynastie Wej Cchao Cchao. Společně s Liou Pejem bojují jeho svorní bratři Kuan Jü a Čang Fej, a moudrý rádce a ministr Ču-ke Liang, který má i určité nadpřirozené vlastnosti. Kladné postavy románu, spojené přísahou v Broskvové zahradě, nabývají postupně charakteru lidových hrdinů, jejichž motivací je věrnost a boj proti útlaku a bezpráví. Román je napsán elegantní spisovnou řečí spojující v sobě i prvky jazyka lidového a obsahuje barvité obrazy různých historických, zvláště bitevních scén.\n\nRomán byl hojně opisován, roku 1522 vyšlo první tištěné vydání pod názvem \"San-kuo-č’ tchung-su jen-i\" (三國志通俗演义). V 60. letech 17. století Mao Lun a jeho syn Mao Cung-kang významně zrevidovali text, rozdělili jej na 120 částí (místo dosavadních 24), zkrátili z 900 000 na 750 000 znaků a vydali pod názvem \"San-kuo-č’ jen-i\" (三國志演义).\n\nSpolečně s Příběhy od jezerního břehu, Putováním na západ a Snem v červeném domě patří mezi čtyři klasické romány čínské literatury.\n\nPříběhy tří říší byly podnětem k množství literárních, filmových a herních adaptací. K nejznámějším filmovým adaptacím patří epický film Krvavé pobřeží z roku 2008.\n\n"}
{"id": "717411", "url": "https://cs.wikipedia.org/wiki?curid=717411", "title": "Zemský okres Neumarkt in der Oberpfalz", "text": "Zemský okres Neumarkt in der Oberpfalz\n\nZemský okres Neumarkt in der Oberpfalz je okres v bavorském vládním obvodě Horní Falc. Sídlem správy je město Neumarkt in der Oberpfalz.\n\n"}
{"id": "717412", "url": "https://cs.wikipedia.org/wiki?curid=717412", "title": "Rick Scott", "text": "Rick Scott\n\nRichard Lynn „Rick“ Scott (* 2. prosince 1952 Bloomington, Illinois) je podnikatel a politik ze Spojených států amerických, současný guvernér Floridy, kde nastoupil po Charliem Cristovi. Je členem Republikánské strany.\n\nOd ledna 2019 bude Scott zastupovat Floridu v Senátě Spojených států. Ve volbách 6. listopadu 2018 zvítězil velmi těsně (o 10 000 hlasů) nad dosavadním senátorem a bývalým astronautem Billem Nelsonem.\n\nV mládí sloužil necelé tři roky v Námořnictvu Spojených států amerických, poté získal bakalářský titul na University of Missouri v oboru podnikání a později ještě vystudoval práva na Southern Methodist University. V roce 1972 si vzal svoji o rok starší středoškolskou lásku, Frances Annette Holland. Manželé mají dvě dcery a žijí ve městě Naples.\n"}
{"id": "717414", "url": "https://cs.wikipedia.org/wiki?curid=717414", "title": "Hrudní koš", "text": "Hrudní koš\n\nHrudní koš (\"cavitas thoracis\", též \"cavea thoracis\") je soustava kostí obepínajících hrudní dutinu obratlovců. Je tvořen především žebry a doplněn hrudní páteří a hrudní kostí. Hlavní funkcí hrudního koše je ochrana vnitřních orgánů uložených v hrudníku. U suchozemských obratlovců dále umožňuje dýchání, neboť se na něj upínají důležité dýchací svaly. Hrudní dýchání je například zcela zásadní pro plazy, u nichž obvykle chybí bránice. Výjimkou jsou želvy, jejichž hrudní koš je zcela přirostlý ke krunýři a dýchání se uskutečňuje odlišnými mechanismy. Ptáci a savci používají hrudní koš k dýchání vždy alespoň částečně.\n\nLidský hrudní koš je charakteristicky klenutý útvar, jehož dutina je obemknuta 12 páry žeber, 12 hrudními obratli a vpředu dále hrudní kostí. U plodů je hrudník kuželovitý (nahoru se zužující), větší v předozadním směru. U novorozenců má cca kruhový průřez a až postupně (díky vzpřímenému postavení) nabývá typického předozadně zploštělého tvaru, přičemž páteř prominuje směrem do dutiny hrudního koše. Existuje však celá řada odchylek ve tvaru hrudního koše, např. dlouhý (astenický) hrudník či soudkovitý hrudník. V horní části se nachází otvor \"apertura thoracis superior\", ohraničený prvním hrudním obratlem, prvním párem žeber a vrcholem hrudní kosti. V dolní části se nachází \"apertura thoracis inferior\", který je obepnut dvanáctým hrudním obratlem, posledním párem žeber a spodinou hrudní kosti.\n"}
{"id": "717417", "url": "https://cs.wikipedia.org/wiki?curid=717417", "title": "Arcibiskupský seminář v Praze", "text": "Arcibiskupský seminář v Praze\n\nArcibiskupský seminář v Praze je kněžský seminář pražské arcidiecéze, v němž se připravují seminaristé ke kněžské službě v některé z diecézí České církevní provincie.\n\nZa náboženské situace v Praze 16. století se katoličtí kněží připravovali v jezuitském konviktu. Pro zřízení semináře 1629 zakoupil kardinál Harrach budovu Králova dvora, ale činnost semináře byla zahájena až v roce 1635. Po zrušení jezuitského řádu roku 1775 se seminář přestěhoval do Klementina a stal se jediným seminářem v Praze.\n\nV dnešní budově v Dejvicích sídlí seminář od roku 1929 s nucenými přestávkami v letech 1939–1945, kdy byl umístěn v Dolních Břežanech a 1953–1990 v Litoměřicích.\n\nDo 31. 12. 2017 byl součástí Univerzity Karlovy. Od 1. 1. 2018 existuje jako samostatná církevní právnická osoba, která byla založena dne 1. 10. 2017 Arcibiskupstvím pražským.\n\n\n\nV některých obdobích bylo více vicerektorů, například v roce 1910 byli dva.\n\n\nV některých obdobích bylo více spirituálů.\n\n"}
{"id": "717422", "url": "https://cs.wikipedia.org/wiki?curid=717422", "title": "Jan z Montfortu (1294–1345)", "text": "Jan z Montfortu (1294–1345)\n\nJan z Montfortu ( \"Jean de Montfort \", \"Yann Moñforzh\"; 1295, Hennebont – 26. září 1345, Hennebont) byl hrabě z Montfort-l'Amaury a Richmondu, vévoda bretaňský a účastník války o bretaňské nástupnictví.\n\nByl prvorozeným synem bretaňského vévody Artura II. a jeho druhé choti Jolandy, dcery hraběte Roberta z Dreux a vdovy po skotském králi Alexandrovi. Artur Bretaňský zesnul roku 1312 a novým vévodou se stal Jan, jeho prvorozený syn z předchozího manželství a Montfortův nevlastní starší bratr.\n\nJan z Montfortu po matčině smrti roku 1322 zdědil hrabství Montfort a roku 1329 se oženil s Johanou, dcerou Ludvíka z Nevers. Bretaňský vévoda se i přes četná manželství nestal otcem a pokusil se Jana z Montfortu z dědictví vyloučit ve prospěch kulhavé neteře Johany, dcery Víta z Penthièvre a jejího zbožného manžela Karla z Blois. Roku 1341 těžce onemocněl a zemřel. Vzápětí se rozhořela válka o osiřelé vévodství.\n\nMontfortovi se podařilo získat podporu anglického krále Eduarda III. za slib, že od něj přijme Bretaň jako anglické léno. Podpora Anglie mu však nebyla nic platná, Karlovi z Blois se podařilo jej při obléhání Nantes zajmout a nechat uvěznit v Louvru. V boji pokračovala jeho žena Johana, která přislíbila anglickému králi, že bude moci jednu ze svých dcer provdat za jejího syna, pokud poskytne vojenskou pomoc.\n\nZatím co Jan z Montfortu trávil čas v pařížském vězení, proslavila se jeho žena statečnou obranou obléhaného Hennebontu. Odhodlaná ubránit Bretaň pro svou rodinu, oblékla na sebe i zbroj. Roku 1343 došlo k příměří mezi Francií a Anglií. Montfortovi se podařilo na jaře 1345 uprchnout v převleku za obchodníka. Ochořel při obléhání Quimperu a zemřel již v září 1345 v Hennebontu. Jeho ostatky byly pohřbeny v klášteře sv. Kříže v Quimperlé.\n"}
{"id": "717424", "url": "https://cs.wikipedia.org/wiki?curid=717424", "title": "Andrej Michněvič", "text": "Andrej Michněvič\n\nAndrej Anatoljevič Michněvič ( , ; * 12. července 1976 Bobrujsk) je běloruský atlet, mistr světa ve vrhu koulí.\n\nOd 7. srpna 2001 do 6. srpna 2003 si odpykával dvouletý trest za pozitivní dopingový nález na zakázané látky, který mu byl odhalen během světového šampionátu v Edmontonu.\n\nTřikrát reprezentoval na letních olympijských hrách. Poprvé se kvalifikoval v roce 2000 na olympiádu v australském Sydney, kde ve finále skončil na 9. místě. Na následujících LOH 2004 v Athénách obsadil výkonem 20,60 m 5. místo. Největšího úspěchu dosáhl na olympiádě v Pekingu v roce 2008, kde vybojoval bronzovou medaili. Jeho nejdelší hod z druhé série měřil 21,05 m. O čtyři centimetry dál poslal v poslední sérii kouli Američan Christian Cantwell a Michněviče odsunul na třetí pozici. Polák Tomasz Majewski se stal olympijským vítězem za 21,51 m.\n\n\nV březnu roku 2007 se oženil s běloruskou atletkou, rovněž koulařkou, mistryní Evropy z roku 2006 Nataljou Choroněkovovou, se kterou má syna a žijí ve městě Vitebsk.\n\n"}
{"id": "717425", "url": "https://cs.wikipedia.org/wiki?curid=717425", "title": "Zemský okres Regensburg", "text": "Zemský okres Regensburg\n\nZemský okres Regensburg je okres v bavorském vládním obvodě Horní Falc. Sídlem správy je město Regensburg, které však není jeho součástí, ale tvoří samostatný městský okres.\n"}
{"id": "717427", "url": "https://cs.wikipedia.org/wiki?curid=717427", "title": "National Association for the Advancement of Colored People", "text": "National Association for the Advancement of Colored People\n\nNational Association for the Advancement of Colored People (zkráceně NAACP, doslova \"Národní asociace pro zvýhodňování barevných lidí\") je lidskoprávní organizace ve Spojených státech amerických, která se tradičně zaměřuje na obranu práv afroameričanů. Byla založena 12. února 1909, kdy sousloví \"barevní lidé\" patřilo mezi slušnější označení pro černochy a severoamerické Indiány; dnes se ho organizace drží spíše z tradice.\n\nHlavním sídlem asociace je Baltimore ve státě Maryland a organizace má dnes zhruba tři sta tisíc členů.\n\n"}
{"id": "717432", "url": "https://cs.wikipedia.org/wiki?curid=717432", "title": "American Civil Liberties Union", "text": "American Civil Liberties Union\n\nAmerican Civil Liberties Union (zkratka ACLU, česky zhruba \"Americký svaz pro občanské svobody\") je nestátní nezisková organizace ve Spojených státech amerických, která si klade za cíl „bránit a uchovávat práva a svobody jednotlivců zaručených všem osobám v zemi ústavou a zákony Spojených států“. Z právního hlediska se jedná vlastně o organizace dvě: ACLU Foundation (\"nadaci\"), která se zabývá právními spory, a samotnou ACLU, která se zabývá lobbováním v oblasti tvorby zákonů.\n\nV roce 2010 měla organizace půl miliónu členů.\n\n"}
{"id": "717439", "url": "https://cs.wikipedia.org/wiki?curid=717439", "title": "Štvanec (Star Trek: Nová generace)", "text": "Štvanec (Star Trek: Nová generace)\n\n„Štvanec“, v originále „The Hunted“, je v pořadí jedenáctá epizoda třetí sezóny seriálu \"\".\n\nUSS Enterprise D se účastní jednání na planetě Angosia, která usiluje o vstup do Spojené federace planet. Angosianské orgány žádají kapitána Picarda o pomoc při dopadení odsouzeného, který uprchl transportní lodí z trestanecké kolonie na Lunaru V. Pro Enterprise, které momentálně velí Dat, není těžké loď najít, ale pak ji ztratí z dohledu za asteroidem. Když se opět vynoří na druhé straně zpoza asteroidu, není celá, musela se rozdělit na více segmentů. Senzory neodhalí na palubě žádné známky života, a tak letí Enterprise za asteroid hledat zbytek lodi. Naleznou zde trosky druhé části lodi a opět žádné známky života. V domnění, že vězeň zahynul, Dat přikazuje návrat k planetě. Nicméně po opuštění stínu asteroidu Wesley zjistí, že první část lodi, kterou viděli předtím, zmizela. Když zavolá z planety Picard a požaduje hlášení, Dat je nucen připustit, že vězeň jim unikl.\n\nPicard a Riker se vrátí na Enterprise. Dat přijde na to, že vězeň využil magnetického pólu planety, aby oklamal jejich dálkové senzory. Letí tedy k magnetickému pólu a objeví tam ztracenou loď, která je na kolizním kurzu k nim. Přestože senzory stále nezaznamenávají žádné známky života, někdo musí loď očividně ovládat. Worf zvedne štíty a loď odrazí. Dat oznamuje, že vězeň opustil loď v jakémsi jednomístném modulu těsně před kolizí. Tento je transportován na Enterprise. Během transportu O'Brien detekuje u vězně zbraň, kterou ještě před dokončením přenosu zneškodní. Když ho členové bezpečnosti chtějí zadržet, bojuje s nimi a zpočátku se zdá být imunní střelbě z phaserů. Přepere oba strážné, zraní O'Briena a zastavit se jej podaří až Rikerovi a Worfovi.\n\nJeho jméno je Roga Danar. Poradkyně Troi z něj cítí jen malou agresi a považuje za nepravděpodobné, že je tak násilnický. Ze zjištěných informací je patrné, že ačkoliv je vězeň, nemá v záznamech vůbec žádné kriminální činy. Vláda Angosie pro něj pošle transportní loď, která jej má dopravit zpět do vězení na Lunaru V. Zároveň potvrdí, že byl dříve normální občan, který narukoval do armády a byl psychologicky a biochemicky přizpůsoben, aby z něj byl lepší voják. Pokud je v nebezpečí, jeho paměť, inteligence, reflexy a síla se zvýší. Je uvězněn, protože jeho soužití s většinovou společností je nevhodné a problematické. Nicméně odmítají diskutovat o jeho právech a tvrdí, že se jedná o interní záležitost, do které nemá Federace právo zasahovat.\n\nPři pokusu o transport z cely na Enterprise do angosianské policejní transportní lodi se Danarovi nějakým způsobem podaří vymanit z paprsku a uniknout. Jelikož jeho pohyb nemohou sledovat senzory, snadno se mu daří prchat před bezpečnostními týmy. Rychle se přesunuje chodbami a jeffriesovými průlezy až do nákladového prostoru, kde za pomoci phaseru aktivuje transportér. Jeho prostřednictvím se přesune na angosianskou loď. Předtím opět použije phaser, aby ochromil senzory Enterprise a nebylo jej možné sledovat. S transportní lodí zaútočí na trestaneckou kolonii na Lunaru V a osvobodí několik svých spoluvězňů.\n\nSpolečně potom vedou útok na město a postaví se angosianské vládě. Picard, Worf, Troi a Dat, kteří sem přišli prošetřit zřejmé systematické porušování práv bývalých vojáků, jsou s vládou právě v momentě, kdy dojde k jejímu napadení. Uprchlí vězni nemají nic proti Picardovi a jeho posádce, jejich pozornost se obrací jen k vládě. S bezostyšným pokrytectvím vláda žádá Picarda, aby zasáhl a povstání zastavil. Nicméně ten to odmítne a radí jim, aby se nebránili, protože vojáci jsou pouze naprogramovaní k přežití. Nebyli naprogramovaní k vraždění lidí, kteří jim nekladou odpor. Pak se společně s ostatními z Enterprise transportuje zpět a dá vládě vědět, že musí učinit rozhodnutí, co udělají se svými vojenskými veterány. Danar se zdá potěšen, že byl rozpoznán a usmívá se na odcházející členy posádky Enterprise.\n\nPo svém návratu Picard poznamená, že pokud vláda přežije, bude jim poskytnuta asistence za účelem pomoci jejich veteránům s uvykáním, a také že mohou později znovu zkusit zažádat o členství ve Federaci.\n\n"}
{"id": "717443", "url": "https://cs.wikipedia.org/wiki?curid=717443", "title": "Redmine", "text": "Redmine\n\nRedmine je svobodný a open source software pro řízení projektů a bug tracking system. Obsahuje kalendář a Ganttův diagram umožňující vizualizaci projektů a jejich deadlinů. Poskytuje podporu více projektů. Redmine obsahuje integrované nástroje pro správu projektů, správu úkolů, podporu mnoha verzovacích systémů a Wiki. Vzhled Redmine je významně ovlivněn softwarovým balíkem Trac. Redmine je napsaný s využitím frameworku Ruby on Rails. Je to multiplatformní a multidatabázový systém.\n\n\nCelosvětově je známo více než 50 velkých instalací Redminu. Mezi uživateli Redminu nalezneme např. Gentoo's Summer of Code a Ruby.\n\n"}
{"id": "717446", "url": "https://cs.wikipedia.org/wiki?curid=717446", "title": "Okrsek 13: Ultimátum", "text": "Okrsek 13: Ultimátum\n\nOkrsek 13: Ultimátum je francouzský akční film z roku 2009, který režíroval Patrick Alessandrin podle scénáře Luca Bessona. Film se odehrává v blízké budoucnosti v Paříži, významnou roli v něm má parkour. Jedná se o pokračování filmu \"Okrsek 13\".\n\nDěj filmu se odehrává v roce 2016. Komisař Damien se podílí na likvidaci překupníků s drogami v centru Paříže. Poté je neprávem obviněn z přechovávání drog a zatčen. Podaří se mu zavolat Leïtovi z okrsku 13, aby ho přišel vysvobodit. Leïto se mezitím setká s mladíkem, který tajně natočil na kameru, jak agenti DISS (Department of Internal State Security) střílí na policejní jednotku a předá mu záznam z kamery. Policejní vůz byl v noci převezen do okrsku 13 a vražda policistů připsána zdejším obyvatelům, čímž byly vyvolány nepokoje. Ředitel DISS Walter Gassman tlačí na francouzského prezidenta, aby dal pokyn k vyklizení okrsku a následné demolici jeho centra raketami. Gassman je tajně spolčen s developerskou společností, která chce na místě postavit mrakodrap. Leïto pronikne na policejní komisařství a podaří se mu osvobodit Damiena a navíc ukrást harddisk z Gassmanovy kanceláře. Poté se vrátí do okrsku, kde vyzvou vůdce místních klanů, aby jim pomohli proti Gassmanovi a jeho lidem. Prezident nechá evakuovat okrsek, ale zdráhá se dát pokyn k odpálení raket. Leïto s Damienem proniknou až k prezidentovi a odhalí zločinné spiknutí. Poté se dohodnou na zrušení okrsku 13 a na jeho přestavbě a prezident rakety odpálí.\n\n"}
{"id": "717457", "url": "https://cs.wikipedia.org/wiki?curid=717457", "title": "Báb (okres Nitra)", "text": "Báb (okres Nitra)\n\nBáb je obec na Slovensku v okrese Nitra. Vznikla v roce 1955 spojením obcí Veľký Báb a Malý Báb.\n\nBáb leží v jihozápadní části Nitrianské pahorkatiny, 19 km od Nitry. První písemná zmínka o obci Malý Báb pochází z roku 1365. V Bábu se nachází římskokatolický kostel svatého Imricha z roku 1761, na uměle vytvořených pahorcích u hřbitova Malý Báb je Kalvárie se třemi kříži.\n"}
{"id": "717458", "url": "https://cs.wikipedia.org/wiki?curid=717458", "title": "Babindol", "text": "Babindol\n\nBabindol je obec na Slovensku v okrese Nitra.\nPrvní písemná zmínka o obci pochází z roku 1271. Babindol leží v nadmořské výšce 175 m n. m. Má přibližně 650 obyvatel, z nichž 69 % tvoří Slováci a 31 % Maďaři. V obci se nachází knihovna.\n"}
{"id": "717459", "url": "https://cs.wikipedia.org/wiki?curid=717459", "title": "Výpůjčka", "text": "Výpůjčka\n\nVýpůjčka je typ závazku, který vznikne uzavřením smlouvy o výpůjčce nezuživatelné věci. V ní se obě strany dohodnou na tom, že \"vypůjčitel\" může po dohodnutou dobu bezplatně používat určitou konkrétní věc, která patří \"půjčiteli\". Podstatným rysem výpůjčky je její bezplatnost, pokud by za vypůjčení věci bylo nutno platit, šlo by o její nájem nebo pacht. Právně je výpůjčka jako typová smlouva upravena v § 2193-2200 občanského zákoníku.\n\nPůjčitel musí předat danou věc v takovém stavu, aby mohla být vypůjčitelem řádně užívána, a poskytne vypůjčiteli poučení o tom, jak věc užívat, ledaže jde o obecně známá pravidla. Vypůjčitel ji pak musí užívat v souladu se smlouvou, resp. způsobem přiměřeným věci, pokud způsob užívání nebyl ujednán. Nesmí ji přenechat jinému, ledaže se na tom s půjčitelem dohodl. Nese také obvyklé náklady spojené s užíváním věci.\n\nVrátit ji musí po uplynutí doby, na kterou byla výpůjčka sjednána, resp. tehdy, když danou věc už nepotřebuje. Půjčitel ale může požadovat vrácení věci ještě dříve, pokud ji vypůjčitel užívá v rozporu s uzavřenou smlouvou.\n"}
{"id": "717462", "url": "https://cs.wikipedia.org/wiki?curid=717462", "title": "Lyonel Feininger", "text": "Lyonel Feininger\n\nLyonel Charles Feininger (17. července 1871, New York City, New York, USA – 13. ledna 1956, tamtéž) byl americko-německý malíř, karikaturista, fotograf a hudební skladatel.\n\nLyonel Feininger byl synem německo-amerického houslisty a skladatele Karla Feiningera a americké zpěvačky Elizabeth Feininger. Narodil se v USA. Nejprve zde studoval hudbu. Byl klavíristou a skladatelem, složil několik klavírních skladeb a varhanních fug. Feininger vyrůstal v New Yorku, v roce 1887 ve věku 16 let se rozhodl věnovat malířství a proto odcestoval do Německa, aby zde studoval a zdokonaloval své umění. Studoval na Královské akademii v Berlíně u  Ernsta  Hanckeho. Ve studiu pokračoval na uměleckých školách v Berlíně spolu s Karlem Schlabitzem a v Paříži se sochařem Filippo Colarossim. Začínal jako karikaturista pro několik časopisů včetně Harper's Round Table, Harper's Young People, Humoristische Blätter, Lustige Blätter, Das Narrenschiff, Berliner Tageblatt atd. V roce 1900 se setkal s Clarou Fürst, dcerou malíře Gustava Fürsta a v roce 1901 se Clarou oženil. Měli spolu dvě dcery. V roce 1905, po rozchodu se svou manželkou, potkal Julii Berg. Oženil se s ní v roce 1908 a měli spolu několik dětí. V letech 1897 až 1891 navštěvoval uměleckoprůmyslovou školu v Hamburku a berlínskou akademii. V roce 1892 odešel do Paříže aby dokončil svá studia na Colarossiho akademii. V roce 1893 se usadil v Berlíně a věnoval se kreslení karikatur pro humoristické časopisy. Mezi roky 1906 až 1908 se živil v Paříži psaním článků a ilustracemi pro \"Chicago Sunday Tribune\". Tady se seznámil s kubisty. Velký vliv na něho měl R. Delaunay. Od roku 1908 až do roku 1919 žil Feininger v Berlíně. Od roku 1913 vystavoval společně se skupinou \"Der blaue Reiter\" na pozvání F. Marca. V roce 1919 ho povolal Walter Gropius na Bauhaus, kde vyučoval grafiku a malířství až do roku 1933. Také zde vydával knihy o Bauhausu. V roce 1929 si u něho město Halle objednalo obraz určený jako dar pro město Magdeburk. Feininger tak v letech 1929 až 1931 v Halle často pobýval a pracoval na skicách. Roku 1931 mu Národní galerie města Berlína uspořádala retrospektivní výstavu. Roku 1933 byl zařazen nacisty mezi tzv. \"entartete Kunst\" (\"zvrhlé umění\"). Feininger se vrátil do USA, kde v roce 1936 vyučoval v Oaklandu v Kalifornii na Mills College. V následujícím roce, v roce 1937, žil v New Yorku. Feininger také rád fotografoval, fotografie pořizoval od roku 1928 až do poloviny roku 1950. S fotografiemi seznamoval pouze úzký okruh přátel, nepřál si sdílet s veřejností své soukromí. Jeho synové, Andreas Feininger a T. Lux Feininger se stali známými umělci. Andreas Feininger proslul jako fotograf a T. Lux Feininger jako fotograf a malíř. T. Lux Feininger zemřel 7. července 2011 ve věku 101 let.\n\nFeininger kariéra jako karikaturisty začala v roce 1894. Pracoval pro několik německých, francouzských a amerických časopisů. V únoru 1906, kdy čtvrtina populace v Chicagu měla německý původ, James Keeley, redaktor listu \"The Chicago Tribune\" cestoval do Německa vyhledat nejpopulárnější karikaturisty. Získal Feiningera pro ilustraci dvou komiksů \"Kin-der-Kids\" a \"Wee Willie Winkie's World\" pro Chicago Tribune. Feininger pracoval jako karikaturista dalších dvacet let pro různé noviny a časopisy ve Spojených státech a Německu. Jako výtvarník Feininger začal pracovat ve věku třicetišesti let. V letech 1901 až 1903 se účastnil ročních výstav berlínské secese. Základem Feiningerovy tvorby byl kubismus, tento umělecký směr ovšem používal k vyjádření obsahu v podstatě romantického. Maloval kompozice s loďmi či s architekturou. Průhledné plošné plány na jeho obrazech vytvářejí dojem nekonečna. Na rozdíl od kubistů pracoval se světlem a osvětlením, dosahoval tím až magických efektů. Jeho tvorbu ovlivňoval R. Delaunay, ovšem Feininger se nikdy se nevzdal valérové malby. Užití chladných a teskných tónů neskutečných barev dodává jeho obrazům romantický nádech. Přísná a přesná konstrukce obrazu vyvolává dojem takřka hudební. Ovlivněn konstruktivismem došel Feininger ve dvacátých letech až ke krystalicky jasné obrazové kompozici vzájemně kolmých linií a ploch.\n\n\n"}
{"id": "717463", "url": "https://cs.wikipedia.org/wiki?curid=717463", "title": "Ňagov", "text": "Ňagov\n\nŇagov je obec na Slovensku v okrese Medzilaborce v Prešovském kraji. V roce 2011 zde žilo 439 obyvatel.\n\nPrvní písemná zmínka o obci pochází z roku 1557.\n\nŇagov leží v Nízkých Beskydech v údolí Ňagovského potoka v nadmořské výšce 372 m n. m., 5 km od okresního města Medzilaborce. Obyvatelé jsou především rusínské národnosti.\n"}
{"id": "717464", "url": "https://cs.wikipedia.org/wiki?curid=717464", "title": "Kruté nebe", "text": "Kruté nebe\n\nKruté nebe (anglicky \"The Cruel Sky\") je sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 , a v ČR v povídkových sbírkách \"Devět miliard božích jmen\" (Baronet, 2002) a \"Zkazky z planety Země\" (Knižní klub, 1996 a Baronet, 1996, 2011 ).\n\nV angličtině vyšla mj. ve sbírce \"The Wind from the Sun\".\n\nClarke napsal tuto povídku v roce 1966, tedy v době, kdy pracoval na románu . \n\nKrátký příběh se odehrává v pohoří Himálaj, které je již běžně dostupné turistům. Pokořit nejvyšší horu světa se vydává v doprovodu svého mladšího asistenta známý vědec, který bez pomoci v důsledku tělesného postižení neujde ani pár kroků.\n\nDoktor Jules Elwin je proslulým vědcem a ředitelem Kosmotechu. Narodil se v roce 1961 jako jedna z obětí aplikací thalidomidu - má velmi slabé spodní končetiny. S pomocí berlí ujde několik kroků, ale není schopen doopravdy chodit.\n\nGeorge Harper je mladý absolvent fakulty, jenž nastoupil do Kosmotechu sotva před několika měsíci. Když jednoho dne nese do pracovny ředitele speciální pořadač na spisy, upoutá jej plakát na jedné zdi. Je na něm panorama himálajských štítů. Dr. Elwin si všimne, že plakát mladého vědce zaujal a započne rozhovor, během nějž vyjde najevo, že Harper Himálaj v mládí navštívil. To podnítí ředitelovu zvědavost a táže se na detaily.\n\nO tři roky později spolu tito dva muži stojí sotva 30 metrů od vrcholu Mount Everestu. Vydali se na noční túru a sebou mají revoluční technickou pomůcku - vynález dr. Elwina - levitátor. Tento přístroj dokáže nést váhu nákladu a v případě potřeby i osoby. V kritických situacích je schopen udržet člověka ve vzduchu a zabránit tak smrtelnému pádu do propasti. S pomocí tohoto přístroje bez problému postupují dál, nastavili si váhu na 25 procent, což je pohodlná hranice.\n\nDocílí vrcholu a chvíli odpočívají. Při sestupu je překvapi blesková bouře, vítr je smete z trasy. Nemít levitátory, řítili by se ze skalního masivu. Okamžitě nastaví havarijní výkon, což znamená nulovou hmotnost. Vichr je žene proti skalní stěně Lhoce. Náraz by znamenal smrt nebo přinejmenším vážná zranění, což je v tvrdých podmínkách hor totéž. Vlivem aerodynamického efektu do stěny nenarazí, vítr je vynese vzhůru. Harper si uvědomí, že musí zastavit stoupání, neboť by se mohly dostavit problémy s dýcháním.\n\nNoc přechází ve svítání a oba vědci s úžasem pozorují úchvatnou scenérii. Ne však moc dlouho, protože musí řešit ožehavý problém, vítr je unáší severovýchodním směrem do Číny a to by mohlo snížit jejich šance na záchranu. Musí urychleně přistát. Podaří se jim to v úzkém kaňonu. Při tvrdém přistání utrpí Harper otřes mozku a zlomí si žebro. Dr. Elwin, ačkoli je handicapován rozloží stan, vtáhne Harpera dovnitř, vybalí věci a nachystá jídlo. Když mladý muž procitne z bezvědomí, je večer a zjistí, že se nacházejí v nezáviděníhodné situaci. Nemohou si přivolat pomoc, jsou mimo dosah přijímače. Harper pociťuje zoufalství, sebeobviňování a vztek na ředitele, že se jím nechal zatáhnout do takového bláznivého dobrodružství. Přestane jej bolet hlava, trochu se mu uleví a i nálada se zlepší. Dr. Elwin se přichystá ke spánku. Harper přemítá, jak by mohli o sobě dát vědět. Třeba se mu za pár dní uleví natolik, že bude schopen letu. Případně by mohli použít jeden levitátor, na nějž by připnuli vysílačku, byť by to znamenalo jeho ztrátu. Zásob mají dost, možná by mohl letět dr. Elwin pro pomoc sám.\n\nZ úvah jej vyruší šramot přicházející zvenčí. Něco se pohybuje kolem stanu. Ozve se zavrčení a zvuk kutálejících se prázdných plechovek. Harperovi vytane na mysli tajemný Yetti, co když horské legendy nelžou? Vzápětí uslyší elektrické bzučení následované vyděšeným řevem. Doktor už je vzhůru a vysvětluje svému společníku, že nechal oba levitátory venku - svázané dohromady.\n\nOdpoledne je objeví záchranná helikoptéra. Napomohl tomu mrtvý leopard zamotaný do popruhů levitátorů ve výšce 27 km, jenž upoutal pozornost orbitálních meteorologických stanic.\n\nDr. Elwin svým vynálezem změní civilizaci, navrátí lidstvu svobodu dávno ztracenou v momentě, kdy první obojživelníci opustili svůj beztížný domov pod příkrovem vln.\n\n"}
{"id": "717465", "url": "https://cs.wikipedia.org/wiki?curid=717465", "title": "Otto Freundlich", "text": "Otto Freundlich\n\nOtto Freundlich (10. července 1878, Słupsk, Německo – 9. března 1943, Majdanek, Polsko) byl německý malíř a sochař. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. Zemřel v koncentračním táboře Majdanek.\n\nFreundlich měl původně být nejprve obchodníkem, pak zubařem a malířství a sochařství se začal věnovat ve svých 27 letech. Tvořil v Berlíně, Florencii a Paříži.\n\nOriginalita Freundlichova díla, který vyvinul svůj vlastní styl experimentováním s kubismem, abstrakcí a konstruktivismem, byla v roce 1912 zpozorována kritiky umění po účasti na prestižní výstavě Unie výtvarných umělců v Kolíně nad Rýnem, kde umělec ukázal čtyři obrazy. O rok později ho francouzský básník Guillaume Apollinaire ve vydaném albu \"Modern Painting\" označil za jednoho z nejzajímavějších německých malířů.\n\nVe dvacátých letech minulého století byl Freundlich již uznávaným umělcem. Poté, co Adolf Hitler přišel k moci v Německu, nacisté Freundlichovo umění odsoudili. Označili ho jako degenerovaného umělce a zničili většinu jeho děl. Freundlich musel uprchnout z Třetí říše do Francie, ale v roce 1943 ho tam našlo gestapo. Brzy po zatčení umělec zemřel v koncentračním táboře Majdanek.\n\nFreundlich vytvořil asi 550 různých uměleckých děl. Jen málo z nich do moderní doby přežilo. Zachovalá díla jsou vystavena v newyorském Muzeu moderního umění, pařížském Centru Georges Pompidou a mnichovské Neue Pinakothek. Největší sbírku – 50 obrazů, soch, kreseb, grafiky, vitráží a mozaik – má Musée Tavet-Delacour poblíž Paříže. Díky spolupráci s ním v roce 2008 zorganizovalo Muzeum středního Pomořanska ve Słupsku první výstavu Freundlichových děl v Polsku.\n\nNejvětší, ale nikdy neuskutečněný Freundlichův projekt byl pojmenovaný \"Straße des Friedens\" (\"Cesta míru\"). Umělec chtěl umístit monumentální betonové sochy o velikosti 20–30 metrů po celé Evropě, což mělo představovat největší mezinárodní výstavu v krajině spojující země a národy. Dílo měly tvořit dvě osy: ve směru sever-jih a západ-východ. Na jejich středu měla stát „lucerna ze sedmi částí“. Projekt byl zahájen v 70. letech Evropskou cestou míru – Asociací silnic v Evropě – Otto Freundlich Association se sídlem v St. Wendel v Německu. Do roku 2007 bylo vyrobeno 53 soch a jedna z nich je umístěna ve Słupsku.\n\nRodinný dům umělce stále stojí ve Słupsku (u ulice J. Tuwimy, dříve Hospitalstrasse, č. 34).\n\n\n"}
{"id": "717466", "url": "https://cs.wikipedia.org/wiki?curid=717466", "title": "Quai de la Garonne", "text": "Quai de la Garonne\n\nQuai de la Garonne (\"nábřeží Garonny\") je nábřeží v Paříži. Nachází se v 19. obvodu. Je pojmenováno podle francouzské řeky Garonny.\n\nNábřeží vede podél západního břehu vodního kanálu Rouvray. Začíná u ulice \"Rue Germaine-Tailleferre\" a končí u ulice \"Rue de Thionville\", kde na něj navazuje \"Quai de Metz\".\n\n"}
{"id": "717467", "url": "https://cs.wikipedia.org/wiki?curid=717467", "title": "Seznam měst v Norsku", "text": "Seznam měst v Norsku\n\nToto je seznam měst v Norsku podle počtu obyvatel.\n"}
{"id": "717469", "url": "https://cs.wikipedia.org/wiki?curid=717469", "title": "Seznam měst na Vanuatu", "text": "Seznam měst na Vanuatu\n\nToto je abecední seznam měst na Vanuatu.\n\n"}
{"id": "717470", "url": "https://cs.wikipedia.org/wiki?curid=717470", "title": "Ludwig Gies", "text": "Ludwig Gies\n\nLudwig Gies (* 3. září 1887 Mnichov, Německo – 27. ledna 1966 Kolín nad Rýnem, Německo) byl německý sochař, medailista a vysokoškolský učitel. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nLudwig Gies vyrostl jako starší ze dvou synů otce Philippa Giese a Johanny Gies rozené Grieb v Mnichově. Třetí dítě rodiny Giesovy zemřelo v dětství, otec zemřel v roce 1915.\n\nVzdělání Ludwiga Giese je jen částečně zdokumentováno. Není jisté, zda navštěvoval střední školu nebo pouze osmiletou základní školu. Gymnázium Gies nenavštěvoval.\n\nJeho další vzdělávání není ze zdrojů zcela srozumitelné. Městskou obchodní školu v Mnichově navštěvoval podle obsahu dopisů s Brunem Paulem v letech 1902 až 1904. V této době, částečně i dříve, mohou být úřední listiny opatřeny datem, které označují pre-kurz. Kromě školy byl Gies učněm ve společnosti Winhart & Co., kde se učil cizelování u Johanna Vierthalera. Současně navštěvoval večerní a nedělní kurzy modelování a řezbářství. Na konci 19. století ovlivňoval kovoobrábění historismus, ale na počátku 20. století byl nahrazen vlivem secese nebo „jihoněmeckými tendencemi“. abgelöst. Die Firma Winhart & Co. verfolgte fortschrittliche Ansätze aus beiden Richtungen Společnost Winhart & Co. sledovala progresivní přístupy z obou směrů, což přivedlo Giese do kontaktu s Richardem Riemerschmidem a Brunem Paulem.\n\nPoté, co Ludwig Gies dokončil Städtische Gewerbeschule po polovině svého učení ve Winhart & Co., navštěvoval až do července 1907 paralelně s Královskou školou umění a řemesel v Mnichově, kde jej Fritz von Miller, Anton Pruska, Maximilian Dasio a Heinrich Waderé učili cizelovat, smaltovat, vyřezávat a ornamentální a figurální modelování. Zvláště velký vliv na něho měl Waderé, který ho přivedl do kontaktu s uměním výroby medailí.\n\nPoté, co v létě 1906 Gies dokončil studium na Kunstgewerbeschule a ve Winhart & Co., strávil několik měsíců v Mindelheimu, aby se speciálně vyškolil v tepání mědi, byl zaměstnán jako cizelér ve Winhart & Co. až do roku 1908. V květnu 1908 se zapsal na Mnichovskou akademii umění. Gies tam pravděpodobně studoval až do roku 1910 čtyři semestry sochařství. Nejisté jsou důvody pro rychlé ukončení studia. Je prokázáno, že v roce 1909 pracoval ve společnosti Winhart & Co., kam se v roce 1912 vrátil na volné noze. V letech do roku 1914 začal objevovat vlastní styl a získal několik cen, především na podporu nového vývoje medailí. Spolupráce s Porzellanmanufaktur Nymphenburg rozšířila jeho možnosti zabývat se keramikou. Výsledkem byla keramická kamna, která získala pozornost na Státní výstavě v Bernu v roce 1914. Krátce nato vypukla první světová válka, které se Gies ze zdravotních důvodů neúčastnil jako voják, ale byl verbován jako pracovní služba. Ve svých dílech se v tomto období distancoval od vlastenectví a představoval válečné utrpení, které vedlo k částečné cenzuře jeho děl.\n\nDne 28. srpna 1917 Bruno Paul, ředitel vzdělávacího institutu berlínského muzea užitého umění, podnikl obchodní cestu do Mnichova navštívit různé sochaře. Po odchodu Josepha Wackerleho bylo ve škole volné místo, které se konkrétně zabývalo uměním medailí. Během této cesty se Paul setkal s Giesem. Proč právě tato shoda okolností vedla k tomu, že Paul Gies následovně zavolal do školského zařízení, není konečně objasněna: Je možné, že Bruno Paul byl již předem doporučován, aby se blíže seznámil s Giesem, zejména proto, že mnichovské medailérské umění bylo obzvláště dobré. Teoreticky si Paula Giese stále pamatoval z doby, ve které sám pracoval pro Winhart & Co. (kolem roku 1902), ale vzhledem k dlouhé době, která mezi oběma událostmi leží, je to spíše nepravděpodobné.\n\nV Berlíně vedl třídu pro vyřezání a modelování pro zlatníky a cizeléry a od roku 1924 ve Státní škole svobodných a užitých umění (nyní Berlínská univerzita umění) třídu uměleckých plastik.\n\nPo zabavení moci národními socialisty Gies přijal rozkaz k výstavě \"Zázrak života\" (23. března až 5. května 1935 v Berlíně) a navrhl výstavu, která iniciovala monumentální reliéf \"Das Führerprinzip\" jako indikaci principu národního socialistického vůdce. Také v letech 1935–1939 se podílel na výstavbě banky Reichsbank mimo jiné císařskou orlicí s dubovým věncem a svastikou z lehkého kovu. \n\nNa druhou stranu se dostal pod tlak za svou loajalitu k disidentským a židovským studentům. V roce 1937 byl vyhoštěn z pruské akademie umění, v roce 1938 byl propuštěn z učitelské profese. Jedenáct jeho děl bylo nacisty zabaveno. Jeho dílo Krucifix, původně objednané ředitelem muzea v Lübecku Carlem Georgem Heisem, pro kostel Marienkirche v Lübecku byl již v době jeho vzniku (1922 pro německou obchodní výstavu Mnichov) označen jako „příliš expresionistický“, stejně jako „kulturně bolševický“, byl zatracen a později se stal součástí nenávistné výstavy Zvrhlé umění v roce 1937 v Mnichově a umístěn na schodišti do 1. patra. Toto dílo bylo pak pravděpodobně zničeno. Krucifix byl již jednou v březnu 1922 obětí útoku v katedrále v Lübecku, přičemž byla hlava Krista a jeden z paprsků odborně oddělena. Hlava se nacházela v nedalekém mlýnském rybníku a socha byla zrekonstruována.\n\nPo skončení druhé světové války Gies pracoval v Berlíně na volné noze. Od roku 1950 do roku 1962 byl profesorem sochařství na kolínských továrních školách a od roku 1953 čestným členem Akademie výtvarných umění v Mnichově.\n\nV letech 1959 až 1962 Gies navrhl okna chóru v katedrále v Essenu a obdržel Velkou uměleckou cenu od Severního Porýní-Vestfálska.\n\nV roce 1957 obdržel z rukou spolkového prezidenta Theodora Heusse Velký spolkový kříž za zásluhy a v roce 1959 Cerneliusovu cenu města Düsseldorf.\n\nLudwig Gies byl pohřben na hřbitově Melaten (koridor 44) v Kolíně nad Rýnem.\n\nDíla Ludwiga Giese jsou charakterizována plochými a zahloubenými, často bizarně řezanými reliéfy a částečně kubistickým, částečně pozdně expresionistickým stylem. Kromě toho se Gies řadí mezi přední specialisty na malé sošky z hlíny a medaile z bronzu.\n\nGies se stal známý především dvěma sochami: Vytvořil krucifix v katedrále v Lübecku (1921), dřevěná postava jako památník padlým první světové války. Brzy po vzniku pravicových kruhů dílo neslo označení Zvrhlé umění. Hlava postavy byla sražena a vhozena do řeky Trave. Jeho nejznámějším dílem je Federální orlice (1953), která – populárně nazvaná Fette Henne – ve všech plenárních sálech používaných Bundestagem byl a je, stejně jako v pozměněné podobě v dnešním plenárním sále berlínského Reichstagu.\n\nGies je považován za zakladatele rýnské medailové školy. Posledním Giesovým mistrovským studentem byl Wolfgang Reuter, Giesovým nástupcem ve výuce byl Hans Karl Burgeff. Jeho studenti, včetně Agathy Kill, Lucie Marie Hardegen a Ulricha Görtze, jsou třetí generací této školy.\n\n\n\n"}
{"id": "717473", "url": "https://cs.wikipedia.org/wiki?curid=717473", "title": "Zimní olympijské hry 2022", "text": "Zimní olympijské hry 2022\n\nZimní olympijské hry 2022, oficiálně XXIV. zimní olympijské hry ( ), se budou konat v činském Pekingu. Slavnostní zahájení proběhne 4. února 2022, ukončení se pak uskuteční 20. února 2022. \n\nV Pekingu se uskuteční olympiáda již podruhé. První olympijské hry v tomto městě proběhly v roce 2008 a bude to první město, které hostilo jak letní tak i Zimní olympijské hry.\n\nMěsto Peking tak bude čtvrté či páté asijské město, které hostilo Zimní olympijské hry. První město bylo Sapporo v Japonsku v 1972, druhé bylo Nagano také v Japonsku v 1998 a třetí byl Pchjongčchang v Jižní Koreji v 2018. Soči, kde se konaly Zimní olympijské hry 2014, může být dle různých výkladů počítáno jak do Evropy, tak do Asie.\n\nMěsta, která chtěla hostit Zimní olympijské hry 2022, musela do 14. listopadu 2013 podat kandidaturu. Kandidaturu podaly Peking, Almaty, Oslo, Lvov, Krakov a Stockholm. Dne 17. ledna 2014 Stockholm od nabídky upustil, protože nedostal politickou podporu. Dne 25. května 2014 bylo uspořádáno místní referendum, kde se Krakované vyjádřili pro stavbu metra místo pro pořádání olympijských her. Proto byla dne 26. května kandidatura stažena. Dne 30. června 2014 Mezinárodní olympijský výbor oznámil, že „Lvov obrátí svou pozornost na nabídku pořádání olympiády v roce 2026 a nebude žádat o pořádání her v roce 2022. Toto rozhodnutí bylo učiněno v důsledku současných politických a ekonomických podmínek na Ukrajině“. Dne 1. října 2014 se rozhodla norská konzervativní strana, že nebude podporovat nabídku pro hry a město Oslo se rozhodlo okamžitě ukončit další práce na žádosti o pořádání olympijských her.\n\nČlenové výboru pak 31. července 2015 na 128. zasedání MOV v Kuala Lumpur zvolili pořadatelem Peking v Čínské lidové republice. \n\n\n\n\n\nNa XXIV. Zimních olympijských hrách se bude soutěžit v celkem 15 sportovních odvětvích.\n\n"}
{"id": "717474", "url": "https://cs.wikipedia.org/wiki?curid=717474", "title": "Conrad Felixmüller", "text": "Conrad Felixmüller\n\nConrad Felixmüller (* jako Conrad Felix Müller; 21. května 1897, Drážďany, Německo-24. března 1977, Berlín, Německo) byl německý malíř pracující ve stylu Nové věcnosti a expresionismu. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nConrad Felixmüller byl synem drážďanského továrního kováře Ernsta Emila Müllera a jeho manželky Marie Caroliny. Vyrůstal jako Conrad Felix Müller. Na radu obchodníka s uměním si v roce 1924 změnil jméno na \"Felixmüller\".\n\nPoté, co v roce 1911 opustil hudbu, začal na podzim 1912 studovat na Drážďanské akademii umění. Následující rok se s Peterem Augustem Böckstiegelem, který se v roce 1919 oženil s Conradovou sestrou Hannou Müllerovou, rozvinulo intenzivní přátelství. V roce 1914 se stal mistrovským studentem Carla Bantzera. Felixmüller vyvinul svou grafickou techniku dřevořezu, gravírování mědi a oceli, jakož i leptání na autodidaktickém základě.\n\nJiž v roce 1915 se stal nezávislým umělcem na volné noze a vystavoval v roce 1916 v berlínské galerii Sturm a v roce 1917 v galerii Hanse Goltze v Mnichově. V roce 1917 odmítl vojenskou službu a byl násilně naverbován jako zdravotnický personál. Od roku 1918 jej dva roky financoval wiesbadenský sběratel umění Heinrich Kirchhoff. Během této doby udržoval úzký kontakt s Wiesbadenem, kde opakovaně pobýval a kde vznikl Kirchhoffův rodinný portrét (1920, nyní v Muzeu Wiesbaden). V roce 1919 byl zakládajícím členem a prezidentem Drážďanské secesní skupiny společně s Lasarem Segallem, Ottou Dixem a Ottou Griebelem a členem skupiny Novembergruppe. Od roku 1919 do roku 1924 byl členem KPD.\n\nPoskytoval obrazové příspěvky pro levicové časopisy \"Die Aktion\" a \"Menschen\", představoval život lidí v Porúří v obrazech. V roce 1928 získal Grand Prix Saské Kunstverein (Drážďany) a vystavoval v roce 1929 v berlínské galerii Gurlitt.\n\nPropagátorem v době národního socialismu se stal Hanns-Conon von der Gabelentz. V roce 1933 postavil Conradova díla mimo zákon na výstavě Zvrhlého umění v Drážďanech. O rok později se Felixmüller přestěhoval do Berlína-Charlottenburgu. V roce 1936 bylo asi 40 jeho prací očerněno na propagandistické výstavě národních socialistů “Zvrhlé umění”, Felixmüller byl vyloučen ze spolku Verein Berliner Künstler. V roce 1937 byly jeho obrazy odstraněny ze všech veřejných sbírek a galerií. Národní socialisté v letech 1938 až 1939 zničili celkem 151 jeho děl. V roce 2012 byl však ve sbírce Schwabinger Kunstfund objeven jeho akvarel \"Pár v krajině\" (1924). V roce 1941 kvůli hrozbě bombardování přestěhoval své bydliště do Darmsdorfu. Jeho berlínské sídlo bylo zničeno při bombardování v roce 1944 a ještě téhož roku se přestěhoval do Tautenhainu poblíž Lipska. Po krátké vojenské službě (1944/45) se dostal v roce 1945 do sovětského zajetí.\n\nV roce 1949 byl Felixmüller jmenován profesorem na Pedagogické fakultě Univerzity v Halle. Zde vyučoval až do roku 1961 a po svém odchodu do důchodu se vrátil do Berlína-Köpenicku. V roce 1967 se přestěhoval z NDR do Berlína-Zehlendorfu (Západní Berlín), kde zemřel 24. března 1977, jen několik týdnů před svými 80. narozeninami.\n\nByl pohřben na hřbitově Zehlendorf. Na náhrobku je reliéf, ukazující umělce u stojanu, který vytvořil sochař Heinz Spilker.\n\nConrad Felixmüller byl členem Deutscher Künstlerbund.\n\nConrad Felixmüller se v roce 1918 oženil s Londou Freiin von Berg (1896–1979). Z manželství pocházejí dva synové (Lukáš Felix Müller a Titus).\n\nKompletní dílo Felixmüllera zahrnuje asi 2500 děl z malby, kresby a grafiky. V jeho díle tvoří hlavní motiv člověk. Felixmüller se choval jako společensky kritický expresionista, jeho obrazy mocně odrážejí scény každodenního života. Charakteristickým rysem jeho vyobrazení byl důraz na čelo a velké oči. Felixmüllerovy práce odrážejí velmi individuální charakter expresivního realismu. V průběhu dvacátých let se stále více obracel k motivům z rodinného prostředí. Umělecky významný Felixmüllerův písemný majetek byl od roku 1980 umístěn v Německém archivu umění v Německém národním muzeu v Norimberku.\n\n\n\nJeho díla byla vystavena na mnoha výstavách v obou částech Německa i v zahraničí.\n\n\n\n\n"}
{"id": "717475", "url": "https://cs.wikipedia.org/wiki?curid=717475", "title": "Rudolf Grossmann (malíř)", "text": "Rudolf Grossmann (malíř)\n\nRudolf Grossmann (též Rudolph Grossmann, celým jménem Rudolf Wilhelm Walther Großmann; 25. ledna 1882 Freiburg im Breisgau, Německo – 28. listopadu 1941 Freiburg im Breisgau, Německo) byl německý umělec a grafik.\n\nRudolf Grossmann vyrůstal v uměleckém prostředí. Jeho dědeček byl dvorní malíř Wilhelm Dürr, jeho matka portrétní malířka. Rudolf Grossmann nejprve studoval medicínu a filozofii v Mnichově v letech 1902–1904, pak šel na pět let do Paříže, kde byl mimo jiné student Luciena Simona. Tam se věnoval, zpočátku pod vlivem Paula Cézanna, krajinomalbě. S Julesem Pascinem cestoval do Belgie a Holandska. Další studijní cesty ho zavedly do severní a jižní Francie, do Vídně, Budapešti a Stockholmu.\n\nPředtím, než pokračoval v cestování (někdy doprovázen svým přítelem Hansem Purrmannem) zůstal v roce 1910 na čas v Berlíně. Navštívil Engadin, Mnichov, Tegernsee a Itálii.\n\nPo návratu do Německa žil Grossmann v Berlíně a od té doby pracoval jako grafik. Vytvářel mimo jiné knižní ilustrace a portréty celebrit. V roce 1928 se stal profesorem na \"Kunsthochschule\" v Berlíně a byl členem uměleckých skupin Berliner Secession a Deutscher Künstlerbund.\n\nPo uchopení moci nacisty byl v roce 1934 vyloučen jako profesor ze školy a odešel do Freiburgu. Grossmannovy práce byly národními socialisty hanobeny jako „degenerované“. V roce 1937 byla tři jeho díla vystavena na nacistické propagandistické výstavě \"Entartete Kunst\" v Mnichově a 206 jeho děl bylo zabaveno.\n\nZemřel v roce 1941 ve Freiburgu, ve svých 59 letech.\n\nJe známý jako ilustrátor knih několika spisovatelů své doby. Kromě toho umělecky ztvárňoval portréty a zaznamenával obrazy každodenního života. Řadí se mezi umělce německého expresionismu, ale udržoval si vlastní linii. V roce 1937 byl po převzetí moci národními socialisty očerněn na výstavě Zvrhlé umění v Michově.\n\n\n"}
{"id": "717478", "url": "https://cs.wikipedia.org/wiki?curid=717478", "title": "Everett AquaSox", "text": "Everett AquaSox\n\nEverett AquaSox je baseballový tým z Everettu v americkém státě Washington, který hraje nižší ligu Northwest League, jenž v minulé sezoně vyhrál. Tým byl založen roku 1984 jako Everett Giants, ale v roce 1995 přešel od San Francisco Giants a stal se farmou Seattle Mariners, čímž se také přejmenoval na AquaSox.\n\nSvé domácí zápasy tým hraje na stadioně Everett Memorial Stadium, který byl otevřen v roce 1984 a má kapacitu 3 682 míst.\n"}
{"id": "717479", "url": "https://cs.wikipedia.org/wiki?curid=717479", "title": "Hazer", "text": "Hazer\n\nHazer (z angl. \"haze\", mlha) neboli \"výrobník mlhy\" je přístroj používaný na koncertech a diskotékách pro výrobu umělé mlhy. Mlha vzniká kondenzací vody s příměsí glycerinu, která se získává ze zásobníku umístěného v hazeru . Hazer je většinou ovládán dálkově vlastním ovládáním, případně přes DMX panel. Některé nejlevnější výrobky ale takové ovládání nemají.\n"}
{"id": "717481", "url": "https://cs.wikipedia.org/wiki?curid=717481", "title": "Raoul Hausmann", "text": "Raoul Hausmann\n\nRaoul Hausmann (12. července 1886, Vídeň, Rakousko-Uhersko – 1. února 1971, Limoges, Francie) byl rakouský fotograf, spisovatel, teoretik, sochař a autor koláží a fotomontáží. Jeho raná tvorba vykazuje rysy expresionismu, pozdní pak jeho přiklonění k dadaismu. \n\nJeho otec pocházel z malé vesničky poblíž Prahy. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově. \n"}
{"id": "717482", "url": "https://cs.wikipedia.org/wiki?curid=717482", "title": "Heinrich Hoerle", "text": "Heinrich Hoerle\n\nHeinrich Hoerle (1. září 1895, Kolín nad Rýnem, Německo – 7. července 1936, tamtéž) byl německý malíř.\n\nHeinrich Hoerle byl malíř-samouk a jen občasně navštěvoval Kölner Werkschulen. První ateliér si založil v domě svých rodičů. V roce 1913 se stal členem skupiny \"Lunisten\", jejímiž členy byli i Max Ernst a Otto Freundlich. Po návratu ze služby v první světové válce spolupracoval od roku 1919 s Franzem Wilhelmem Seiwertem na žurnálu \"Ventilator\".\n\nSpolečně se svou ženou Angelikou (1899–1923) se Hoerle stal aktivním členem kolínské dadaistické scény. Spolu s dalšími místními dadaisty a konstruktivisty založil roku 1919 uměleckou skupinu \"Stupid\". O rok později spoluzaložil „skupinu progresivních umělců“, která od roku 1924 prezentovala v Kolíně, Norimberku, Berlínu, Amsterdamu, v Paříži a v Chicagu. V roce 1929 začal se Seiwertem a Walterem Sternem vydávat progresivistický žurnál \"a-z\". Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění; mnoho jeho obrazů bylo zničeno.\n\nStejně jako mnoho jeho příbuzných bojoval s tuberkulózou, snažil se ji léčit na Mallorce. V červenci 1936 jí v rodném Kolíně podlehl, pohřben je tamtéž.\n"}
{"id": "717483", "url": "https://cs.wikipedia.org/wiki?curid=717483", "title": "Třída Jamato", "text": "Třída Jamato\n\nTřída Jamato ( \"Jamato gata\") byla třída bitevních lodí japonského císařského námořnictva. Jsou to největší válečné lodě druhé světové války a zároveň největší postavené bitevní lodě v historii. Jejich plný výtlak činil 72 100 tun. Třída také nesla největší lodní kanóny jaké kdy byly na loď namontovány - 460mm kanón typu 94, který střílel projektily o hmotnosti až 1,36 tuny.\n\nCelkem byly rozestavěny čtyři jednotky této třídy. Dokončeny byly pouze \"Jamato\" a \"Musaši\", přičemž třetí jednotka \"Šinano\" byla dokončena jako letadlová loď a čtvrtá byla roku 1942 rozebrána. Obě dokončené bitevní lodě třídy \"Jamato\" byly potopeny za druhé světové války.\n\nJaponská námořní strategie po ukončení první světové války, včetně plánů na výstavbu loďstva, byla orientována na vydírání případného nepřítele (např. US Navy). Tyto plány však v roce 1922 omezila Washingtonská námořní dohoda. Navzdory tomu japonské námořnictvo pokračovalo ve studiích nových plavidel, nových moderních bojových tříd, včetně kanónů ráže až 460 mm.\n\nRoku 1933 Japonsko vystoupilo ze Společnosti národů a rozhodlo se nadále nerespoktovat omezení daná Washingtonské smlouvou. Japonským záměrem bylo postavit plavidlo, které by překonávalo jakoukoliv nepřátelskou loď, přičemž bitevní lodě hlavního protivníka USA byly omezeny rozměry Panamského průplavu. V té době se však již pracovalo na nové třídě bitevních lodí. V březnu 1937 byl přijat návrh plavidel o výtlaku 68 000 tun a výzbrojí tvořenou devíti 460mm kanóny.\n\nJednotky třídy \"Jamato\":\nPancéřování mělo hmotnost 22 895 t. Plavidla byla vyzbrojena devíti 460mm kanóny, dvanácti 155mm kanóny, dvanácti 127mm kanóny, dvaceti čtyřmi 25mm kanóny a čtyřmi 13,2mm kulomety. Nesla dva katapulty a sedm hydroplánů F1M. Pohonný systém tvořilo 12 kotlů Kampon a čtyři turbíny o výkonu 150 000 shp, pohánějící čtyři lodní šrouby. Nejvyšší rychlost dosahovala 27 uzlů. Dosah byl 7200 námořních mil při rychlosti 16 uzlů.\n\n\n\n"}
{"id": "717484", "url": "https://cs.wikipedia.org/wiki?curid=717484", "title": "US Open 2011 – smíšená čtyřhra", "text": "US Open 2011 – smíšená čtyřhra\n\nObhájcem titulu byl první nasazený americký pár Liezel Huberová a Bob Bryan, který vypadl ve druhém kole s dvojicí startující na divokou kartu Melanie Oudinová a Jack Sock.\n\nVe finále Oudinová se Sockem zvítězili nad osmou nasazenou dvojicí z Argentiny Gisela Dulková a Eduardo Schwank po setech 7–6, 4–6 a supertiebreaku [10–8], a stali se 12. nenasazeným vítězným párem v historii US Open.\n\n\n"}
{"id": "717485", "url": "https://cs.wikipedia.org/wiki?curid=717485", "title": "Ewald Mataré", "text": "Ewald Mataré\n\nEwald Mataré (25. února 1887, Burtscheid – 28. března 1965, Büderich) byl německý sochař a malíř. Jeho synovcem byl německý fyzik Herbert Mataré, spoluvynálezce tranzistoru. V roce 1922 se Ewald Mataré oženil s tehdy 31letou Hannou Hasenbäumerovu, v roce 1926 se jim narodila dceru. Zemřel roku 1965 na plicní embolii.\n\nV roce 1932 se stal profesorem na Akademii umění v Düsseldorfu. Po nástupu Hitlera k moci v roce však bylo veškeré německé umění uvedeno do souladu s nacistickou ideologií. V roce 1933 tak byl Mataré ze své pozice vyhozen a jeho dílo odsouzeno jako zvrhlé umění. Jeho socha \"Die Katze\" (\"Kočka\") byla v roce 1937 prezentována v Mnichově na výstavě zvrhlého umění \"Entartete Kunst\".\n\n\n"}
{"id": "717487", "url": "https://cs.wikipedia.org/wiki?curid=717487", "title": "Síla Madonny", "text": "Síla Madonny\n\nSíla Madonny (v anglickém originále The Power of Madonna) je patnáctá epizoda amerického televizního seriálu \"Glee\". Epizoda měla premiéru na kanálu Fox 20. dubna 2010. Když trenérka roztleskávaček Sue Sylvester (Jane Lynch) vyžaduje, aby se hudba Madonny hrála po celé školní budově, vedoucí sboru Will Schuester (Matthew Morrison) zadává sboru jako úkol si připravit Madonninu píseň a doufá, že povzbudí členky klubu. Epizodu \"The Power of Madonna\" napsal a režíroval autor \"Glee\", Ryan Murphy a složil ji jako hudební poctu Madonně. V epizodě zazní osm cover verzí jejích písní. K epizodě vyšlo také samostatné album s názvem \"\", které obsahuje studiové nahrávky písní, které zazněly v epizodě a vyšlo v Americe 20. dubna 2010.\n\nEpizodu v den vysílání sledovalo 12,98 milionů amerických diváků a byla obecně dobře hodnocena kritiky. Madonna sama schválila epizodu a nazvala ji \"brilantní na všech úrovních\".\n\nEpizoda vyhrála v kategorii \"Vynikající míchání zvuku v komediálním nebo dramatickém seriálu (jednohodinovém)\" na cenách Emmy, zatímco Jane Lynch vyhrála cenu Emmy za \"Vynikající herečku ve vedlejší roli v komediálním seriálu\" za její výkon v této epizodě.\n\nTrenérka Sue Sylvester a její roztleskávačky připravují velkou poctu Madonně. Sue pokračuje ve vydírání ředitele Figginse (Iqbal Theba) z \"Hell-O\", aby mohla celý den po chodbách školy pouštět Madonnu. Vedoucí sboru, Will Schuester zaslechne dívky se sboru, jak si povídají o potížích, které mají ve vztazích a v životě. Rachel (Lea Michele) žádá ostatní dívky o radu, co má dělat, když ji její přítel tlačil k sexu, zatímco Tina (Jenna Ushkowitz) jim řekne, že Artie (Kevin McHale) ji požádal, aby začala nosit více odhalující oblečení, když chce být s ním. Když Will uvidí vystoupení roztleskávaček na \"Ray of Light\", inspiruje se a ve sboru navrhne úkol v podobě písně od Madonny, aby si dívky vyrovnali své postavení. Mužští členové sboru (kromě Kurta) z toho nejsou moc nadšení, dokonce ani po vystoupení dívek na píseň \"Express Yourself\". Jako kapitáni klubu předvedou Rachel a Finn (Cory Monteith) mash-up písní \"Borderline\" a \"Open Your Heart\".\n\nKdyž se Will vysměje Suinu smyslu pro módu, nabídnou ji členové sboru Kurt (Chris Colfer) a Mercedes (Amber Riley) pomoc a společně natočí video na Madonnino \"Vogue\". Výchovná poradkyně Emma Pillsbury (Jayma Mays) je inspirována Madonniným příkladem a sdělí Willovi, že s ním ten večer hodlá ztratit panenství. Santana (Naya Rivera) nabízí Finnovi, že ho zbaví panictví a Rachel a její přítel Jesse St. James (Jonathan Groff) se také rozhodnou mít sex; tak z toho vzniká sekvence snu všech třech párů na píseň \"Like a Virgin\". Nakonec to však Rachel a Emma vzdají, ale Finn má sex se Santanou. Později to skrývá před Rachel a dojde k závěru, že sex v ten večer byl nesmyslný; v kontrastu Rachel, která Finnovi také zalže a řekne, že sex už měla a že to nebyl žádný velký problém.\n\nJesse přechází do střední školy Williama McKinleyho a opouští svůj konkurenční sbor Vocal Adrenaline a připojení se k New Directions, takže s Rachel můžou už otevřeně chodit. Ve sboru se po jeho přijetí rozšíří pochybnosti, že to bude mít za následek menší sóla a že Jesse může být špion svého bývalého klubu. Kurt a Mercedes se přidávají k roztleskávačkám a spolu s nimi vystupují na školním shromáždění při písni \"4 Minutes\". Řeknou Willovi, že byli oba nešťastní, protože nedostávali žádná sóla a že budou v obou- ve sboru i u roztleskávaček. Chlapci zpívají \"What It Feels Like for a Girl\" a rozhodnou se, že budou k dívkám chovat lépe. Artie se omluví Tině za své misogynní chování a políbí se. Epizoda končí, když Finn přivítá Jesseho do New Directions a slíbí, že nechá Rachel a nebude zasahovat do jejich vztahu, přestože mezi nimi ještě city jsou. Celý sbor zpívá spolu s velkým gospelovým sborem píseň \"Like a Prayer\", kde mají sólo také Kurt a Mercedes.\n\n\n\nV roce 2009 udělila Madonna \"Glee\" práva k využití všech jejích písní a producenti plánovali epizodu, kde by se objevily jen její písničky. Autor \"Glee\", Ryan Murphy s Madonnou pracoval již v minulosti a přál si vyrobit epizodu, která by byla její hudební poctou a vzdala jí hold. Madonna s tím souhlasila a spolupracovala „všemi různými způsoby“. Epizoda se natáčela v lednu 2010. Jane Lynch zpívala Madonninu píseň Vogue, což bylo její první pěvecké vystoupení v seriálu. Zkoušky začaly v prosinci 2009. Videoklip byl natočen černobíle a všichni účinkující, kteří ve videoklipu hráli se museli pořád dívat na originální video. Lynch také v této epizodě nosí špičatou podprsenku, která představuje Madonninu image.\n\nPředtím, než byl zveřejněn seznam skladem epizody, Morrison doufal, že jeho postava bude zpívat „Like A Virgin“ s vírou, že se to bude hodit k jeho vztahu se školní poradkyní Emmou Pilsbury. William Keck později potvrdil, že Emma se bude na této písni podílet a Mays souhlasila s písní se slovy, že píseň je „velmi vhodná a montážní“ pro její postavu.\n\n\"\" je EP, které obsahuje studio nahrávky písní, které se objevily v epizodě. Vyšlo 20. dubna 2010. Tracklist obsahuje písně \"Express Yourself\", mashup z písní \"Borderline\" a \"Open Your Heart\", \"Vogue\", \"Like A Virgin\", \"4 Minutes\", \"What it Feels Like for a Girl\", a \"Like a Prayer\". iTunes edice obsahuje také skladbu \"Burning Up\", která v epizodě nezazněla. Přestože je nenazpívali členové obsazení, tak se v epizodě také objevili Madonniny písně \"Ray of Light\", \"Burning Up\", \"Justify My Love\" a \"Frozen\" a byly využity jako hudební pozadí do epizody. Všechny písně na EP kromě bonusu byly také vydány jako singly a zveřejněny k digitálnímu stahování. V první týden vydání se album umístilo na prvním místě Billboard 200 s prodanými 98 000 kopiemi.\n"}
{"id": "717489", "url": "https://cs.wikipedia.org/wiki?curid=717489", "title": "Wilhelm Heckrott", "text": "Wilhelm Heckrott\n\nWilhelm Heckrott (15. ledna 1890, Hannover, Německo – 4. ledna 1964, Brémy, Německo) byl německý malíř a grafik expresionismu a směru Nová věcnost. \n\nStudoval na Kunstgewerbeschule Hannover a od roku 1910 se stipendiem města Hannoveru na Akademii v Drážďanech. Po absolvování vojenské služby se v roce 1918 stal žákem Carla Bantzera a Emanuela Hegenbartha. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění. Během období vlády nacistů byl v „ochranné vazbě“. V roce 1946 se stal profesorem na Státní umělecké škole v Brémách a v roce 1954 zde stal profesorem emritním.\n\nZemřel na plicní embolii, pohřben je na Riensberger Friedhof v Brémách.\n\nJeho synem byl brémský architekt Veit Heckrott (1936–2007).\n\n"}
{"id": "717490", "url": "https://cs.wikipedia.org/wiki?curid=717490", "title": "Guido Hebert", "text": "Guido Hebert\n\nGuido Hebert (1900, Drážďany, Německo – ?) byl německý malíř. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění. Místo a datum jeho smrti nebylo nikdy zjištěno.\n\nMuzeum umění v Drážďanech mělo ve svém archivu jeho dvě olejomalby, které zmizely. Není jasné, zda byly obrazy zničeny během nacistické očisty, nebo se ztratily během bombardování spojenců. V archivu Svobodné univerzity Berlín je evidováno celkem pět jeho děl, dva obrazy doplňuje ilustrační černobílá fotografie. Díla byla ve sbírkách drážďanského městského muzea nebo drážďanské Státní obrazové galerie. U některých z nich je uvedeno datum ztráty 12. srpna 1937 z důvodu zabavení.\n"}
{"id": "717492", "url": "https://cs.wikipedia.org/wiki?curid=717492", "title": "Planeta opic (franšíza)", "text": "Planeta opic (franšíza)\n\nPlaneta opic () je americká vědeckofantastická mediální franšíza filmů, televizních seriálů, komiksů a dalších produktů o světě lidí a inteligentních opic. Série započala roku 1963 románem \"Planeta opic\" francouzského spisovatele Pierra Boulla. V roce 1968 měla premiéru jeho filmová adaptace \"Planeta opic\", která byla přijata pozitivně kritiky a stala se také komerčním hitem. Mezi lety 1970 a 1973 vznikly další čtyři sequely: \"Do nitra Planety opic\", \"Útěk z Planety opic\", \"Dobytí Planety opic\" a \"Bitva o Planetu opic\". Nezískaly sice tak příznivé ohlasy odborníků jako první film, byly však komerčně úspěšné. Původní filmovou sérii produkoval Arthur P. Jacobs pod svojí společností APJAC Productions a jejím distributorem se stalo studio 20th Century Fox. Po jeho smrti roku 1973 však Fox převzal kontrolu nad franšízou. V té době vznikly také dva televizní seriály.\n\nPo delší přestávce vyšel roku 2001 filmový remake \"Planeta opic\". V roce 2011 započal film \"Zrození Planety opic\" novou, rebootovanou filmovou sérii. Ta se roku 2014 dočkala druhého filmu \"Úsvit planety opic\" a v roce 2017 dalšího pokračování s názvem \"Válka o planetu opic\". Všechny filmy franšízy utržily celkově přes 2 miliardy dolarů, přičemž jejich celkový rozpočet činil necelých 570 milionů dolarů.\n\n\"Planeta opic\" si získala pozornost mezi kritiky a obecenstvem zejména při řešení rasových otázek. Objevila se v ní však i témata o právech zvířat a studené válce. Série ovlivnila jak filmy a umění, tak i populární kulturu a politický diskurz.\n\nV roce 1963 vyšel vědeckofantastický román \"Planeta opic\" (francouzsky \"La Planète des singes\") od francouzského spisovatele Pierra Boulla. Napsal jej šest měsíců poté, co ho „téměř lidské projevy“ goril v zoo inspirovaly k úvahám o vztahu člověka a opice. Dílo bylo silně ovlivněno romány z 18. a 19. století o fantastických dobrodružných výpravách, především \"Guliverovými cestami\". Jedná se o jednu z několika Boullových prací, ve které pomocí prvků sci-fi ukazuje nedostatky lidské povahy a přílišné spoléhání na technologie. Autor sám však žánr sci-fi odmítl a spíše preferoval označení „sociální fantasy“.\n\nRomán sleduje formou satiry příběh francouzského žurnalisty Ulyxe Méroua, který se účastní cesty ke vzdálené planetě. Na této planetě se však nacházejí primitivní lidé, kteří jsou loveni a zotročováni společenstvím opic. Opice se dělí na tři základní kasty: gorily, které představují policii a armádu, vědecky zaměřené šimpanze, a orangutany, kteří jsou politiky. Mérou zjistí, že dříve vládli planetě lidé, ale jejich pocit nedotknutelnosti dovolil přičinlivějším opicím je svrhnout. Poselstvím románu je, že lidská inteligence není pevně daná a mohla by degenerovat. Boulle považoval román za jedno ze svých menších děl, próza však získala značnou popularitu.\n\nDo angličtiny jej roku 1963 přeložil Xan Fielding. Ve Spojených státech byl román vydán pod názvem \"Planet of the Apes\" a ve Spojeném království \"Monkey Planet\". O český překlad se v roce 1970 postaral Kamil Lhoták.\n\nBoullův literární agent Allain Bernheim představil román svého svěřence americkému filmovému producentovi Arthuru P. Jacobsovi, který přijel do Paříže kvůli nemovitostem pro svou novou firmu APJAC Productions. V té době Jacobs mluvil s několika literárními agenty a hledal náměty na nové filmy. Říkal jim, že „by rád našel něco, co je podobné \"King Kongovi\".“ Bernheim původně pověděl Jacobsovi o románu Françoise Saganové, který však producent odmítl. A tak si Bernheim vzpomněl na \"King Konga\" a zmínil román \"La Planète des singes\", i když vůbec neočekával, že by o něj Jacobs měl zájem. Předložený příběh však Jacobse zaujal a okamžitě k němu koupil filmová práva.\n\nPo koupi filmových práv strávil Arthur P. Jacobs tři roky přesvědčováním filmařů, aby se zapojili do projektu. Najal řadu umělců, již měli za úkol vytvořit zkušební náčrtky, a na post scenáristy přivedl autora seriálu \"The Twilight Zone\" Roda Serlinga. Ten upravil původní příběh a představil několik nových témat, včetně studené války. Přepsal také konec, který odhalí, že se jedná o planetu Zemi ve vzdálené budoucnosti, již lidé zničili jadernou válkou. Kvůli vysokým nákladům, které byly odhadovány na 10 milionů dolarů, nechtělo film produkovat žádné evropské ani hollywoodské studio. Jacobs a přidružený producent Mort Abrahams nakonec přesvědčili herce Charltona Hestona, aby ztvárnil jednu z hlavních postav. Heston jim na oplátku doporučil režiséra Franklina J. Schaffnera. Spolu natočili screen test, který přesvědčil studio 20th Century Fox, aby do filmu vložilo značné finanční prostředky.\n\nStudio 20th Century Fox však trvalo na snížení rozpočtu na 5,8 milionu dolarů. Producenti následně najali druhého scenáristu Michaela Wilsona, jednoho z autorů filmu \"Most přes řeku Kwai\", jenž byl natočen podle stejnojmenné předlohy od Pierra Boulla, aby Serlingův scénář přepsal. Kvůli finančním úsporám na vizuálních efektech byly opice dle Wilsona primitivnější než v románu. Nový scénář obsahoval jinou zápletku a dialogy, ale stále dodržoval téma studené války a Serlingův konec. Masky vytvořil John Chambers.\n\nCharlton Heston ztvárnil amerického astronauta George Taylora pocházejícího z 20. století. Ten cestuje na podivnou planetu, na které primitivním lidem vládnou opice. Kim Hunterová a Roddy McDowall ztvárnili šimpanze Ziru a Corneliuse a Linda Harrisonová Taylorovu lásku, lidskou dívku Novu. Maurice Evans se představil v roli „zloducha“ doktora Zaia, orangutana-vědce. Závěrečná scéna, ve které Taylor objeví ruiny sochy Svobody a uvědomí si, že se celou dobu nacházel na Zemi, se stala jednou z nejikoničtějších filmových scén 60. let. Film byl do kin uveden 8. února 1968 a zlomil tehdejší rekordy v tržbách. Stal se jedním z deseti nejvýdělečnějších filmů Severní Ameriky roku 1968. Vydělal přibližně 22 milionů dolarů, téměř čtyřnásobek svého rozpočtu, a byl pozitivně přijat kritiky. John Chambers obdržel čestnou cenu Akademie za masky. Jednalo se o vůbec prvního Oscara, kterého získal maskér. Na cenu Akademie byli také nominováni další dva umělci, za hudbu Jerry Goldsmith a za kostýmy Morton Haack. Studio Fox kontaktovalo Jacobse a Abrahamse kvůli vytvoření sequelu, ačkoli producenti s natočením dalších pokračování původně nepočítali.\n\nPlánování pokračování s názvem \"Beneath the Planet of the Apes\" začalo dva měsíce po premiéře původního filmu. Jacobs a Abrahams zvažovali několik návrhů od Roda Serlinga a Pierra Boulla, nakonec je však odmítli. Na podzim roku 1968 najali producenti scenáristu Paula Dehna, který napsal scénáře pro další dva filmy. Herec Charlton Heston neměl o sequely zájem, souhlasil však, že by se objevil v několika scénách, pokud by jeho postava byla zabita a jeho honorář darován charitě. V jedné z mnoha verzí scénáře přidal Dehn nového protagonistu, astronauta Brenta. Na místě režiséra nahradil Franklina J. Shaffnera Ted Post, který byl producenty najat 8. ledna 1969. Shaffner byl totiž v danou dobu již vytížený, neboť pracoval na filmu \"Generál Patton\". Z plánovaných 5,5 milionu dolarů snížilo studio rozpočet snímku na 3,4 miliony.\n\nPříběh pojednává o astronautu Brentovi (ztvárnil jej James Franciscuss), který se vydává do budoucnosti, aby našel Taylora. Po setkání s opicemi z prvního filmu ho nakonec najde. Taylor je však vězněn lidskými mutanty, kteří žijí v podzemí a uctívají starou jadernou bombu. V rolích Ziry, Zaiuse a Novy se vrátili Kim Hunterová, Maurice Evans a Linda Harrisonová. Roddyho McDowalla v roli Corneliuse nahradil David Watson, protože McDowall měl již jiné herecké závazky. Generála Ursuse si zahrál James Gregory a vůdce mutantů Méndeze pak Paul Richards. Film měl premiéru 26. května 1970. Na snímek se snesla vlna negativní kritiky, která jej po \"Bitvě o planetu opic\" považuje za druhý nejhorší z pěti filmů původní série. Kasovně se však jednalo o úspěch, tržby se přiblížily prvnímu dílu. Navzdory závěru, který končí jadernou zkázou planety, požadovalo studio další sequel, a tedy vytvoření filmové série.\n\nPo finančním úspěchu snímku \"Do nitra planety opic\" najal producent Arthur P. Jacobs scenáristu Paula Dehna krátkým telegramem: „Opice existují, je vyžadován sequel.“ Dehn začal okamžitě pracovat na scénáři pro další díl pojmenovaný \"Escape from the Planet of the Apes\", původně nazvaný \"Secret of the Planet of the Apes\". Producenti také přivedli nového režiséra Dona Taylora. Studio Fox však poskytlo filmu výrazně nižší rozpočet ve výši 2,5 milionu dolarů, což velmi omezilo produkční možnosti.\n\nAby se filmaři vypořádali s nízkým rozpočtem i závěrem předchozího snímku, udělili chystanému filmu nový směr. Opice Zira a Cornelius se vrátily zpět v čase do soudobých Spojených států amerických, čímž se omezila potřeba drahých kulis a masek. Zira a Cornelius jsou v příběhu zpočátku americkou společností akceptováni, avšak obavy, že jejich dítě způsobí úpadek dominance lidské rasy, vedou ke konfliktu. Jacobsova žena Natalie Trundy, která si v předchozím díle zahrála mutanta a v následujících snímcích opici Lisu, byla v \"Útěku\" obsazena do role doktorky Stephanie Brantonové. Doktora Lewise Dixona si zahrál Bradford Dillman, Ricardo Montalbán představoval Armandoa a Eric Braeden ztvárnil antagonistu Ottu Hassleina.\n\nVe srovnání s předchozími snímky se tento zaměřil spíše na rasový konflikt, jenž se stal hlavním tématem i zbytku série. Film měl premiéru 21. května 1971, tedy necelý rok po předchozím dílu \"Do nitra Planety opic\", a kritiky byl přijat pozitivně. Od této chvíle se kritici na další filmy dívali spíše jako na součást větší série než jako na jednotlivé snímky. Frederick S. Clarke, šéfredaktor časopisu \"Cinefantastique\", napsal, že postupně se rozvíjející série je příslibem první natočené epické sci-fi. Film si vedl dobře i v tržbách, které činily 12,3 milionu dolarů. Byly však nižší než u předchozích filmů. Studio Fox následně objednalo třetí sequel.\n\nDíky pozitivnímu přijetí filmu \"Útěk z Planety opic\" objednalo studio Fox další snímek s názvem \"Conquest of the Planet of the Apes\", jehož rozpočet čítal jen 1,7 milionu dolarů. Na místo scenáristy se vrátil Paul Dehn, producent Jacobs pak najal režiséra J. Lee Thompsona, s nímž už dříve spolupracoval na dvou filmech. Pro tento snímek se Thompson a Dehn zaměřili na téma rasového konfliktu, které bylo sice využito už v předešlém filmu, avšak v \"Dobytí\" se stalo hlavním motivem. Dehn částečně připodobnil opice k Afroameričanům a vytvořil příběh, který byl podobný protestům Watts riots a dalším událostem spojeným s Afroamerickým hnutím za občanská práva. Roddy McDowall se ve filmu představil v roli Caesara, syna své předchozí postavy Corneliuse. Ricardo Montalbán se vrátil jako Armando, guvernéra Brecka ztvárnil Don Murray, Severn Darden se objevil jako Kolp a MacDonalda si zahrál Hari Rhodes.\n\n\"Dobytí\" se odehrává po \"Útěku\", tedy v blízké budoucnosti, v níž se z opic stávají otroci. Caesar se otroctví vzbouří a vede opičí povstání. Film měl premiéru 30. června 1972. Recenze byly smíšené. Konec snímku ale zůstal otevřený pro další pokračování, a tak po uspokojivých tržbách oznámilo studio Fox další sequel.\n\nStudio Fox schválilo pro film \"Battle for the Planet of the Apes\" rozpočet 1,2 milionu dolarů, který je nejnižším v sérii. Tvůrci zároveň šli do projektu s vědomím, že tento snímek bude posledním dílem. Na post režiséra byl opětovně najat J. Lee Thompson. Scenárista Paul Dehn musel projekt ze zdravotních důvodů opustit, a zanechal tak po sobě nedokončený scénář. Producenti na jeho místo přivedli Johna Williama Corringtona a Joyce Hooper Corringtonovou. \"Bitva\" se – tak jako předešlý film – zaměřovala na rasový konflikt a nadvládu. Pravděpodobně na žádost studia ale Corringtonovi zavrhli Dehnův příliš pesimistický náčrt scénáře a dali přednost nadějnějšímu, avšak nejednoznačnému závěru.\n\nDěj pojednává o Caesarovi, který vede lidoopy a jim podřízené lidi po ničivé válce, jež zdevastovala většinu planety. Snaží se o vybudování lepší společnosti pro lidoopy a lidi, ale musí se vyrovnat s útoky lidských mutantů postižených radioaktivitou a také s pokusem o převrat. Caesara opět ztvárnil McDowall, v roli Kolpa se vrátil Severn Darden. Paul Williams si zahrál orangutana Virgila, Austin Stoker MacDonalda a Claude Akins zápornou postavu gorilího generála Alda. Orangutana Lawgivera, který příběh dětem vypráví, hrál John Huston. Film měl premiéru 2. května 1973. Tržby sice přesáhly rozpočet, avšak recenzenti ho považují za nejslabší ze všech filmů původní série.\n\nPředmětem sporů se mezi kritiky stal samotný závěr filmu, který se odehrává o 700 let později, kdy lidské a opičí děti společně poslouchají Caesarův příběh u jeho plačící sochy. Dle jedné interpretace socha pláče radostí, protože se lidem a opicím podařilo přerušit cyklus útlaku. Série tak byla zakončena optimisticky. Dle další interpretace socha pláče smutek, protože rasové spory stále existují, což naznačuje, že je antiutopická budoucnost \"Planety opic\" nevyhnutelná.\n\nPo vysokých tržbách z kin zaznamenaly filmy úspěch i na televizních obrazovkách v podobě vysoké sledovanosti. Arthur P. Jacobs se tedy rozhodl pro vytvoření hraného televizního seriálu, jenž se měl dějově odehrávat po událostech z filmů a pokračovat v nastoleném příběhu. První nápad dostal v roce 1971 během produkce filmu \"Dobytí Planety opic\", o kterém si myslel, že bude finálním snímkem série. Studio nicméně požádalo o pátý film, takže úvahy o seriálu odložil. Jacobs zemřel 27. června 1973, čímž skončila i éra filmů \"Planety opic\" od společnosti APJAC Productions. Televizní projekt s jednoduchým názvem \"Planet of the Apes\" nakonec převzal bývalý výkonný producent Foxu Stan Hough. Nově vzniklý seriál objednala stanice CBS pro své podzimní programové schéma roku 1974.\n\nHerci Ron Harper a James Naughton si zahráli Alana Virdona a Petera Burkea, dva americké astronauty z 20. století, kteří časovým skokem skončili v budoucnosti, v níž si opice podmaňují lidi (oproti původním filmům umějí ale lidé mluvit). Roddy McDowall se vrátil do franšízy tentokrát v roli Galena, šimpanze, který se připojí k astronautům. V roli radního Zaia, orangutana, se představil Booth Colman a Mark Lenard ztvárnil gorilího generála Urka. Seriál sleduje příběh Virdona, Burkea a Galena, kteří se snaží najít cestu zpátky domů, pomáhají utlačovaným lidem a vyhýbají se opicím a úřadům. Úvodní díl měl premiéru 13. září 1974 na stanici CBS, další díly byly vysílány každý pátek od 20:00 do 21:00. Kvůli opakujícím se příběhům a malému prostoru, který opice, jež proslavily filmovou sérii, v seriálu dostaly, měl pořad nízkou sledovanost. Vzhledem k značným produkčním nákladům byl proto po 14 dílech stanicí CBS zrušen. Poslední epizoda měla premiéru 20. prosince 1974.\n\nV roce 1981 sestříhalo studio Fox deset dílů seriálu do pěti televizních filmů. Každý z nich se skládá ze dvou dílů seriálu a pro některé trhy k nim byly přidány také nové úvodní a závěrečné části, ve kterých hrál McDowall zestárlého šimpanze Galena. Filmy nesou pojmenování \"Návrat na Planetu opic\" (\"Back to the Planet of the Apes\"), \"Zapomenuté město na Planetě opic\" (\"Forgotten City of the Planet of the Apes\"), \"Zrada a chamtivost na Planetě opic\" (\"Treachery and Greed on the Planet of the Apes\"), \"Život, svoboda a pronásledování na Planetě opic\" (\"Life, Liberty and Pursuit on the Planet of the Apes\") a \"Poznání na Planetě opic\" (\"Farewell to the Planet of the Apes\"). Eric Greene označil názvy těchto filmů za „nejbizarnější“ z celé franšízy.\n\nPodle Erika Greeneho je seriál důležitý z hlediska časové linie vyprávění. Odehrává se v roce 3085, tedy asi 900 let před Taylorovým příletem na planetu a 400 let po Lawgiverově kázání v \"Bitvě\". Vyobrazená budoucnost, v níž opice nad lidmi dominují, naznačuje, že Lawgiverovo poselství o rovnoprávnosti lidí a opic neuspělo. Tím dostává větší význam pesimističtější interpretace závěru \"Bitvy\". Greene také uvedl, že ačkoli se téma rasového konfliktu stalo ústředním motivem dílů „The Trap“ a „The Liberator“, v seriálu zaznělo v menší míře než v předešlých filmech.\n\nRoku 1975 se po neúspěchu hraného seriálu rozhodly společnosti NBC a 20th Century Fox, že vytvoří animovaný seriál. Stanice pověřila produkční studio DePatie-Freleng Enterprises vytvořením seriálu s názvem \"Return to the Planet of the Apes\", který by se skládal z půlhodinových dílů a vysílal se v sobotních ranních hodinách. Tvůrčí kontrolu nad dílem převzal Doug Wildey, spolutvůrce franšízy \"Jonny Quest\". Widley však pouze zhlédl původní film a následný sequel \"Do nitra Planety opic\", proto svou interpretaci založil na nich. Seriál se z toho důvodu více zaměřuje na motivy související s válkou ve Vietnamu a studenou válkou, které byly součástí prvních dvou snímků, než na témata posledních tří filmů.\n\nPříběh sleduje tři americké astronauty, Billa Hudsona (Tom Williams), Jeffa Allena (Austin Stoker) a Judy Franklinovou (Claudette Nevins), kteří se nechtěně dostanou do vzdálené budoucnosti planety Země. V ní naleznou tři skupiny: zmutované lidi, jež obývají pouštní jeskyně, lidi žijící pod povrchem a civilizované opice, které si lidskou rasu podmanily. Astronauti se silně zapletou do místních událostí a snaží se ochránit lidskou rasu a vymanit ji z opičího útlaku. V obsazení se objevily také známé postavy z předchozích filmů a seriálu. Například Nova (Claudette Nevins), generál Urko (Henry Cordin), Zira (Philippa Harris), Cornelius (Edwin Mills) a doktor Zaius (Richard Blackburn). \n\nStanice NBC odvysílala od 6. září do 29. listopadu 1975 třináct dílů, seriál však neměl příliš velkou sledovanost. Televize proto zvažovala produkci druhé řady jen se třemi epizodami, které by ukončily příběh, avšak k její realizaci nikdy nedošlo.\n\nV 80. letech 20. století přišlo studio Fox s návrhem na novou sérii \"Planety opic\". Projekt nicméně dlouhodobě uvízl v přípravné fázi a po dobu více než 10 let se téměř nikam neposunul. Jeho začátek je datován do roku 1988, kdy Fox najal Adama Rifkina, 21letého režiséra nezávislých filmů, aby napsal návrhy pro nové filmy. Rifkin představil vedení studia koncept filmu \"Return to the Planet of the Apes\", který měl být sequelem prvního snímku a který by ignoroval zbylé čtyři natočené filmy. V tomto konceptu měl Taylorův potomek Duke vést povstání (ve stylu toho Spartakova) proti tyranským opicím, jež vedl generál Izan. Několik dní před zahájením předprodukce se však nové vedení Foxu rozhodlo vrátit film do fáze vývoje a pověřilo Rifkina přepracováním konceptu. Režisér proto vytvořil několik nových návrhů, které však studiu nepřišly zajímavé, takže projekt následně odložilo.\n\nPo několika letech se studio 20th Century Fox vrátilo k vývoji nového filmu. Producent Oliver Stone a scenárista Terry Hayes napsali scénář k filmu zvanému \"Return of the Apes\". V jejich verzi mělo být lidstvo ohroženo onemocněním, které má zakódované ve své DNA. Dva vědci se proto rozhodnou cestovat o tisíce let zpátky v čase, aby nákazu zastavili. Zjistí, že za nemocí stojí inteligentní opice, které chtějí lidstvo vyhubit. Vědce Willa Robinsona měl ztvárnit herec Arnold Schwarzenegger, na post režiséra se dostal Philip Noyce. Scénář se sice zalíbil prezidentovi Foxu Peteru Cherninovi, ostatní vedoucí představitelé studia však kritizovali jeho přílišnou akčnost. V jednu chvíli trval Dylan Sellers z vedení studia na tom, aby do scénáře byla zahrnuta také komická scéna opic hrající baseball. Tuto scénu však Hayes do scénáře nepřidal, takže byl vyhozen. Poté hned odešel Noyce a postupně i další členové produkčního týmu, kteří byli do projektu zapojeni.\n\nPo ukončení Hayesova projektu bylo vytvoření konceptu nabídnuto i Chrisu Columbusovi. Ten k sepsání scénáře najal Sama Hamma, jenž se inspiroval prvky z Boulleova románu. V Hammově scénáři se opičí astronaut vydává na vzdálenou planetu Zemi, kde rozšíří zničující virus. Lidští vědci poté kvůli nalezení léku cestují na astronautovu planetu, kde opice loví lidi. Při cestě zpět na Zemi ale zjistí, že planeta je opicemi obsazena. O hlavní roli se stále zajímal Schwarzenegger, avšak Foxu připadal scénář nudný. Columbus projekt opustil po smrti své matky v roce 1995, do produkce se však následně zapojil i James Cameron. Ten zamýšlel příběh výrazně přesměrovat, ale po kritickém a finančním úspěchu jeho filmu \"Titanic\" z \"Planety opic\" odstoupil. Studio nabídlo projekt také řadě jiných režisérů, ti však o něj neměli zájem.\n\nV roce 1999 najalo studio Fox Williama Broylese Jr., aby napsal nový scénář. Studio trvalo na datu vydání v červenci roku 2001, ale jinak dalo Broylesovi volnou ruku. Projekt přitáhl také režiséra Tima Burtona, který doufal v přepracování původní \"Planety opic\". Burton ale zjistil, že kvůli přísnému rozvrhu studia bude výroba filmu obtížná. Fox omezil rozpočet na 100 milionů dolarů, a tak se musel Broylesův ambiciozní scénář, podle něhož měl být natočen film překračující hodnotu 200 milionů dolarů, kvůli snížení nákladů zredukovat. Přepisování scénáře probíhalo i během produkce, na čemž spolupracovali Lawrence Konner a Mark Rosenthal. Kvůli nabitému harmonogramu byly všechny fáze výroby filmu urychleny.\n\nAstronaut Leo Davidson (Mark Wahlberg) omylem cestuje skrze červí díru na vzdálenou planetu, kde mluvící opice zotročují lidi. Vede lidskou vzpouru a zjišťuje, že se opice vyvinuly z pozemských primátů, kteří sice doprovázeli jeho misi, avšak na planetu se červí dírou dostali mnohem dříve. Šimpanzici Ari si zahrála Helena Bonham Carterová a Tim Roth ztvárnil šimpanzího generála Thadea, který nenávidí lidi.\n\nDo kin byl film uveden 27. července 2001. Obdržel smíšené recenze; podle většiny kritiků jej s původním filmem nelze srovnávat. Hodně recenzentů kritizovalo zmatený příběh a překvapivý konec, ačkoliv mnozí chválili speciální efekty. Tržby filmu byly přivětivé, neboť celosvětově utržil přes 362 milionů dolarů. Fox sice zpočátku doufal v pokračování, avšak Burton nebyl z obtížné výroby nadšený, takže o další snímek neměl zájem. Film ani nezískal takovou pozornost vedení studia, aby se více věnovalo přípravě navazujícího snímku, takže filmová série \"Planety opic\" byla na čas odložena.\n\nV roce 2005 napsali scenáristé Rick Jaffa a Amanda Silverová koncept pro nový film ze světa \"Planety opic\", jenž byl později nazván jako \"Rise of the Planet of the Apes\" (\"Zrození Planety opic\"). Jelikož byl Jaffa inspirován články o výsledcích moderní genetiky, postavil děj filmu na geneticky vylepšeném šimpanzi, který byl vychován v lidské domácnosti. Svůj návrh předložili studiu Fox coby způsob, jak franšízu rebootovat pomocí nové verze příběhu o šimpanzi Caesarovi, který se poprvé objevil ve filmu \"Dobytí Planety opic\". Fox byl nápadem ohromen a koupil k němu práva. Příprava filmu však trvala bezmála pět let. Teprve roku 2010 se producenti Peter Chernin a Dylan Clark z Chernin Entertainment rozhodli posunout film do další fáze produkce, přičemž na postu scenáristů zůstali Jaffa a Silverová.\n\nVe filmu se Caesarovi zvýší inteligence. Stane se tak díky virové droze, kterou vynalezl Will Rodman, jenž Caesara vychoval. Caesar je uvězněn v útulku pro primáty, využije však své chytrosti a zorganizuje vzpouru. Scénář obsahuje složitá propojení s předchozími filmy, která můžou způsobit nejasnosti v jeho vztahu k ostatním snímkům. Oliver Lindner, autor knihy \"Remakes and Remaking: Concepts – Media − Practices\", uvedl, že ačkoli se příběh může zdát jako remake filmu \"Dobytí Planety opic\", tak ho většina profesionálních kritiků a recenzentů označuje jako prequel, reboot, nebo dokonce jako úvodní příběh („origin story“) k prvnímu filmu \"Planeta opic\". Většina fanoušků a bloggerů však psala spíše o remaku. Hotový scénář přilákal režiséra Ruperta Wyatta. Aby opice vypadaly reálně, vyhnula se produkce praktickým efektům a zaměřila se na herectví pomocí motion capture, při kterém byly natočeny pohyby lidí, které pak byly pomocí počítačové technologie předělány do digitální podoby. Na vizuálních efektech pracovalo také novozélandské studio Weta Digital. Do role Willa Rodmana byl obsazen James Franco, šimpanze Caesara ztvárnil díky technologii motion capture herec Andy Serkis.\n\n\"Zrození Planety opic\" mělo premiéru 5. srpna 2011. Film byl kritiky přijat pozitivně, chválili hlavně vizuální efekty a Serkisův výkon. Snímek utržil 482 milionů dolarů a více než pětkrát tak překonal svůj rozpočet 93 milionů dolarů. Studio Weta získalo za vizuální efekty dvě ceny Visual Effects Society Awards, nominaci na cenu Akademie a několik dalších ocenění. Fox také usiloval o nominování Serkise na cenu Akademie, její členové jej však pro nominaci nezvolili. Hned po úspěchu filmu začalo studio plánovat sequel.\n\nS přípravou filmu, později nazvaného \"Dawn of the Planet of the Apes\" (\"Úsvit planety opic\"), začali producenti Peter Chernin a Dylan Clark hned po vydání \"Zrození\" v roce 2011. Studio Fox přidělilo filmu rozpočet 170 milionů dolarů. Scénář napsali opět Rick Jaffa a Amanda Silverová, kteří se také stali producenty filmu. Andy Serkis se vrátil ke ztvárnění šimpanze Caesara, nicméně režisér Rupert Wyatt projekt opustil kvůli produkčním problémům a jiným projektům. Nahrazen byl Mattem Reevesem.\n\nPříběh, jenž se odehrává po deseti letech od \"Zrození\", ukazuje dobu, kdy „opičí chřipka“, která zvýšila inteligenci opic, zabila většinu lidí. Caesar se snaží udržet křehký mír mezi jeho opičí komunitou a poblíž žijícími lidmi. Mezi oběma skupinami nicméně dochází k násilným střetům. Na speciálních efektech opět pracovalo studio Weta Digital, jež použilo také praktické efekty, digitálně upravené pozadí a motion capture. Hlavní lidské postavy ztvárnili Jason Clarke (Malcolm), Keri Russellová (Ellie) a Gary Oldman (Dreyfus). \n\nFilm byl do amerických kin uveden 11. července 2014. Byl velmi dobře přijat kritiky, kteří našli silné propojení se \"Zrozením\" a chválili scénář i působivé speciální efekty. Tržby byly vysoké, film utržil přes 707 milionů dolarů. Vizuální efekty získaly několik ocenění, včetně tří cen Visual Effects Society Awards a nominace na cenu Akademie.\n\nStudio Fox si bylo úspěchem filmu \"Úsvit planety opic\" natolik jisté, že začalo plánovat sequel již několik měsíců před jeho premiérou. Matt Reeves podepsal smlouvu o režijním vedení pokračování hned po promítnutí pracovního střihu \"Úsvitu\", zároveň měl společně s Markem Bombackem napsat scénář. Peter Chernin, Dylan Clark, Rick Jaffa a Amanda Silverová se stali opět producenty. \"Válka o planetu opic\" získala rozpočet o 150 milionech dolarů a byla do amerických kin uvedena 14. července 2017.\n\nFilm popisuje ozbrojený konflikt mezi opicemi a lidmi a sleduje příběh Caesara a jeho následovníků, kteří pronásledují záhadného paramilitárního Plukovníka a hledají nový domov. Serkis opět ztvárnil šimpanze Caesara, Woody Harrelson si zahrál Plukovníka a Steve Zahn se představil jako Zlá opice. \"Válka\" získala pozitivní recenze. Kritici chválili jak dobré vizuální efekty a vyprávění, tak vhodný závěr celého Caesarova příběhu. Film celosvětově utržil 491 milionů dolarů.\n\nV říjnu 2016 bylo oznámeno, že tvůrci diskutovali o možném vývoji čtvrtého filmu. Matt Reeves se před vydáním filmu \"Válka o planetu opic\" krátce vyjádřil, že by rád natočil další filmy, a Steve Zahn, jenž v trilogii ztvárnil Zlou opici, měl připravené příběhy pro budoucí sequely. Scenárista Mark Bomback taktéž naznačil, že existuje varianta, že se nové snímky dočkají realizace. V dubnu 2019, během akvizice společností Disney, studio Fox uvedlo, že budoucí filmy ze světa \"Planety opic\" jsou ve vývoji. V srpnu 2019 Disney oznámilo, že se jakékoli nadcházející filmy a televizní seriály budou odehrávat ve stejném univerzu, jako se odehrává \"Zrození Planety opic\". Dne 3. prosince 2019 bylo ohlášeno, že by se režisérem dalšího filmu \"Planety opic\" měl stát Wes Ball. Dne 17. února 2020 bylo oznámeno, že se rolí producentů ujmou Joe Hartwick Jr. a David Starke. Později téhož dne Ball potvrdil, že bude režírovat nadcházející film, jehož děj by se měl odehrávat po filmu \"Válka o planetu opic\" a měl by se zaměřovat na „Caesarův odkaz“.\n\nV komiksech se téma \"Planety opic\" objevuje pravidelně od roku 1968. Mezi nejpozoruhodnější komiksy patří série z dílny Marvel Comics, která vycházela v letech 1974 až 1977. Komiksy byly černobíle zpracované a obsahovaly úryvky z každého filmu, nové příběhy od spisovatele Douga Moencha, eseje, rozhovory a další materiály. Série se v té době stala jednou z nejúspěšnějších tohoto nadavatelství. Marvel musel rovněž přerušit zasílání osobních odpovědí na dopisy čtenářů, jelikož jich od nich přicházely stovky. Mezi lety 1975 a 1976 byla Marvelem vydávána i komiksová série \"Adventures on the Planet of the Apes\", která obsahovala v barevném zpracování úryvky z filmů \"Planeta opic\" a \"Do nitra Planety opic\".\n\nV roce 1990, v době oživování franšízy, začalo nadavatelství Malibu Comics skrze svoje studio Adventure Comics publikovat měsíční černobílý komiks \"Planet of the Apes\". Bylo prodáno přes 40 000 kopií prvotního svazku, což byl pro černobílý typ komiksu rekordní počet. Tento úspěch zároveň vedl studio k vydání dohromady 24 svazků během dvou let. Série vypráví příběh opice Alexandra, Caesarova vnuka a dědice, jak se snaží vládnout opičí civilizaci. Malibu Comics následně vydalo pět spin-offových minisérií a každá z nich se skládala ze čtyř svazků: \"Ape City\", \"Planet of the Apes: Urchak's Folly\", \"Ape Nation\" (crossover s franšízou \"Alien Nation\"), \"Planet of the Apes: Blood of the Apes\" a \"Planet of the Apes: The Forbidden Zone\". Vydání se dočkaly také dva krátké komiksy \"A Day on the Planet of the Apes\" a \"Planet of the Apes: Sins of the Fathers\", jejichž děj se odehrával před původním filmem, brožované vydání prvních čtyř svazků hlavní série zvané \"Monkey Planet\" a přečíslování původních komiksů od studia Marvel.\n\nTéma \"Planety opic\" se objevilo také v portfoliu komiksových společností Gold Key Comics, Dark Horse Comics či Boom! Studios. Boom! vydalo mezi normálními komiksy mimo jiné dva crossovery. První \"Star Trek/Planet of the Apes: The Primate Directive\" se dočkal publikace v roce 2014 a druhý roku 2017 pod názvem \"Kong on the Planet of the Apes\". V roce 2018 vydalo Boom! komiks \"\", který napsali Dana Gould a Chad Lewis. Jeho příběh je založen na nevyužitém scénáři původního filmu od Roda Serlinga.\n\nPodle filmové série, avšak zejména živě hraného a animovaného televizního seriálu, byla vytvořena řada hraček a zboží. Během 70. let 20. století získalo okolo 60 firem od společnosti Fox práva na výrobu přes 300 různých věcí ze světa \"Planety opic\". Například akční figurky, stavebnice, omalovánky, knížky, herní karty, dětské zbraně, oblečení, značkové nádobí či svačinové boxy. Na svoji dobu byl tento druh prodávaní zboží zaměřeného na určité filmové a televizní téma neobvyklý a Fox tak mohl inspirovat další firmy a jejich série. Jedním ze zboží byla akční figurka společnosti Mego, která se prodávala od roku 1973 a inspirovala se jí řada dalších figurek. S premiérou prvního filmu nové rebootované trilogie licencoval Fox několik společností k vytvoření nových hraček a detailních akčních figurek ve sběratelské edici.\n\nDvě horské dráhy s tematikou \"Planety opic\" jsou plánovány k výstavbě v zábavních parcích 20th Century Fox World v Dubaji a Malajsii.\n\nRoku 1983 započal vývoj první videohry zvané \"Planet of the Apes\", na které pracovalo herní studio 20th Century Fox Videogames. Hra byla vyvíjena na herní konzoli Atari 2600, ale kvůli krizi videoherního průmyslu, která nastala v roce 1983 v USA, nebyla dokončena. Videohra se až do roku 2002, ve kterém sběratel Matt Reichert identifikoval prototyp jako chybějící \"Planet of the Apes\", který byl už dříve nalezený v obalu jiné nedokončené hry \"Alligator People\", považovala za ztracenou. Následně byla dokončena nezávyslými designéry Retrodesign a vydána v roce 2003 pod názvem \"Revenge of the Apes\". Hráč ve hře ovládá postavu Taylora a postupně se probojovává úrovněmi, jež byly inspirovány filmem, k soše Svobody.\n\nPrvní videohra se dočkala vydání až v roce 2001. Roku 1998 začalo studio Fox Interactive vyvíjet videohru \"Planet of the Apes\" pro počítače a herní konzole PlayStation. Hra se měla stát součástí dlouho plánovaného remakeu. Remake se však odložil a tak Fox a vývojářské studio Visiware napsaly zcela vlastní příběh, jenž byl založený na románu a původním filmu. Hráč v akční adventuře ovládá postavu astronauta Ulyxeho, který zkoumá planetu, na níž vládnou opice. Vydání bylo zpožděno kvůli rozhodnutí Foxu spolu vydat hru s Ubi Softem a videohra zmeškala kvůli dlouhému vývoji o dva měsíce taktéž premiéru filmu Tima Burtona \"Planeta opic\". Byla vydána 20. září 2001 a získala spíše negativní recenze. Ubi Soft navíc vytvořil pro platformy Game Boy Advance a Game Boy Color zcela jinou videohru \"Planet of the Apes\", jejíž děj se zaměřoval na první dva filmy.\n\nDle kritiků je lidská rasa hlavním tématem, které se objevuje v sérii \"Planeta opic\". Eric Greene, autor knihy pojednávající o roli lidské rasy v původních filmech, napsal, že „když je viděno jako jedno epické dílo, jeví se Opičí sága jako liberální alegorie rasového konfliktu.“ Podle Greena se hlavní příběhový oblouk franšízy zaměřuje na konflikt lidí a opic, kteří se stále dokola podmaňují a sami sebe přitom ničí. Rozdíl mezi lidmi a opicemi se projevuje primárně v jejich vzhledu a dominance je odvozena spíše od moci ve společnosti než vrozené nadřazenosti. Dle Greena je poselstvím příběhového oblouku nevyřešená rasová neshoda, která vede ke katastrofě. Někteří kritici se ztotožnili s Greenovým výkladem a používali jej. Producenti Abrahams a Jacobs nezamýšleli do filmu přidat rasové podtóny a neoceňovali je až do roku 1968, kdy na ně odkázal a vyzdvihl herec Sammy Davis. Filmoví tvůrci začali téma více začleňovat do filmů a lidská rasa se tak stala z vedlejšího námětu prvních dvou filmů hlavním námětem posledních tří.\n\nNěkolik kritiků napsalo, že se filmy rebootované trilogie nezaměřují na téma těch původních a z toho důvodu neobsahují konflikt mezi lidmi a opicemi s rasovým podtextem. Tito kritici obvykle tvrdí, že se jedná o negativní změnu filmů, jejichž děje jsou pak „změkčené“, tématicky plytké a přehlíží nebílé postavy. Dodali, že se filmy snaží spíše poukázat na „post-rasovou Ameriku“, nežli prozkoumat rasové otázky a problémy. Další kritici píší, že je ve filmech téma lidské rasy začleněno jemnějším způsobem. Jejich prezentace avšak zjednodušuje složité poselství směřující k posílení rasových norem, než aby je zpochybňovala.\n\nStudená válka a tzv. jaderný holokaust jsou hlavními tématy původního scénáře \"Planety opic\" od Roda Serlinga. Apokalyptické a antiutopické motivy filmů naznačují, že by napětí v dané éře mohlo vést ke světové destrukci. Filmy kritizují obě strany války: represivní opičí společnost i podzemní město mutantů s rysy jak západní, tak východní kultury. Podle Greena jsou motivy studené války hlavní součástí prvních dvou filmů a některých mediálních spin-offů, avšak v dalších filmových pokračováních začal převažovat rasový konflikt.\n\nOtázky zabývající se zvířecími právy zaznívají v sérii také ve velké míře. Greene je považuje za součást rasových témat. V původním filmu je znázorněno, jak krutým způsobem zacházejí opice s Taylorem, kterého považují za pouhé zvíře. V pozdějších filmech jsou opice týrány ze stejného důvodu. Myšlenka práv primátů je výraznější v rebootovaných filmech, které přímo vyvolávají otázku lidoopí osobnosti. Ta je vyobrazena Caesarem a jeho následovníky, kteří bojují za svá práva ve společnosti, jež je nepovažuje za fyzické osoby.\n\n Postava nebyla uvedena v závěrečných titulcích. Archivní záběr postavy.\n\n"}
{"id": "717493", "url": "https://cs.wikipedia.org/wiki?curid=717493", "title": "Eugen Hoffmann", "text": "Eugen Hoffmann\n\nEugen Hoffmann (27. září 1892 Drážďany, Německo – 1. července 1955 tamtéž) byl německý sochař a malíř.\n\nV roce 1908 začínal jako učeň v továrně na plkáty, vedle toho navštěvoval večerní kurzy u Carla Radeho na Kunstgewerbeschule Dresden. Po roce 1912 krátce pracoval jako malíř a sochař na volné noze. V roce 1915 nastoupil základní vojenskou službu; během ní byl mj. zajat na Ukrajině. Od roku 1918 studoval na akademii v Drážďanech u Roberta Dieze, od roku 1919 pak jako postgraduální student Karla Albikera. Tou dobou byl ostatními umělci velmi uznáván, i jeden z jeho učitelů si soukromě pořídil jedno z Hoffmanových děl.\n\nV roce 1920 se stal členem Drážďanské secese 1919, později i Drážďanské secese 1932. Roku 1922 či 1923 vstoupil do Komunistické strany Německa (KPD). V roce 1924 se zúčastnil výstavy Ersten Allgemeinen Deutschen Kunstausstellung v Moskvě a o pět let později spoluzaložil Assoziation revolutionärer bildender Künstler (ASSO), sdružení komunistických umělců. Roku 1933 byl kvůli svým aktivitám pro KPD zadržen. Byl sice zase propuštěn, bylo mu ale zakázáno díla vytvářet, prodávat i vystavovat.\n\nV roce 1938 emigroval s pomocí Oskara Kokoschky přes Česko a Polsko do Anglie, kde se živil jako průmyslový dělník; roce 1946 se vrátil zpět do Drážďan. Rok nato se stal profesorem sochařství na Akademii. Umělci 50. let však jeho styl považovali již za zastaralý a roku 1954 tak s učením na Akademii skončil.\n\nEugen Hoffman zemřel sám a chudý roku 1955. Pohřben byl na Heidefriedhofu v Drážďanech.\n"}
{"id": "717497", "url": "https://cs.wikipedia.org/wiki?curid=717497", "title": "Karl Hofer", "text": "Karl Hofer\n\nKarl Hofer (11. října 1878, Karlsruhe, Německo – 3. dubna 1955, Berlín, Německo) byl německý expresionistický malíř. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění.\n\n\n\n\n\n\n\n\n"}
{"id": "717498", "url": "https://cs.wikipedia.org/wiki?curid=717498", "title": "Hanns Katz", "text": "Hanns Katz\n\nHanns Katz (24. čeevence 1882 Karlsruhe, Německo – 17. listopadu 1940 Johannesburg, Jihoafrická republika) byl německý malíř. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nPo maturitě odešel do Paříže na krátký studijní pobyt do ateliéru Henriho Matisse.\n\nV letech 1913 až 1918 studoval Katz malířství, dějiny umění a architekturu v Karlsruhe, Heidelbergu a Mnichově. Jeho práce ukazují vliv Maxe Beckmanna a Nové věcnosti. Podporoval jej kritik umění Max Osborn. Katz se stal v roce 1920 členem umělecké skupiny Ghat.\n\nKatz si vzal klavíristku Franzisku Ehrenreich a v roce 1920 se přestěhovali do Frankfurtu . Architekt Otto Fucker navrhl a postavil v roce 1927 pro Hannse Ludwiga Katze a jeho manželku rezidenční a ateliérovou budovu ve Frankfurt-Eschersheimu, ve které paní Katzová pořádaly koncerty. \n\nPo roce 1933 byl Katz aktivní v židovské kulturní lize Frankfurt . V roce 1935, rok po náhlé smrti své ženy, plánoval vybudovat židovskou osadu v Jugoslávii.\n\nV roce 1936 si Katz vzal Ruth Wolfovou a emigroval s ní do Jižní Afriky. V roce 1937 byly jeho práce veřejně odsouzeny jako Zvrhlé umění.\n\nNěkterá jeho díla má ve sbírkách Jihoafrická národní galerie. Od 24. listopadu 1993 do 27. února 1994, galerie představila retrospektivu jeho prací. Výstava proběhla za podpory německé spolkové vlády a Lufthansy.\n\n"}
{"id": "717501", "url": "https://cs.wikipedia.org/wiki?curid=717501", "title": "Středoevropský pohár 1927", "text": "Středoevropský pohár 1927\n\nSezóna 1927 byla prvním ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Jugoslávie. Vítězem se stal tým AC Sparta Praha.\n\nZa Hungárii nastoupil jeden hráč na nepovolené pozici v sestavě, proto při rovnosti skóre postupovala Sparta.\n\n"}
{"id": "717502", "url": "https://cs.wikipedia.org/wiki?curid=717502", "title": "Cesar Klein", "text": "Cesar Klein\n\nCesar Klein (14. září 1876, Hamburk, Německo – 13. března 1954, Lübeck, Německo) byl německý expresionistický malíř. Byl zakládajícím členem skupiny Novembergruppe. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nByl synem tesaře Carla Augusta (1850–1928) a jeho manželky Johanny Cathariny Margarethy Elsabe Kleinové z Elmshornu. Po vyučení malířem César Klein navštěvoval od roku 1894 uměleckoprůmyslovou školu v Hamburku, potom Kunstakademie v Düsseldorfu a nakonec vzdělávací zařízení Uměleckoprůmyslového muzea v Berlíně. Zpočátku byl ovlivněn impresionismem, ale časem se obrátil k expresionismu. V roce 1903 se v Hamburku oženil se svou první manželkou Martou, rozenou Steffen (1879–1929).\n\nV roce 1910 patřil Klein mezi spoluzakladatele Neue Secession v Berlíně. O tři roky později při výmalbě kina Marmorhaus poprvé použil expresionistický design. V důsledku listopadové revoluce se připojil k několika avantgardním uměleckým skupinám, které se nechaly inspirovat revolučním převratem: v roce 1918 byl jedním ze zakladatelů Novembergruppe, v roce 1919 byl zvolen do představenstva pracovní federace Deutscher Werkbund a také se angažoval v umělecké radě Arbeitsrat für Kunst. Jeho hlavním úkolem v letech 1919–1937 však byla výuka a působení na vzdělávací instituci Unterrichtsanstalt des Kunstgewerbemuseums Berlin, kde však od roku 1933 neměl dovoleno učit.\n\nNa počátku dvacátých let vytvořil expresivní filmové scény pro filmy \"Genuine\" (1920) a \"Der Puppenmacher von Niang-King\" (1923) autora Roberta Wieneho a v Rakousku k \"Sodomě a Gomoře\" Mihály Kertész.\n\nPo \"zabavení moci\" národními socialisty bylo Kleinovi zakázáno učit i malovat. V roce 1937 byly jeho práce očerněny na nacistické výstavě „Zvrhlé umění“ a 13 z jeho děl bylo zabaveno. Od roku 1935 do roku 1945 žil v ústraní na venkově.\n\nV roce 1932 si vzal svou druhou manželku, houslistku Paulu Bock (* 1889) z Leeru. Jeho tchyně byla malířka Marie Bock, která později v jeho domě strávila své stáří.\n\nJeho bratr Bernhard Klein (* 1888 v Hamburku, † 1967 v Berlíně) byl také umělec.\n\n\n\n\n\n\n"}
{"id": "717505", "url": "https://cs.wikipedia.org/wiki?curid=717505", "title": "William Notman", "text": "William Notman\n\nWilliam Notman (8. března 1826 Paisley, Skotsko – 25. listopadu 1891) byl kanadský fotograf a podnikatel.\n\nNotman se narodil ve skotském Paisley v roce 1826, tedy ve stejném roce, ve kterém se zrodila fotografie ve Francii. V roce 1856 se přestěhoval do Montrealu. Původně jako amatérský fotograf rychle založil prosperující profesionální fotografické studio na Bleury Street. Jeho první důležitou zakázkou byla dokumentace stavby mostu Victoria Bridge přes řeku Řeku svatého Vavřince. Most byl otevřen s velkou slávou v roce 1860, kterého se zúčastnili sám princ z Walesu a Notman s fotoaparátem. Jako dárek dostal princ krabičku s Notmanovými fotografiemi z výstavby mostu a scénami kanadského východu a západu. Dárek se tak zalíbil Královně Victorii, že udělila Notmanovi titul \"Královnin fotograf\" (\"Photographer to the Queen\").\n\nNotmanova pověst a komerční úspěch vzrostly během následujících tří let, stal se předním kanadským fotografem s mezinárodním renomé, spolupracoval s dalšími významnými kanadskými umělci, jako byli například John Arthur Fraser nebo Henry Sandham, kterého i učil. Založil pobočky v Kanadě a ve Spojených státech, včetně sezónních poboček na univerzitách v Yale a Harvardu. Byl také aktivním členem umělecké komunity v Montrealu, otevřel vlastní ateliér pro výstavy místních malířů, jeho studio poskytovalo možnosti pro výcvik začínajících fotografů a malířů. Notman byl svými kolegy velmi považován za svou inovativní fotografii a držel patent na některé z vynalezených technik, například pro navození zimní nálady ve studiu. Vyhrál řadu medailí na výstavách v Montrealu, Londýně, Paříži a Austrálii.\n\nMezi jeho přátele a pracovní kolegy patřili dnes již známí fotografové. Mezi nimi například Alexander Henderson, se kterým podnikl už v roce 1860 fotografický výlet k Niagarským vodopádům. Oba byli mezi zakládajícími členy uměleckého sdružení \"Art Association of Montreal\" a patřili do fotografického klubu \"Montreal Amateur Photographic Club\". V roce 1865 experimentovali s hořčíkovým bleskem.\n\nFotografie v polovině 19. století nebyla jednoduchý proces, jak se stala o několik desítek let později. Typický turista běžně fotoaparát nenosil a Notmanovo studio proto vytvořilo velké množství snímků pro turistickou poptávku. Návštěvníci si mohli prohlédnout takzvané \"Notman's Picture Books\" a podle svého výběru si zakoupit snímky buď jednotlivě nebo si je nechat poskládat v různých kombinacích do alba. Samozřejmě si návštěvníci mohli nechat zhotovit vlastní portrét. Scény z ulice v rychle se rozvíjejících kanadských městech, velkolepost moderní dopravy po železnici a páry, expanzivní krajiny a přírodní krásy, vše bylo k dispozici většinou na pohlednicích 8\"x10\", nebo v populární formě stereofotografií. Snímky pro \"studio Notman\" pořizovala celá řada zaměstnaných a vyškolených fotografů.\n\nWilliam Notman byl pravidelným přispěvatelem do fotografického časopisu \"Philadelphia Photographer\" a ve spolupráci s editorem Edwardem Wilsonem založili společnost Centennial Photographic Company pro výstavu Centennial Exhibition ve Filadelfii, která se konala na počest 100. výročí USA v roce 1876. Tam Notman získal zlatou medaili od britského soudu a prezentoval identifikační karty s podobenkami umožňující vstup do areálu – předchůdce dnešních různých identifikačních karet s fotografií.\n\nKdyž William Notman náhle zemřel po krátkém zápalu plic v listopadu 1891, zůstal management studia na jeho synovi Williamovi McFarlane Notmanovi, zkušeném fotografovi, který se svými bratry dokumentoval kanadskou Pacifickou železnici a její stavbu směrem na západ.\n\nV roce 1935 McFarlanův mladší bratr Charles prodal studio společnosti \"Associated Screen News\", v roce 1957 Notmanovu sbírku koupila univerzita McGill University v Montrealu. Sbírka obsahovala 200 000 negativů, 43 indexačních knih, 200 obrázkových knih a další různé památnosti. Předměty celé kolekce byly převedeny na McCordovo muzeum kanadské historie.\n\nByl jedním ze čtyř fotografů, které společnost Canada Post v roce 1989 zvěčnila na sérii poštovních známek u výročí \"150 let kanadské fotografie\".\n\n\n\n\n\n\n\n\n"}
{"id": "717507", "url": "https://cs.wikipedia.org/wiki?curid=717507", "title": "Jean Metzinger", "text": "Jean Metzinger\n\nJean Metzinger (24. června 1883, Nantes – 3. listopadu 1956, Paříž) byl francouzský malíř a teoretik umění, jeden z tvůrců kubismu. Byl členem skupiny Section d'Or. Byl jedním z mnoha umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nMetzinger strávil mládí ve svém rodném městě a v roce 1903 ve věku 20 let se přestěhoval do Paříže studovat medicínu. Nicméně od tohoto plánu brzo ustoupil a stal se malířem. V Paříži se spřátelil s Robertem Delaunaym a setkal se s básníkem Maxem Jacobem, který jej uvedl do kruhu přátel kolem Guillauma Apollinaira. Tak se začal v domě Bateau-Lavoir setkávat s malíři, zejména s Georgem Braquem, Pablem Picassem nebo Juanem Grisem. V roce 1910 Metzinger poprvé vystavoval v Salon des Indépendants, o rok později opět, spolu s Delaunaym, Albertem Gleizesem a Fernandem Légerem. V roce 1912 spoluzaložil „Section d'Or“ a spolu s Gleizesem napsal pojednání \"Du Cubisme\". Četné další výstavy například na Salonu d'Automne (1911, 1913), v „Galerii de la Boetie“ v Paříži (1912), v galeriích \"Bouře\" v Berlíně (1913), kde na prvním německém Podzimního obrazovém salonu vystavoval „Berthe Weill“ (1913, Paříž) a „Montross Gallery“ v New Yorku (1916) svědčí o rychlém a také mezinárodním úspěchu malíře, který byl později jmenován do Académie Arenius.\n\nBěhem první světové války byl Metzinger odveden do vojenské služby a pak se vrátil do Paříže kde, kromě svého pobytu v Bandolu do roku 1943 během druhé světové války, žil až do své smrti. Tam získal v roce 1950 učitelské místo na Académii Frochot.\n\nMetzinger zpočátku založil svou práci na neoimpresionistickém stylu malby, který ho v letech 1905 až 1908 vedl k mozaikovitým barevným vzorům a lze jej považovat za jeho první umělecký vrchol. Tyto pozdně neo-impresionistické obrazy s přesně sousedícími barevnými skvrnami již tvořily most k jeho pozdějším kubistickým dílům, protože již ukázal sklon k jasné kompoziční a technické stavbě obrazů. Styl malby tak stále více geometrizoval a koncepce nové obrazové kompozice tak podpořila umělecká výměna s Braquem, Picassem nebo Grisem. Metzingerova práce kolem roku 1909 konečně tento směr, který se později stal známý jako analytický kubismus. Publikované kritiky však byly zpočátku velmi negativní. Ve dvacátých letech se Metzinger dočasně z kubismu vymanil.\n\nV roce 1910 se věnoval psaní základům umělecké teorie, které vydal pod názvem \"Anmerkungen zur Malerei\" (\"Anotace k malbě\"). V roce 1912 vedla spolupráce s Albertem Gleizesem ke společné teoretické eseji \"Du Cubisme\".\n\nU příležitosti stého výročí vydání publikace \"Du Cubisme\", byla uskutečněna v roce 2012 v Musée de la Poste v Paříži výstava, na které se objevily práce spisovatelů a malířů Metzingera, Gleizese a dalších současných umělců.\n"}
{"id": "717510", "url": "https://cs.wikipedia.org/wiki?curid=717510", "title": "Jarošov (pivo)", "text": "Jarošov (pivo)\n\nJarošov (Jarošovské pivo) je značka piva, vyráběného více než 300 let v Jarošovském pivovaru v Jarošově. Po uzavření tohoto pivovaru se začalo vyrábět v pivovarech Velké Březno a Krásné Březno nedaleko Ústí nad Labem a později v pivovaru Kutná Hora.\n\nZačátek výroby Jarošovského piva je spojen se založením pivovaru v roce 1688. Pivovar se nachází na výhodném místě blízko vydatného zdroje pitné vody a vedle frekventované silnice. Pivovar byl původně téměř 200 let majetkem města Uherské Hradiště, kterému přinášel do pokladny nemalý zisk. Později byl nejprve pronajat různým nájemcům a nakonec prodán Solomonu Braunovi. Rodině Braunů se podnikání dařilo, jedním z odběratelů Jarošovského piva byl i císařský dvůr ve Vídni a v roce 1900 Jarošovské pivo získalo zlatou medaili na Světové výstavě v Paříži. Kvalitní byl i jarošovský slad, jehož cena na burze byla v té době vyšší než konkurenčních produktů.\n\nZa druhé světové války byl pivovar zkonfiskován kvůli židovskému původu rodiny Braunů. V době války se na Slovensko, které bylo tehdy samostatným státem, dodávalo 10° pivo. Domácím odběratelů pivovar dodával nejprve 7° pivo, později dokonce jen 4° pivo. Po válce se kvůli nedostatku surovin muselo vařit pivo z karamelizovaného cukru. Nejdříve se odběratelům dodávala sedmička, potom se začala vařit desítka i dvanáctka a před svátky se vařila čtrnáctka. Testovala se i výroba šestnáctky (černé pivo Rochus). Objem výroby piva se postupně zvětšoval až na 350 000 hl ročně, což bylo překročení plánované kapacity pivovaru. Modernizace pivovaru, provedená v roce 1954 (rozšíření sklepů, nová varna apod.) nepostačovala a přestavba pivovaru uvažovaná v pozdějších letech se už nerealizovala.\n\n\nZnačná část Jarošovského piva šla na vývoz. Přibližně dvě třetiny objemu výroby se vyvážely do Polska a na Slovensko. Po rozdělení Československa na Slovensku zavedli z důvodu ochrany jejich pivovarů nepříjemné dovozní clo na pivo. Pivovar tak přišel o velkou část odbytu a výroba piva klesala. Vařilo se světlé i tmavé, pivo bez cukru a nealkoholické pivo. Vařila se desítka, jedenáctka i dvanáctka, světlé výčepní pivo Argema, speciální tmavý ležák Solomon Braun. Na vývoz do zahraničí se vařila piva Bingo, Classic a Premium.\n\nAle změna sortimentu nepomohla. Nepomohl ani hit rockové skupiny Argema, který se jmenuje Jarošovský pivovar. Odbyt piva poklesl na 78 000 hl ročně a pivo mělo kolísavou kvalitu. Nakonec byl pivovar v roce 1997 uzavřen, k čemuž přispělo i umístění pivovaru nedaleko řeky Moravy a tehdejší velká povodeň. Jarošovské pivo se začalo vyrábět v pivovarech Krásné Březno podle receptury Jarošova, Velké Březno podle receptury Březňáka a později byla výroba přesunuta do pivovaru Kutná Hora.\n\nPivovar v Kutné Hoře byl uzavřen. Společnost Heineken ukončila svoji činnost v pivovaru v Kutné Hoře k 31. prosinci 2010. Obnovení výroby piva v Jarošově je nepravděpodobné. O koupi pivovaru po jeho uzavření mělo zájem i město Uherské Hradiště, ale k dohodě nedošlo. Část pivovaru v roce 2010 vyhořela.\n\n\nPro účely reklamy se používal např. slogan \"Kdo JAROŠOVSKÉ pivo pije o 10° 12° 20° lépe žije\". Pivní tácky mají kromě jiných motivů často také známé logo s postavou pána, tvořenou písmeny JP s kloboukem na hlavě. Podobné označení najdeme i na některých uzávěrech lahví. Logo Jarošovského piva, kvůli stejným počátečním písmenům a použitému typu písma, je velmi podobné logu mladých pionýrů (Junge Pioniere) bývalé politicky zaměřené východoněmecké pionýrské organizace. Tento fakt nebyl době komunistické éry vítán, ale byl tehdejším režimem tolerován.\n\n"}
{"id": "717512", "url": "https://cs.wikipedia.org/wiki?curid=717512", "title": "Kosovská strana zelených", "text": "Kosovská strana zelených\n\nKosovská strana zelených (v albánštině \"Partia e të Gjelbërve të Kosovës\", PGJK) je politická strana v Kosovu, která prosazuje zelenou politiku. Strana byla založena v roce 1991, tedy ještě v době, kdy bylo Kosovo součástí Jugoslávie. Současným lídrem je Daut Maloku.\n\n"}
{"id": "717513", "url": "https://cs.wikipedia.org/wiki?curid=717513", "title": "Karel Niestrath", "text": "Karel Niestrath\n\nKarel Niestrath (1896, Bad Salzuflen, Německo - 1971, Hagen, Německo) byl německý sochař. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově. Jeho asi nejznámější dílo je Mahnmal Bittermark, které vytvořil aby připomínalo zavražděné nucené dělníky a bojovníky, kteří byli zavražděni ve dnech před vstupem amerických vojáků do Dortmundu.\n\nNiestrath začal svou uměleckou kariéru jako sochařský učeň. Narukoval jako voják do první světové války, ve které byl v roce 1917 zraněn, vrátil se domů a pak studoval na Werkkunstschule v Bielefeldu. Později pokračoval ve studiu na Drážďanské akademii umění. Niestrathovo dílo bylo ovlivněno zkušenostmi z první světové války, které prezentoval v sochách a akvarelu. Kromě toho vytvořil díla na téma těhotenství a porod a několik portrétů.\n\nV roce 1933 bylo jeho dílo Kriegskrüppel vystaveno na fotografiích na nacistické výstavě Entartete Kunst. Jeho díla byla následně zakázána vystavovat v muzeích a na veřejnosti. Westfälische Landesmuseum v Münsteru vystavilo v roce 2008 mezi 44 exponáty, které byly během nacistické diktatury odstraněny jako „zvrhlé umění“, Niestrathovu sochu \"Hlad\".\n\nPo druhé světové válce byl Niestrath nejdřív učitelem na dortmundské malířské škole, kterou založil Hans Tombrock v roce 1947, později přednášel na Werkkunstschule Dortmund. Jedním z jeho studentů byl dortmundský sochař Anselm Treese. Reliéf u pohřebního sálu na hřbitově v Hagen-Haspe bylo jedním z jeho prvních děl po válce. V roce 1960 navrhl rozsáhlé sochy a reliéfy pro památník v Dortmundu v Bittermarku. Niestrath používal různé styly a formy, aby zobrazil utrpení brutálně zavražděných nucených dělníků a bojovníků odporu. Téměř kubistické, hranaté formy charakterizují nacistické vrahy, různé sochy a reliéfy ukazují mučení téměř 300 zavražděných obětí. Na díle jsou vidět křesťanské motivy v čele s ukřižovaným Kristem v opozici vůči nacistickým zločincům.\n\n„Používal odvážné, nevšední umělecké prostředky: vyhublé, týrané postavy, oběti, jsou opatřeny realistickými rysy, vytesanými do výrazných organických forem - vrahové se objevují v pravém slova smyslu bez tváře a bez citu, jako nepodstatní roboti v geometricky abstraktním rouchu.“\n\n\n\n"}
{"id": "717514", "url": "https://cs.wikipedia.org/wiki?curid=717514", "title": "Georg Muche", "text": "Georg Muche\n\nGeorg Muche (8. května 1895, Querfurt, Německá říše – 26. března 1987, Lindau, Německo) byl německý malíř, tiskař, architekt a učitel. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nJeho otec Felix Muche byl naivní malíř a sběratel umění. Georg začal studovat umění v Mnichově v roce 1913. O rok později se přihlásil na Královskou akademii výtvarných umění v Mnichově, ale neprošel vstupní zkouškou. Už během školních dnů v Querfurtu se cvičil v kreslení na portrétech přátel ze školy, studoval přírodu, zhotovoval kopie starých mistrů Titiana, Rembrandta, Rubense olejovými barvami a zabýval se van Goghem nebo Cézannem.\n\nV roce 1917 sloužil na západní frontě. V roce 1919 se stal učitelem dřevořezby v Bauhausu ve Výmaru a pracoval zde až do roku 1927. Od roku 1921 do roku 1927 se stal vedoucím tkalcovské třídy, předběžných kurzů a v roce 1923 předsedal výboru pro první výstavu Bauhaus, pro kterou byl navržen a postaven model domu \"Am Horn\". V roce 1925/26 navrhl \"Stahlhaus Dessau\" s pomocí studenta architektury Richarda Paulicka.\n\nV roce 1927 se vrátil do Berlína, kde se stal učitelem na soukromé umělecké škole Johannese Ittena a setrval zde do roku 1930. Společně s Ittenem, kterého znal již od roku 1916, sdílel společné filozofické a pedagogické myšlenky. \n\nMezi lety 1931 a 1933 pracoval jako profesor malby na státní výtvarné škole ve Vratislavi, od roku 1939 do 1958 pak v Krefeldu. Po vyhlášce Josepha Goebbelse z 30. června 1937 bylo mimo jiné zabaveno třináct jeho děl jako zvrhlé umění, z nichž dvě díla byly ve stejném roce na stejné výstavě v Mnichově.\n\nPo uchopení moci národními socialisty se Muche od roku 1938 stal opět nenápadným učitelem. Ve škole Huga Häringa “umění a práce” v Berlíně a se zabýval téměř výhradně freskami. Od roku 1939 do roku 1958 vedl nově založenou magisterskou třídu textilního umění. V roce 1942 maloval Georg Muche velké fresky v továrně na nátěry Kurta Herbertse ve Wuppertalu, ale následující rok byla budova zničena při bombardování.\n\nV roce 1960 se Muche přestěhoval do Lindau u Bodamského jezera, kde působil jako nezávislý malíř, grafik a spisovatel a zabýval se teoriemi umění. Město Lindau ho ctí ve svém městském muzeu (\"Cavazzen\") a pojmenovali po něm místnost s jeho pracemi. V roce 1955 byly jeho práce vystaveny na festivalu Documenta v Kasselu. V roce 1979 získal Cenu Lovis Corinth.\n\nGeorg Muche byl členem Deutscher Künstlerbund a Deutscher Werkbund.\n\nZemřel 26. března 1987 v Lindau ve svých 91 letech.\n\n\n\n"}
{"id": "717516", "url": "https://cs.wikipedia.org/wiki?curid=717516", "title": "Hans Richter (výtvarník)", "text": "Hans Richter (výtvarník)\n\nHans Richter (6. dubna 1888 Berlín – 1. února 1976 Minusio, Švýcarsko) byl německý malíř, dadaista a filmový producent. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nHans Richter se s moderním uměním setkal v roce 1912 u skupiny Der Blaue Reiter. V roce 1914 byl ovlivněn kubismem. Jeho první výstava se konala v Mnichově v roce 1916. Ve stejném roce byl zraněn ve válce a byl propuštěn z armády. Odešel do Curychu a připojil se k hnutí Dada.\n\nRichter věřil, že povinností umělce má být aktivně politická oponentura válce a podpora revoluce. Jeho první abstraktní dílo vzniklo v roce 1917. V roce 1918 se spřátelil s Vikingem Eggelingem a společně experimentovali s filmem. Richter byl v roce 1919 spoluzakladatelem \"Asociace revolučních umělců\" v Curychu. \n\nJeho film \"Rytmus 21\" byl jedním z prvních „abstraktních“ filmů. V roce 1940 se Richter přestěhoval ze Švýcarska do Spojených států a přijal americké občanství. Vyučoval v \"Institutu filmových technik\" na městské univerzitě v New Yorku. \nV New Yorku Richter režíroval také ve spolupráci s Maxem Ernstem, Jeanem Cocteauem, Paulem Bowlesem, Fernandem Légerem, Alexandrem Calderem, Marcelem Duchampem a dalšími dva filmy, \"Dreams that Money Can Buy\" (1947) a \"8 x 8: A Chess Sonata in 8 Movements\"(1957), které byly částečně natočeny na trávníku jeho letního domu v Southbury v Connecticutu.\n\nV roce 1957 natočil film s názvem \"Dadascope\" s originálními básněmi a prózami, které namluvili jejich tvůrci: Hans Arp, Marcel Duchamp, Raoul Hausmann, Richard Huelsenbeck a Kurt Schwitters. Po roce 1958 Richter strávil část roku v Ascona a Connecticutu a vrátil se k malbě. V roce 1963 režíroval krátký film \"From the Circus to the Moon\" o americkém sochaři Alexandru Calderovi. Richter byl rovněž autorem knihy \"Dada: Art and Anti-Art\". \n\n\n\n"}
{"id": "717517", "url": "https://cs.wikipedia.org/wiki?curid=717517", "title": "Královopolský tunel", "text": "Královopolský tunel\n\nKrálovopolský tunel je silniční tunel v Brně na silnici I/42, která tvoří brněnský Velký městský okruh (VMO). Nachází se v katastrálních územích Královo Pole a Žabovřesky, přičemž podchází městskou čtvrť Královo Pole ve směru jihozápad – severovýchod. Zprovozněn byl v roce 2012.\n\nTunel bývá podle oficiálního pojmenování stavby „Silnice I/42, VMO Dobrovského B“ a podle trasy pod ulicí Dobrovského označován jako Dobrovského tunel. Již 21. května 2002 Zastupitelstvo města Brna schválilo jeho pojmenování Královopolský tunel, přičemž vyšlo z jednotného systému, kdy brněnské silniční tunely jsou označovány podle čtvrti, kde se nacházejí (Pisárecký, Husovický).\n\nTunel je součástí severozápadního segmentu VMO, u obou portálů na něj navazují mimoúrovňové křižovatky s výpadovými silničními radiálami (v Žabovřeskách Hradecká, v Králově Poli Svitavská). Rozhodující část stavby tvoří dva souběžně vedené dvoupruhové tunelové tubusy, které jsou z větší části ražené. Pravý tubus (dle staničení), značený jako Královopolský tunel II, se nachází pod prodlouženou osou ulice Pešinovy a má délku 1258 m (z toho ražená část 1060 m), levý tubus Královopolský tunel I s délkou 1237 m (z toho ražená část 1019 m) vede paralelně přibližně o 70 m severněji pod ulicemi Dobrovského a Veleslavínovou. V Králově Poli na povrchu, v prostoru křižovatky ulic Dobrovského a Slovinské, je umístěno technologické centrum tunelu s velínem, rozvodnou a vyústěním vzduchotechniky.\n\nCelková cena stavby „VMO Dobrovského B“ byla vyčíslena na 6,9 miliardy Kč bez DPH, včetně navazujících křižovatek s Hradeckou a Sportovní ulicí se pohybuje okolo 8,3 miliardy Kč. Původně byly očekávány náklady ve výši 3,5 miliardy Kč, s křižovatkami 5 miliard Kč, což Ředitelství silnic a dálnic, které bylo investorem, vysvětluje změnami norem a zákonů v průběhu stavby.\n\nStavba byla projektována od konce 90. let 20. století Inženýrským sdružením VMO Dobrovského, sdružujícím projekční kancelář dopravních staveb PK Ossendorf (autorem komunikačního řešení je Ing. Jiří Smrž), tunelářskou firmu Amberg Engineering, Eltodo dopravní systémy a mostařskou projekční kancelář Dosing-Dopravoprojekt Brno Group. Zhotovitelem stavby byly firmy OHL ŽS (vedoucí), Subterra a Metrostav spojené ve Sdružení VMO Dobrovského B.\n\nTři průzkumné štoly o délkách 831 m, 831 m a 365 m v trasách budoucích tubusů byly vyraženy v letech 2001 až 2003 v rámci stavby označené „VMO Dobrovského A“. Jejich projektantem byla firma Amberg Engineering, zhotovitelem Sdružení štola Dobrovského (firmy ŽS Brno, Subterra, Metrostav, divize 1, GEO test Brno).\n\nVlastní stavba tunelu s názvem „VMO Dobrovského B“ začala v květnu 2006, samotná ražba v lednu 2008, přičemž ke slavnostní prorážce obou tubusů došlo v březnu 2010. Kvůli žalobě občanského sdružení VMO Brno (skupiny obyvatel Brna-Žabovřesk) stavbu v prosinci 2010 dočasně zastavil Městský soud v Praze, což zapříčinilo tříměsíční zpoždění a zvýšení nákladů o 150 milionů korun. Stavba byla s novým stavebním povolením obnovena v březnu 2011 a zprovozněna 31. srpna 2012. Celkové dokončení stavby bylo naplánováno na rok 2014.\n\nV tunelu proběhly dva dny otevřených dveří. První z nich se konal 12. září 2009, kdy nebyla ani ještě dokončena ražba, druhý nedlouho před plánovaným zprovozněním dne 2. června 2012, tehdy si jej prohlédlo asi 17 tisíc návštěvníků.\n\n"}
{"id": "717518", "url": "https://cs.wikipedia.org/wiki?curid=717518", "title": "Hans Jürgen Kallmann", "text": "Hans Jürgen Kallmann\n\nHans Jürgen Kallmann (20. května 1908, Wollstein (dnes Wolsztyn), Polsko – 6. března 1991, Pullach im Isartal, Německo) byl německý malíř. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově. V roce 1990 obdržel \"Bundesverdienstkreuz\", Vyznamenání za zásluhy Spolkové republiky Německo.\n"}
{"id": "717522", "url": "https://cs.wikipedia.org/wiki?curid=717522", "title": "Blaster (Star Wars)", "text": "Blaster (Star Wars)\n\nBlaster je střelná zbraň z fiktivního světa Star Wars. Může vypadat podobně jako pistole nebo puška, střílí energetické paprsky. Užívají ji jak kloni, tak Droidi.\n"}
{"id": "717526", "url": "https://cs.wikipedia.org/wiki?curid=717526", "title": "Ivan Hajniš", "text": "Ivan Hajniš\n\nIvan Hajniš (* 1947 Děčín, Československo) je český bluesový zpěvák, kytarista a hráč na foukací harmoniku. V 60. letech 20. století byl frontmanem kultovní skupiny The Primitives Group. V roce 1969 emigroval do Švédska, kde žije dodnes. Roku 2016 byla skupina The Primitives Group obnovena a vydala se na turné, čítající desítky koncertů v České republice. \n\n"}
{"id": "717528", "url": "https://cs.wikipedia.org/wiki?curid=717528", "title": "Vladimír Veit", "text": "Vladimír Veit\n\nVladimír Veit (* 13. února, 1948 Benešov) je český písničkář, zakládající člen sdružení Šafrán. V roce 1981 odešel do exilu, vrátil se v roce 1990.\n\nVystupovat začal v roce 1967 společně s Jaroslavem Hutkou. Už o rok později se však každý vydává svou vlastní cestou, i když společné písničky vlastně nikdy dělat nepřestali. V letech 2007–2011 jich napsali skoro stovku, a je již zavedeným pravidlem, že Vladimír Veit píše hudbu k textům Jaroslava Hutky, Zorky Růžové a j.,  Přesto ale Veit těžiště své tvorby vidí především ve vlastních textech a písních. Ze třinácti vydaných CD je autorských sedm. Mimo spolupráce s Hutkou zhudebňuje a vydává české i zahraniční básníky. Jeho LP a pozdější CD vydalo nakladatelství Šafrán ve Švédsku, Alfa ve Vídni a po roce 1989 Panton, Bonton, Indies Records a Galén. Kromě těchto oficiálních vydání si vydává CD i sám ve své vlastní režii.\n\nV červnu 2016 vyšla jeho autobiografická vzpomínková kniha „Ještě to neskončilo“.\n\nV současnosti pracuje na dalším albu s pracovním názvem „Lístek do památníku“ (viz jeho web).\n\n\n"}
{"id": "717529", "url": "https://cs.wikipedia.org/wiki?curid=717529", "title": "Středoevropský pohár 1928", "text": "Středoevropský pohár 1928\n\nSezóna 1928 byla druhým ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Jugoslávie. Vítězem se stal tým Ferencvárosi TC.\n\n Rapid Vídeň zvítězil v rozhodujícím zápase na neutrální půdě 1:0.\n\n Rapid Vídeň zvítězil v rozhodujícím zápase na neutrální půdě 3:1.\n\n"}
{"id": "717530", "url": "https://cs.wikipedia.org/wiki?curid=717530", "title": "Sunargaon", "text": "Sunargaon\n\nSunargaon () je městečko v Bangladéši, nedaleko města Narayanganj. V 16. století, za vlády Isa Chána bylo hlavním městem Bengálska.\n\nVýznamné postavení město zaujímalo už ve 14. století, kdy jej navštívil Ibn Battúta. Ve 30. letech 15. století do města připlula jedna z eskader loďstva Čeng Chea.\n\n"}
{"id": "717533", "url": "https://cs.wikipedia.org/wiki?curid=717533", "title": "Blaster", "text": "Blaster\n\nBlaster (také známý jako Lovsan, Lovesan nebo MSBlast) byl Počítačový červ, který se rozšířil na počítačích se systémem Microsoft Windows XP a Windows 2000, v průběhu 08. 2003\n\nČerv byl poprvé zaznamenán a začal se šířit 11. srpna 2003. Rychlost, se kterou se šířil, se zvyšovala a počet infekcí dosáhl vrcholu 13. srpna 2003. Filtrování ISP a rozsáhlá publicita omezila šíření Blastera.\n\nDne 29. srpna 2003, Jeffrey Lee Parson, osmnáctiletý mladík z Hopkinsu v Minnesotě, byl zatčen pro vytvoření B varianty červa Blaster, přiznal se a byl odsouzen na 18 měsíců vězení v lednu 2005\n\nPodle soudních dokumentů, původní Blaster byl vytvořen poté, co bezpečnostní výzkumníci z čínské skupiny Xfocus použili reverzní inženýrství na původní Microsoft patch, který dovolil provedení útoku\n\nČerv šíří tím, že využívá přetečení vyrovnávací paměti objevené polským bezpečnostním výzkumníkem skupiny Last Stage of Delirium v DCOM RPC služby na dotčených operačních systémech, pro které byla oprava vydána o jeden měsíc dříve v [ https://web.archive.org/web/20050225010955/http://www.microsoft.com/technet/security/bulletin/MS03-026.mspx MS03 - 026 ] a později v\n[ https://web.archive.org/web/20040603065110/http://www.microsoft.com/technet/security/bulletin/MS03-039.mspx MS03 - 039 ]. To umožnilo červovi se šířit bez otevírání příloh uživatelů jednoduše tím, že \"spamoval\" do velkého počtu náhodných IP adres. Byly zjištěny čtyři aktivní verze po internetu\n\nČerv je naprogramován, aby začal SYN flood na portu 80 z windowsupdate.com v případě, že datum systému je po 15. srpnu a před 31. prosincem a po 15. dni dalších měsíců, čímž se vytváří DDoS proti stránce.Poškození Microsoftu bylo minimální, protože cílená stránka byla windowsupdate.com, a ne windowsupdate.microsoft.com, na které byl přesměrován. Microsoft dočasně vypnul cílenou stránku ve snaze minimalizovat potenciální účinky červa.\n\nČerví spustitelný soubor obsahuje dvě zprávy. První zní:\nI just want to say LOVE YOU SAN!! soo much\nTato zpráva se dala červu alternativní název Lovesan.\nDruhá zní:\nBilly Gates why do you make this possible? Stop making money\nand fix your software! !\nTo je zpráva, Bill Gatesovi, spoluzakladateli společnosti Microsoft a cíl tohoto červa.\n\nČerv také vytvoří následující položku registru tak, že se spustí při každém spuštění systému Windows:\nHKEY_LOCAL_MACHINE\\SOFTWARE\\Microsoft\\Windows\\CurrentVersion\\Run\\windows auto update=msblast. exe\n\nAčkoli červ může šířit pouze na počítačích s operačním systémem Windows 2000 nebo Windows XP (32 bit), může způsobit nestabilitu ve službě RPC na systémech Windows NT, Windows XP (64 bit) a Windows Server 2003 . Zejména, červ se nešíří v systému Windows Server 2003, protože systém Windows Server 2003 byl kompilován s /GS spínačem, který odhalil přetečení vyrovnávací paměti a ukončil RPCSS proces Pokud dojde k infekci, buffer overflow způsobí, že služba RPC havaruje, vedoucí k tomu, že Windows zobrazí následující zprávu a poté se automaticky restartuje, obvykle po 60 sekundách.\n\nTo byl první náznak toho, že uživatel měl infekci, často k tomu došlo několik minut po každém startu na napadených počítačů. Jednoduché řešení k zastavení odpočítávání je spustit \"shutdown -s\" příkaz v příkazovém řádku Windows, což mělo vedlejší následky, jako například prázdný (bez uživatelů) welcome screen. Welchia červ měl podobný účinek. O několik měsíců později se vynořil červ Sasser, který způsoboval zobrazení podobných zpráv.\n"}
{"id": "717534", "url": "https://cs.wikipedia.org/wiki?curid=717534", "title": "Bob Seger", "text": "Bob Seger\n\nRobert Clark „Bob“ Seger (* 6. května 1945, Dearborn, Michigan, USA) je americký zpěvák, kytarista, pianista a skladatel.\n\nV 60. letech, jako úspěšný místní detroitský interpret vystupoval v \"Bob Seger and the Last Heard\" a \"Bob Seger System\". V roce 1973 se stal členem skupiny \"Silver Bullet Band\", se kterou se stal velmi úspěšným, hlavně díky albu \"Live Bullet\", nahranému v roce 1975 v Cobo Hall v Detroitu. V roce 1976 zaznamenal průlom se studiovým albem \"Night Moves\".\n\nBob Seger nahrál během své kariéry mnoho hitů, jako například „Night Moves“, „Turn the Page“, „We’ve Got Tonight“, „Against the Wind“ a „Shakedown“, složený pro film \"Policajt v Beverly Hills 2\" a „Like a Rock“. Ikonická nahrávka „Old Time Rock and Roll“ se stala jednou z Skladeb století v roce 2001.\n\nI když jeho kariéra trvá pět desetiletí, Seger stále vystupuje a nahrává. V roce 2004 byl uveden do Rock and Roll Hall of Fame a v roce 2012 do Songwriters Hall of Fame.\n\n\n\n\n"}
{"id": "717538", "url": "https://cs.wikipedia.org/wiki?curid=717538", "title": "Beauty and Rust", "text": "Beauty and Rust\n\nBeauty and Rust je koncertní album amerického hudebníka Lou Reeda, vydané v roce 1992. Album vzniklo při koncertě v Leysinu ve Švýcarsku.\n"}
{"id": "717541", "url": "https://cs.wikipedia.org/wiki?curid=717541", "title": "Łowiczsko-błoňská planina", "text": "Łowiczsko-błoňská planina\n\nŁowicko-błońská planina je planina tvořící jihozápadní část Středomazovské nížiny. Leží na jihu od údolí Visly a Bzury. Mezi města, která se na jejím území nachází, patří Sochaczew, Błonie, Grodzisk Mazowiecki, Łowicz, Pruszków, Skierniewice a Żyrardów. Jde o morénovou denudační planinu, jíž z jihu na sever protékají početné přítoky Bzury, mezi nimiž ty nejdůležitější jsou: Moszczenica, Mroga, Skierniewka, Rawka, Sucha, Pisia a Utrata. Na tomto území existují příznivé podmínky pro rozvoj zemědělství, zejména sadovnictví a pěstování zeleniny díky přítomnosti půdního prachu a černé půdy.\n"}
{"id": "717544", "url": "https://cs.wikipedia.org/wiki?curid=717544", "title": "Hans Christoph Drexel", "text": "Hans Christoph Drexel\n\nHans Christoph Drexel (2. dubna 1886 Königstein im Taunus – 3. března 1979 Mnichov) byl německý malíř a grafik.\n\nV letech 1904–1905 studoval architekturu na Technické univerzitě Mnichov, v letech 1906–1907 navštěvoval pařížskou Julianovu akademii. Po studijním pobytu v Římě a cestách do Anglie a Francie se v roce 1911 přestěhoval do Hagenu, kde začal umělecky působit a také se zde spřátelil s některými dalšími německými malíři.\n\nV období let 1923–1944 žil a pracoval v Berlíně, kde se mimo jiné setkal s Carlem Gustavem Jungem. V roce 1933 bylo jeho dílo společně s dílem mnoha dalších německých umělců odsouzeno nacistickým režimem jako zvrhlé umění a v roce 1937 vystaveno na výstavě \"Entartete Kunst\" v Mnichově. Po odchodu z Berlína v roce 1944 se v roce 1946 usadil v Mnichově. Od roku 1947 působil i jako pedagog.\n\n"}
{"id": "717548", "url": "https://cs.wikipedia.org/wiki?curid=717548", "title": "Johannes Driesch", "text": "Johannes Driesch\n\nJohannes Driesch (21. listopadu 1901–18. února 1930) byl německý malíř. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n\nJohannes Driesch se začal učit jako kameník v Krefeldu a pak tři semestry navštěvoval uměleckou školu Kunstgewerbeschule Krefeld. Studoval od roku 1919 v Bauhausu ve Výmaru v předběžném kurzu s Johannesem Ittenem a Lyonel Feiningerem. V roce 1920 odešel do keramické dílny Bauhausu v Dornburgu, kterou vedli Gerhard Marcks a Max Krehan. Driesch se oženil v roce 1921 se studentkou Bauhausu Lydií Foucarovou a spolu měli čtyři děti. Musel proto ukončit studium a podpořit rodinu mzdou z práce.\n\nV roce 1922 se vzdal keramiky a začal se věnovat umění na volné noze s podporou Marckse a Waltera Kaesbacha. Driesch hledal svůj vlastní styl studiem a kopírováním starých mistrů. V roce 1928 se přestěhoval do Frankfurtu nad Mohanem, do ateliéru v Deutschherrenhausu. Driesch zemřel v roce 1930 během pracovního pobytu v Erfurtu.\n\nDrieschovo dílo bylo z veřejných sbírek odstraněno v roce 1935 Národními socialisty jako Zvrhlé umění.\n\n"}
{"id": "717550", "url": "https://cs.wikipedia.org/wiki?curid=717550", "title": "Piveteausaurus", "text": "Piveteausaurus\n\nPiveteausaurus (\"ještěr Jeana Piveteaua\") byl středně velkým dravým dinosaurem, který žil v období střední jury (asi před 164 až 161 miliony let) na území dnešní severní Francie (departement Calvados, souvrství Marnes de Dives). Šlo o velkého teropoda, který možná dosahoval délky až 11 metrů.\n\nTento teropod z čeledi Megalosauridae je znám podle neúplné Fosilie lebky, objevené roku 1920 amatérským sběratelem. Holotyp, nesoucí označení MNHN 1920-7 byl v roce 1964 popsán jako \"Eustreptospondylus divesensis\" Alickem Walkerem. V roce 1977 však paleontologové Philippe Taquet a Samuel Welles lebku prozkoumali a stanovili vlastní rodové jméno \"Piveteausaurus\", které je platné dodnes. Je poctou francouzskému paleontologovi Jeanu Piveteauovi, který v roce 1923 jako první fosílii prozkoumal.\n\n\n"}
{"id": "717551", "url": "https://cs.wikipedia.org/wiki?curid=717551", "title": "Mistrovství světa v atletice 2011 – Ženy skok daleký", "text": "Mistrovství světa v atletice 2011 – Ženy skok daleký\n\n"}
{"id": "717552", "url": "https://cs.wikipedia.org/wiki?curid=717552", "title": "Copa del Rey 2010/11", "text": "Copa del Rey 2010/11\n\nCopa del Rey 2010/11 byl již 107. ročník jedné z nejtradičnějších fotbalových soutěží světa, Španělského královského poháru Copa del Rey. Této slavné soutěže se zúčastnilo celkem 83 týmů ze čtyř nejvyšších lig Španělska. Započata byla 25. srpna 2010 a finálový zápas byl odehrán 20. dubna 2011.\n\nNejprve byla odehrána tři předkola mezi týmy nižších soutěží a postupně se přidávaly týmy ze soutěží vyšších. Dvacet klubů působících v Primera División vyslalo své zástupce až do čtvrtého kola, kam měly zajištěný postup. Soutěž se odehrávala bez větších překvapení, a tak do finále postoupili dva věhlasné kluby FC Barcelona a Real Madrid. Finálový zápas se odehrál na stadionu Mestalla 20. dubna 2011. Po normální hrací době skončil duel bez branek, tudíž muselo následovat prodloužení. V něm padl jediný gól, jehož střelcem byl portugalský útočník Cristiano Ronaldo. Jeho klub Real Madrid se tak mohl radovat ze zisku této cenné trofeje opět po dlouhých 18 letech. Pro Madridský klub to bylo již 18. vítězství ve Španělském národním poháru.\n\n"}
{"id": "717557", "url": "https://cs.wikipedia.org/wiki?curid=717557", "title": "Everett Silvertips", "text": "Everett Silvertips\n\nEverett Silvertips je americký juniorský klub ledního hokeje, který sídlí v Everettu ve státě Washington. Od roku 2003 působí v juniorské soutěži Western Hockey League. Své domácí zápasy odehrává v hale Angel of the Winds Arena s kapacitou 8 149 diváků, která byla postavena v roce 2003 za 71,5 milionu dolarů. Klubové barvy jsou lesní zelená a bílá. Do ligy se dostal při expanzi v roce 2003 a svůj název získal od medvěda grizzlyho, kterému se v oblasti říká \"silvertip bear\".\n\nNejznámější hráči, kteří prošli týmem, byli např.: Ryan Murray, Radko Gudas, Nikita Scherbak, Noah Juulsen, Byron Froese, Jujhar Khaira, Mirco Mueller nebo Zach Hamill.\n\nPři své první sezoně v Americké divizi Western Hockey League tým dokázal, že je jedním z nejlepších expanzních týmů historie poté, co překonal hned deset rekordů v této kategorii. Pod vedením generálního manažera Douga Soetaerta a hlavního trenéra Kevina Constantina tým vyhrál svou divizi s bilancí 35-26-8-2 a překonal rekord v počtu bodů pro jakýkoli tým WHL, OHL nebo QMJHL pro tým ve své první sezoně, který do té doby držel tým Longueuil Chevaliers z roku 1982/83. Constantine navíc získal Dunc McCallum Memorial Trophy pro nejlepšího kouče ligy.\n\nV playoff Silvertips rychle ukončili pouť Spokane Chiefs, které vyprovodili porážkou 4:0 na zápasy. V semifinále Západní konference poté porazili 4:2 Vancouver Giants a ve finále konference se jim do cesty postavili Kelowna Rockets. Ti se dostali do vedení 3:1 na zápasy, ale Silvertips se podařilo vyhrát následující tři zápasy, všechny v prodloužení, čímž se dostali do finále WHL. Tam na ně ale čekali silní Medicine Hat Tigers, kteří sérii ovládli poměrem 4:0.\n\nV první sezoně po velkém úspěchu byl tým nejmladším v celé soutěži. V jednu dobu dokonce měl na soupisce maximum osmi šestnáctiletých nováčků. S takovou nezkušeností se čekalo, že tým sezonu prováhá, ale mladé mužstvo se opět dostalo do vyřazovacích bojů. V těžkém prvním kole playoff se jim podařilo v sedmi zápasech vyřadit Portland Winter Hawks. V semifinále Západní konference ale narazili na silný tým Kootenay Ice, který je vyřadil poměrem 4:0.\n\nVe třetí sezoně existence týmu se hráčům podařilo už podruhé vyhrát Americkou divizi. V prvním kole play-off vyřadili poměrem 4:1 Tri-City Americans a poté poměrem 4:2 Kelowna Rockets. Ve finále Západní konference je ale zastavili Vancouver Giants, kteří sérii vyhráli poměrem 4:0. Silvertips se ale opět podařilo předčit všechna očekávání a podruhé ve tříleté historii týmu se dostat mezi nejlepší čtyřku ligy.\n\nÚtočník Peter Mueller se stal prvním hráčem Silvertips, který vyhrál Jim Piggott Memorial Trophy pro nejlepšího nováčka ligy.\n\nSezona 2006/07 byla jednou z nejúspěšnějších v dosavadní historii týmu. Díky vydařeným přípravným zápasům do nové sezony vstoupili jako č.1 na „Top Ten“ žebříčku Canadian Hockey League (CHL) a svou pozici si udrželi ve třinácti z pětadvaceti týdnů, ve kterých byl žebříček vydán. Nikdy naopak nespadli pod pátou příčku v žebříčku a potřetí v historii si došli pro vítězství v Americké divizi. Tým také získal Scotty Munro Memorial Trophy, kterou získává nejlepší tým základní části sezony. S bilancí 54-15-1-2 měli Silvertips 111 bodů. Útočník Zach Hamill se stal prvním hráčem Silvertips, který kdy vyhrál Bob Clarke Trophy za vítězství v kanadském bodování ligy, když nasbíral 93 bodů za 32 gólů a 61 asistencí. Nejlepším nováčkem ligy se stal opět hráč Everettu, tentokrát to byl Kyle Beach.\n\nV play-off Silvertips nejprve vyřadili Spokane Chiefs poměrem 4:2, ale jejich pouť vyřazovacími boji byla náhle ukončena ve druhém kole, kdy, přestože vedli 2:0 na zápasy, prohráli s týmem Prince George Cougars poměrem 4:2.\n\nDalší sezona probíhala ve znamení přestavby, kterou odstartoval odchod kouče Constantina do Houston Aeros v American Hockey League. Novým hlavním trenérem týmu se stal Constantinův asistent John Becanic, který do své bývalé pozice jmenoval Jaye Varadyho. Na začátku sezony tým opustilo šest z deseti nejproduktivnějších hráčů týmu a také náhradní brankář, kteří odešli buď výměnami do jiných týmů, nebo absolvováním ligy tím, že vyrostli z juniorského věku. Jedním z hráčů, kteří odešli, byl Peter Mueller, který odešel hrát do NHL za Phoenix Coyotes. Kvůli přechodu z Constantinova defenzivního trenérského stylu na Becanicův se týmu v sezoně občas nedařilo.\n\nPřesto Silvertips skončili čtvrtí v Americké divizi a šestí v Západní konferenci, ale v prvním kole play-off si s nimi poměrem 4:0 pohráli Spokane Chiefs, kteří později dokráčeli až k vítězství Memorial Cupu pro nejlepší tým CHL. Přestože Silvertips se poprvé nedostali přes první kolo, historie se opakovala v tom, že tým byl opět vyřazen, když prohrál čtyři zápasy za sebou.\n\nNásledující sezona začínala s malými očekáváními, které snížily odchody klíčových hráčů Zacha Hamilla, Lelanda Irvinga, Dana Gendura a kapitána Jonathana Hartyho. Při hledání spolehlivých střelců, obrany a brankáře bylo vedení týmu na pochybách. Z povedené líhně hráčů z roku 1988, která stála za třemi posledními úspěšnými sezonami, zbyli už jen Graham Potuer a Taylor Ellington a věkový průměr týmu klesl na historické minimum.\n\nNaštěstí ale nováčci pomohli zbytku týmu stejně jako v sezoně 2004/05. Nejlépe se vedlo takzvané „Kid Line“, do které patřili Kellan Tochkin, Byron Froese a Tyler Maxwell. Dohromady posbírali 177 bodů, což je řadí mezi nejúspěšnější nováčkovské formace v historii ligy. Trio vedl prvně jmenovaný Tochkin, který nasbíral 74 bodů v 72 zápasech, čímž se stal králem kanadského bodování i mezi nováčky v celé lize. K tomu očekávání překonal také šestnáctiletý gólman Kent Simpson, kterému později přišel pomoci zkušenější Thomas Heemskerk.\n\nV první polovině sezony se týmu podařilo vyhrát přes polovinu zápasu, ale ve druhé půlce se ke slovu dostala nezkušenost mladého kádru. Na konci sezony byla bilance 27-36-7-2, čímž se sezona stala první v historii, kdy Silvertips prohráli více zápasu, než vyhráli. Kdyby se ale tolik nedařilo výše jmenovaným nováčkům, sezona by dopadla daleko hůře.\n\nSilvertips se ale do play-off dostali, jelikož postoupili ze čtvrtého místa Americké divize a sedmého místa Západní konference. Ihned ale podlehli Tri-City Americans, kteří je porazili 4:1 na zápasy. Silvertips byli tedy poprvé v historii ligy vyřazeni jinak, než tím, že prohráli čtyři zápasy v řadě.\n\nKrátce po konci sezony dostal kouč Becanic padáka a generální manažer najal Craiga Hartsburga, který předcházející sezonu trénoval Ottawa Senators. Hartsburg ve své pozici vydržel až do konce sezony 2010/11, kdy odešel do organizace Calgary Flames. Před sezonou 2011/12 se novým trenérem stal Mike Ferner, který byl před tím čtyři roky koučem týmu BCHL, Vernon Vipers.\n\nV únoru 2012 vedení týmu odvolalo generálního manažera Douga Soetaerta, aniž by za něj jmenovalo náhradu.\n\n\n\nZdroj: \n\n\n"}
{"id": "717558", "url": "https://cs.wikipedia.org/wiki?curid=717558", "title": "Oswald Herzog", "text": "Oswald Herzog\n\nOswald Herzog (1881, Chojnów, Polsko-1939) byl německý sochař a malíř.\n\nV roce 1919 byla jeho díla zastoupena na výstavě kroužku Sturm v Berlíně. Byl členem skupin Arbeitsrat für Kunst a Novembergruppe. Vyzýval, aby se futurismus a expresionismus přeměnily do objektivistického stylu nové věcnosti. Zdůrazňoval i ve výtvarné tvorbě pojem rytmu. Napsal: „Rytmus je proporcí času a prostoru – absolutním zákonem růstu a rozkladu.“\n\nByl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově.\n"}
{"id": "717559", "url": "https://cs.wikipedia.org/wiki?curid=717559", "title": "Rush (album)", "text": "Rush (album)\n\nRush je debutové studiové album od kanadské rockové skupiny Rush, vydané v roce 1974 a remasterované v roce 1997. Na prvním albu je patrný vliv heavy metalu, který byl v té době typický pro mnoho oblíbených rockových skupin. Rush byli fandy takových skupin jako Led Zeppelin a Cream, což mělo vliv na většinu skladeb na tomto albu. Původní bubeník Rush, John Rutsey, hrál na všech skladbách, ale nebyl schopen zúčastnit se dlouhých turné kvůli onemocnění cukrovkou a skupinu opustil po vydání alba. Nahradil ho Neil Peart.\n\nAutory skladeb jsou Geddy Lee a Alex Lifeson, pokud není uvedeno jinak.\n\n\n"}
{"id": "717560", "url": "https://cs.wikipedia.org/wiki?curid=717560", "title": "Eduard Hanslick", "text": "Eduard Hanslick\n\nEduard Hanslick, příjmení psáno též Hanslik (11. září 1825, Praha – 6. srpna 1904, Baden u Vídně), byl rakouský hudební kritik českého původu. Měl zásadní význam pro hudební estetiku.\n\nByl synem písaře knihovny (Bibliothekskriptor) Josefa Hanslika (1785–??) a jeho manželky Karoliny (1796–??), nejstarší z pěti sourozenců.\n\nPřestože vystudoval práva, začal se záhy, už v polovině 40. let 19. století v Praze, věnovat hudební kritice a dějinám hudby. Od roku 1852 působil trvale ve Vídni, kde se stal vůbec prvním profesorem v oboru dějin hudby na tamní univerzitě (1861). Své hudební kritiky a fejetony publikoval v největších vídeňských listech své doby, ve \"Wiener Zeitung\", \"Presse\" a \"Neue Freie Presse\".\n\nSvým prosazováním pohledu na hudbu jako na absolutní umění, které nenese konkrétní významy a jeho krása nespočívá v ničem mimo hudbu samotnou (absolutní hudba), se postavil do přímého protikladu k názorům Richarda Wagnera, který byl protagonistou tzv. programní hudby.\n\nNejvětší ohlas měla jeho habilitační práce, stať \"O hudebním krásnu\" ( ) z roku 1854. V ní se vyslovil proti programní hudbě a na obranu absolutní hudby.\n\nRozsáhlé badatelské úsilí stojí za dvojsvazkovými \"Dějinami koncertního života ve Vídni\" (, 1869–70) a devítisvazkovým dílem \"Moderní opera\" (, 1875–1900). V roce 1894 vyšly v Berlíně jeho vzpomínky \"\".\n\nDo češtiny byl přeložen jeho spisek \"O hudebním krásnu\" (přel. Jaroslav Střítecký, vyd. 1973). V roce 1992 vyšel výběr z jeho pamětí, fejetonů a kritik v překladu Jitky Ludvové pod titulem \"Dokonalý antiwagnerián\".\n\nJeho hudební dílo je skromné a obsahuje dvě písně na české texty \"Český houslista\" a \"Milostná píseň pod Vyšehradem\".\n\nEduard Hanslick zasáhl významným způsobem do skladatelské dráhy Antonína Dvořáka. V roce 1877 informoval Dvořáka, že jeho dílo přilákalo pozornost tehdy výrazné osobnosti hudebního romantismu, skladatele Johannese Brahmse, který jej posléze doporučil berlínskému nakladateli hudebních děl Fritzi Simrockovi. Dvořák pak pro Simrocka v roce 1878 napsal první řadu svých \"Slovanských tanců\" a získal za ni velmi pozitivní kritiku, a to i od Hanslicka samotného.\n\n"}
{"id": "717562", "url": "https://cs.wikipedia.org/wiki?curid=717562", "title": "Aeolus (software)", "text": "Aeolus (software)\n\nAeolus je open-source software pro správu virtuálních strojů v cloudech. Může spouštět virtuální počítače na řadě různých cloudových systémů, jak soukromých (Eucalyptus (software), RHEV, VMware vSphere atd.), tak veřejných (Amazon EC2, Rackspace…). Je napsán v jazyce Ruby a běží na operačním systému GNU/Linux. Vývoj softwaru Aeolus je sponzorován firmou Red Hat.\n\nAeolus se skládá ze čtyř nástrojů:\n\n \n"}
{"id": "717563", "url": "https://cs.wikipedia.org/wiki?curid=717563", "title": "Miroslav Ludwig", "text": "Miroslav Ludwig\n\nMiroslav Ludwig (* 7. dubna 1956 Litoměřice) je český chemik, v letech 2000 až 2006 a opět pak 2010 až 2018 rektor Univerzity Pardubice.\n\nVystudoval obor organická chemie na pardubické Vysoké škole chemicko-technologické (VŠCHT). Promoval v roce 1980 a o pět let později zde obhájil rovněž svou disertační práci.\n\nV letech 1984-87 působil jako vědecký pracovník ve Společné laboratoři chemie pevných látek VŠCHT v Pardubicích a Československé akademie věd. Od roku 1987 byl odborným asistentem na katedře organické chemie, kde byl v roce 1993 jmenován docentem. V roce 2001 byl jmenován profesorem pro obor Organická chemie. V současnosti působí na Ústavu organické chemie a technologie Fakulty chemicko-technologické. Zabývá se fyzikální organickou chemii, přičemž aktuálně se soustřeďuje na syntézu opticky aktivních sloučenin.\n\nV letech 1996-1997 byl předsedou akademického senátu Univerzity Pardubice. V letech 1997-2000 byl prorektorem pro vnitřní záležitosti a statutárním zástupcem rektora. Následně byl na dvě období zvolen rektorem, kterým byl v letech 2000-2006. V období 2006–2010 byl opět prorektorem univerzity a pro roky 2010–2014 byl potřetí zvolen rektorem univerzity. Funkci rektora zastával do konce ledna 2018.\n\n"}
{"id": "717567", "url": "https://cs.wikipedia.org/wiki?curid=717567", "title": "Kelmė", "text": "Kelmė\n\nKelmė (česky zastarale \"Kelmy\") je okresní město v západní části Litvy, v Žemaitsku, v Šiauliaiském kraji, v tomto kraji v pořadí 6. největší ze čtrnácti. Leží při východním okraji mezinárodní silnice E77, která je v tom místě zároveň dálnicí A12 (Riga) – Šiauliai – Tauragė – (Tylže/Tilžė), 42 km na jihovýchod od Šiauliů, na jihovýchod od soutoku řek Vilbėna s Kražantė, které obě městem protékají.\n\nReference ve starší literatuře o první zmínce o sídlu \"Kymel\" nebo \"Kimel\" (z roku 1294 – Peter von Dusburg) jsou mylné, jedná se o jinou ves na břehu Němenu. První zmínka, která se váže skutečně k tomuto místu je zmínka o místě \"Stabuncaln, Stabekalne\" (1386) nebo \"Stabekalmen\" (1395) v zápiscích zvědů Řádu německých rytířů. \"Kelmė\" jako taková je zmiňována od roku 1410. Roku 1416 byl postaven kostel. Roku 1511 získalo město právo pořádat trhy. \n\nV roce 1998 byl potvrzen městský znak.\n\n"}
{"id": "717568", "url": "https://cs.wikipedia.org/wiki?curid=717568", "title": "Joseph Profaci", "text": "Joseph Profaci\n\nJoe Profaci (2. listopadu 1897 Villabate, Sicílie - 7. června 1962, Bayshore, New York) byl italsko-americký mafiánský boss. Vedl jeden z pěti hlavních newyorských klanů, které se vytvořily na začátku 30. let 20. století.\nJoe Profaci patřil mezi nejvlivnější, ale i nejobávanější mafiánské bossy poloviny 20 století, který se v 50. letech významně podílel na pašování heroinu do USA.\n\nJoe Profaci se narodil v malé vesnici Villabate na Sicílii, do velmi nuzných poměrů. Ve svých 24 letech opustil Sicílii a emigroval do USA, kam se dostal 21. září 1921 v době začínající prohibice. Mafie již měla kořeny hluboko zapuštěné a mnoho budoucích \"významných\" bossů za sebou mělo čilou kriminální činnost. Profaci se nejprve usadí v Chicagu, kde se chce věnovat podnikaní a proto si otevře obchod s potravinami a malou pekárnu. Zde ale narazí na tvrdou realitu a brzo pozná, že tudy cesta nevede. Po dvou letech svůj neúspěšný obchod zavře a přestěhuje se do New Yorku. Rozhodne se využít svých sicilských kontaktů a začne obchodovat s olivovým olejem, který začne importovat do USA. Takto se postupně napojí na obchodní mafiánské kruhy a postupně začne vydělávat velké peníze. S podporou mafie jdou obchody mnohem lépe a Profaci se postupně zapojí do struktur organizovaného zločinu.\n\nKe konci 20. let je již díky svým penězům a kontaktům napojen na nejvýše postavené Bossy, jako je Lucky Luciano. Ten když vytvoří \"Národní zločinecký syndikát\", stane se Profaci členem správní rady. Úzce spolupracuje s budoucím velkým Bossem Josephem Bonnannem, jejichž spojenectví jim vydrží dalších 30 let. V roce 1928 se stane hlavou newyorské mafiánské rodiny, která bude v budoucnu známá jako rodina Colombo. Profaci navenek provozuje své původní podnikaní s olivovým olejem, čímž velmi dobře kryje svoje kriminální aktivity a nemá problémy s daňovými delikty, na rozdíl od jeho společníků. Profaci na počátku 30. let vlastní dalších 20 podniků, kde zaměstnává tisíce lidí. Jeho hlavní kriminální činností je zejména vydírání, nelegální hazard a provozování nevěstinců.\nV době Castellamarské války, kde proti sobě stáli dvě znesvářené strany, jedna zastoupená velkým Bossem 20. let Maranzanem a druhá neméně důležitým Bossem Maseirou, stál na straně Maranzana. Po zavraždění Masseiry Lucianovou mafiánskou klikou, se připojil k Lucianovu plánu na likvidaci jeho šéfa Maranzana, což se mu bohatě vyplatilo. Stal se jedním z nejbližších spojenců Luciana, později nejmocnějšího mafiána Cosa-Nostry v dějinách.\n\nPočátkem 50. let patří Profaci mezi nejvlivnější mafiánské Bossy. Během 20 let svojí kriminální, ale i legální činností nashromáždil obrovský majetek. V polovině 50. let se zkontaktuje s Lucky Lucianem, který toho času žije po nucené deportaci ve 40. letech v Itálii. Společně vymýšlejí jak dostat heroin bezpečně ze Sicílie do USA. Právě Profaciho importní firma se jeví jako ideální řešení. Profaci začne připravovat půdu pro lukrativní obchod. Celý rok buduje odběratelské vztahy na Sicilské pomeranče a to i za cenu dumpingových cen. Až je dostatečně velké množství objednávek a pomeranče začnou proudit do USA ve velkém, rozjedou s Lucianem pravou podstatu obchodu. V bednách s pomeranči se zároveň pašují pomeranče falešné, z vosku, v kterých je obsažen heroin. Plné 4 roky tento obchod funguje bez sebemenších problémů. Až v roce 1959 se podaří iniciativnímu pracovníkovi celní správy \"oranžový obchod\" odhalit. Mafiáni vydělali na pašování heroinu pohádkové bohatství. Jedna bednička obsahovala 50 kg heroinu, který by se dnes prodával přibližně za 6 milionů dolarů.\n\nOsobní život Profaciho se ostře odlišuje od toho mafiánského. Ve svém okolí vystupuje jako spořádaný otec rodiny, pravidelně navštěvuje bohoslužby a dokonce jako silně věřící katolík, má v suterénu kostela v Broklynu svůj malý osobní oltář, který navštěvuje se svými nejbližšími. Někteří kněží dokonce podají žádost až k papeži Piovi XII (1876–1958) aby pasoval Profaciho do rytířského stavu:\n\n\"\"Vaše nejjasnější Svatosti, obracíme se na vás s prosbou týkající se Vašeho i našeho syna Josepha Profaciho...\"\"\n\ntak začínala oficiální žádost o udělení titulu \"syn Sicílie\" jednomu z nejhorších zločinců v dějinách mafie. Profaci si hodně věří a titul bere jako samozřejmost. Proti je ale Brooklinský advokát McDonald, který napíše papeži osobní dopis:\n\n\"\"Udělením titulu by byla katolická komunita silně poškozena. Důvěra v hlavu církve by utrpěla, neboť uváděný kandidát je podvodník, vyděrač a vrah\"\"\n\nUdělení titulu je na poslední chvíli zamítnuto.\n\nV posledních letech života, měl Profaci mnoho problémů. Nejen se zákonem, ale i s Mafií samotnou. Impuls dá sám Profaci. Ten rozhodne, že každý člen mafiánské rodiny musí každý měsíc odevzdat 25 dolarů do jeho pokladny. Fond má sloužit na podporu rodin zatčených, nebo zabitých mafiánů. Měsíčně tak Profaci vydělá 50 000,- dolarů (V dnešních dolarech cca 350 000,-) Mafiájnští pistolníci sice nepřekypují inteligencí, ale takovéto odvádění \"desátek\" se jim rozhodně nelíbí. Je veřejným tajemstvím, že většina z odvedených sum, zůstává Bossovi za nehtem. Odpor proti stárnoucímu Profacimu stoupá. V popředí jsou zejména bratři Gallové. V roce 1961 unesou Gallové Profaciho zástupce Josepha Magliocca. Po týdnech vyjednávání dojdou obě strany k dohodě. Albert Gallo a Joe Profaci ji osobně potvrdí a zdá se že je válečná sekyra zakopána. To je ovšem omyl. Profaci se snaží bratry nalákat do léčky a zlikvidovat. Jeho Underboss Dominik Scialo vyláká jednoho z bratrů na schůzku v Brooklynském baru, kde mu navrhne zabití samotného Profaciho. Galla pochopitelně záležitost velmi zajímá a tak oba mafiáni domlouvají podrobnosti. V tom z kuchyně vyběhnou Scalovi zabijáci a pokusí se Gallu uškrtit. Plán na poslední chvíli zhatí policista, který vejde do baru. Na otázku co se děje, mafiáni odpoví, že jde o běžnou karetní rvačku. Gallo se urychleně z baru vytratí. Gallové se chtějí Profacimu pomstít. Válka trvá několik měsíců a v Newyorských ulicích se nacházejí zmasakrované oběti tohoto nelítostného boje.\n\nVálka trvá až do Bossovy smrti v červnu 1962. Profaci po delším boji podléhá rakovině jater. Odborníci odhadují, že Boss během svého 34 roků trvajícího neomezeného panování (1928–1962) nashromáždil majetek v hodnotě 200 milionů dolarů. (což odpovídá dnešním cca 1,4 miliardy dolarů) Poslední vůli nezanechal. Po Profacim zbyla multimilionářské panské sídlo na Long Islandu, které má rozlohu 1,33 km čtverečních. Na pozemku je i lovecký zámeček, obrovský komplex bazénů a soukromé letiště. Pozemek je po jeho smrti rozparcelován ostatními mafiány. Jeho peníze se nikdy nenašly. Ve vedení rodiny ho nahradil Joe Colombo (1963), po němž je rodina dodnes pojmenována.\n"}
{"id": "717570", "url": "https://cs.wikipedia.org/wiki?curid=717570", "title": "Líský (rozhledna)", "text": "Líský (rozhledna)\n\nRozhledna se tyčí na nevýrazném holém návrší asi 600 m jihozápadně od obce Líský.\n\n\n"}
{"id": "717574", "url": "https://cs.wikipedia.org/wiki?curid=717574", "title": "Fondomat", "text": "Fondomat\n\nFondomat byl internetový crowdfundingový program, který v Praze v roce 2011 založili Joe Wakeford a Conrad Watts. Stránka se zabývá administrativou dobročinných příspěvků a financování jednotlivých projektů. Internetové nástroje pro získávání financí jsou používány ke zvýšení povědomí o projektech prostřednictvím sociálních sítí, a zároveň umožňují elektronickou sbírku darů. Fondomat je prvním crowdfundingovým webem v České republice a je jedinou službou svého druhu, která přijímá transakce v korunách. Fondomat je první českou crowdfundingovou platformou, která spotřebitelům umožní získávat peníze na jakékoliv aktivity či projekty, a to za pomoci sociálních sítí. \n\nFondomat nabízí své služby v rámci celé České republiky charitativním organizacím a jednotlivcům, kteří chtějí vytěžit peníze na dobročinné účely, tvůrčí projekty a zahájení obchodní činnosti. Stránka využívá vliv sociálních sítí a skupinového názoru, aby napomohla financování téměř neomezené škály podniků a snů počínaje indie filmy, dokumenty, hudbou, divadlem a fotografií, a ekologickými a společenskými podniky konče.\n\nToto pojetí dává charitativním spolkům nespornou výhodu tím, že nabízí možnost vytěžit peníze s výrazně nižšími náklady v porovnání s tradičními způsoby získávání financí. Stránka je propojena s Facebookem, Google+, Twitterem a YouTube, a dává tak svým uživatelům veškeré dostupné výhody pro získání nejvyšší možné částky.\n\nPodobné firmy: Kickstarter (USA) a RocketHub (USA).\n\nMajitel projektu si vybere jeho dobu trvání a cílovou finanční částku. Na svou projektovou stránku může přidat také popis, příslušné video z YouTube, fotografii, případně nepeněžní odměny, je-li toto požadováno. Svůj projekt uskuteční získáním dostatečných financí prostřednictvím propagování těchto motivačních odměn v rámci svých sociálních sítí, i mimo ně. Na rozdíl od mnoha fór pro získávání financí a investování si Fondomat neklade žádné nároky na projekty či na odvedenou práci.\n\nV případě, že vybraná cílová částka není dosažena v daném termínu, majitel projektu si vybrané finance i tak ponechá (na rozdíl od stránky Kickstarter v USA). Stránka vybírá 4% poplatek na kampaně pro sbírku financí. Od roku 2011 nabízí stránka finance v českých korunách (Kč) a je také k dispozici ve dvou jazycích - českém a anglickém - aby tak byla přístupnější nejen komunitě cizinců žijících v Česku, ale také místním.\n\nJakožto hudební producent si Wakeford uvědomil u začínajících umělců potřebu získání financí, které by pokrývaly vydání alb a marketing. Spolu se svým obchodním partnerem Wattsem se zaměřil na mikrofinancování jakožto na realizovatelnou alternativu tradičních metod financování novátorských myšlenek. Celosvětová finanční krize a následná omezení zdůraznily na mezinárodní úrovni potřebu alternativních, komunitami řízených způsobů získání financí pro umělce a novátory, a podnítila tak oba tvůrce k založení stránky Fondomat. A protože oba žijí v Praze již od roku 2002, uvědomili si, že potřeby těch, kteří se v Česku snaží získat peníze, mohou být uspokojeny právě tímto efektivním internetovým řešením. Crowdfunding otevřel kreativním lidem dveře do úplně nového světa.\n\n"}
{"id": "717576", "url": "https://cs.wikipedia.org/wiki?curid=717576", "title": "Martin Raška", "text": "Martin Raška\n\nMartin Raška (* 31. ledna 1977, Frýdek-Místek, Československo) je bývalý český fotbalový brankář, aktivní hráčskou kariéru ukončil v létě 2016 ve slovenském klubu MFK Zemplín Michalovce. Působí nyní jako trenér brankářů.\n\nV ligové sezóně 2003/04 působil jako náhradní brankář v mistrovském týmu Baníku Ostrava.\n\nPo třech sezónách v dánském klubu FC Midtjylland, kde odchytal 41 zápasů, přestoupil v roce 2010 na Slovensko do Spartaku Trnava. Nosil zde kapitánskou pásku, kterou předal Miroslavu Karhanovi, jenž se do Trnavy vrátil v roce 2011 z Německa. Před sezonou 2013/14 podepsal dvouletý kontrakt s následnou opcí v MFK Zemplín Michalovce. S Michalovcemi zažil v sezóně 2014/15 postup do 1. slovenské ligy. Hráčskou kariéru ukončil po sezóně 2015/16, poté se naplno věnoval roli trenéra brankářů.\n\nRole trenéra brankářů se ujal již během angažmá v MFK Zemplín Michalovce. V létě 2017 odešel do DAC Dunajská Streda, společně s ním přišel na Žitný ostrov i brankář Patrik Macej.\n\n"}
{"id": "717579", "url": "https://cs.wikipedia.org/wiki?curid=717579", "title": "Gmina Nadarzyn", "text": "Gmina Nadarzyn\n\nGmina Nadarzyn (do roku 1952 \"gmina Młochów\") je vesnická gmina v Mazovském vojvodství, v okrese Pruszków. V letech 1975-1998 byla gmina umístěna ve Varšavském vojvodství.\n\nSídlem gminy je Nadarzyn.\n\nPodle informací z 30. června 2004 v gmině žije 10046 osob.\n\nGmina Nadarzyn se rozprostírá na území velikosti 73,4 km², z toho:\n\nZemědělské využití převažuje v jižní části gminy. Většina gminských půd patří do střední až slabé jakosti orných půd. Většina zemědělských hospodářství jsou drobná hospodářství (od 1 do 5 ha).\nNejvětším lesním celkem gminy jsou Młochovské lesy, které se rozprostírají na jihozápadě gminy. Na jejich území byly vytvořeny dvě přírodní rezervace: přírodní rezervace Młochowský luh (12 ha) a Młochowská dubohabřina (27 ha).\n\nGmina představuje 29,8% povrchu okresu.\n\nData z 30. června 2004:\nPodle dat z roku 2002 činí průměrný plat obyvatele 2526,78 zł.\n\nÚzemím gminy Nadarzyn vede státní silnice č.8, vojvodská silnice č. 720 a vojvodská silnice č. 721 spolu s 43 km okresních silnic a 161 km gminských silnic. Na území všech starostenstv je vodovodní i plynová síť. Na území gminy je 5 čistíren odpadních vod.\n\n\nDo gminy Nadarzyn náleží 15 starostenství :\n\nBrwinów, Grodzisk Mazowiecki, Lesznowola, Michałowice, Raszyn, Tarczyn, Żabia Wola\n"}
{"id": "717581", "url": "https://cs.wikipedia.org/wiki?curid=717581", "title": "Kajetany", "text": "Kajetany\n\nKajetany jsou vesnice v Polsku nacházející se v Mazovském vojvodství, v okrese Pruszków, v gmině Nadarzyn. V letech 1975-1998 vesnice administrativně patřila do Varšavského vojvodství.\n\nVe vesnici se nachází největší polské otorynolaryngologické centrum – Mezinárodní centrum sluchu a mluvy Ústavu fyziologie a patologie sluchu. Centrum je jedno z nejvýznamnějších na světě.\n\nV roce 2001 byla založena klinika pro zvířata. Jako jediná v Polsku nabízí gastroskopická vyšetření u koní.\n"}
{"id": "717582", "url": "https://cs.wikipedia.org/wiki?curid=717582", "title": "Slavoj Kovařík", "text": "Slavoj Kovařík\n\nSlavoj Kovařík (22. září 1923 Olomouc – 26. června 2003 Praha) český akademický malíř, grafik, scénograf, básník a pedagog. Ovlivněn kubismem, lettrismem, pop artem. Ve své tvorbě používal techniky tempera, olej, kvaš, asambláž, koláž, dekoláž, grafika.\nTvorbu Slavoje Kovaříka ovlivnil jeho profesor, architekt František Lydie Gahura na Baťově škole umění. Koncem 50. let maloval krajiny v geometrizujícím stylu, navazujícím na předválečnou modernu (\"Lom\", 1958). V padesátých letech pracoval jako konstruktér a návrhář v úřadu pro urbanistiku města Olomouce a měl silný citový vztah k architektuře. V době nástupu abstrakce, na počátku 60. let, ho silně ovlivnila díla Vieira da Silvy, ale sám si byl tohoto vlivu vědom a brzy si našel vlastní výraz.\n\nJako urbanista znal důvěrně plány města i domy z pohledu chodce. V obrazech člení plochu na nepravidelnou pravoúhlou síť, do které promítá úhrn dojmů z nejrůznějších městských prvků. Barevnou kompozici tvoří variace bílé s modrými a hnědými akcenty (\"Město\", 1963). Obrazy z cyklu Město, které vznikaly v rozmezí dvou až tří let, mají svou nezaměnitelnou posloupnost v měnící se barevnosti. Formy se postupně staly hutnějšími a masivní materiální podstatě a patině špinavých zdí odpovídají i tmavší hnědé tóny, zatímco bílé a světlemodré tóny odpovídají oknům, výkladním skříním a odrazům světla (\"Město VII\", 1963).\n\nV polovině 60. let maloval Kovařík téměř monochromní \"informelní\" obrazy, které se svou tmavou barevností blíží spíše tvorbě Antoni Tapiése a nemají předchůdce v české strukturální abstrakci. I zde jde o znázornění nějaké konkrétní představy, zastoupené v ploše geometrickými tvary, náznakem horizontu (\"Obraz III\", 1965) nebo grafickými znaky (\"Bez názvu\", 1966). Kovařík patří ke generaci Josefa Istlera nebo Václava Boštíka a v 60. letech neměl potřebu teprve hledat v informelu vlastní východiska, ale spíše hledal adekvátní výraz pro vyjádření myšlenek, odpovídajících nárokům klasické moderny. V některých obrazech vytváří nízký reliéf z různých předmětů, překrytých gázou a přemalovaných světlou barvou. Reliéf vystupuje z tmavé strukturální malby na pozadí (\"Před operací stroje\", 1965).\n\nPo cestě do Anglie roku 1966 byl ovlivněn pop-artem a tvořil barevné objekty, tematizující pozitivní vztah člověka k technice, odpovídající stylu R. Rauschenberga nebo J. Dinea (Ptáček, asambláž).\n\nKovařík řadu svých starších obrazů v pozdějších letech přemaloval, protože se domnívá, že na každém díle je možno neustále pracovat. Barevný velkoplošný akcent se tak může stát hlavním elementem nového obrazu. Počíná si přitom s monumentální sebejistotou, která vytváří dojem neuvěřitelné duševní síly a je v českém umění jedinečná (Bez názvu, 1966).\n\n"}
{"id": "717584", "url": "https://cs.wikipedia.org/wiki?curid=717584", "title": "Krakowiany (Mazovské vojvodství)", "text": "Krakowiany (Mazovské vojvodství)\n\nKrakowiany jsou vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717585", "url": "https://cs.wikipedia.org/wiki?curid=717585", "title": "Młochów", "text": "Młochów\n\nMłochów je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\nDo roku 1952 vesnice náležela do gminy Młochów. V letech 1975-1998 vesnice administrativně patřila do Varšavského vojvodství.\nV Młochowě se nachází farnost sv. Michala Archanděla, národní škola, sbor dobrovolných hasičů, školka, knihovna, pošta, zdravotní centrum a také Ústav pěstování a aklimatizace rostlin.\n"}
{"id": "717589", "url": "https://cs.wikipedia.org/wiki?curid=717589", "title": "Gone to My Head", "text": "Gone to My Head\n\nGone to My Head je debutové album Andy Bowna, pozdějšího člena Status Quo, vydané v roce 1972 u Mercury Records.\n"}
{"id": "717590", "url": "https://cs.wikipedia.org/wiki?curid=717590", "title": "Żabieniec (okres Pruszków)", "text": "Żabieniec (okres Pruszków)\n\nŻabieniec je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717591", "url": "https://cs.wikipedia.org/wiki?curid=717591", "title": "Bieliny (okres Pruszków)", "text": "Bieliny (okres Pruszków)\n\nBieliny jsou vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975–1998 vesnice administrativně patřila do Varšavského vojvodství.\n"}
{"id": "717593", "url": "https://cs.wikipedia.org/wiki?curid=717593", "title": "Parole (Mazovské vojvodství)", "text": "Parole (Mazovské vojvodství)\n\nParole je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975–1998 vesnice administrativně patřila do Varšavského vojvodství.\n"}
{"id": "717594", "url": "https://cs.wikipedia.org/wiki?curid=717594", "title": "Rozalin (okres Pruszków)", "text": "Rozalin (okres Pruszków)\n\nRozalin je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975–1998 vesnice administrativně patřila do Varšavského vojvodství.\n"}
{"id": "717595", "url": "https://cs.wikipedia.org/wiki?curid=717595", "title": "Rusiec (Mazovské vojvodství)", "text": "Rusiec (Mazovské vojvodství)\n\nRusiec je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717596", "url": "https://cs.wikipedia.org/wiki?curid=717596", "title": "Stara Wieś (okres Pruszków)", "text": "Stara Wieś (okres Pruszków)\n\nStara Wieś je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975–1998 vesnice administrativně patřila do Varšavského vojvodství.\n"}
{"id": "717597", "url": "https://cs.wikipedia.org/wiki?curid=717597", "title": "Strzeniówka", "text": "Strzeniówka\n\nStrzeniówka je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717598", "url": "https://cs.wikipedia.org/wiki?curid=717598", "title": "Szamoty (Mazovské vojvodství)", "text": "Szamoty (Mazovské vojvodství)\n\nSzamoty jsou vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717599", "url": "https://cs.wikipedia.org/wiki?curid=717599", "title": "Urzut", "text": "Urzut\n\nUrzut je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717600", "url": "https://cs.wikipedia.org/wiki?curid=717600", "title": "Kostowiec", "text": "Kostowiec\n\nKostowiec je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717601", "url": "https://cs.wikipedia.org/wiki?curid=717601", "title": "Dezerce", "text": "Dezerce\n\nDezerce (zběhnutí) je ve vojenském právu trestný čin, který spočívá v nedovoleném opuštění jednotky vojákem. Dezerce bývá považována za velmi závažný zločin a bývá také obvykle velmi tvrdě trestána, a to zejména v době války. Většina armád na světě má za dezerci během válečného stavu stanovený trest smrti zastřelením. V dobách míru může být voják za dezerci potrestán dlouhým vězením.\n\nPodle § 322 českého trestního zákona (č. 40/2009 Sb.) ten, kdo nesplní, byť i z nedbalosti, osobní nebo věcnou povinnost pro obranu státu a ten, kdo se úmyslně vyhýbá plnění takové povinnosti bude potrestán odnětím svobody na šest měsíců až tři léta, za přitěžujících okolností pak odnětím svobody na dvě léta až osm let.\n\n"}
{"id": "717602", "url": "https://cs.wikipedia.org/wiki?curid=717602", "title": "Eddie Cantor", "text": "Eddie Cantor\n\nEddie Cantor (31. ledna 1892 New York City – 10. října 1964 Beverly Hills) byl americký komik, tanečník, zpěvák, herec a textař. Známým se stal především prostřednictvím Broadwaye, rádia a brzy také televizních obrazovek, kde často vystupoval. Proniknul do života tisíců rodin a milionů posluchačů díky svým známým a úspěšným rozhlasovým pořadům, kde také odhaloval intimní příběhy a anekdoty ze života své rodiny (manželka Ida a pět dcer). Mezi jeho nejznámější písně patří například \"Makin' Whopee\", \"Ida\", \"If You Knew Susie\", \"I Never Knew I Had A Wonderful Wife\", \"Margie\" nebo \"Keep Young and Beautiful\".\n\nPři jeho vystoupeních koulel při zpěvu i tanci svýma očima tak, až mu to vyneslo přezdívku \"Banjo Eyes\", což lze přeložit jako \"Okaté banjo\". V roce 1933 totiž Frederick J. Garner karikaturoval Cantora s velkýma kulatýma očima připomínajícíma buben hudebního nástroje banjo. Cantorovy oči se tak brzo staly jeho osobnostním znamením, často zobrazovaným v mnoha ilustracích a nakonec vedly k uvedení muzikálu pojmenovanému \"Banjo Eyes\" na Broadwayi v roce 1941.\n\nVelmi se také angažoval v charitativní a humanitární práci. Skládal reklamní hesla pro nejrůznější dobročinná uskupení a zasloužil se o rozvoj March of Dimes, neziskové organizace starající se o zdraví všech dětí a jejich matek. Misí tohoto uspořádání je zabraňovat poškozením plodu, předčasným porodům a snížení kojenecké úmrtnosti.\n\nEddie se narodil v New Yorku jako Edward Israel Iskowitz a syn rusko-židovských imigrantů, Mety a Mechela Iskowitzových. Osud k němu nebyl vůbec přívětivý. O matku přišel v prvním létě svého života a otec zemřel na zápal plic o rok později. O malého, tehdy dvouletého Israela se tedy starala jeho milovaná babička, Esther Kantrowitz. Jako dítě navštěvoval Surprise Lake Camp. Tento tábor pro židovské děti je má formou her a různých zábavných aktivit naučit tradiční hodnoty a dovednosti, které jim pomohou žít plnohodnotný život v americké společnosti.\n"}
{"id": "717603", "url": "https://cs.wikipedia.org/wiki?curid=717603", "title": "Walendów", "text": "Walendów\n\nWalendów je vesnice v Polsku nacházející se ve Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\nNa území vesnice se nachází několik vodních nádrží (mj. \"Staw Oborowy\", \"Staw Młyński\").\n\nVe Walendówě od roku 1913 mají sestry z řádu Kongregace sester Matky Božího Milosrdenství svůj řádový dům , ve kterém provozují dům dětí a mládeže v současné době. V tomto řádovém domě v listopadu 1934 přebývala sv. Faustyna Kowalska, která zde odbývala osmidenní duševní obnovy před zahájením třetí probace. V březnu 1936 navštívila tento řádový dům znovu.\n"}
{"id": "717604", "url": "https://cs.wikipedia.org/wiki?curid=717604", "title": "Wola Krakowiańska", "text": "Wola Krakowiańska\n\nWola Krakowiańska je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717605", "url": "https://cs.wikipedia.org/wiki?curid=717605", "title": "Ernst Wilhelm Nay", "text": "Ernst Wilhelm Nay\n\nErnst Wilhelm Nay (11. června 1902, Berlín, Německo - 8. dubna 1968, Kolín nad Rýnem, Německo) byl německý malíř a grafik klasické moderny. Patří k nejpřednějším umělcům německého poválečného umění. V letech 1925-1928 studoval na akademii výtvarných umění v Berlíně. Byl jedním z mnoha německých umělců, jejichž dílo bylo v roce 1933 odsouzeno jako zvrhlé umění a v roce 1937 vystaveno na výstavě \"Entartete Kunst\" v Mnichově. Zemřel na selhání srdce ve věku 66. let.\n\n"}
{"id": "717606", "url": "https://cs.wikipedia.org/wiki?curid=717606", "title": "Wolica (Mazovské vojvodství)", "text": "Wolica (Mazovské vojvodství)\n\nWolica je vesnice v Polsku nacházející se v Mazovském vojvodství, v okrese Pruszków, v gmině Nadarzyn.\n\nV letech 1975-1998 vesnice administrativně patřila do Varšavského vojvodství.\n"}
{"id": "717608", "url": "https://cs.wikipedia.org/wiki?curid=717608", "title": "Reaktivní granát", "text": "Reaktivní granát\n\nReaktivní granát (také RPG, \"ruční protitankový granátomet\", angl. \"rocket-propelled grenade\", rus. РПГ, \"ручной противотанковый гранатомёт\") je bezzákluzová zbraň, u níž je k dopravě střely na cíl použit reaktivní pohon na principu zákona akce a reakce. Mezi hlavní části zbraně patří střela a odpalovací pouzdro pro střelu. V některých případech se pojem reaktivní granát používá pouze pro samotnou střelu. Zbraň je určena např. k boji s obrněnou technikou a k ničení různých opevnění. \nOdpalovací pouzdro pro střelu bývá výsuvné. Skládá se ze dvou tubusů, zasunutých do sebe. Pro uvedení z transportní polohy do bojového stavu se musí jeden tubus povytáhnout. Dále je zbraň obvykle vybavena muškou, mířidly, spouštěcím mechanizmem, nosným popruhem. \n\nReaktivní granáty jsou používány všemi armádami po celém světě, hrají významnou roli v současných válečných konfliktech a jsou velmi často používány i povstalci a teroristickými skupinami. \n\nMezi české výrobky patří RPG-75, což je jednorázová zbraň s trvale nabitým kumulativním granátem uvnitř pouzdra. Pouzdro této zbraně je tedy jenom na jedno použití a po výstřelu se nedá znovu použít. Zbraň je určena především pro ničení obrněné techniky. Varianta zbraně, označovaná RPG-75-TB, resp. RTG 68 mm, obsahuje termobarickou nálož s vysokým zápalným účinkem.\n\nÚčinnost těchto zbraní výrazně klesá, pokud se obrněná technika chrání pomocí reaktivních výbušných pancířů, které přivádějí kumulativní střely k výbuchu ještě před vlastním pancířem vozidla. Nenarazí-li totiž kumulativní paprsek na pancíř, dochází k jeho rozptýlení a již po 15-20 cm je jeho účinnost téměř nulová. Jako pasivní ochrana se používají mříže nebo sítě, které jsou umístěny kolem vozidla a které buď přivedou RPG k výbuchu v dostatečné vzdálenosti od vozidla nebo poškodí hlavici natolik, že nedojde ke zformování kumulativního paprsku.\n\n"}
{"id": "717609", "url": "https://cs.wikipedia.org/wiki?curid=717609", "title": "Wilhelm Marstrand", "text": "Wilhelm Marstrand\n\nWilhelm Marstrand (24. prosince 1810, Kodaň, Dánsko – 25. března 1873, tamtéž) byl dánský malíř a ilustrátor. Studoval na Metropolitní škole v Kodani (Metropolitanskolen). Byl jedním z nejznámějších umělců patřících do zlatého věku dánského malířství. Byl také profesorem, mezi jeho studenty patřili například Peder Severin Krøyer, Michael Ancher a Carl Heinrich Bloch.\n\n"}
{"id": "717610", "url": "https://cs.wikipedia.org/wiki?curid=717610", "title": "Antonín Kosina", "text": "Antonín Kosina\n\nAntonín Kosina (9. listopadu 1849 Horní Jelení - 4. června 1925 Lomnice nad Popelkou) byl český učitel, básník a spisovatel. Vyučoval na měšťanských školách v Mladé Boleslavi a Lomnici nad Popelkou. Je autorem několika básnických sbírek a dalších knih pro mládež.\n\nNarodil se v obci Horní Jelení u Vysokého Mýta 10. listopadu 1849. Vystudoval gymnázium v Hradci Králové a po maturitě se r. 1870 přihlásil na bohoslovecký seminář. Po roce a půl ale ztratil zájem o kněžské povolání, odešel ze semináře a nastoupil do zaměstnání jako podučitel v Náchodě. Přitom pokračoval v odborné přípravě. Roku 1873 složil v Praze zkoušky pro základní školy, o dva roky později i pro školy měšťanské v oboru gramatickém a na jejich základě získal učitelské místo v měšťanské dívčí škole v Mladé Boleslavi. Později se stal ředitelem školy v Lomnici nad Popelkou a v tomto městě zůstal i po odchodu do důchodu. Zemřel tam 4. června 1925, pohřben byl na místním hřbitově.\n\nZájem o literaturu projevoval už jako gymnazista. Během studia na semináři publikoval několik básní — náboženské v časopise \"Blahověst\" (např. Smrt zrádcova, Víra nebo V chaloupce) a milostné v časopise \"Hradečan\". Na jeho další rozvoj měl vliv ředitel náchodské školy Jan Karel Hraše. Na jeho podnět začal psát články do časopisů \"Beseda učitelská\", \"Česká škola\", \"Komenský\", \"Budečská zahrada\" a \"Naší mládeži\". Přispěl také do almanachu \"Kytice\". Jeho básnická i prozaická tvorba je určena především dětem a mládeži.\n\nKnižně vyšly např.:\n\n"}
{"id": "717613", "url": "https://cs.wikipedia.org/wiki?curid=717613", "title": "Mistrovství světa v atletice 2011 – Ženy 100 metrů překážek", "text": "Mistrovství světa v atletice 2011 – Ženy 100 metrů překážek\n\n"}
{"id": "717617", "url": "https://cs.wikipedia.org/wiki?curid=717617", "title": "Chet Atkins", "text": "Chet Atkins\n\nChet Atkins (* jako Chester Burton Atkins; 20. června 1924, Luttrell, Tennessee, USA – 30. června 2001, Nashville, Tennessee, USA) byl americký kytarista, hudební producent a skladatel. V roce 2002 byl uveden do Rock and Roll Hall of Fame.\n\nPocházel z farmářské rodiny s hudebními tradicemi. Už v dětství se učil hrát na kytaru a na housle.\nPřed zahájením sǒlové kariéry se podílel na nahrávkách populárních interpretů country. Mimo jiné Red Foley, Bill Carlisle, skupina The Carter Sisters & Mother Maybelle. Byl velmi známým a populárním skladatelem, kytaristou country a byl také producentem mnoha desek jiných country interpretů. Spolupracoval s mnoha muzikanty. Například Elvis Presley, Johnny Cash, Mark Knopfler, Jerry Reed, Tommy Emmanuel, Waylon Jennings, George Benson nebo The Everly Brothers. Jako mistr kytary se stal pro mnoho mladých muzikantů vzorem. Měl ohromný vliv na tvorbu a styl hry Tommyho Emmanuela nebo Marka Knopflera ze skupiny Dire Straits. O jeho tvůrčí plodnosti svědčí i desky, které nahrál v letech 1952-2001 pro firmy RCA a Columbia.\n\nSpolu s Owenem Bradleym, Bobem Fergusonem a jinými se stal zakladatelem tzv. Nashville Sound.\n\n\n\n"}
{"id": "717618", "url": "https://cs.wikipedia.org/wiki?curid=717618", "title": "Lipované", "text": "Lipované\n\nLipované (také \"Lipoveni\" nebo \"Dunaki\") jsou národnostní menšina v Rumunsku. Jsou to etničtí Rusové, kteří se v 18. století vystěhovali na protest proti církevním reformám Petra Velikého do liduprázdné delty Dunaje. V současnosti jich žije asi 40 000, živí se převážně rybolovem. Název etnika se odvozuje buď od jejich prvního vůdce, kněze Filippa, nebo od lipových hájů, v nichž se skrývali před pronásledovateli.\n\n\n"}
{"id": "717621", "url": "https://cs.wikipedia.org/wiki?curid=717621", "title": "Scott Young", "text": "Scott Young\n\nScott Allen Young (* 1. října 1967 v Clintonu, Massachusetts, Spojené státy americké) je bývalý americký hokejista, který odehrál 1181 utkání v NHL.\n\nYoung třikrát startoval na juniorském mistrovství světa – v letech 1985, 1986 (bronz) a 1987 (vybrán do All Star týmu). Stejný počet účastí zaznamenal na seniorském mistrovství světa (1987, 1989 a 1994).\n\nV sezonách 1987/88 a 1991/92 odehrál úvody sezon za reprezentaci v rámci přípravy na účast na olympijských turnajích 1988 v Calgary a 1992 v Albertville. Olympijského turnaje se zúčastnil i v Salt Lake City 2002, kde získal stříbrnou medaili. V roce 1996 byl součástí vítězného amerického týmu na světovém poháru.\n\nS hokejem začínal ve městě Southborough v rodném Massachusetts, v roce 1985 začal hrát za Bostonskou univerzitu. V roce 1986 byl na 11. celkové pozici draftován do NHL, vybral si jej Hartford Whalers. V úvodu ročníku 1987/88 hrál za americkou reprezentaci (viz výše), po olympijských hrách na závěr sezony posílil Hartford a připsal si první starty v NHL. V tomto klubu působil až do ročníku 1990/91, v jehož průběhu byl vyměněn do Pittsburgh Penguins. V novém působišti hned získal Stanley Cup. Úvod sezony 1991/92 opět hrál za reprezentaci, po olympijském turnaji tentokrát dohrál sezonu v HC Bolzano, celku italské ligy.\n\nV letech 1992-95 hrál opět v NHL za Quebec Nordiques, pouze na podzim 1994 nastoupil v německé lize za Frankfurt Lions a EV Landshut – důvodem byla výluka NHL, kvůli sporům vedení ligy a hráčských odborů začala liga se zpožděním. V létě 1995 se přesunula NHL z Quebecu do Denveru, kde klub hraje od té doby jako Colorado Avalanche. Young odehrál za Avalanche dvě sezony, v té první (1995/96) slavil svůj druhý Stanley Cup. Ročník 1997/98 strávil v týmu Mighty Ducks of Anaheim a následující čtyři sezony v St. Louis Blues. V letech 2002-04 byl členem mužstva Dallas Stars. V sezoně 2004/05 se NHL nehrála, tak Young třikrát nastoupil za Memphis Riverkings v nižší Central Hockey League. Po sezoně 2005/06, kterou odehrál za St. Louis, ukončil kariéru.\n\n"}
{"id": "717630", "url": "https://cs.wikipedia.org/wiki?curid=717630", "title": "Mikuláš Komanický", "text": "Mikuláš Komanický\n\nMikuláš Komanický (* 31. července 1951) je bývalý slovenský fotbalista, útočník a obránce a fotbalový trenér, československý reprezentant, mistr Evropy do 23 let z roku 1972. Vystudoval Filozofickou fakultu UPJŠ v Prešově a získal akademický titul PhDr.\n\nV československé lize hrál za Tatran Prešov, v nižší soutěži hrál za Partizán Bardejov. Začínal jako pravé křídlo, po zranění ve 22 letech hrál jako pravý obránce. Za československou reprezentaci odehrál v roce 1972 1 utkání.\n\n\n\n"}
{"id": "717632", "url": "https://cs.wikipedia.org/wiki?curid=717632", "title": "Petr Cincibuch", "text": "Petr Cincibuch\n\nPetr Cincibuch (* 28. června 1943, Praha) je český básník a prozaik.\n\nCincibuch maturoval roku 1960 na jedenáctileté střední škole v Praze ve Vršovicích a poté absolvoval (1962) dvouleté odborné učiliště spojů. Po skončení vojenské služby pracoval od roku 1964 jako spojový technik Městské telekomunikační správy v Praze, zároveň spolupracoval s literárním a uměleckým časopisem \"Divoké víno\" a od roku 1969 byl jeho odpovědným redaktorem (časopis nebyl nikdy oficiálně povolen a jeho vydávání ukončil administrativní a policejní zásah počátkem roku 1972). Poté Cincibuch prošel celou řadou zaměstnání, byl například řidičem sanitky, topičem nebo kaskadérem Autorodea. Pracoval také jako vedoucí tiskový referent Filmovém studiu Barrandov, dále jako redaktor v nakladatelství Avicenum, v \"Literárním měsíčníku\" a v \"Literární revui\". V letech 1991–1992 byl šéfredaktorem časopisu \"A–Almanach autorů\", v letech 1995–1998 časopisu \"Dotyk\" a od roku 2000 je šéfredaktorem časopisu \"Sanquis\". Jeho velkou zálibou je automobilismus a především historické automobily.\n\nJako básník Cincibuch debutoval v roce 1964 v časopise \"Divoké víno\" a publikoval i v dalších časopisech a novinách. Svou první básnickou sbírku vydal v roce 1969. Zpočátku vystupoval jako autor milostné a přírodní lyriky, později se vřadil do proudu civilizační poezie. Je jednak autorem veršů vyjadřujících společenskou odpovědnost, jednak básní okouzlených automobilovým sportem, který zná z vlastní zkušenosti.\n\n\n\n"}
{"id": "717633", "url": "https://cs.wikipedia.org/wiki?curid=717633", "title": "Berenice", "text": "Berenice\n\n\"Berenice\" (v anglickém originále \"Berenice – A Tale\") je hororová povídka amerického spisovatele a literárního teoretika Edgara Allana Poea z roku 1835.\n\nPoprvé byla publikována v periodiku Southern Literary Messenger v roce 1835. Příběh sleduje muže jménem Egeus, jenž se chystá ke svatbě se svou sestřenicí Berenice. Egeus trpí návaly zvláštního intenzivního soustředění, během nichž se zdá být duchem mimo realitu. Dokáže dlouhé hodiny pozorovat detaily a titěrnosti a rozjímat nad drobnostmi. Jedním z objektů jeho obsese se stanou Bereničiny zuby.\n\nKolik podob má zoufalství a strast. Radost plodí žal. Vzpomínka na minulost přináší muka nebo se úzkosti, jež prožíváme, zrodily z rozkoší, které jsme mohli prožívat.\n\nVypravěč Egeus, muž s chatrným zdravím a sužovaný zvláštní obsesí hovoří o svých vzpomínkách. Mládí proležel v knihách a prosnil, budoval kolem sebe paláce fantazie a realita na něj působila jako přelud. Dokud nenastal zlom v jeho životě.\n\nEgeovu sestřenici Berenici, vitální čilou dívku překypující svěžestí, objekt Egeových představ postihne zákeřná psychická choroba. Často prodělává padoucnici zakončenou transem. U Egea se vyvine zvláštní druh maniacké posedlosti podobné katalepsii, chorobná citlivost ústící v mnohahodinové zaměření se na detail. Během tohoto chronického soustředění dokáže probloumat v úvahách nad stínem dopadajícím na podlahu, probdít noc s pohledem upřeným na plamen svíce, prosnít den nad vůní květiny či donekonečna opakovat jedno slovo. Nyní jej zaujme změněný tělesný stav své sestřenice, které ve slabé chvilce slíbí manželství. Obzvláště Egea fascinují její alabastrové zuby. Je jimi tak posedlý, že se mu stanou jediným předmětem svého abnormálního soustředění. V duchu si představuje, jak je bere do ruky, prohlíží si je ze všech stran, přemítá nad jejich pravidelností. Doslova po nich šílí a touží se jich zmocnit.\n\nJednoho večera jej informuje služebná, že Berenice již není mezi živými, ráno ji skolil silný záchvat epilepsie. Večer je její hrob připraven. Vypravěč ztrácí v tento moment příčetnost, jeho vědomí se zaplnilo bludy a děsuplnými podněty. V uších mu zní pronikavý výkřik ženského hlasu.\n\nUplyne blíže nespecifikovaná chvíle. Egeus se nachází ve svém pokoji. Podívá se na malou skříňku vedle hořící lampy, nedovede si vysvětlit, jak se zde ocitla. Má nejasnou děsivou předtuchu. Zrak mu utkví na otevřené stránce knihy, v níž je podtržena věta básníka Íbn Zijáda: \"\"Říkali mi druhové, že navštívím-li hrob své milé, mým strastem se trochu uleví\"\". Do komnaty vstoupí sluha a třaslavým hlasem mluví o zohyzděném těle v rubáši, které se hýbalo – dosud žilo! Ukáže prstem na Egeovy šaty, na nichž ulpěla krev.\n\nZděšený Egeus vyskočí a pokouší se otevřít skříňku, v rozechvění se mu to nedaří. Skříňka upadne na podlahu, rozpadne se a po podlaze se rozkutálí 32 bělostných zubů.\nV povídce \"Berenice\" se autor drží tradice předchůdce hororu, gotického románu, po desetiletí oblíbeného žánru amerických a britských čtenářů. Poe své gotické příběhy učinil sofistikovanějšími, propracovanějšími, vystupňoval hrůzu více realistickými obrazy.\n\nTato povídka patří mezi autorovy nejděsivější. Když se vypravěč podívá na malou skříňku, která – jak podvědomě tuší – obsahuje sestřenčiny zuby a přečte si podtrženou latinsky psanou větu básníka Íbn Zijáda \"\"Dicebant mihi sodales, si sepulchrum amicae visitarem, curas meas aliquantulum fore levatas\"\" (\"\"Říkali mi druhové, že navštívím-li hrob své milé, mým strastem se trochu uleví\"\"), táže se sám sebe: \"\"Proč mi ale při čtení těchto slov vstávaly vlasy na hlavě a krev mi tuhla v žilách?\"\".\n\nI když Poe nezachází do detailu a přímo nepopisuje způsob, jakým se dostaly Bereničiny zuby do skříňky, soudobí čtenáři byli zděšeni násilností příběhu a stěžovali si redaktorovi amerického časopisu Southern Literary Messenger. Autor staví vypravěče Egea do stavu podobném transu, v němž nebyl schopen reagovat na fakt, že sestřenice byla ještě živá a nechá jej dokončit hrůzný čin (který tedy není přímo popsán, Egeus si nepamatuje, co spáchal, má pouze tíživý dohad). V závěru povídky vyjde najevo, že sestřenici bylo vyrváno všech 32 zubů.\n\nPoe zároveň poprvé zobrazil postavu sužovanou psychickou poruchou monománií, což v pozdější tvorbě vícekrát zopakoval.\n\nZuby symbolizují smrtelnost ve vícero Poeových povídkách. Vyskytují se např. v těchto: \"Ohnivý kůň\" (anglicky \"Metzengerstein\"), \"Fakta případu monsieura Valdemara (anglicky \"The Facts in the Case of M. Valdemar\"), \"Skokan\" (anglicky \"Hop-Frog\").\n\nEgeus a jeho sestřenice Berenice představují rozdílné charaktery. Egeus ztělesňuje intelektuálnost, je to tichý, osamocený muž, jehož obsese pouze zdůrazňují jeho zájem o studium a přemýšlivost. Berenice (dokud ji nepostihne záhadné psychické onemocnění) je vitální děvče radující se ze života a překypující čilostí. Jejím jediným smyslem v povídce (stejně jako je tomu u mnoha dalších autorových ženských postav v tvorbě) je \"být krásná a zemřít\". Egeus částečně ztratí o Berenici zájem poté, co ona onemocní; stane se mu objektem k analýze, ne však obdivu.\n\nMimochodem, \"Berenice\" je jedna z mála povídek, v níž autor vypravěče pojmenoval.\nZ různých často se opakujících témat v díle E. A. Poea lze v povídce \"Berenice\" nalézt:\n\nČesky nebo slovensky vyšla povídka v následujících sbírkách či antologiích:\n\n"}
{"id": "717635", "url": "https://cs.wikipedia.org/wiki?curid=717635", "title": "Rona Cup 2006", "text": "Rona Cup 2006\n\nRona Cup 2006 byl hokejový turnaj konající se v Trenčíně v roce 2006. Pohár začínal 10. srpna a končil 12. srpna. Titul získala poprvé ve své historii MsHK Žilina.\n\nPři rovnosti bodů rozhoduje rozdíl skóre\n\n"}
{"id": "717637", "url": "https://cs.wikipedia.org/wiki?curid=717637", "title": "Ivan Bohdan Staněk", "text": "Ivan Bohdan Staněk\n\nIvan Bohdan Staněk, vlastním jménem Jan Staněk (29. května 1828 Poříčí nad Sázavou – 23. května 1868 Praha), byl český chemik a politik, literárně činný jako básník a novinář. Roku 1851 vydal sbírku nepříliš zdařilých básní, inspirovaných Čelakovským; kniha byla oceňována jako odvážný vlastenecký čin v době Bachova absolutismu. Později se věnoval chemii, kterou vyučoval na české reálce a později na pražské polytechnice. V 60. letech zasedal jako poslanec Českého zemského sněmu a Říšské rady. Roku 1863 redigoval politický list \"Pozor\". Byl autorem učebnic chemie.\n\nNarodil se 29. května 1828 v Poříčí nad Sázavou. Studoval nejprve práva, ale z politických důvodů toho zanechal a zaměřil se na chemii. Po studijním pobytu v Paříži se roku 1857 stal profesorem na české reálce v Praze.\n\nRoku 1861 byl za Národní stranu zvolen poslancem Českého zemského sněmu za kurii venkovských obcí, obvod Benešov, Vlašim a Neveklov; v předvolební kampani poukazoval na svůj rolnický původ (vlastnictví usedlosti v Poříčí), zbožnost, odvahu při hájení národních zájmů v minulosti a odhodlanost bránit svobodu proti návratu starých „služebností“. Zemský sněm ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval stejně jako na zemském sněmu kurii venkovských obcí, obvod Benešov, Neveklov, Vlašim. Kvůli nesouhlasu českých politiků s ústavním směřováním Rakouska ale na poslaneckém postu nesetrval delší dobu. Zánik jeho mandátu pro absenci byl oznámen na schůzi 14. července 1863.\n\nNa konci roku 1862 převzal redakci politického deníku \"Pozor\", který byl krátce předtím úředně zastaven, a začal podnikat kroky k jeho obnovení; to se podařilo roku následujícího a Staněk pak určitou dobu tento list vedl.\n\nV červenci 1864 byl jmenován profesorem všeobecné chemie s českým vyučovacím jazykem na pražské polytechnice. 3. září 1867 se stal zkušebním komisařem pro učitele reálných škol v Praze. Koncem listopadu téhož roku vstoupil do technického spolku \"Isis\", pro nějž měl založit chemický časopis.\n\nZemřel 23. května 1868 večer na zápal plic. Pohřben byl v Podolí za účasti rektora Jana Krejčího a mnoha pedagogů, studentů i dalších občanů.\n\nRoku 1851 vydal sbírku básní (\"Básně\"), inspirovaných zejména Čelakovským. Jeho tvorba byla nevyzrálá, zápasil s veršem i rýmem. Odvážné projevy vlastenectví v této knize, mimo jiné poukaz na husitské vítězství v bitvě u Poříčí nad Sázavou (Ozvěna z Lutova) nebo na slovanskou vzájemnost měly ale za Bachova absolutismu velký ohlas. Samostatně vydaná česká básnická sbírka byla v té době vzácností.\n\nV roce 1858 publikoval dvoudílnou učebnici \"Chemie všeobecná\" (Díl I. \"O nekovech\", Díl II. \"O kovech\"), která se v následujících letech dočkala několika reedic (1860, 1862, 1863).\n\nSlib\n<poem>\nVezmi mistře upálený\nSlib, jejž v noční době\nVolně skládám tobě,\nReku vůle nezmožený!\n\nNa vždy chci při vlasti státi,\nMravů čistých býti,\nTebe vzorem míti\nA — za pravdu život dáti!\n</poem>\n\nSlzičky\n<poem>\nU pahorku děva stála,\nU pahorku spráhlého:\nNaříkala, bědovala\nPro kochánka milého\n\nAž se přes tvář slze lily,\nSlze bolem zkrevněné;\nKde však na zem suchou padly,\nZkvětly kvítky červené.\n\nAch! přehojně půda rodí\nKvítky tyto červené,\nNeb to jsou ty slze bolné,\nZ věrné lásky roněné.\n</poem>\n"}
{"id": "717641", "url": "https://cs.wikipedia.org/wiki?curid=717641", "title": "Bohumilická alej", "text": "Bohumilická alej\n\nBohumilická alej je stromořadí nacházející se na východ od jihočeské obce Bohumilice ve směru na Bošice. Je vedeno podél staré vozové cesty a podléhá památkové ochraně (k jejímu vyhlášení došlo v roce 1990). Alej se skládá z celkem 76 stromů. Větší část (74 exemplářů) je tvořeno lipami srdčitými (\"Tilia cordata\") a zbylé dva stromy jsou lípy velkolisté (\"Tilia platyphyllos\"). Věk lip je odhadován na 150 let a nejmohutnější ze stromů dosahují obvodu až 4 metry. Ve stromech žijí dutinoví ptáci, například sovy, šplhavci (žluny či strakapoudi) a druhy sýkor. Vyskytují se zde ale také brouci (kupříkladu tesaříci, roháči či krasci), kteří využívají odumřelé nebo ještě odumírající dřevo.\n"}
{"id": "717649", "url": "https://cs.wikipedia.org/wiki?curid=717649", "title": "Prachatický jilm", "text": "Prachatický jilm\n\nPrachatický jilm je jilm horský, který roste v Prachaticích pod silnicí před školou Zlatá stezka. Jilm je památný strom registrovaný pod číslem 105490 AOPK. \n\n\nV roce 2010 byl jilm odborně ošetřen, byl proveden odlehčovací řez a byly vyměněny bezpečnostní vazby.\n\nJilm se v roce 2009 stal vítězem regionálního kola ankety Strom roku „O největšího stromového sympaťáka města Prachatice.“ V roce 2010 postoupil do finále celorepublikové ankety Strom roku.\n\n\n"}
{"id": "717650", "url": "https://cs.wikipedia.org/wiki?curid=717650", "title": "Prachatický liliovník", "text": "Prachatický liliovník\n\nPrachatický liliovník je památný strom, který roste v Prachaticích na jižní straně bývalé polikliniky v Nemocniční ulici. Původně byl v tomto prostoru park, který přináležel ke staré nemocnici. Hlavní kmen se ve výšce 1,5 m rozdvojuje na dva kmeny. Ochranné pásmo bylo vyhlášeno v kruhu o poloměru 9 m od kmene stromu. Jak je uvedeno na ceduli u stromu, jedná se o památný strom \"\"jediný tohoto druhu v regionu\".\"\n\n\n\n"}
{"id": "717651", "url": "https://cs.wikipedia.org/wiki?curid=717651", "title": "Prachatický břečťan", "text": "Prachatický břečťan\n\nPrachatický břečťan je břečťan popínavý, který roste v Zahradní ulici v Prachaticích, vpravo od bašty Helvít a pne se po vnějších hradbách historického opevnění města. Přerůstá hradby, takže je viditelný i z vnitřní strany hradeb, z parkánu. Na koruně hradeb zaujímá plochu přibližně 40 m. Břečťan je památný strom registrovaný pod číslem 102703 AOPK.\n\n\nV roce 2009, symbolicky v první jarní den, vysadili zástupci Prachatic sazenici Prachatického břečťanu v Praze na Vyšehradě. Stalo se tak v rámci projektu Má vlast. Tento akt byl byl důstojným vyjádřením existujících historických vazeb mezi Prachaticemi a Vyšehradskou kapitulou.\n\n\n\n"}
{"id": "717660", "url": "https://cs.wikipedia.org/wiki?curid=717660", "title": "Estonské obranné síly", "text": "Estonské obranné síly\n\nEstonská armáda, oficiálně Estonské obranné síly jsou ozbrojené síly Estonska. Sestávají z Pozemních vojsk (\"Maavägi\"), námořnictva (\"Merevägi\"), letectva (\"Õhuvägi\") a polovojenské státní organizace, mající prvky domobrany, aktivních záloh či skautů (Kaitseliit).\n\nPovinností estonských obranných sil je zaručit a udržet nezávislost a suverenitu Estonska, integritu jeho území, teritoriálních vod a vzdušného prostoru a společně s policií přispět k udržování pořádku v zemi. Jejich nynějším cílem je vytvoření a udržení spolehlivé obranné síly , která se vyrovná státům NATO a která s nimi v rámci tohoto uskupení spolupracuje.\n\nEstonské obranné síly vznikly roku 1918 se vznikem Estonska. V letech 1918-1920 se jim spolu se spojenci podařilo vybojovat nezávislost Estonska na SSSR a Německu během tzv. Estonské osvobozenecké války. Po roce 1938 zahraniční politika Estonska pod autoritativním režimem Konstantina Pätse stále více směřovala na Německo, jako na hlavního spojence proti případnému útoku SSSR. Paktem Molotov-Ribbentrop roku 1939 se ale Německo úlohy obránce baltických států vzdalo a předalo je do sféry vlivu SSSR. Od té doby vojenská přítomnost rudé armády stoupala až do roku 1940, kdy bylo Estonsko anektováno a estonské ozbrojené síly se bez jediného výstřelu vzdaly sovětům a začlenily se do sovětských vojenských struktur.\n\nKdyž začal roku 1941 Německý útok na Sovětský svaz, po dobytí Estonska byli někteří estonci přesvědčeni o tom, že němci přichází jako osvoboditelé. V rámci Waffen-SS byl v říjnu 1942 založen tzv. „estonský legion“, do něhož vstoupilo cca 38 000 mužů – nuceně, či dobrovolně.\n\nBěhem sovětské okupace fungovaly na estonském území ozbrojené skupinky partyzánů, jimž se říkalo Lesní bratři. Poslední člen tohoto hnutí byl objeven roku 1978. Obnovené estonské ozbrojené síly vznikly oddělením od sovětské armády roku 1991.\n\nHlavní část estonských ozbrojených sil tvoří pozemní síly. Výzbroj estonských pozemních sil byla přejatá ze SSSR. Prochází však procesem modernizace a vyzbrojováním moderními zbraněmi z Finska a NSR. Roku 2008 byl pro armádu zaveden místo starého ruského nový digitální maskovací vzor ESTDCU. Do roku 2009 se Estonská armáda účastnila zahraniční mise v Iráku. Od roku 2003 je přítomná také v Afghánistánu.\n\nNejvětší pozemní estonskou silou je pěchota, ve stavu pohotovosti se jedná o 4 pěší brigády. Estonsko disponuje také podobnou dělostřeleckou a protileteckou silou. Speciální jednotkou je Kuperjanovův pěší prapor sídlící ve městě Võru. Estonská pozemní armáda se také účastní humanitárních akcí při záplavách.\n\nNámořnictvo (\"Merevägi\") je zodpovědné za obranu a ostrahu teritoriálních vod Estonska. V případě napadení státu musejí být připraveny k obraně pobřeží, mořských komunikací, přístavních oblastí a ke spolupráci s koaličními jednotkami. Bylo znovuobnoveno roku 1994. Jeho síly tvoří tři minolovky a podpůrná loď.\n\nHlavní činností v době míru námořnictva je odminování teritoriálních vod a zajištění bezpečnosti námořních cest. Během první a druhé světové války bylo v Baltském moři rozmístěno přes 80 tisíc min. Od roku 1995 Estonsko v tomto spolupracuje s ostatními pobaltskými státy.\n\n\"Õhuvägi\" je estonské letectvo. Je zodpovědné za obranu vzdušného prostoru. Vlastní malý počet letadel a helikoptér, mimo jiné i vrtulníky Mi-8 a letouny An-2 nebo proudové cvičné a bitevní letouny L-39.\n\nModerní estonské vzdušné síly vznikly 16. prosince 1991. Sestává z velitelství vzdušných sil (Tallinn), leteckou základnu Ämari a velitelství leteckého průzkumu. Poslední jmenovaná složka disponuje hlavně radary a druhořadým průzkumným letectvem. Aktivně sloužících vojáků v estonském letectvu je kolem 300.\n\nOrganizace \"Kaitseliit\", čili národní obranná liga je dobrovolnická organizace pro národní obranu, jejímž účelem je zvýšit připravenost estonského národa na obranu pro případ války. Funguje na principu aktivních záloh. Mimo jiné také sdružuje zájemce o armádu a provozuje mládežnickou organizaci \"Noored Kotkad\" („Mladí orli“), což je estonská obdoba skautu.\n\nObranná liga navazuje na tradici lidových paramilitárních skupin, které pomáhaly estonské armádě za osvobozenecké války (1918–1920). Je organizována do místních skupin zvaných \"malevad\", kterých je celkem 15. Zároveň se tato organizace stará o branná cvičení, vojenskou historii a vojenské školství. Zbraně, určené k výcviku pro ni, vyřazují přímo pozemní síly.\n\n"}
{"id": "717664", "url": "https://cs.wikipedia.org/wiki?curid=717664", "title": "Mistrovství světa v atletice 2011 – Muži 200 metrů", "text": "Mistrovství světa v atletice 2011 – Muži 200 metrů\n\n. Stříbro bral Američan Walter Dix v čase 19,70 s., jen setinu sekundy za osobním rekordem. O desetinu sekundy zpět byl pak francouzský rekordman Christophe Lemaitre, jenž překonal vlastní osobní rekord o celých 36 setin.\n\n"}
{"id": "717666", "url": "https://cs.wikipedia.org/wiki?curid=717666", "title": "Dan Přibáň", "text": "Dan Přibáň\n\nDan Přibáň (* 7. ledna 1976) je český novinář, režisér a cestovatel, známý svými kuriózními expedicemi po světě ve žlutých trabantech.\n\nOd roku 2002 do roku 2008 působil jako redaktor portálu iDNES.cz a časopisu ABC. V letech 2008 až 2009 byl šéfredaktorem populárně-vědeckého časopisu VTM Science. V současné době působí jako nezávislý novinář a věnuje se zejména cestovatelským výpravám po exotických zemích.\n\nDan Přibáň je náčelníkem cestovatelských projektů, které nesou hromadný název Transtrabant.\n\nV červenci 2007 se vydal na první trabantí výpravu nazvanou „Trabantem Hedvábnou stezkou“. V roce 2009 zase s trabanty projel napříč Afrikou. V říjnu 2012 odstartoval cestovatelský projekt „Trabantem napříč Jižní Amerikou“. Duben 2015 se zase nesl v duchu zahájení expedice do Tichomoří. V roce 2019 šel do kin jeho poslední film \"Trabantem tam a zase zpátky\". Přibáň pak ohlásil konec expedic s trabanty, ale avizuje další cestovatelské plány s jinými vozidly žluté barvy.\n\n\n"}
{"id": "717668", "url": "https://cs.wikipedia.org/wiki?curid=717668", "title": "Letní paralympijské hry 2004", "text": "Letní paralympijské hry 2004\n\nXII. letní paralympijské hry se konaly mezi 17. a 28. září 2004 v řeckých Athénách. Zúčastnilo se jich 3808 sportovců ze 135 zemí celého světa. Z her byli kvůli obtížnému testování a klasifikaci jejich postižení vyřazeni sportovci se specifickou poruchou učení. Toto vyloučení padlo po letních paralympijských hrách v Sydney, prvních hrách, kde byly poprvé zařazeny závody speciálně pro tyto závodníky a kde bylo zjištěno, že většina španělského basketbalového týmu vůbec není takto handicapovaná.\n\nSportovci soutěžili v 19 sportech.\n\n\nCelkově bylo na XII. hrách rozdáno 1567 medailí: 519 zlatých, 516 stříbrných a 532 bronzových. Alespoň jednu medaili získalo 37 zemí. Nejúspěšnějším sportovcem byla japonská plavkyně Majumi Naritaová, která získala na hrách sedm zlatých a jednu bronzovou medaili a překonala šest světových rekordů. Mezi další úspěšné závodníky se řadí Kanaďanka Chantal Petitclercová (závody na vozíku; pět zlatých a tři světové rekordy) a Švéd Jonas Jacobsson (střelba; čtyři zlaté).\n\nČeskou republiku reprezentovalo na LPH 2004 celkem 65 sportovců a 2 spoluhráči boccie. Získali celkem 31 medailí, nejúspěšnějším závodníkem byl plavec Martin Kovář se třemi zlatými.\n\n"}
{"id": "717676", "url": "https://cs.wikipedia.org/wiki?curid=717676", "title": "Fluoroform", "text": "Fluoroform\n\nFluoroform (systematický název trifluormethan) je fluorovaný derivát uhlovodíku s chemickým vzorcem CHF. Patří mezi haloformy (trihalomethany), skupinu sloučenin se vzorcem CHX (X = halogen). Cíleně se vyrábí a používá se pro řadu různých aplikací (reaktant, prekurzor, chladivo, hasivo). Dále se získává jako vedlejší produkt při výrobě PTFE. V malém množství vzniká také biologicky, dekarboxylací kyseliny trifluoroctové.\n\nFluoroform byl poprvé získán Mauricem Meslansem při bouřlivé reakci jodoformu (trijodmethanu) se suchým fluoridem stříbrným v roce 1894. Tuto reakci vylepšil Otto Ruff náhradou fluoridu stříbrného směsí fluoridu rtuťnatého a vápenatého. Záměnná reakce funguje s jodoformem a bromoformem, záměna prvních dvou halogenových atomů fluorem probíhá velmi prudce. Albert Henne toto přeměnil na dvoustupňový proces; v prvním kroku reakcí fluoridu antimonitého s bromoformem vzniká bromdifluormethan, ve druhém se pak jeho reakcí s fluoridem rtuťnatým získá fluoroform. Byla to první účinná metoda syntézy fluorformu.\n\nCHF se používá v polovodičovém průmyslu k plazmovému leptání oxidu a nitridu křemičitého.\n\nPod názvem R-23 či HFC-23 se používá jako užitečné chladivo, případně jako náhrada za chlortrifluormethan (R-13) - je vedlejším produktem jeho výroby.\n\nPoužívá se také jako hasivo (obchodní značka FE-13) díky nízké toxicitě, nízké reaktivitě a vysoké hustotě. Nahradil dříve používaný bromtrifluormethan v plynových zhášecích systémech.\n\nCHF je prekurzorem pro přípravu CF deprotonací. Molekula je slabě kyselá s pK = 25–28. Dále je prekurzorem pro CFSi(CH)\n\nCHF je silným skleníkovým plynem. Sekretariát Clean Development Mechanism odhaduje, že tuna fluoroformu má v atmosféře stejné účinky jako 11 700 tun oxidu uhličitého. Novější práce (IPCC, 2007) naznačuje, že tato ekvivalence, nazývaná také stoletý potenciál globálního oteplování, je ještě o něco vyšší: 14 800. Životnost fluoroformu v atmosféře je 270 let.\n\nPodle zprávy IPCC o klimatu z roku 2007 byl fluoroform zhruba do roku 2001 nejhojnějším fluorovaným uhlovodíkem v atmosféře, než ho překonal 1,1,1,2-tetrafluorethan (R-134a), nyní často používaný v automobilových klimatizacích. Globální emise fluoroformu pocházely v minulosti převážně z bezděčné produkce a uvolňování při výrobě chladiva R-22 (chlordifluormethanu).\n\nData v databázi emisí skleníkových plynů UNFCCC ukazují významný pokles emisí fluoroformu ve vyspělých zemích od 90. let 20. století do prvního desetiletí 21. století. Projekty UNFCCC Clean Development Mechanism poskytují od roku 2003 prostředky a podporu pro odstranění emisí fluoroformu vznikajícího jako vedlejší produkt při výrobě R-22 v rozvojových zemích. Podle dat Ozone Secretariat of the World Meteorological Organization se právě rozvojové země staly v posledních letech hlavními producenty chlordifluormethanu. Emise všech fluorovaných uhlovodíků jsou zahrnuty do kjótského protokolu. CHF lze likvidovat pomocí elektrického oblouku nebo vysokoteplotním spalováním.\n\n\n\n"}
{"id": "717680", "url": "https://cs.wikipedia.org/wiki?curid=717680", "title": "Software in the Public Interest", "text": "Software in the Public Interest\n\nSoftware in the Public Interest, Inc. (zkratka SPI, doslova \"software ve veřejném zájmu\") je nezisková organizace se sídlem v New Yorku ve Spojených státech amerických, která byla založena, aby podporovala jiné organizace vytvářející otevřený nebo svobodný software. Její vedení je voleno Schulzovou metodou, v současnosti je předsedou Bdale Garbee.\n\nOrganizace podporuje mimo jiné následující projekty: Debian,Drupal, Gallery, LibreOffice, OpenOffice.org, PostgreSQL, Hélios, YafaRay.\n\nZajišťuje také nezávislé hlasování pro projekty nadace Wikimedia.\n\n"}
{"id": "717681", "url": "https://cs.wikipedia.org/wiki?curid=717681", "title": "OpenVZ", "text": "OpenVZ\n\nOpenVZ (\"Open VirtualiZation\") je v informatice označení pro virtualizační technologii pracující na úrovni linuxového jádra. OpenVZ umožňuje na jednom fyzickém serveru provozovat více samostatných instalací operačního systému, přesněji kontejnerů. U plné virtualizace se používá termín virtuální privátní servery (VPS) nebo Virtuální zdroje (VE). OpenVz je obdobnou technologií, která je jinde známá jako FreeBSD Jails a nebo Solaris Zones.\n\nV porovnání s virtualizačními nástroji jako je VMware a Xen využívajícími hypervizor, má OpenVZ omezení v tom, že vyžaduje pro svůj běh upravené linuxové jádro sloužící jako hostitelský systém (i když distribuce Linuxu mohou být v jednotlivých kontejnerech různé). Nicméně ztráta výkonu při nasazení OpenVz na serveru je oproti samostatnému serveru 1 – 3 %.\n\nOpenVZ je základem produktu Virtuozzo Containers. Jedná se o proprietární software vyvíjený společností Parallels, Inc. OpenVZ je dostupné pod licencí GPL verze 2 a je podporován a sponzorován společností Parallels. Firma koncovému uživateli neposkytuje v rámci OpenVz komerční podporu.\n\nOpenVZ se skládá z jádra a uživatelských nástrojů pro management.\n\nOpenVz není pravá (někdy také označovaná termínem „tvrdá“) virtualizace. Jedná se pouze o oddělení běhu jednotlivých aplikací na úrovni operačního systému s vlastní správou systémových zdrojů podobně, jako je tomu u technologie BSD Jail. Více flexibilní jsou technologie VMware a Xen. Jejich výhoda spočívá ve virtualizaci celého fyzického serveru, která umožňuje spouštět rozdílné operační systémy na rozdíl od OpenVz, které pomocí kontejnerů klonuje hostitelský operační systém. Díky absenci hypervizoru je zde nulová režie a tím i vyšší efektivnost. Hlavní nevýhodou je nutnost fungování kontejnerů na stejném jádru systému hostitele.\n\nHlavní předností jsou nižší nároky na paměť RAM, jelikož OpenVz řeší sdílený přístup a využívání totožných segmentů paměti. Zároveň využívá běžný souborový systém, takže každé virtuální prostředí je jen seznam souborů, které mají být izolovány pomocí chroot. Díky těmto vlastnostem může být kontejner velice rychle klonován s vytvořením samostatného konfiguračního souboru.\n\nJádro OpenVZ není ničím jiným, než upraveným linuxovým jádrem, které podporuje virtualizaci na úrovni operačního systému. To zahrnuje izolaci jednotlivých kontejnerů, management zdrojů a body obnovení pro jednotlivé aplikace (uložení stavu aplikace v čase s možností obnovení).\n\nKaždý kontejner je samostatný subjekt a chová se do značné míry jako fyzický server. Obsahuje vlastní:\n\n\nŘízení zdrojů v OpenVz se skládá ze tří částí: dvouúrovňová disková kvóta, scheduler CPU a beancounters (viz níže). Tyto zdroje lze v průběhu životnosti kontejneru libovolně měnit bez nutnosti restartu nebo pozastavení.\n\nKaždý kontejner může mít svou vlastní diskovou kvótu, měřeno bloky na disku a nebo počtem nodů (souborů). V kontejneru je možné nastavit kvóty disku pro jednotlivé uživatele nebo skupiny.\n\nScheduler (plánovač) CPU na OpenVZ je dvoustupňový a zajišťuje rovnoměrné sdílení v rámci stejné úrovně priority zpracování. Na první úrovni se rozhoduje, který kontejner dostane přidělený čas CPU na základě cpuinits. Na druhém stupni je linuxový scheduler priority procesů, který rozhodne o procesu, který se spustí. Hodnoty lze nastavit každému kontejneru individuálně. V čase bude CPU rozděleno úměrně k těmto hodnotám. Případně je možnost nastavit maximální procentuální zatížení CPU daným kontejnerem.\n\nPodobně jako u CPU i I/O operace mají svůj dvoustupňový plánovač (scheduler) s využitím Jens Axboe je CFQ I/O plánovače na druhém stupni. Každý kontejner má přidělenu I/O prioritu a plánovač přiděluje volné pásmo v závislosti na přidělené prioritě. To zabraňuje zablokování I/O kanálu jedním kontejnerem.\n\nBeancounters je soubor čítačů,limitů a záruk jednotlivých kontejnerů. K dispozici je cca 20 parametrů, které jsou určeny k ovládání všech aspektů provozu kontejneru. To má za cíl zabránit alokování všech fyzických prostředků serveru jedním kontejnerem.\n\nTyto prostředky tvoří hlavně paměť a různé objekty v rámci kernelu hostitelského operačního systému, jako jsou interní procesy, sdílené segmenty paměti a síťové vyrovnávací paměti. Každý zdroj naleznete zde: /proc/user_beancounters. Obsahuje pět hodnot asociovaných do: současného využití, maximální využití (po celou dobu životnosti kontejneru), bariéry, omezení a chybové stavy. Význam omezení a limitů je závislý od nastavených parametrů. Hlavní myšlenkou je oddělení jednoduchých limitů (například v podobě nedostatečného přidělovaného výkonu) a těžkých limitů v podobě přetížení s častým selháním a chybovostí. Tyto problémy kontejneru nám umožňuje odhalit právě /proc/user_beancounters.\n\nLive migrace a funkce bodu obnovy byly implementovány v polovině dubna roku 2006. To umožnilo migrování virtuálních serverů (kontejnerů) z jednoho fyzického serveru na druhý bez nutnosti vypnutí. Bod obnovy znamená zmražení aktuálního stavu disku kontejneru a jeho uložení do souboru, který se přenese na jiný fyzický server s příslušnými kontrolními součty. Poté probíhá synchronizace změn mezi přenesenou verzí a aktuální verzí. Následuje odpojení kontejneru od původního serveru a pokračování zpracování na novém serveru, přičemž zpoždění je natolik mizivé, že se dá hovořit o výpadku v řádu instrukčních cyklů procesoru.\n\nOpenVZ funguje na bázi jednoho systémového vlákna. Jedná se o škálovatelné linuxové jádro, které podporuje až 4096 procesorů a až 64 GB RAM. (Na 32bitových s PAE. Dnes se čím dál častěji setkáme s 64bitovým hardwarem, který je doporučovaný). Jeden kontejner lze škálovat až na celý fyzický server, popřípadě cluster.\n\nVirtualizace na úrovni operačního systému, ke které se řadí i OpenVz má zanedbatelné ztráty výkonu oproti nativnímu systému.\n\nDíky snížení režie jednotlivých fyzických serverů a omezením nevyužitých zdrojů je možné nejenom ušetřit prostředky na provoz serveru, případně nákup hardwaru, ale také zefektivnit údržbu serverů (snížením jejich počtu) díky konsolidaci (kontejnerů) až do 100 % výkonu fyzického serveru.\n\nSprávce počítače (root) fyzického OpenVZ serveru (hostitelského systému) má právo nahlížet na všechny běžící procesy a soubory ze všech kontejnerů v systému. To má patřičné výhody, mezi které patří např. aktualizace, které budou mít automaticky vliv na všechny kontejnery, zatímco jiné změny mohou být jednoduše spuštěny na všechny kontejnery pomocí.\n\nPokud to porovnáme s řízením virtualizovaného prostředí ve VmWaru nebo Xenu s cílem použít aktualizace zabezpečení do více virtuálních serverů, budeme potřebovat mnohem složitější systém, nebo bude nutné, aby se správce přihlásil na jednotlivé stanice a spustil aktualizace (za předpokladu, že nejsou nastavené na automatické spouštění). To je hlavní výhodou u OpenVz v případech, kdy takový systém nelze realizovat.\n\n\nPomocí OpenVZ je možné použít některé VPN technologie na bázi PPP (např. PPTP/L2TP) a TUN/TAP. IPSec není podporován uvnitř kontejnerů. L2TP zabezpečený pomocí IPsec je také podporován. Plná virtualizace nemá toto omezení.\n\n\n"}
{"id": "717684", "url": "https://cs.wikipedia.org/wiki?curid=717684", "title": "Mistrovství světa v atletice 2011 – Ženy skok vysoký", "text": "Mistrovství světa v atletice 2011 – Ženy skok vysoký\n\nSkok vysoký žen na Mistrovství světa v atletice 2011 se konala ve dnech 1. září a 3. září 2011 v jihokorejském Tegu.\n\nKvalifikace se uskutečnila ve čtvrtek 1. září od 10:45. Zúčastnilo se jí dohromady 29 výškařek z celého světa. Největší zastoupení mělo Rusko, které reprezentovaly tři výškařky. Nechyběla Anna Čičerovová, která na ruském šampionátu skočila 207 cm a vedla průběžné světové tabulky roku 2011 nebo Chorvatka Blanka Vlašičová, která na šampionát odjížděla s natrženým stehenním svalem na odrazové noze. Do finále automaticky postoupily výškařky, které překonaly kvalifikační limit 195 cm, nebo dvanáct nejlepších. Základní výška byla na stojanech nastavena na 175 cm a poté následovalo 180, 185, 189, 192 a 195 cm. \n\nAmeričanka Brigetta Barrettová, Chorvatka Blanka Vlašičová, Italka Antonietta Di Martinová a Ruska Anna Čičerovová ani jednou neopravovaly a postoupily do finále. Limit na finále splnilo dvanáct výškařek. K postupu tedy bylo nutné překonat 195 cm.\n\nVysvětlivky: (Q, q) = postup do finále\n\nFinále skoku do výšky se uskutečnilo v sobotu 3. září 2011 od 19:00. Očekával se souboj Anny Čičerovové a Blanky Vlašičové. Anna Čičerovová zdolala 203 cm na první pokus a díky tomu získala zlatou medaili. Druhá Blanka Vlašičová se nevyvarovala chyb na 200 cm a 203 cm, kde musela vždy jednou opravovat. Antonietta Di Martinová na třetí pokus skočila 200 cm a získala bronzovou medaili.\n\n"}
{"id": "717686", "url": "https://cs.wikipedia.org/wiki?curid=717686", "title": "Mizuki", "text": "Mizuki\n\nMizuki je japonské ženské rodné jméno s různými významy a zápisy v kandži. Často se vyskytuje i jako příjmení.\n\n\n\n"}
{"id": "717698", "url": "https://cs.wikipedia.org/wiki?curid=717698", "title": "Fakulta chemicko-technologická Univerzity Pardubice", "text": "Fakulta chemicko-technologická Univerzity Pardubice\n\nFakulta chemicko-technologická (FCHT) Univerzity Pardubice je nejstarší ze sedmi fakult Univerzity Pardubice. Vznikla roku 1950 a jejím sídlem jsou Pardubice. Děkanem fakulty je v současnosti prof. Ing. Petr Kalenda, CSc.\n\nPardubické chemické podniky navrhly zřízení Vysoké školy chemické už v roce 1945, přičemž její skutečný vznik československá vláda schválila 27. června 1950. Výuka byla zahájena 15. října 1950 v prostorách pekařské a cukrářské průmyslovky a od akademického roku 1951/1952 se univerzita přemístila do státní průmyslové školy na náměstí Čs. legií. V roce 1953 se název této jednofakultní vysoké školy změnil na Vysokou školu chemicko-technologickou (VŠChT). Škola se postupně rozšiřovala, ale jednofakultní zůstala až do roku 1991, kdy vznikla Fakulta územní správy, z VŠChT vznikla Univerzita Pardubice, přičemž chemici dnes představují jednu z fakult univerzity.\n\nV listopadu 2008 byl dokončen nový areál Fakulty chemicko-technologické, navržený architektonickou kanceláří Kuba & Pilař architekti. Budova získala hlavní cenu Grand Prix architektů za rok 2009.\n\nB0512A130006 Analýza biologických materiálů\n\nB0531A130016 Anorganické a bioanorganické materiály\n\n\nB0488A050003 Ekonomika a management podniků chemického průmyslu\n\n\nB0531A130012 Farmakochemie a medicinální materiály \n\n\nB0531A139987 Hodnocení a analýza potravin\n\n\nB0531A139988 Chemie\n\n\nB0588A130001 Chemie a technologie ochrany životního prostředí\n\n\nB0531A130014 Polygrafie\n\n\nB0531A130017 Polymerní materiály a kompozity \n\n\nB0531A130013 Povrchová ochrana stavebních a konstrukčních materiálů\n\n\nB3912 Speciální chemicko-biologické obory\n\n\nN0512A130006 Analýza biologických materiálů\n\n\nN0711A130015 Anorganické technologie \n\n\nN0914P360001 Bioanalytická laboratorní diagnostika ve zdravotnictví\n\n\nN0413A050010 Ekonomika a management podniků chemického průmyslu\n\n\nN0711A130013 Chemické a procesní inženýrství \n\n\nN1407 Chemie\n\n\nN2808 Chemie a technologie materiálů\n\nN2901 Chemie a technologie potravin\n\nN0531A139989 Inženýrství energetických materiálů\n\n\nN0531A130013 Polygrafie\n\n\nN0711A130014 Udržitelný rozvoj v chemii a technologii\n\n\nP0531D130011 Anorganická chemie\n\nP0512D139991 Biochemie \n\n\nP0531D130015 Organická chemie\n\n\nP0711D130001 Organická technologie\n\n\nP0531D130009 Analytická chemie\n\nP0531D139999 Fyzikální chemie\nP0711D139995 Anorganická technologie\nP2833 Chemie a technologie anorganických materiálů\n\nP0531D139993 Inženýrství energetických materiálů\n\n\nP0711D139997 Chemické a procesní inženýrství\n\n\n"}
{"id": "717704", "url": "https://cs.wikipedia.org/wiki?curid=717704", "title": "Seznam měst v Portugalsku", "text": "Seznam měst v Portugalsku\n\nTento článek obsahuje seznam měst v Portugalsku s více než 30 tisíci obyvateli.\n"}
{"id": "717705", "url": "https://cs.wikipedia.org/wiki?curid=717705", "title": "Seznam měst ve Švýcarsku", "text": "Seznam měst ve Švýcarsku\n\nTento článek obsahuje seznam měst ve Švýcarsku. Za město se zde považuje obec, ve které žije minimálně 10 tisíc obyvatel.\n"}
{"id": "717707", "url": "https://cs.wikipedia.org/wiki?curid=717707", "title": "Seznam měst v Bulharsku", "text": "Seznam měst v Bulharsku\n\nToto je seznam bulharských měst s více než 20 000 obyvateli.\n"}
{"id": "717716", "url": "https://cs.wikipedia.org/wiki?curid=717716", "title": "Magnosaurus", "text": "Magnosaurus\n\nMagnosaurus („velký ještěr“) byl středně velkým dravým dinosaurem, který žil v období střední jury (asi před 170 miliony let) na území dnešní Anglie (nedaleko města Sherborne v Dorsetu). Často bývá zaměňován s příbuzným rodem \"Megalosaurus\", vzhledem k fragmentární povaze zkamenělin býval dříve směšován také s rody \"Eustreptospondylus\" a \"Sarcosaurus\".\n\nTento teropod z čeledi Megalosauridae je znám podle neúplné fosilní kostry, popsané roku 1923 německým paleontologem Friedrichem von Huenem. Ten popsal typový materiál, označený jako OUMNH J. 12143, pod názvem \"Magnosaurus nethercombensis\" (druhové jméno odkazuje k místu objevu, kterým je okolí obce Nethercomb). Zkameněliny dinosaura byly objeveny v sedimentech souvrství Inferior Oolite, pocházející z geologických stupňů aalenu až bajoku (stáří asi 175 až 168 milionů let). Jednalo se pravděpodobně o kosterní pozůstatky nedospělého a tedy plně nedorostlého jedince.\n\nAž do 90. let minulého století byl taxon \"Magnosaurus\" považován pouze za mladší synonym rodu \"Megalosaurus\", do kterého domněle patřil. V současnosti je však již považován za samostatný rod. V roce 2010 jej paleontolog Roger Benson dokonce označil za nejstaršího s jistotou známého zástupce skupiny vývojově pokročilých teropodů, zvaných tetanury (Tetanurae).\n\n\"Magnosaurus\" byl středně velkým teropodem, který se vzezřením zřejmě příliš nelišil od ostatních megalosauridů. Byl to dvounohý predátor s poměrně masivní lebkou a ostrými zuby s pilovitým ostřím. Zadní končetiny byly podstatně silnější a delší než přední, všechny byly opatřeny ostrými drápy. Hmotnost plně dorostlého magnosaura se zřejmě pohybovala kolem 200 kilogramů a jeho délka dosahovala asi 4,5 metru. Přesná velikost tohoto teropoda však není známá.\n\n\n"}
{"id": "717718", "url": "https://cs.wikipedia.org/wiki?curid=717718", "title": "Młochowský luh", "text": "Młochowský luh\n\nMłochowský luh – přírodní rezervace nacházející se v Polsku, v Mazovském vojvodství, v gmině Nadarzyn, v blízkosti vesnice Krakowiany.\nCílech ochrany je zachování lužních lesů s převahou jasanu a olše se zlomkem dubohabřiny v dolině řeky Utraty.\n\nV dolině řeky Utraty roste olše se sporadickými výskyty jasanu a smrku.\nVe vrstvě podrostu vystupují:\n\nV roce 2002 byla vypuštěna do rezervace rodina bobrů čítající 7 jedinců.\n\nPřírodní rezervací vede turistická stezka:\n"}
{"id": "717722", "url": "https://cs.wikipedia.org/wiki?curid=717722", "title": "Birger (jarl)", "text": "Birger (jarl)\n\nBirger Magnusson z Bjölbo nebo též švédsky Birger jarl (1216? — 21. října 1266) byl regent Švédska z rodu Folkungů. Stal se jarlem (náčelníkem) Švédska v roce 1248 a poté byl regentem od roku 1250 až do své smrti. V historii je znám také jako «král beze jména». Byl zakladatelem města Stockholmu.\n\nNarodil se v rodovém sídle Bjälbo jako čtvrtý syn Magnuse Minniskölda, vlivného příslušníka rodu Folkungů, a jeho manželky Ingrid Ylva, vnučky švédského krále Sverkera I. První zmínka o Birgerovi v kronikách se vztahuje k roku 1237, kdy se oženil se sestrou krále Erika Šišlavého Ingeborg (jež byla neteří ze čtvrtého kolena Alexandra Něvského). Třebaže letopisy ukazují na «čestný» charakter Birgerova příbuzenství, je nutné uvážit, že v té době byl Birgerův bratranec Ulf Fase jarlem již patnáct let a následníky tento těžce nemocný (a reálně nepanující) vládce neměl. Po smrti Ulfa Fase se v roce 1248 Birger stal, poraziv konkurenty, jarlem Švédska.\n\nPodle \"Magnusova rukopisu\" se Birger roku 1240 zúčastnil \"Něvské bitvy\", střetnutí mezi novgorodským knížetem Alexandrem Jaroslavovičem Něvským a švédskými oddíly.\n\nKdyž se po smrti Ulfa Fase stal Birger švédským jarlem, vypravil se v čele vojska na vojenské tažení do Finska (později známé jako Druhá švédská křížová výprava), které bylo přerušeno zprávou o smrti krále v roce 1250. Švédská šlechta se postavila proti tomu, aby se novým králem stal Birger, jemu se však přesto podařilo prosadit na švédský trůn svého syna Valdemara Birgerssona, jemuž v té době bylo jedenáct let. Jako jeho otec se stal regentem neplnoletého krále. V roce 1251 proti němu vypukla vzpoura, vedená jeho blízkými příbuznými. Vojsko vzbouřenců bylo poraženo, \"Filip Knutsson\" (syn krále Knuta II.) a \"Knut Magnusson\" (vnuk jarla \"Knuta Birgerssona\" a krále Knuta I.) byli popraveni a syn Ulfa Fase Karl byl vyhnán ze země.\n\nVypořádav se s protivníky, začal Birger provádět politiku zaměřenou na upevnění státu a společenské stability. Syna Valdemara oženil s dcerou dánského krále Erika Plovpenninga Žofií, své dcery provdal za představitele předních šlechtických domů Norska a severoněmeckých knížectví, podepsal obchodní smlouvy s Lübeckem, Hamburkem a s Anglii. Ve Finsku založil pevnost Tavasthus, opevnil Stockholm, který se stal stolicí země.\nBirger je znám i jako zákonodárce - zakázal mučení rozžhaveným železem (obvyklá praktika v období Vikingů), přiznal dcerám právo na pozůstalost (ne menší než polovina dědictví syna), podporoval stavbu kostelů jako center kultury a vzdělanosti. Podpora církve a silné vztahy k ní (dva jeho bratři a jeden ze synů byli biskupy) spolu s dynastickými svazky se sousedními zeměmi umožnilo jím založené dynastii vládnout ve Švédsku a Norsku do poloviny následujícího století.\n\nBirger Magnusson zemřel 21. října roku 1266 v Jälbolungu ve Västergötlandu a byl pohřben v klášteře ve Varnhemu po boku své druhé manželky Mechtyldy Holštýnské a syna Erika. Jeho hrob byl v roce 2002 otevřen a ostatky prozkoumány. Antropologické zhodnocení dovolilo vytvořit věrohodnou rekonstrukci jeho podoby a určit, že v době smrti mu bylo kolem padesáti let. V oblasti pravé očnice bylo zjištěno zhojené vážně zranění, což se shoduje se slovy letopisce Alexandra Něvského o Birgerovi: \"«samotnému králi vtiskl pečeť na tvář svým ostrým kopím»\".\n\nPři stavbě stockholmské radnice v letech 1911-1923 byla pod věží budovy vybudována hrobka, kam měly být ostatky jarla Birgera převezeny. Pro negativní stanovisko církve se však tento záměr neuskutečnil a hrobka zůstala jako kenotaf.\n\nOd neznámé matky pochází nelegitimní syn:\n\nPrvní Birgerovou manželkou byla Ingeborg († 1254), dcera švédského krále Erika X. a jeho manželky Richizy. Z jejich manželství, uzavřeného někdy kolem roku 1240, vzešli následující potomci:\n\nV roce 1261 se oženil podruhé, a to s vdovou po dánském králi Abelovi Dánském, Mechtyldou Holštýnskou. Není jisté, zda z tohoto manželství vzešli nějací potomci. Některé prameny uvádějí že Bengt, nejmladší Birgerův syn, byl synem od Mechtyldy. Další prameny uvádějí dceru Kristinu.\n\nV centru Stockholmu (nedaleko Riddarholmen je po jarlu Birgerovi pojmenováno náměstí, na němž byl v roce 1854 vybudován jeho památník. Jeho jméno nese i ulice (Birger Jarlsgatan), věž (Birger Jarls Torn) a hotel.\n\nBirger Jarl je ústřední postavou stejnojmenné opery \"Henrika Filipa Johnsena\" z roku 1774, divadelní hry o čtyřech dějstvích \"Bröllopet på Ulvåsa (Svatba v Ulvåse)\" (1865) od Franse Hedberga a řady dalších děl.\n\n"}
{"id": "717724", "url": "https://cs.wikipedia.org/wiki?curid=717724", "title": "Středoevropský pohár 1929", "text": "Středoevropský pohár 1929\n\nSezóna 1929 byla třetím ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým Újpest FC.\n\n Újpest zvítězil v rozhodujícím zápase na neutrální půdě 3:1.\n\n"}
{"id": "717725", "url": "https://cs.wikipedia.org/wiki?curid=717725", "title": "Strongova konkordance", "text": "Strongova konkordance\n\nStrongova konkordance (plným názvem ) je konkordance vytvořená k Překladu krále Jakuba, která byla poprvé vydána v roce 1890. Byla vytvořena pod vedením Jamese Stronga, profesora exegetické teologie na Drew Theological Seminary.\n\nJedná se vlastně o rejstřík všech slov (respektive jejich kořenů), která jsou použita v Bibli v původních jazycích. Je zde zahrnuto 8674 hebrejských kořenů ze Starého zákona a 5624 řeckých kořenů z Nového zákona. Každý z kořenů má v Strongově konkordanci své vlastní heslo a své vlastní číslo, takzvané Strongovo číslo. Je zde také pro všechny výskyty kořene uveden odkaz a malá ukázka kontextu.\n"}
{"id": "717732", "url": "https://cs.wikipedia.org/wiki?curid=717732", "title": "Emmylou Harris", "text": "Emmylou Harris\n\nEmmylou Harris (* 2. dubna 1947, Birmingham, Alabama, USA) je americká hudebnice, hudební producentka a skladatelka. Spolupracovala s desítkami hudebníků, mezi které například patří i Gram Parsons, Mark Knopfler, Linda Ronstadt, Willie Nelson, Bob Dylan, Bruce Springsteen a Neil Young. Je držitelkou 13 cen Grammy.\n\n\n"}
{"id": "717734", "url": "https://cs.wikipedia.org/wiki?curid=717734", "title": "Čou-šan", "text": "Čou-šan\n\nČou-šan ( , pchin-jinem \"Zhōushān\") je město a městská prefektura v Čínské lidové republice. Leží na severovýchodě provincie Če-ťiang na ostrovech v zátoce Chang-čou.\n\nNa ploše 1440 čtverečních kilometrů zde žije obyvatel.\n\nV období Jar a podzimů se Čou-šan nazýval Jung-tung ( ) podle řeky Jung.\n\n"}
{"id": "717735", "url": "https://cs.wikipedia.org/wiki?curid=717735", "title": "Młochowská dubohabřina", "text": "Młochowská dubohabřina\n\nMłochowská dubohabřina – přírodní rezervace nacházející se v Polsku, v Mazovském vojvodství, v gmině Nadarzyn, v blízkosti vesnice Młochów.\nCílech ochrany je zachování přirozených lesů s celky dubohabřiny a kontinentálních smíšených lesů.\n\nRostou zde dubové a borovicové porosty až 180 let staré. V dolním patře vegetace roste habr a dub, v podrostu převažuje krušina olšová.\n\nV roce 2003 zde byl introdukován daněk.\n\nPřírodní rezervací vede turistická stezka:\n"}
{"id": "717738", "url": "https://cs.wikipedia.org/wiki?curid=717738", "title": "Středoevropský pohár 1930", "text": "Středoevropský pohár 1930\n\nSezóna 1930 byla čtvrtým ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým SK Rapid Wien.\n\n Rozhodující zápas na neutrální půdě skončil 1:1. Opakovaný rozhodující zápas vyhrála Ambrosiana 3:5.\n\n"}
{"id": "717743", "url": "https://cs.wikipedia.org/wiki?curid=717743", "title": "Thiopropanal S-oxid", "text": "Thiopropanal S-oxid\n\nThiopropanal \"S\"-oxid (též \"syn\"-propanthial \"S\"-oxid) je sloučenina, která je obsažena v cibuli, a způsobuje dráždění očí.\n\nPři krájení cibule se uvolňuje enzym, který způsobuje rozpad kyseliny 1-propensulfenové na thiopropanal \"S\"-oxid, který uniká v podobě plynu, který při kontaktu s očima vyvolává podráždění a bolest. Oko se proti této látce brání uvolněním slz ze slzných žláz, čímž snižuje koncentraci této látky na podrážděných místech, a čistí se od ní.<br>\nTato látka je nestabilní, a po čase se rozpadá na jiné látky, proto ji nelze uchovával po delší dobu.\nNěkteré rostliny obsahují velice podobnou látku, thiobutanal \"S\"-oxid se vzorcem CHOS, mající velice podobné účinky.\n"}
{"id": "717744", "url": "https://cs.wikipedia.org/wiki?curid=717744", "title": "Rochefort (Charente-Maritime)", "text": "Rochefort (Charente-Maritime)\n\nRochefort je francouzské město v departementu Charente-Maritime, v regionu Nová Akvitánie. V roce 2008 zde žilo 25 676 obyvatel. Je střediskem arrondissementu Rochefort. Leží nedaleko ústí řeky Charente do Atlantského oceánu.\n\n\n\n\n"}
{"id": "717748", "url": "https://cs.wikipedia.org/wiki?curid=717748", "title": "Krévinci", "text": "Krévinci\n\nKrévinci byli Votové žijící v Lotyšsku ve městě Bauska. Do Lotyšska byli přivedeni v 15. století řádem německých rytířů jako váleční zajatci, později se však asimilovali a vymizeli někdy v polovině 19. století. Mluvili krévinským nářečím votštiny.\n\nNázev \"krieviņi\" pochází z lotyšského slova \"krievs\", což v překladu znamená „Rus“. Později se tvary tohoto slova – \"Krievini\" a \"Krievinš\" – staly i příjmeními a odkazovaly tak na krévinský (nebo také ruský) původ. Krévinský původ měl např. lotyšský básník Rainis nebo herec Uldis Dumpis.\n\nVotští předci Krévinců pocházeli z Ingrie. Od 13. století se však Ingrie stala cílem zájmu katolické církve. Livonští rytíři na ingrijském území postavili také hrad Kaprio (Koporje), nicméně později se ho museli vzdát. V letech 1444–47 podnikl livonský zemský mistr Heidenreich Vinke von Overberg válečné tažení do Ingrie. Během kampaně získal zhruba 3000 votských válečných zajatců a poslal je do města Bauska na jihu tehdejšího Livonska, kde byli donuceni pracovat na stavbě místního hradu. Mnoho původních obyvatel (Zemgalců) totiž předtím zemřelo na mor, a tudíž se pracovní síla potřebná k výstavbě hradu musela přivést odjinud. Po dokončení hradu zůstali Votové v Bausce a stali se rolníky.\n\nPrvní písemná zmínka, v níž se uvádí jméno Krévinců, pochází z roku 1636. Ještě roku 1805 se odhadovalo, že v Bausce a jejím okolí žije zhruba 1200 Krévinců, nicméně podle místního kněze Karla Lutzaua zbývalo v roce 1810 jen 12–15 lidí, kteří stále mluví krévinským dialektem votštiny. Finský lingvista Anders Johan Sjögren po své výzkumné cestě v roce 1846 usoudil, že už z této oblasti votština téměř vymizela. Od této doby nejsou už o Krévincích žádné další zmínky. V roce 1871 Ferdinand Johann Wiedemann jako první prokázal spojitost mezi Voty a Krévinci.\n\n"}
{"id": "717752", "url": "https://cs.wikipedia.org/wiki?curid=717752", "title": "Středoevropský pohár 1931", "text": "Středoevropský pohár 1931\n\nSezóna 1931 byla pátým ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým First Vienna FC 1894.\n\n Sparta zvítězila v rozhodujícím zápase na neutrální půdě 3:2.\n\n Wiener zvítězil v rozhodujícím zápase na neutrální půdě 2:0.\n\n"}
{"id": "717755", "url": "https://cs.wikipedia.org/wiki?curid=717755", "title": "Primera División 2010/11", "text": "Primera División 2010/11\n\nSoutěžní ročník Primera División 2010/11 (podle sponzora zvaný taktéž Liga BBVA), byl jubilejním 80. ročníkem nejvyšší španělské fotbalové ligy Primera División. Započata byla 28. srpna 2010 a poslední kolo bylo sehráno 21. května 2011. Soutěže se účastnilo celkem 20 týmů. Sedmnáct jich postoupilo z minulého ročníku a zpadnuvší týmy nahradily 3 nové ze Segunda División.\n\nSoutěži dominovaly dva týmy, kterými byly FC Barcelona a Real Madrid. I zde (podobně jako ve finále Copa del Rey 2010/11 a Supercopa de España 2011) obsadily tyto dva týmy první dvě pozice. Zřejmě rozhodujícími milníky soutěže byla vzájemná utkání těchto dvou mužstev. Při podzimním souboji v rámci 13. kola deklasovala FC Barcelona svého soupeře na domácím hřišti 5 - 0 vítězství. V odvěte s ní pak Real Madrid na svém stadionu dokázal pouze remizovat, což pro Barcelonu znamenalo rozhodující náskok.\n\nO titulu tak rozhodlo 36. kolo, kdy FC Barcelona po remíze 1 - 1 získala kýžený bod na hřišti Levante UD. Zisk bodu znamenal nedostižný náskok 6 bodů na druhý Real Madrid a pro FC Barcelona 21. mistrovský titul, kterým dokonal mistrovský hattrick.\n\n\n"}
{"id": "717758", "url": "https://cs.wikipedia.org/wiki?curid=717758", "title": "The Royal Guardsmen", "text": "The Royal Guardsmen\n\nThe Royal Guardsmen byla americká rocková skupina. Původní členové skupiny byli: Bill Balough (baskytara), John Burdett (bicí), Chris Nunley (zpěv), Tom Richards (kytara), Billy Taylor (varhany) a Barry Winslow (zpěv, kytara). Jejich největší hit byla skladba „Snoopy Vs. The Red Baron“ z roku 1966 z alba \"Snoopy and His Friends\".\n"}
{"id": "717763", "url": "https://cs.wikipedia.org/wiki?curid=717763", "title": "Seznam dílů seriálu Námořní vyšetřovací služba", "text": "Seznam dílů seriálu Námořní vyšetřovací služba\n\nToto je seznam dílů seriálu \"Námořní vyšetřovací služba\". Americký televizní seriál \"Námořní vyšetřovací služba\" (zkratkou \"NCIS\") měl premiéru 23. září 2003 na stanici CBS. V České republice měl premiéru 21. února 2007 na TV Nova.\n\nSeriál vytvořil Donald Bellisario a Don McGill. \"NCIS\" sleduje vyšetřování vrchního zvláštního agenta Leroye Jethra Gibbse (Mark Harmon), zvláštního agenta Anthonyho DiNozza (Michael Weatherly), zvláštního agenta Timothyho McGee (Sean Murray), bývalé důstojnice Mossadu - zvláštní agentky Zivy Davidové (Cote de Pablo), která nastoupila po smrti zvláštní agentky Caitlin Toddové (Sasha Alexander), forenzní specialistky Abby Sciutové (Pauley Perrette), soudního lékaře Donalda „Duckyho“ Mallarda (David McCallum) a jeho asistenta Jimmyho Palmera (Brian Dietzen). Na celý tým dohlíží ředitel Leon Vance (Rocky Carroll), který nastoupil po předchozí zesnulé ředitelce Jenny Shepardové (Lauren Holly). Tým vyšetřuje zločiny v oblasti námořnictva a personálu námořní pěchoty.\n\nDne 11. dubna 2019 byl stanicí CBS obnoven seriál \"NCIS\" pro sedmnáctou řadu. K 26. listopadu 2019 vzniklo a bylo odvysíláno celkem 387 dílů v sedmnácti řadách. \n\n<onlyinclude></onlyinclude>\n\nDíly seriálu \"JAG\" Ledová královna (Ice Queen) a Když tají ledy (Meltdown) posloužily jako pilotní epizody pro seriál \"NCIS\".\n\nDne 11. dubna 2019 bylo oznámeno, že seriál získá sedmnáctou řadu.\n"}
{"id": "717764", "url": "https://cs.wikipedia.org/wiki?curid=717764", "title": "Hip Hap Hop", "text": "Hip Hap Hop\n\nHip Hap Hop byla česká dětská zábavná televizní soutěž vysílaná v 90. letech 20. století. Název pořadu sloužil zároveň místo počítání pro synchronizaci „stříhání“ (kámen, nůžky, papír), které zde hrálo roli rozlosování před soutěžemi. Soutěžila vždy tři smíšená dvoučlenná družstva: modří (švestky), červení (jablka) a žlutí (hrušky). Soutěžilo se v několika disciplínách, např. memorování políček s obrázky, skládání hlavolamů nebo vědomostní kvíz. V polovině hry bylo nejslabší družstvo vyřazeno. Finálovou hrou byla košanda pro zbylá dvě družstva. Členové vítězného družstva se pak utkali mezi sebou v hádání postupně odkrývaného obrázku. Vítězný soutěžící se posadil do \"sprchovacího koutu\", kde odpovídal na trojici otázek. Měl-li všechny odpovědi správné, snesly se na něj \"kuličky štěstí\", v opačném případě byl pokropen vodou. \n\n\nV pořadu často opakované věty typu \"Modří už vědí\" se staly v roce 1993 základem kresleného vtipu Marka Setíkovského v časopise \"Sorry\", který zobrazoval fiktivní scénu z této soutěže. Na síti obrazovek byla jako obrázek zčásti odkryta vulgární kresba (symbol vulvy).\n\nStejná věta byla parodována v silvestrovském dílu satirického seriálu \"Česká soda\" jako \"Hnědí už vědí\", kde hnědá byla současně odkazem na hnědé košile.\n\n"}
{"id": "717765", "url": "https://cs.wikipedia.org/wiki?curid=717765", "title": "Rochefort", "text": "Rochefort\n\nRochefort může být:\n\n\n"}
{"id": "717770", "url": "https://cs.wikipedia.org/wiki?curid=717770", "title": "Fotosystém II", "text": "Fotosystém II\n\nFotosystém II (ve zkratce PSII či vodní-plastochinon oxidoreduktáza) je první proteinový komplex fotosystému ve světelné fázi fotosyntézy. Nachází se v tylakoidních membránách rostlin, řas a sinic a funguje jako oxidoreduktáza oxidující vodu a redukující plastochinon. Pomocí energie ze světla přenáší elektrony z vody (za vzniku molekulárního kyslíku a protonů) na plastochinon, který se redukuje na plastochinol. Tímto způsobem jsou získávány veškeré elektrony, které pak probíhají fotosyntetickým řetězcem a na konci jsou použity na redukci oxidu uhličitého na sacharidy. Uvolňované protony (vodíkové kationty) přispívají k tvorbě protonového gradientu, který využívá ATP syntáza k tvorbě ATP. Oproti fotosystému I obsahuje krátkovlnnější formu chlorofylu s absorpcí světla do vlnové délky 680 nm, proto se označuje P. Fotosystém II má méně kofaktorů, než fotosystém II.\n\n\n"}
{"id": "717776", "url": "https://cs.wikipedia.org/wiki?curid=717776", "title": "Areál Fakulty chemicko-technologické Univerzity Pardubice", "text": "Areál Fakulty chemicko-technologické Univerzity Pardubice\n\nAreál Fakulty chemicko-technologické byl postaven v letech 2005–2008 v areálu pardubické univerzity na území místní části Pardubice Polabiny. Budova, kterou navrhlo brněnské architektonické kanceláře Kuba & Pilař architekti, získala hlavní cenu Grand Prix architektů za rok 2009.\n\nPozemek areálu je vymezen ulicemi Hradecká, Studentská a K Cihelně. Areál je součástí univerzitního kampusu a bezprostředně navazuje na stavbu auly a univerzitní knihovny a budovy kolejí. V širším sousedství je na západě sídliště Polabiny a na východě sídliště Cihelna.\n\nProjekt budovy byl vypracován v letech 2002-05 týmem architektů ve složení Ladislav Kuba, Tomáš Pilař, Martin Klimecký, Vít Košťál a Radka Paštěková. Realizace proběhla v letech 2005-08.\n\n"}
{"id": "717778", "url": "https://cs.wikipedia.org/wiki?curid=717778", "title": "Tělesný trest", "text": "Tělesný trest\n\nTělesný trest je trest, jehož smyslem je způsobit trestanému fyzické nepohodlí či fyzickou bolest, což se nejčastěji dělá opakovanými údery, ale nikoliv způsobit zranění, trvale zmrzačit jeho tělo nebo ohrozit životní funkce.\n\nTělesné tresty rozdělit do třech hlavních skupin:\n\nNařizování tělesných trestů soudem je dnes používáno jen v menšině zemí (v celém západním světě se od nich upustilo). Naproti tomu domácí tělesné tresty jsou povoleny v několika zemích Evropy (např. Belgie, Česká republika, Rusko, Bělorusko, Švýcarsko, Velká Británie) i v celých Spojených státech amerických, kde jsou zároveň zhruba v polovině států povoleny i tělesné tresty ve škole.\n\n"}
{"id": "717779", "url": "https://cs.wikipedia.org/wiki?curid=717779", "title": "Varšavské vojvodství", "text": "Varšavské vojvodství\n\nVaršavské vojvodství bylo vojvodství v Polsku existující v letech 1975–1998. Poté bylo nahrazeno Mazovským vojvodstvím. Hlavním městem vojvodství byla Varšava.\nOd 1.1.1999 je území varšavského vojvodství včleněno do Mazovského vojvodství. V roce 1998 zde žilo 2 419 800 osob, rozloha vojvodství byla 3 788 km². Používané poznávací značky automobilů byly WA, WS, WI, WU, WG, WF, WX, WZ, WM, WT, WP, WV, WFI, WSJ, WFM. \n"}
{"id": "717781", "url": "https://cs.wikipedia.org/wiki?curid=717781", "title": "Ondřej Fencl", "text": "Ondřej Fencl\n\nOndřej Fencl (8. srpna 1981, Praha, Československo) je český kytarista, zpěvák, klávesista, hudební manažer, skladatel, publicista (Lidové noviny, Právo...) a textař (Lenka Dusilová, Olympic...). Od roku 2007 je kapelníkem 5P Luboše Pospíšila. Hraje také se skupinami Marsyas, Vladimír Merta, Schodiště, Hromosvod, Lucie Revival, Mrtvej Brouk, Uširváč, dříve též s Nahoře Pes.\n\n"}
{"id": "717783", "url": "https://cs.wikipedia.org/wiki?curid=717783", "title": "Uzy-Bory", "text": "Uzy-Bory\n\nUzy-Bory (rus. \"Ягода-Клубника\", čes. \"Jahody\") je polsko-udmurtská komedie z roku 2011 natočená v udmurtském jazyce. Jedná se o teprve třetí film, který byl kdy natočen v udmurtštině.\n\nhttps://web.archive.org/web/20110530021325/http://uzy-bory.ru/ - Oficiální web\n"}
{"id": "717788", "url": "https://cs.wikipedia.org/wiki?curid=717788", "title": "Quai de Valmy", "text": "Quai de Valmy\n\nQuai de Valmy (\"nábřeží Valmy\") je nábřeží v Paříži. Nachází se v 10. obvodu. Nábřeží je pojmenované podle francouzského města Valmy, u kterého se 20. září 1792 odehrála bitva, ve které Francie porazila Prusko.\n\nNábřeží vede podél celého pravého, západního břehu kanálu Saint-Martin. Začíná na křižovatce s ulicí \"Rue du Faubourg-du-Temple\", kde se vodní kanál vynořuje z podzemí, a končí u křižovatky s ulicí \"Rue La Fayette\". Vede ve směru z jihu na sever.\n\n\n"}
{"id": "717789", "url": "https://cs.wikipedia.org/wiki?curid=717789", "title": "Krzysztof Hołowczyc", "text": "Krzysztof Hołowczyc\n\nKrzysztof Wiesław Hołowczyc (* 4. června 1962, Olsztyn) je polský profesionální řidič rallye a také politik za Občanskou platformu v Evropském parlamentu (2007-2009). Účastnil se také známé soutěže Rallye Dakar. Několikrát vyhrál polskou rallye. V současné době se také věnuje bezpečnosti dopravy. Jeho hlas je známý především tím, že ho používá celá řada dopravních navigací.\n"}
{"id": "717792", "url": "https://cs.wikipedia.org/wiki?curid=717792", "title": "Quai de Jemmapes", "text": "Quai de Jemmapes\n\nQuai de Jemmapes (\"nábřeží Jemmapes\") je nábřeží v Paříži. Nachází se v 10. obvodu. Nábřeží je pojmenované podle místa Jemmapes v Belgii (dnes část města Mons), kde 6. listopadu 1792 proběhla bitva, ve které Francie porazila Rakousko.\n\nNábřeží vede podél celého levého, východního břehu kanálu Saint-Martin. Začíná na křižovatce s ulicí \"Rue du Faubourg-du-Temple\", kde se vodní kanál vynořuje z podzemí, a končí u křižovatky s \"Boulevardem de la Villette\". Vede ve směru z jihu na sever.\n\nNábřeží vzniklo kolem roku 1822 během výstavby kanálu Saint-Martin. V roce 1824 bylo nazváno \"Quai Charles X\" podle krále Karla X. a v roce 1830 bylo přejmenováno na dnešní \"Quai de Jemmapes\".\n\nDo roku 1911 začínalo nábřeží u ulice \"Rue Rampon\", ale kanál byl zakryt deskou a úsek mezi touto ulicí a \"Rue du Faubourg du Temple\" byl připojen k \"Boulevardu Jules-Ferry\".\n\n"}
{"id": "717794", "url": "https://cs.wikipedia.org/wiki?curid=717794", "title": "Christian Taylor", "text": "Christian Taylor\n\nChristian Taylor (* 18. června 1990, Fayetteville, Georgie) je americký atlet závodící v trojskoku, dvojnásobný olympijský vítěz a čtyřnásobný mistr světa.\n\nPrvní mezinárodní úspěchy zaznamenal v roce 2007 na mistrovství světa do 17 let v Česku. Na městském stadionu v Ostravě-Vítkovicích vybojoval výkonem 15,98 m zlato v trojskoku a bronzovou medaili ve skoku dalekém, kde ve třetí a v šesté sérii skočil do vzdálenosti 729 cm.\n\nZvítězil na mistrovství světa v atletice 2011 i o čtyři roky později vždy v novém osobním rekordu - 17,96 m (2011), resp. 18,21 metru (2015). V roce 2013 skončil na světovém šampionátu mezi trojskokany čtvrtý.\n\nV roce 2012 zvítězil na Olympijských hrách v Londýně výkonem 17,81 metru a to zopakoval o čtyři roky později v Riu de Janeiru, kde mu stačil výkon 17,86 m. V obou případech se na druhém místě umístil jeho kolega Will Claye za 17,62 m (Londýn) a 17,76 m (Rio de Janeiro). V roce 2017 skočil v Eugene skvělý výkon 18,11 metru. Na mistrovství světa v Londýně (2017) opět zvítězil (17,68 m) před Willem Clayem (17,63). V roce 2019 se Christian Taylor stal v katarském Dauhá počtvrté mistrem světa opět před Willem Clayem, a to výkonem 17,92 m.\n\n\n"}
{"id": "717795", "url": "https://cs.wikipedia.org/wiki?curid=717795", "title": "Rozhoupaný dech", "text": "Rozhoupaný dech\n\nRozhoupaný dech (\"Atemschaukel\") je román německé spisovatelky a držitelky Nobelovy ceny Herty Müllerové z roku 2009. Děj románu popisuje osudy sedmihradského Němce, který byl na konci druhé světové války na pět let nasazen na nucené práce do pracovního tábora na Ukrajině. Autorka, jejíž matka byla sama pět let v pracovním táboře, napsala román podle zaznamenaných vzpomínek deportovaných, především pak básníka Oskara Pastiora (1927–2006).\n\nZa český překlad knihy získala Radka Denemarková cenu Magnesia Litera 2011.\n\nPříběh začíná v roce 1944, kdy Rumunsko obsadila Rudá armáda a všichni rumunští Němci ve věku 17-45 let jsou na Stalinův příkaz na pět let posláni do sovětských gulagů, aby tím splatili válečný dluh. Odvezen je i sedmnáctiletý Leopold Auberg, který transport bere naivně jako menší zlo a útěk před rodinou, která se nesmí dovědět o jeho homosexualitě. Spolu s dalšími je poslán do ukrajinské stepi mezi Dněpropetrovskem a Doněckem, aby zde pomáhali budovat válkou zničené hospodářství. Leopold se v lágru snaží vypořádat s těžkou prací, hladem, nepříznivým počasím a dozorci. Upíná se k větě, kterou mu při odchodu řekla jeho babička: „\"Vím, že se vrátíš\".“ Během svého nuceného nasazení dostane od matky dopis, že se mu narodil bratr Robert. Na začátku roku 1950 se vrací zpět k rodině. Po prožitém utrpení však nedokáže k rodičům a bratrovi najít vztah. Ožení se, ale v roce 1968 emigruje do Rakouska.\n\n"}
{"id": "717796", "url": "https://cs.wikipedia.org/wiki?curid=717796", "title": "Kanton Rochefort-Centre", "text": "Kanton Rochefort-Centre\n\nKanton Rochefort-Centre je francouzský kanton v departementu Charente-Maritime v regionu Poitou-Charentes. Do kantonu patří pouze část města Rochefort.\n"}
{"id": "717802", "url": "https://cs.wikipedia.org/wiki?curid=717802", "title": "Únos letounu do NSR dne 10. května 1978", "text": "Únos letounu do NSR dne 10. května 1978\n\nÚnos letounu do NSR dne 10. května 1978 byl únos letounu typu Iljušin Il-18 Československých aerolinií na pravidelné lince Praha – Brno. V letounu bylo 35 cestujících a šestičlenná posádka. Únosci donutili piloty přeletět do západního Německa a přistát na letišti ve Frankfurtu nad Mohanem. Únosci byli posléze německým soudem odsouzeni na 3 roky vězení. Motivem únosu byla emigrace do tehdejšího NSR.\n\n\nRadomír Šebesta a Josef Katrinčák se rozhodli, že unesou letadlo do NSR. Proto vyloupili začátkem května 1978 sklad výbušnin ve Stanovicích na Karlovarsku. Emigrovat se rozhodla i Anna Katrinčáková, manželka Josefa Katrinčáka. Dne 10. května 1978 se podařilo propašovat výbušniny na palubu dopravního letadla Il-18. Manželé Katrinčákovi vzali na palubu letadla i své dvě děti.\n\nZ rozsudku Krajského soudu v Plzni: \"Dne 10. května 1978 došlo k únosu letadla ČSA letícího v 18.04 hodin na pravidelné lince z Prahy do Brna, v němž sedělo 35 cestujících a šestičlenná posádka.\" \n\nPodle rozsudku měl u sebe v letadle kufřík s výbušninami Josef Katrinčák. Postup Josefa Katrinčáka při únosu: \"Průvodčímu letadla oznámil, že má u sebe až 15 kilogramů plastické trhaviny a ať letadlo změní kurz na NSR. \"Nátlak únosců byl úspěšný\" – \"V 19.33 hodin přistálo letadlo proti vůli členů posádky i cestujících ve Frankfurtu.\" Zde se únosci vzdali německé policii a požádali o politický azyl.\n\nÚnosci byli odsouzeni v Německu. Pachatele odsoudili k trestům odnětí svobody na 3 léta. Německá strana nevyhověla žádostem československých úřadů o vydání únosců. Proto byli v bývalém Československu odsouzeni v nepřítomnosti. Krajský soud v Plzni odsoudil Josefa Katrinčáka, Radomíra Šebestu a také Annu Katrinčákovou roku 1983 k trestům odnětí svobody od 9 do 12 let. Po propuštění z vězení v Německu se únosci nemohli vrátit do Československa, protože by na hranicích byli zadrženi a posláni do vězení. \n\nV roce 1999, těsně před vypršením promlčecí lhůty, na ně vydal Krajský soud v Plzni příkaz k dodání do výkonu trestu. Česká policie se je snažila najít, což se nepodařilo. Teprve roku 2007 bylo pátrání přerušeno. Důvodem u Josefa Katrinčáka je skutečnost, že policie vyčerpala všechny prostředky, kterými mohla zjistit jeho pobyt. Pobyt Anny Katrinčákové se policii podařilo zjistit. Žije v Německu, ale tamější úřady zamítly žádost o její vydání. \n\nDne 21. června 2004, udělil prezident Václav Klaus Radomíru Šebestovi milost: \"Šebesta Radomír, prominutí celého sníženého trestu odnětí svobody. Odsouzený za únos letadla a krádež výbušnin. Od odsouzení uplynulo 20 let. Žije v emigraci, milost mu umožní styk s rodiči. Vykonání trestu by nyní již nemělo význam.\" Radomír Šebesta tvrdí, že byl k únosu donucen, jinak by přišel o život. Radomír Šebesta v současné době žije ve Francii.\n\n"}
{"id": "717804", "url": "https://cs.wikipedia.org/wiki?curid=717804", "title": "Nepokoje na Šluknovsku 2011", "text": "Nepokoje na Šluknovsku 2011\n\nDemonstrace ve Varnsdorfu jsou následkem neřešené zvýšené kriminality a stěhování nepřizpůsobivých občanů \nrealitními kancelářemi do Šluknovského výběžku. Protestujícím jde o řešení zvýšené kriminality ve městě, o změnu legislativy České republiky, která by měla za následek její potlačení. Dále se jim jedná o posílení početního stavu policie České republiky ve městě.\nV dne 30. května 2011 starostové měst Šluknovska žádali dopisem premiéra Petra Nečase o pomoc při řešení bezpečnostní situace ve Šluknovském výběžku. S odpovědí, kterou dostali od premiéra, ministra vnitra a sociálních věcí, byli velice nespokojeni. Sdružení pro rozvoj Šluknovska se sešlo na mimořádném zasedání za účasti senátora Jaroslava Sykáčka, poslance Jaroslava Foldyny, předsedy parlamentního výboru pro obranu a bezpečnost Františka Bublana a krajského policejního ředitele Jiřího Vorálka, kde znovu vyzvali ministry a premiéra k návštěvě Šluknovského výběžku.\nImpulsem k demonstracím se stal útok mačetami na osazenstvo herny v Novém Boru v okrese Česká Lípa dne 7. srpna 2011 a útok skupiny dvaceti Romů v Rumburku dne 21. srpna 2011 ráno na šest mladíků. Dle bezpečnostních kamer jeden z Romů v Novém Boru po mačetovém útoku řekl:\" \"Tak jsme to těm bílejm hlavám nandali,\"\"\n\nDemonstrace ve Varnsdorfu dne 26. srpna 2011 a 2. září 2011 svolal Lukáš Kohout, který se proslavil jako falešný asistent ministra zahraničních věcí Jana Kavana. Sobotní demonstraci dne 3. září 2011 svolalo neonacistické hnutí Svobodná mládež, které to však později popřelo.\n\nDne 26. září navštívila Šluknovský výběžek, města Šluknov a Rumburk, vládní zmocněnkyně pro lidská práva Monika Šimůnková spolu s ministrem vnitra Janem Kubicem a s policejním ředitelem Petrem Lessym. Monika Šimůnková navštívila Šluknovský výběžek znovu 1. září 2011.\n\nServer Romea.cz začal používat při popisu událostí k označení majoritního obyvatelstva České republiky pojem etnický Čech.\n\nRada města Varnsdorf přijala dne 4. září 2011 stanovisko k událostem ve městě, které by mělo řešit na všech úrovních odsunované a neřešené problémy, které přivedly občany města do ulic. Dále se město podporuje Desatero Šluknovského výběžku.\n\nDle Miroslava Brože z iniciativy \"V Ústí neonacisty nechceme\" by řešením problémů sociálně vyloučených lidí byla změna loterijního zákona, legislativní úprava rychlopůjčkových společností, řešení drogové problematiky teenagerů, kteří pod vlivem drog či pod vlivem absťáku páchají trestnou činnost. Dále vytvoření pracovních příležitostí pro Romy.\n\nV noci ze čtvrtka 8. září na pátek 9. září 2011 uspořádal Lukáš Kohout grilování u radnice ve Varnsdorfu, aby si vedení města udělalo obrázek o soužití s nepřizpůsobivými lidmi. V sobotu 10. září pořádala Dělnická strana sociální spravedlnosti v Novém Boru, ve Varnsdorfu a v Rumburku manifestace, na kterých vystoupil jejich předseda Tomáš Vandas. Manifestace v Novém Boru a v Rumburku pořádala 10. září 2011 také iniciativa \"Nenávist není řešením\".\n\n"}
{"id": "717808", "url": "https://cs.wikipedia.org/wiki?curid=717808", "title": "Stiletto", "text": "Stiletto\n\nStiletto je dýka s dlouhou štíhlou čepelí, sloužící většinou jako bodná zbraň. Někdy se tímto názvem označují i vystřelovací nože s úzkou čepelí. V dnešní době je oblíbená u motorkářských gangů. V ruské mafii je používána jako zbraň, kterou se vykonává pomsta.\n"}
{"id": "717810", "url": "https://cs.wikipedia.org/wiki?curid=717810", "title": "Starostenství", "text": "Starostenství\n\nStarostenství ( \"sołectwo\", doslova \"šoltyství\") je územně správní pomocná jednotka gminy v Polsku, charakteristická pro vesnické oblasti. \nPole působnosti činnosti starostenství a jeho orgánů popisuje rada gminy ve stanovách starostenství.\n\nPodle informací k 31. prosinci 2008 bylo v Polsku evidováno 40 459 starostenství.\n\nOrgánem zákonodárným a kontrolním je zasedání obyvatel starostenství, orgánem výkonným je šoltys (pl. \"sołtys\"), který má právo účastnit se a vystupovat na jednání rady gminy (nemá tam však hlasovácí právo). Poradním orgánem šoltyse je rada starostenství. Šoltyse a starostenskou radu volí obyvatelé, kteří mají trvalý pobyt ve starostenství, v tajném nebo přímém hlasování. Hlasovacím orgánem starostenství je zasedání obyvatel starostenství. \n\nOd roku 2009 starostenství disponuje vlastním finančním fondem.\n\nStarostenství může být složeno z jedné sídelní jednotky (např. vesnice nebo kolonie vesnice nebo osada), části sídelní jednotky nebo několika sídelních jednotek. V jedné sídelní jednotce může být zřízeno jedno nebo více starostenství.\n\nVe městech je nejčastějším podobným typem územně správního rozvržení osada (pl. \"osiedle\") nebo čtvrť města. Ale neplatí to vždy. Vyskytují se města, na jejichž území jsou zřízena také starostenství, např. ve Władysławowě, Nałęczowě, Mikołowě, Aleksandrowě Łódzkém (starostenství Szatonia) nebo v samotné Varšavě (např. ve čtvrti Białołęka existují tři starostenství). Volba a organizace typu územně správní pomocné jednotky gminy záleží na rozhodnutí obyvatel.\n\n"}
{"id": "717811", "url": "https://cs.wikipedia.org/wiki?curid=717811", "title": "František Bányai", "text": "František Bányai\n\nMgr. František Bányai (* 16. srpna 1947 Levice, Slovensko) je bývalý předseda Pražské židovské obce a neúspěšný kandidát na Veřejného ochránce práv České republiky při výběru v roce 2011. \n\nBányai se narodil ve slovenských Levicích v roce 1947. V roce 1965 odešel do Prahy, kde vystudoval Matematicko-fyzikální fakultu Univerzity Karlovy a již zde zůstal. \n\nPo studiích pracoval jako programátor-analytik a po převratu v listopadu roku 1989 se stal podnikatelem (např. IT firma Albico, nakladatelství Epoque 1900). Zároveň pracuje v Pražské židovské obci, kde se roku 2004 stal provizorním předsedou a v letech 2005–2012 zde dále působil jako předseda. Od prosince 2012 je druhým místopředsedou obce. Ve firmě židovské obce působí v dozorčí radě společnosti Matana (akciová společnost založená Židovskou obcí v Praze spravující nemovitosti Židovské obce v Praze a Federace židovských obcí v ČR).\n\nJe ženatý a má dceru.\n\n \n"}
{"id": "717817", "url": "https://cs.wikipedia.org/wiki?curid=717817", "title": "Ladice", "text": "Ladice\n\nLadice jsou obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v údolí potoka Drevenica. Katastr obce má charakter pahorkatiny, dosahuje nadmořské výšky 190 až 400 metrů. Podklad tvoří třetihorní jíly a písky a místy vystupují druhohorní křemence. Kvalitní křemenec se těžil v lomu severozápadně od obce až do sedmdesátých let 20. století. Většina katastru je odlesněná a zemědělsky využívaná.\n\nNa území obce byla nalezena zlatá mince západořímského císaře Valentiniána III. (425 až 455) a slovanské pohřebiště z doby Velké Moravy. První písemná zmínka pochází z roku 1253 jako Leuduch, později se objevuje pod názvy Maior, Minor Ledneche (1355), Ladicze (1773), Ladice (1808), v maďarštině jako Lédec a Barslédecz. Patřila Ostřihomskéhu arcibiskupství. Vyvíjela se jako zemědělská obec, v obci pracovalo několik mlýnů, tradici má ovocnářství. Zemědělský ráz si obec zachovala dodnes.\n\n\n\n"}
{"id": "717819", "url": "https://cs.wikipedia.org/wiki?curid=717819", "title": "Středoevropský pohár 1932", "text": "Středoevropský pohár 1932\n\nSezóna 1932 byla šestým ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým AGC Bologna.\n\n"}
{"id": "717828", "url": "https://cs.wikipedia.org/wiki?curid=717828", "title": "Bertall", "text": "Bertall\n\nCharles Albert d’Arnoux (Charles Constant Albert Nicolas d’Arnoux de Limoges Saint-Saens), zvaný Bertall (18. prosince 1820 Paříž, Francie - 24. března 1882 Soyons, tamtéž) byl francouzský karikaturista, kreslíř a autor leptů, kromě toho se řadí k průkopníkům umění fotografie. Je známo, že byl jedním z nejplodnějších ilustrátorů devatenáctého století.\n\nBertall zhotovil řadu ilustrací pro \"Les Romans populaires illustrés\". Jako karikaturista působil aktivně mimo jiné pro \"Journal pour rire\" a \"Le Grelot\".\n\nJako průkopník fotografie spolupracoval od roku 1855 s Hippolytem Bayardem, později s ním v roce 1860 otevřel fotoateliér.\n\n"}
{"id": "717831", "url": "https://cs.wikipedia.org/wiki?curid=717831", "title": "Česko na Letních paralympijských hrách 2004", "text": "Česko na Letních paralympijských hrách 2004\n\nČesko na Letních paralympijských hrách 2004 reprezentovalo 65 sportovců, z toho 20 žen, a dva spoluhráči boccie. Závodili v sedmi sportech, největší zastoupení měla atletika (21 sportovců), plavání (16 sportovců) a stolní tenis (13 sportovců). Další zastoupené sporty byly: cyklistika (8 sportovců), lukostřelba (4 sportovci), boccia (2 sportovci) a tenis na vozíku (1 sportovec).\n\nČeská výprava získala celkem 31 medailí (16 zlatých, 8 stříbrných a 7 bronzových) a umístila se na 12. místě v pořadí národů. Nejúspěšnějšími závodníky byli plavec Martin Kovář se třemi zlatými a atletka Veronika Foltová se dvěma zlatými a jednou stříbrnou medailí.\n\n\nSpoluhráči: Miroslav Bidlas, Petr Horáček\n\n"}
{"id": "717832", "url": "https://cs.wikipedia.org/wiki?curid=717832", "title": "James Warhola", "text": "James Warhola\n\nJames Warhola (* 16. března 1955, Fayette County, Pensylvánie, USA) je americký ilustrátor. Jde o syna Paula Warholy, což byl bratr pop artového umělce Andyho Warhola, který tedy byl jeho strýcem. V letech 1977-1980 studoval na Art Students League of New York. Navrhl obal na více než 300 knih. Napsal knihu \"Uncle Andy's: A Faabbbulous Visit with Andy Warhol\".\n\n"}
{"id": "717835", "url": "https://cs.wikipedia.org/wiki?curid=717835", "title": "Quai de la Seine", "text": "Quai de la Seine\n\nQuai de la Seine (\"nábřeží Seiny\") je nábřeží v Paříži. Nachází se v 19. obvodu. Nábřeží je pojmenované podle francouzské řeky Seiny.\n\nNábřeží vede podél celého pravého, severního břehu kanálu Villette. Začíná u náměstí \"Place de la Bataille-de-Stalingrad\" na křižovatce s \"Avenue de Flandre\" a končí u křižovatky s ulicí \"Rue de Crimée\", kde na něj navazuje \"Quai de l'Oise\" vedoucí podél kanálu Ourcq.\n\nNa začátku tohoto i protějšího nábřeží \"Quai de la Loire\" se nacházejí budovy společnosti MK2, která podniká v oblasti kinematografie.\n\nNa nábřeží před domem č. 18 se od roku 1997 nachází moderní bronzová plastika \"Horizons suspendus\" (Visuté obzory), jejímž autorem je francouzský umělec Dominique Labauvie. Dílo představuje kovové oblouky s vesly jako poctu klubu veslařů, kteří na kanále pravidelně trénují.\n\nNábřeží je osázeno několika řadami stromů. Směrem ke kanálu jsou vysázené lípy, směrem do ulice rostou dvě řady lapin.\n\n"}
{"id": "717842", "url": "https://cs.wikipedia.org/wiki?curid=717842", "title": "Quai de la Loire", "text": "Quai de la Loire\n\nQuai de la Loire [\"ké delaloár\"] čili nábřeží Loiry je nábřeží v Paříži. Nachází se v 19. obvodu. Nábřeží je pojmenované podle francouzské řeky Loiry, která ovšem Paříží neprotéká.\n\nNábřeží vede podél celého levého, jižního břehu kanálu Villette. Začíná u náměstí \"Place de la Bataille-de-Stalingrad\" na křižovatce s \"Avenue Jean-Jaurès\" a končí u křižovatky s ulicí \"Rue de Crimée\", kde na něj navazuje \"Quai de la Marne\" vedoucí podél kanálu Ourcq.\n\nNa začátku tohoto i protějšího nábřeží \"Quai de la Seine\" se nacházejí budovy společnosti MK2, která podniká v oblasti kinematografie.\n\n"}
{"id": "717845", "url": "https://cs.wikipedia.org/wiki?curid=717845", "title": "Frances Hodgson Burnettová", "text": "Frances Hodgson Burnettová\n\nFrances Eliza Hodgson Burnettová (24. listopadu 1849, Manchester, Anglie – 20. října 1924, Long Island, New York, USA) byla anglo-americká prozaička a dramatička, autorka více než padesáti knih a třinácti divadelních her pro děti i pro dospělé.\n\nRozená Hodgsonová, dětství prožila v Anglii. Po smrti otce se zchudlá rodina (matka a sourozenci) přestěhovala roku 1865 do USA k příbuzným do Knoxville v Tennessee. V devatenácti letech začala v různých časopisech publikovat své první práce, aby finančně pomohla rodině, protože se po smrti své matky musela starat o čtyři mladší sourozence. Roku 1873 se provdala za Swana Burnetta, dva roky s ním žila v Paříži, kde se jí narodili dva synové. Po návratu do USA se s manželem usadila ve Washingtonu a zde začala psát svá románová díla. Její sentimentální a naivně moralistní příběhy se staly velmi oblíbenými a vydání jejího románu \"Little Lord Fauntleroy (Malý lord Fauntleroy)\" roku 1886 z ní udělalo světově proslulou autorku. \n\nPozději žila střídavě v USA a v Anglii. Roku 1892 zemřel její nejstarší syn na tuberkulózu, což u ní vyvolalo deprese, se kterými zápasila po celý další život. Roku 1898 se rozvedla, neboť její manžel žil velmi marnotratným životem. Znovu se provdala roku 1900, ale toto manželství vydrželo pouze rok. Ke konci života se usadila na Long Islandu v New Yorku, kde roku 1924 zemřela. \n\nFrances Burnettová ve svých románech úspěšně kombinovala realistické detaily ve vykreslení postav a prostředí s romantickými zápletkami plnými nečekaných zvratů. Několik svých románů také zdramatizovala.\n\n\nV on-line databázi \"Internet Movie Database\" je možno nalézt 55 filmových a televizních titulů, z nichž téměř dvacet bylo natočeno již v éře němého filmu. K nejznámějším adaptacím patří americký film \"Little Lord Fauntleroy\" (Malý lord Fauntleroy) režiséra Johna Cromwella z roku 1936 a rovněž americký film \"The Little Princess\" (Malá princezna) režiséra Waltera Langa z roku 1939 se Shirley Templeovou v titulní roli.\n\nPrvní filmové adaptace románu \"Malý lord Fauntleroy\" dokonce ovlivnily dětskou módu, kdy se sametový oblek s bílým krajkovým límcem stal vzorem chlapeckého oblečení. \n\n\n\n \n"}
{"id": "717846", "url": "https://cs.wikipedia.org/wiki?curid=717846", "title": "Samoduťovité", "text": "Samoduťovité\n\nSamoduťovité (\"Symplocaceae\") je malá čeleď vyšších dvouděložných rostlin z řádu vřesovcotvaré (\"Ericales\"). Jsou to dřeviny s jednoduchými střídavými listy a drobnými květy v květenstvích různých typů. Plodem je peckovice. Čeleď zahrnuje asi 320 druhů ve 2 rodech a je rozšířena v Americe, Asii, Austrálii a Nové Kaledonii. Samoduť latnatá je jako jediný mrazuvzdorný zástupce občas pěstována i v ČR jako sbírková dřevina.\n\nSamoduťovité jsou keře až středně velké stromy se střídavými jednoduchými listy bez palistů. Častá je akumulace hliníku. Čepel listů je celokrajná, zubatá nebo žlaznatě zubatá. Listy jsou nezřídka kožovité a s podvinutým okrajem. Květy jsou v květenstvích různých typů nebo řidčeji jednotlivé, pravidelné, jedno nebo oboupohlavné, podepřené 3 listeny. Kalich je pětičetný, na bázi srostlý. Koruna je složena z 5 až 10 plátků, na bázi až do poloviny srostlý, bílá, žlutá, růžová, fialová nebo zelená. V květech je přítomen nektáriový disk. Tyčinek je 5 až mnoho. Semeník je spodní, řidčeji polospodní, srostlý ze 3 až 5 plodolistů a se stejným počtem komůrek. V každé komůrce jsou obvykle 3 vajíčka. Plodem je nejčastěji jednosemenná peckovice.\n\nČeleď zahrnuje jen 2 rody a asi 320 druhů. Je rozšířena v Asii od Indie po Japonsko a jihovýchodní Asii, v Austrálii a na Nové Kaledonii, v tropické Americe a jv. USA. Chybí v Africe. Rod \"Cordyloblaste\" má jen 2 druhy a vyskytuje se ve východní Asii.\n\nNejblíže příbuzné jsou čeledi sturačovité (\"Styracaceae\") a diapensiovité (\"Diapensiaceae\"). Rod \"Cordyloblaste\" bývá spojován s rodem \"Symplocos\".\n\n\nAsijský druh samoduť latnatá je v ČR vzácně pěstovanou dřevinou. Je vysazen např. na Hřebeni v zadní části Průhonického parku.\n\nListy některých druhů samodutě jsou využívány v medicíně. Samoduť \"Symplocos theiformis\" byl svého času nabízen pod jménem 'Té de Bogotá' jako latinskoamerická náhrada čaje.\n\n\"Cordyloblaste\", \"Symplocos\"\n\n"}
{"id": "717849", "url": "https://cs.wikipedia.org/wiki?curid=717849", "title": "Třída João Coutinho", "text": "Třída João Coutinho\n\nTřída João Coutinho je třída korvet portugalského námořnictva. V době dokončení byly považovány za fregaty. Postaveno bylo celkem šest jednotek. Sloužily zejména k hlídkování v oblasti rybolovných pásem. K roku 2018 zůstává ve službě poslední jednotka.\n\nPlavidla navrhla německá loděnice Blohm + Voss v Hamburku. Postavila první tři kusy, přičemž zbylé tři postavila španělská loděnice Bazán v Cartageně.\n\nJednotky třídy \"João Coutinho\":\nHlavňovou výzbroj tvořily dva 76mm kanóny ve věži na přídi a dva 40mm kanóny Bofors. Protiponorkovou výzbroj tvořil jeden salvový vrhač hlubinných pum Hedgehog, dvě skluzavky a dva vrhače hlubinných pum (později odstraněné). Pohonný systém tvořily dva diesely OWE-Pielstick, pohánějící dva lodní šrouby. Nejvyšší rychlost dosahovala 24,4 uzlu. Dosah byl 5900 námořních mil při rychlosti 18 uzlů.\n\n"}
{"id": "717853", "url": "https://cs.wikipedia.org/wiki?curid=717853", "title": "Jiljí Jarolímek", "text": "Jiljí Jarolímek\n\nJiljí Jarolímek (16. října 1836 Pardubice – 22. února 1886 Příbram) byl český báňský inženýr. Věnoval se zejména úpravě rud a v tomto oboru navrhl několik vynálezů. Od roku 1883 působil jako ředitel dolů v Příbrami. Byl všeobecně respektován pro odborné znalosti, úspěšné vedení svěřeného podniku během odbytové krize a účinná opatření ve prospěch příbramských horníků.\n\nNarodil se 16. října 1836 v Pardubicích v rodině učitele matematiky. Vystudoval příbramskou akademii a následující léta pracoval v těžebním průmyslu v různých částech monarchie (Alpské země, Uhersko, Sedmihradsko). Věnoval se především úpravě rud. V tomto oboru vytvořil několik vynálezů, které se pak s úspěchem využívaly.\n\nSvými odbornými znalostmi si získal uznání a respekt. Postupem času povyšoval, až do hodnosti vrchního horního rady na ústřední správě dolů ve Vídni. I v tomto německém prostředí si zachoval a projevoval české smýšlení.\n\n22. února 1883 byl jmenován dvorním radou a ředitelem těžebních závodů v Příbrami. V této funkci provedl opatření ve prospěch havířů, zejména zřídil noclehárny pro přespolní a zajistil podávání levné polévky před směnou, čímž také řadu zaměstnanců odradil od alkoholu. Pevným vedením podniku a humánním přístupem k pracovníkům se mu podařilo překonat odbytovou krizi.\n\nByl rovněž veřejně činný na obecní a okresní úrovni. Stal se také členem obchodní a živnostenské komory pražského kraje pro oblast hornickou.\n\nZemřel 22. února 1886 v Příbrami po dlouhé nemoci. Pohřben byl na místním hřbitově za účasti asi 1200 horníků, mnoha úředníků a řady dalších občanů.\n\nNa jeho počest byly pojmenovány Jarolímkovy sady v Příbrami.\n\n"}
{"id": "717856", "url": "https://cs.wikipedia.org/wiki?curid=717856", "title": "Asfaltér", "text": "Asfaltér\n\nAsfaltér je kvalifikovaný pracovník, který provádí zejména pokládání asfaltových povrchů např. na silnice, chodníky, parkoviště popř. další plochy a provádí s tím související činnosti. Činnost asfaltéra patří do oblasti stavebnictví.\n\nAsfalt se používal už před tisíci lety, např. v okolí Mrtvého moře. Šlo o přírodní asfalt, který se na některých místech těží dodnes. Asfalt těžený v oblasti Mrtvého moře dostal název \"bitumen\". V češtině používaný název \"asfalt\" pochází z řečtiny podle místa těžby v tehdejším Řecku. Povolání asfaltéra tedy muselo existovat i v dávné době, ale náplň byla pravděpodobně odlišná. Asfalt se používal jako malta a těsnicí tmel, jako izolace střech nebo i celých budov proti vodě a vyráběly se z něj dokonce nádoby používané k uskladnění potravin, což je ovšem sporné kvůli možnosti zdravotních komplikací. Staří egypťané používali asfalt při mumifikaci zemřelých osob. \n\nOkolo roku 1700 se začal používat místo přírodního asfaltu kamenouhelný dehet (nazývaný také \"tér\"), a to především k hydroizolačním účelům. Dehet je ovšem dnes považován za zdravotně nebezpečný. Teprve později byl dehet nahrazen ropným oxidovanými asfaltem. Ve Francii, Německu a také v Rakousku se nejprve používal především litý asfalt. Ve Vídni bylo první asfaltování provedeno v roce 1872. Již v roce 1895 byl litý asfalt ve Vídni všeobecně dovoleným druhem stavby pro chodníky.\n\n\nNejpoužívanějšími pracovními prostředky jsou pomůcky stavebního charakteru, vařiče asfaltu, přepravníky apod. Hlavním používaným materiálem je asfalt. Asfaltér se musí orientovat v normách a stavební dokumentaci pro pokládání asfaltových povrchů. Povolání je obvykle vykonáváno ve venkovním prostředí, tedy v prostředí proměnlivých klimatických podmínek. Působí zde nepříznivé vlivy vysokých teplot (vařící se asfalt). Je nutná pracovní obuv s podešví odolnou proti kontaktnímu teplu a proti působení olejů.\n\nČinnost asfaltéra patří do perspektivní oblasti stavebnictví mezi stavební dělníky, kde bude do roku 2013 třeba obsadit 8 % dnešní zaměstnanosti, tedy bude potřeba přijmout 16200 nových pracovníků. Hrubá měsíční mzda na pozici asfaltér v podnikatelské sféře v roce 2010 se pohybovala okolo 26 tis. Kč. O činnosti asfaltéra pojednává také píseň Asfaltér.\n\n"}
{"id": "717860", "url": "https://cs.wikipedia.org/wiki?curid=717860", "title": "Haloformy", "text": "Haloformy\n\nHaloformy jsou halogenderiváty methanu, ve kterých jsou 3 atomy vodíku nahrazeny atomy téhož halogenu. Jsou toxické, patří mezi skleníkové plyny a poškozují ozonovou vrstvu.\n\nPatří k nim:\n"}
{"id": "717880", "url": "https://cs.wikipedia.org/wiki?curid=717880", "title": "Radim Běleš", "text": "Radim Běleš\n\nRadim Běleš (* 6. března 1973) je český fyzicky handicapovaný atlet, pochází z Ostravy, nyní žije ve Frýdku-Místku. V roce 1989 utrpěl při nehodě na motorce zlomeninu krční páteře, stal se kvadruplegikem. Při další automobilové havárii přišel v roce 2000 o nohu. Závodí v kategorii F51.\n\nNedlouho po první nehodě se začal věnovat sportu, především hodu diskem. V roce 1994 se poprvé zúčastnil mistrovství světa, o rok později zvítězil na mistrovství Evropy, v roce 1998 se v Birminghamu stal ve své kategorii mistrem světa v hodu kuželkou. Na následujících světových šampionátech získal další medaile. Absolvoval závody na letních paralympijských hrách v letech 2000, 2004, 2008, 2012 a 2016, přičemž v Athénách 2004 vybojoval zlatou medaili v disku a stříbro v kuželce a v Londýně 2012 stříbrnou medaili v kuželce.\n\nPracuje jako manažer spolku APROPO z.s., je ženatý a má dvě dcery.\n"}
{"id": "717882", "url": "https://cs.wikipedia.org/wiki?curid=717882", "title": "Setkání s medúzou", "text": "Setkání s medúzou\n\nSetkání s medúzou (anglicky \"A Meeting with Medusa\") je sci-fi novela spisovatele Arthura C. Clarka, která byla poprvé publikována v roce 1971 a v následujícím roce 1972 vyhrála cenu Nebula v kategorii „Nejlepší novela“.\n\nV angličtině vyšla mj. ve sbírce \"The Wind from the Sun\".\n\nNovela vypráví příběh průkopníka Howarda Falcona, jenž přežije havárii vzducholodě a najde v sobě sílu čelit další výzvě: planetě Jupiter.\n\nNovela \"Setkání s medúzou\" je rozčleněna do 8 kapitol:\n\n\nKapitán Howard Falcon velí zkušebnímu letu největší vzducholodě v dějinách - téměř 500 metrů dlouhého plavidla pojmenovaného \"Královna Alžběta IV\". Předpokládá se bezproblémový let, avšak během přibližovacího manévru televizního vznášedla dojde k nehodě a vzducholoď utrpí vážné poškození. Kapitán Falcon se ihned ujme řízení, ale nepodaří se mu zabránit havárii. Cestou na můstek potká vyděšeného šimpanze, jednoho z těch drezúrovaných, kteří dokáží vykonávat jednoduché pomocné práce. Neví, jak zvíře zareaguje. Podaří se mu jej uklidnit.\nPři ztroskotání vzdušného plavidla zahyne několik lidí a Falcon utrpí velmi vážná zranění. Avšak díky své silné vůli a za pomoci nejmodernější lékařské technologie se zotaví, i když to trvá několik let.\n\nNyní má Howard Falcon nový cíl svých ambicí - plynného obra Jupiter. Debatuje o výpravě s Websterem, vedoucím oddělení Plánování dálkových letů. Jupiter je stále obestřen záhadami a Howard je přesvědčen, že je jediný, kdo zvládne náročný sestup do atmosféry obrovské planety s velkou gravitací. Webster navrhuje méně hmotnou planetu, např. Uran, ale Falcona nic menšího než král Sluneční soustavy nezajímá. Dojde řeč i na havárii Královny Alžběty IV., kterou způsobilo půlsekundové časové zpoždění při udílení povelů, okruh dálkového řízení byl zapojen přes družici.\n\nHoward Falcon padá se svým kosmickým plavidlem, pojmenovaném Kon-Tiki, do atmosféry Jupiteru.\nMísto pro sestup bylo pečlivě vybráno, nachází se uprostřed rovníkové oblasti. Tato zóna je poměrně klidná, neočekávají se atmosférické víry či bouře s vichry o rychlosti až 1500 km/h. Velká rudá skvrna bude muset počkat na další expedice.\n\nKon-Tiki je modul s pomocným balónem plněným horkým vodíkem.\nJeho pilot se stává svědkem neuvěřitelných scenérií a úkazů. Pochopí, že je velmi složité odhadovat vzdálenost, vzhledem k obřím rozměrům planety je horizont (dle jeho odhadu 200 km vzdálený) 2800 km daleko. Každý odhad se zde musí násobit minimálně deseti.\nObloha je černá, prohánějí se na ní amoniakové cirry.\n\nFalcon sbírá s pomocí přístrojů lodi údaje, jež jsou odesílány na řídící letové středisko na stanici Jupiter 5. Taktéž vypustí sondu. Po chvíli jej rádiem kontaktuje operátorka letového řízení, ať se zaměří na kanál 46. Howard uslyší netypický zvuk, sílící dunivé chvění. Dostane příkaz vypustit další sondu. Konzultuje záhadný zvuk s vedoucím Exobiologického oddělení dr. Brennerem. Brenner mu sdělí, že očekává přítomnost mikroorgnismů či rostlin, ale žádný větší organismus, neboť pro něj by byla energetická spotřeba příliš vysoká.\n\nFalcon pokračuje v plavbě atmosférou, když zaregistruje několik kilometrů velký útvar. S překvapením zjistí, že je to živý tvor. Vypadá jako pozemský rejnok v ohromujícím měřítku. Falcon si povšimne dalších a pozoruje je, rejnoci nejeví o jeho plavidlo žádný zájem.\n\nDalší zpráva z letového střediska není vůbec příjemná. Zdroj Beta se chystá k výbuchu. Na planetě dochází pravidelně k výtryskům plynů, což sebou nese radiační a elektromagnetickou bouři. Trocha se dostane i do ionosféry, kde rozbouří radiační pásy obepínající planetu. Van Allenovy pásy kolem Země jsou oproti nim jen slabým odvarem. Na Jupiteru byla identifikována 4 nejaktivnější místa, z nichž nejčastěji exploduje zdroj Alfa. Falcon se se svým modulem nachází nedaleko od zdroje Beta, jenž se právě chystá vybuchnout.\n\nKdyž se tak stane, spatří Howard v dálce obrovitý sloup plynů široký jako Tichý oceán. Kolem něj řádí hromy a blesky a šíří se tlaková vlna. Astronaut zatahuje všechny nástavce s přístroji dovnitř a čeká, až přejde nejhorší nápor. Zachvátí jej jakási paralýza a pocítí palčivou bolest. Elektrické pole zasáhne i kabinu, přístrojová deska plápolá barevnou září a je slyšet praskání výbojů. Po chvíli naskočí světlo a systémy lodi začnou opět pracovat. Spojení se střediskem je opět navázáno. Howard letí dál a před svítáním zaregistruje podivný jev zvaný \"kola poseidonova\".\n\nZapne dosud nevyužitý horizontální radar (zatím používal jen vertikální pro kontrolu letové hladiny) a s údivem zaznamená celé tucty radarových ozvěn před Kon-Tiki. ještě musí zabojovat s gigantickým vzdušným vírem, než se může věnovat analýze radarových odrazů. Nejbližší se nyní nachází asi 40 km daleko. Zamíří tím směrem teleskop a zpozoruje zvláštní skvrnitý oblak, jenž připomíná chobotnici či medúzu. Stane se svědkem jejího napadení rejnoky - jinou formou místního života. Zdá se, že medúza nemá proti nim šanci, pak ale vyšlehne oslepující záblesk a jeden z útočníků se řítí dolů a za ním se táhne černý dým. Falconovi to až zlověstně připomíná sestřelený letoun z oblohy. Rejnoci mizí. Pozoruje dál medúzu a zaregistruje zajímavý úkaz na jejím těle - pravidelnou šachovnici. S Brennerem se shodnou, že jde o anténu v pásmu metrových vln. Zdejší tvorové jsou uzpůsobeni k příjmu a zužitkovávání rádiových vln.\n\nDebatu přeruší velitel řídícího letového střediska a oznámí, že vzhledem k možnému inteligentnímu životu na Jupiteru vstupují v platnost Základní ustanovení, jehož první pravidlo by se dalo stručně shrnout takto: nepodnikej pokusy o přiblížení či navázání komunikace, aby i \"oni\" měli dostatek času na prozkoumání lidského zástupce. Kolik času to je, to záleží na posouzení přítomného člověka. Tato zodpovědnost je nyní na Howardu Falconovi.\n\nAstronaut podcení situaci a dostane se do kontaktu s medúzou, která se přiblížila shora. Není jisté, zda útočí, či jen prozkoumává ze zvědavosti záhadnou věc, ale pro astronauta to znamená ohrožení. Odhazuje balón, startuje nukleární raketové motory a uniká z dosahu tvora. Za určitou dobu dosáhne oběžné dráhy.\n\nPo návratu je Falcon hrdinou. Webster jej informuje, že společnost získá na novém zájmu o Jupiter díky jeho úspěšné misi a předloží mu domněnku - myslí si, že medúza dobře věděla, že měl Falcon nahoře zakrytý výhled.\n\nHoward Falcon odjíždí na svých pneumatikách. Místo těla, o nějž přišel při havárii Královny Alžběty IV. má kovový válec s ukrytým systémem zabezpečujícím jeho životní pochody. Už ví, proč se mu zdává o šimpanzovi ze zřícené vzducholodi. Kdo jednou opanuje vesmír, nebude mít křehkou skořápku. Nebude to člověk, ale stroje. Falcon již není ani jedním, ani druhým. Přestože se již smířil s osudem, pociťuje své výlučné osamění. Je zachycen mezi dvěma světy, stejně jako ten nebohý šimpanz. Nakonec se stane prostředníkem mezi starým a novým. Mezi tvory z uhlíku a tvory z kovu, kteří je jednou nahradí.\n\n\nNovela \"Setkání s medúzou\" se stala inspirací pro román amerického spisovatele žánru sci-fi Paula Preusse s názvem \"Střetnutí s medúzou\" ze série Zlatý věk Venuše.\n\nČesky vyšla povídka v následujících sbírkách nebo antologiích:\n\n"}
{"id": "717888", "url": "https://cs.wikipedia.org/wiki?curid=717888", "title": "Zemský okres Roth", "text": "Zemský okres Roth\n\nZemský okres Roth je okres v bavorském vládním obvodě Střední Franky. Sídlem správy okresu je město Roth.\n"}
{"id": "717890", "url": "https://cs.wikipedia.org/wiki?curid=717890", "title": "Jirnicovité", "text": "Jirnicovité\n\nJirnicovité (\"Polemoniaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to byliny nebo řidčeji dřeviny s jednoduchými nebo složenými listy a často s nápadnými květy. Čeleď zahrnuje téměř 400 druhů ve 26 rodech. Je rozšířena zejména v Severní Americe a v horách tropické Ameriky. V České republice se vyskytuje jirnice modrá. Některé druhy jsou pěstovány jako okrasné rostliny, zejména plaménky (floxy), proměnky a šplhavá bylina vilec šplhavý (kobea).\n\nJirnicovité jsou jednoleté nebo vytrvalé byliny, zřídka keře (\"Huthia\") nebo liány (\"Cobaea\"). Stonky a listy jsou často žlaznaté a lepkavé. Listy jsou střídavé nebo vstřícné, jednoduché, celistvé nebo zpeřeně členěné, bez palistů. U rodu vilec (\"Cobaea\") jsou listy zpeřené a koncový lístek je přeměněn v úponku. U některých zástupců, např. rodu \"Loeselia\", jsou listy ostnité. Květenství jsou úžlabní nebo vrcholové vrcholičnaté hrozny či laty, případně jsou květy jednotlivé. Květy jsou většinou nápadné, pravidelné, řidčeji souměrné, oboupohlavné, pětičetné. kalich i koruna jsou srostlé, koruna tvoří u některých zástupců dlouhou trubku. Tyčinek je 5 a jsou přirostlé ke koruně. Semeník je svrchní, srostlý ze 3 plodolistů. Obsahuje 3 komůrky a nese jedinou čnělkou se 3 bliznovými rameny. Plodem je tobolka. Semena jsou většinou drobná a četná, řidčeji velká s nápadným křídlem (\"Cantua\", \"Cobaea\", \"Huthia\").\n\nČeleď zahrnuje asi 380 druhů ve 26 rodech. Největší rody jsou plamenka (\"Phlox\", 70 druhů), proměnka (\"Gilia\"), jirnice (\"Polemonium\") a \"Linanthus\" (po 40 druzích), \"Navarettia\", \"Leptosiphon\" a \"Ipomopsis\" (po 30 druzích). Centrum diverzity je v západních oblastech Severní Ameriky, vyskytuje se však i ve větší části Eurasie, ve Střední Americe a horstvech Jižní Ameriky až po Argentinu. Chybí v Africe a Austrálii.\nNejvětší areál rozšíření má rod jirnice (\"Polemonium\"), který se vyskytuje v Severní i Jižní Americe a v Eurasii.\nVětšina rodů jirnicovitých jsou endemity Severní Ameriky (vč. Mexika), poměrně častá je také disjunkce mezi západem či jihozápadem Severní Ameriky a jižní částí And.\nV Evropě jsou původní 3 druhy. Téměř po celé Evropě je rozšířena jirnice modrá (\"Polemonium caeruleum\"), v nejsevernějších oblastech jirnice \"P. acutiflorum\" a \"P. boreale\". Některé druhy rodu kolomie (\"Collomia\") byly zavlečeny ze Severní Ameriky. Kromě rodu jirnice zasahuje mimo americký kontinent pouze asijská plamenka \"Phlox sibirica\".\n\nJirnicovité jsou opylovány celou paletou opylovačů. Většina druhů mírného pásu je opylována relativně drobným hmyzem – včelami, mouchami a brouky. Velké zvonovité květy \"Cobaea\" jsou opylovány lišaji a netopýry. Jasně červeně zbarvené trubkovité květy rodu \"Cantua\" a druhu \"Loeselia mexicana\" jsou navštěvovány kolibříky. Charakteristický odér produkovaný žlázkami na listech a stoncích slouží nejspíše k odpuzení býložravců.\n\nČeleď byla tradičně řazena do řádu lilkotvaré (\"Solanales\"), po nástupu molekulárních studií však byla přeřazena do řádu \"Ericales\". Sesterskou skupinou je čeleď \"Fouquieriaceae\". Rod \"Cobaea\" byl některými botaniky (např. Dahlgren) řazen do samostatné čeledi \"Cobaeaceae\".\n\n\nMnohé druhy, zvláště z rodů plamenka (\"Phlox\"), jirnice (\"Polemonium\"), vilec (\"Cobaea\") a proměnka (\"Gilia\") jsou pěstovány jako okrasné rostliny.\n\nŽlutobýl \"Cantua buxifolia\" je národní rostlinou Peru a byl pěstován již Inky v okolí jejich chrámů. Některé druhy jirnicovitých jsou používány v medicíně (vilec šplhavý, \"Loeselia mexicana\"). Z listů a stonků některých druhů rodu \"Loeselia\", \"Cantua\" a \"Ipomopsis\" je vyráběn pěnivý roztok používaný k mytí jako náhrada mýdla.\n\n\"Acanthogilia\", \"Aliciella\", \"Allophyllum\", \"Bonplandia\", \"Bryantiella\", \"Cantua\" (včetně \"Huthia\"), \"Cobaea\", \"Collomia\", \"Dayia\", \"Eriastrum\", \"Gilia\" (včetně \"Giliastrum\"), \"Gymnosteris\", \"Ipomopsis\", \"Langloisia\", \"Lathrocasis\", \"Leptodactylon\", \"Leptosiphon\", \"Linanthus\", \"Loeselia\", \"Loeseliastrum\", \"Microgilia\", \"Microsteris\", \"Navarretia\", \"Phlox\", \"Polemonium\", \"Saltugilia\"\n\n"}
{"id": "717898", "url": "https://cs.wikipedia.org/wiki?curid=717898", "title": "Václav Brabec-Baron", "text": "Václav Brabec-Baron\n\nVáclav Brabec-Baron (19. prosince 1906 Kročehlavy – 13. října 1989) byl český fotbalový obránce a reprezentant Československa.\n\nZačínal v SK Kročehlavy. V roce 1928 přestoupil do Bohemians Praha, kde do konce sezony 1928/1929 vstřelil 5 gólů. V sezóně 1929/1930 hrál za AC Sparta Praha a nastoupil i k jedinému reprezentačnímu utkání při prohře 2:4 s Itálií v Bologni. Od sezony 1930/31 do 1932/33 působil v SK Náchod, dále hrál za Bohemians, francouzský Olympique Ales, znovu za Bohemians a za SK Kladno.\n\n\n"}
{"id": "717902", "url": "https://cs.wikipedia.org/wiki?curid=717902", "title": "Bullet in a Bible", "text": "Bullet in a Bible\n\nBullet in a Bible (česky \"Kulka v bibli\") je live album americké punk rockové skupiny Green Day. Vyšlo 15. listopadu 2005 v hudebním vydavatelství Reprise Records. Režie se ujal Samuel Bayer, režisér všech videoklipů z jejich desky American Idiot. \"Bullet in a Bible\" dokládá dva největší koncerty, které Green Day za svou celou kariéru zažili, když hráli před více než 130 000 lidmi v Milton Keynes National Bowl ve Velké Británii 18. a 19. června 2005 během jejich světového turné American Idiot. Čtrnáct písní z dvaceti, které se objevili na těchto koncertech jsou zahrnuty na disku.\n\n\"Bullet in a Bible\" v hitparádách v Anglii skončilo na 6. místě a začalo na 8. místě ve Spojených státech.\n\n\"Bullet in a Bible\" bylo poprvé vydáno na vinylové desce 10. listopadu 2009, poté, co bylo vydáno na vinylu i album \"American Idiot\". Jméno alba bylo inspirováno Biblí v které je díra od kulky v Imperial War Museum v Londýně.\n\nVšechny písně v albu napsal Billie Joe Armstrong a hudbu složili Green Day, pokud není uvedeno jinak.\n\n\n\nAlbum \"Bullet in a Bible\" se nejlépe umístilo v Billboard 200 na osmém místě a v hitparádě strávilo čtrnáct týdnů. Ve Velké Británii se album umístilo v Top 75 Nejlepších a na šestém místě zůstalo pět týdnů.\n"}
{"id": "717905", "url": "https://cs.wikipedia.org/wiki?curid=717905", "title": "George Bretz (fotograf)", "text": "George Bretz (fotograf)\n\nGeorge M. Bretz (1842 Carlisle, Pensylvánie - 1895) byl americký fotograf známý svými fotografiemi uhelných dolů v severovýchodní Pensylvánii a horníků.\n\nSbírka Bretzových původních negativů na skleněných deskách z uhelného dolu Kohinoor v městečku Shenandoah v Pensylvánii byly nedávno nově objevené v Národním muzeu americké historie. Bretz je pořídil asi v roce 1884 a jedná se o jedny z prvních fotografií s umělým osvětlením fotografované v podzemním dolu. Tyto fotografie byly vystaveny v roce 1884 na World Cotton Centennial v New Orleans a znovu v roce 1893 na světové výstavě World’s Columbian Exposition v Chicagu. Bretz je také známý svými fotografiemi členů hnutí Molly Maguires, radikálních horníků, kteří byli proti nekalým praktikám práce v uhelných dolech. Po zbytek svého života byl Bretz považován za odborníka na těžbu uhlí a jeho články a fotografie byly masově publikovány.\n\n\n\n"}
{"id": "717910", "url": "https://cs.wikipedia.org/wiki?curid=717910", "title": "Stematizace", "text": "Stematizace\n\nStematizace (anglicky stemming) je nalezení kmene slova (nepřesně a úžeji taky kořene). Algoritmus se nazývá stemmer. V praxi se stematizace používá například ve vyhledávačích, kde dovoluje vyhledávat bez ohledu na konkrétní tvar. Podobnou operaci lematizace provádí lemmatizátor – tato operace vrací základní tvar slova (tj. lemma) místo kmene).\n\nPři stematizaci se odstraní morfologické koncovky a případně předpony, např. \"ne-\". Aby vyhledávání fungovalo správně, musí se zpracovat nejen slova v dokumentech, ale stejným způsobem i slova v dotazu. \n\nAlgoritmus stematizace je závislý na jazyku. Základem metody v češtině je seznam možných koncovek a jejich odstraňování.\n\nPři stematizaci hrozí, že podobná slova budou zkrácená na stejný základ, např. led/ledem a leda.\n\nPokud při ohýbání nastává změna v kořeni (např. dítě/dětí), tak jednoduchý stemmer, který jenom zkracuje koncovky, neurčí kořen správně. \n\nPokud vlastní kmen končí na morfologickou koncovku, tak jednoduchý algoritmus může nesprávně utrhnout tuto koncovku a vrátit nesprávný kmen. \n"}
{"id": "717913", "url": "https://cs.wikipedia.org/wiki?curid=717913", "title": "Glassonby", "text": "Glassonby\n\nGlassonby je malá obec nacházející se v Severozápadní Anglii v hrabství Cumbria. Nedaleko obce protéká řeka Eden po jejímž pravém břehu vede veřejná stezka. Obec spravuje také obec Gamblesby, jež byla až do roku 1934 samostatná, a osady Glassonbybeck, Maughanby a Unthank.\n\nVe vesnici se nachází metodistický kostel a malé letiště pro ultralehká letadla. Jižně od obce se nachází kamenný kruh Long Meg a anglikánský kostel svatého Michala, který je farním kostelem zaniklé obce Addigham.\n"}
{"id": "717918", "url": "https://cs.wikipedia.org/wiki?curid=717918", "title": "Srílanské zelené hnutí", "text": "Srílanské zelené hnutí\n\nSrílanské zelené hnutí (anglicky \"Green Movement of Sri Lanka\", GMSL) je politické hnutí na Srí Lance, které prosazuje zelenou politiku. Je zaměřeno na ochranu přírody, udržitelný rozvoj, ochranu práv spotřebitelů, rozvoj komunity, lidská práva, vyrovnání příležitostí pro ženy, mladé a staré. Zaměřuje se také na udržitelné zemědělství. Vzniklo spojením 133 nevládních organizací, komunitních spolků a jiných sdružení. \n\n"}
{"id": "717922", "url": "https://cs.wikipedia.org/wiki?curid=717922", "title": "Hostie (okres Zlaté Moravce)", "text": "Hostie (okres Zlaté Moravce)\n\nHostie jsou obec na Slovensku ležící v okrese Zlaté Moravce v Nitranském kraji.\n\nObec leží v severovýchodní části Žitavské pahorkatiny v dolině Hostianského potoka na úpatí Tribečských vrchů. Střed obce leží v nadmořské výšce kolem 240 metrů. Katastr má charakter pahorkatiny až vrchoviny, rozkládá se mezi 230 a 600 metry. Podklad je zde poměrně pestrý, vyskytují se andezity a tufy, vápence, křemence i třetihorní jíly a písky. Většina katastru obce je zalesněna, převládají listnaté lesy (dub, habr, buk).\n\nPrvní písemná zmínka pochází z let 1332 až 1337 jako Ecclesia Sancte Crusis. Později jsou doloženy názvy Hostye (1773), Hostie (1808) a maďarsky Keresztúr. Obec patřila k Hrušovskému hradu, později k panství Topoľčianky a rodině Keglevichovych. Počátkem 17. století trpěla Tureckými nájezdy. V 18. století zde byl mlýn, o století později byla založena pila a vyráběly se zde šindele, parkety a dýhy. Za druhé světové války se občané aktivně zapojili do partyzánského hnutí.\n\nV katastru obce existovalo také sídlo Hrušovské Podhradie. Náleželo Hrušovskému panství a vyvíjelo se jako podhradská obec. Zanikla v roce 1708 v souvislosti s vypleněním hradu Hrušova císařskými vojsky kvůli podpoře protihabsburského povstání pod vedením Františka II. Rákócziho.\n\n\n\n"}
{"id": "717923", "url": "https://cs.wikipedia.org/wiki?curid=717923", "title": "Isopentan", "text": "Isopentan\n\nIsopentan (systematický název 2-methylbutan, sumární vzorec CH) je rozvětvený alkan se pěti atomy uhlíku. Za běžných podmínek se jedná o bezbarvou, velmi těkavou (teplota varu 27,7 °C, tlak par při 20 °C je 79 kPa), extrémně hořlavou kapalinu. Používá se společně s kapalným dusíkem pro vytvoření kapalné lázně o teplotě -160 °C.\n\nNázev „isopentan“ byl doporučen Mezinárodní unií pro čistou a užitou chemii v \"Doporučení pro názvosloví organické chemie 1993\".\n\nIsopentan je jedním ze tří strukturálních izomerů s molekulovým vzorcem CH, zbývající dva se označují jako pentan (\"n\"-pentan) a neopentan (dimethylpropan).\n\n"}
{"id": "717927", "url": "https://cs.wikipedia.org/wiki?curid=717927", "title": "Radovan Hromádko", "text": "Radovan Hromádko\n\nRadovan Hromádko (* 16. května 1969, Náchod) je bývalý český fotbalista, záložník a útočník, reprezentant České republiky. Po skončení aktivní kariéry působil jako sportovní ředitel FK Jablonec a trenér SK Union Čelákovice.\n\nV české lize hrál za FK Jablonec (1994–1998) a FK Viktoria Žižkov (1999–2000). Nastoupil ve 128 ligových utkáních a dal 29 golů. V izraelské lize hrál za Makabi Haifa FC (1998–1999), ve 23 zápasech dal 5 gólů. Ve druhé lize hrál i za FK Atlantic Slovan Pardubice.\n\nZa českou reprezentaci odehrál v letech 1995–1996 dvě utkání. V českém A-týmu debutoval 13. 12. 1995 v utkání proti Kuvajtu (výhra 2:1), podruhé reprezentoval 4. září 1996 v Jablonci proti Islandu (opět výhra 2:1).\n\n\n"}
{"id": "717929", "url": "https://cs.wikipedia.org/wiki?curid=717929", "title": "Barbara Wright (fotografka)", "text": "Barbara Wright (fotografka)\n\nBarbara Wright byla americká fotografka působící na počátku 20. století, byla členkou společnosti Farm Security Administration.\n\nJe známa svými sociálními fotografiemi z doby, kdy byla zaměstnaná u agentury Farm Security Administration. Byla mezi skupinou talentovaných fotografů najatých Royem Strykerem, šéfem FSA v letech 1935 až 1944, právě v době, která je často nazývána \"zlatým věkem dokumentární fotografie\". Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\n\n"}
{"id": "717933", "url": "https://cs.wikipedia.org/wiki?curid=717933", "title": "Jozef Kožlej", "text": "Jozef Kožlej\n\nJozef Kožlej (* 8. července 1973 Stropkov) je bývalý slovenský fotbalový útočník a reprezentant. V dresu Košic se stal v sezóně 1996/97 nejlepším střelcem 1. slovenské fotbalové ligy, nastřílel celkem 22 branek. Mimo Slovensko působil na klubové úrovni v České republice, Německu, Řecku a na Kypru.\n\nPo skončení hráčské kariéry se stal fotbalovým agentem.\n\nV součtu gólů ze všech ligových soutěží je nejlepším slovenským střelcem v historii. Rodák ze Stropkova fotbalově vyrůstal v Tatranu Prešov. V 17 letech nastoupil pod vedením Štefana Nadzama v lize, ve dvaceti přestoupil za 10 milionů korun československých do AC Sparta Praha. Od roku 2001 do roku 2010 působil s výjimkou dvou sezón na Kypru.\n\nHrál za Tatran Prešov (1990–1992), AC Sparta Praha (1993–1994), Hradec Králové, Viktorii Žižkov, 1. FC Košice, SpVgg Greuther Fürth, Olympiakos Nicosia, Omonii Nicosia, Anorthosis Famagusta, Larissu a Thrasyvoulos FC. 26× startoval v evropských pohárech.\n\nV A-mužstvu slovenské reprezentace debutoval 23. 10. 1996 v Bratislavě v kvalifikačním zápase proti reprezentaci Faerských ostrovů (výhra 3:0).\nZa slovenskou reprezentaci odehrál v letech 1996–2005 celkem 26 utkání a dal 3 góly v přátelských zápasech. Poprvé se prosadil 2. února 1997 proti domácí Bolívie, kde zařídil Slovensku výhru 1:0, a podruhé se dvakrát trefil 14. května 2002 v zápase proti Uzbekistánu, který slovenský tým vyhrál v Prešově 4:1.\n\n\n"}
{"id": "717935", "url": "https://cs.wikipedia.org/wiki?curid=717935", "title": "Take the Heat Off Me", "text": "Take the Heat Off Me\n\nTake The Heat Off Me je debutové album skupiny Boney M. vydané v červnu 1976. Titulní píseň \"Take The Heat Off Me\" je cover verzí italského hitu z roku 1974 Nessuno mai, zpívaného sicilskou umělkyní Marcellou Bellou a napsaného jejím bratrem Giannim Bellou a Giancarlem Bigazzim. Album obsahuje píseň \"Daddy Cool\", která se umístila na 65. místě v hitparádě Billboard Hot 100 a na 11. v Club Play Singles.\n\nStrana A:\n\n\nStrana B:\n\n"}
{"id": "717940", "url": "https://cs.wikipedia.org/wiki?curid=717940", "title": "Love for Sale (album, Boney M.)", "text": "Love for Sale (album, Boney M.)\n\nLove for Sale je druhé album skupiny Boney M., které vyšlo v květnu roku 1977. Album obsahuje píseň \"Ma Baker\", která se umístila na 96. místě v hitparádě Billboard Hot 100 a na 31. místě hitparády Club Play Singles.\n\nStrana A:\n\nStrana B:\n"}
{"id": "717949", "url": "https://cs.wikipedia.org/wiki?curid=717949", "title": "Nachal Bohu", "text": "Nachal Bohu\n\nNachal Bohu ( נחל בוהו) je vádí v jižním Izraeli, v severní části Negevské pouště.\n\nZačíná v nadmořské výšce okolo 150 metrů v prostoru města Netivot. Směřuje pak k jihozápadu po okraji města a vede zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Z jihu míjí pahorek Giv'ot Ejtun a vesnice Kfar Majmon a Šokeda. Od severu sem ústí vádí Nachal Šuva. Tok se stáčí k západu a jižně od vesnice Be'eri ústí zprava do vádí Nachal Grar.\n\nNa horním toku vyrostl přes Nachal Bohu nový železniční most pro budovanou železniční trať Aškelon-Beerševa, který překonává údolí ve výšce 25 metrů.\n\n"}
{"id": "717951", "url": "https://cs.wikipedia.org/wiki?curid=717951", "title": "Nachal Šuva", "text": "Nachal Šuva\n\nNachal Šuva ( נחל שובה) je vádí v jižním Izraeli, v severní části Negevské pouště.\n\nZačíná v nadmořské výšce okolo 100 metrů v jižně od vesnice Sa'ad. Směřuje pak k jihu zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Prochází mezi vesnicemi Alumim a Šuva a míjí pahorek Tel Šichan. Z východu míjí vesnici Be'eri, ze západu Kfar Majmon a Šokeda. Pak ústí zprava do vádí Nachal Bohu.\n\nV roce 2002 udělil stát pokutu vesnici Alumim za znečištění toku Nachal Šuva a návazných vádí odpadními vodami.\n\n"}
{"id": "717955", "url": "https://cs.wikipedia.org/wiki?curid=717955", "title": "Oceans of Fantasy", "text": "Oceans of Fantasy\n\nOceans of Fantasy je čtvrté studiové album skupiny Boney M. vydané v září 1979. Toto album se stalo druhým v pořadí, které se umístilo na špičce britského hudebního žebříčku.\n\nStrana A:\n\n\nStrana B:\n\n"}
{"id": "717966", "url": "https://cs.wikipedia.org/wiki?curid=717966", "title": "Pálka (rozcestník)", "text": "Pálka (rozcestník)\n\nPálka může být:\n\n\n"}
{"id": "717967", "url": "https://cs.wikipedia.org/wiki?curid=717967", "title": "Pycnonemosaurus", "text": "Pycnonemosaurus\n\nPycnonemosaurus („ještěr z hustého lesa“) byl rod středně velkého masožravého dinosaura (teropoda) z čeledi Abelisauridae. Žil v období svrchní křídy (asi před 70 miliony let) na území dnešní Brazílie (Cambebe, stát Mato Grosso).\n\nTento teropod je v současnosti znám pouze podle nekompletní fosilní kostry, sestávající z 5 zubů, části sedmi ocasních obratlů, distální části pravé stydké kosti, pravé holenní kosti a části pravé lýtkové kosti. Holotyp nese označení \"DGM 859-R\". Tvar stydké kosti a výběžku kosti holenní tohoto dinosaura odlišují od všech ostatních zástupců abelisauridů. Typový druh \"Pycnonemosaurus nevesi\" byl formálně popsán paleontology Kellnerem a Camposem v roce 2002.\n\nNení jisté, jak velkým dravcem pyknonemosaurus byl. Podle původních odhadů pravděpodobně dosahoval délky kolem 6 až 7 metrů a výšky v kyčlích přes 2 metry (novější výzkum však ukazuje, že mohl dosahovat délky kolem 8,9 metru). Stejně jako ostatní velcí abelisauři představoval nejspíš dominantního predátora ve svém ekosystému. Pohyboval se po silných zadních nohách, přední byly krátké a zakrnělé.\n\n\n"}
{"id": "717968", "url": "https://cs.wikipedia.org/wiki?curid=717968", "title": "Nájem", "text": "Nájem\n\nNájem je typ závazku, který vznikne uzavřením nájemní smlouvy. V ní se pronajímatel a nájemce dohodnou na tom, že nájemce může za \"nájemné\" dočasně užívat určitou konkrétní věc pronajímatele. Nájemce může pronajatou věc dále pronajmout (\"podnájem\"), jestliže s tím souhlasí pronajímatel. Pronajímat lze věci nemovité i nezuživatelné věci movité nebo i část nemovité věci. Také lze pronajmout věc, která má v budoucnu teprve vzniknout, ale pouze pokud je možné tuto věc dostatečně přesně určit v době uzavření smlouvy.\n\nDruhy nájmu: obecný, nájem bytu, prostoru sloužícího k podnikání, podnikatelský nájem movitých věcí, nájem dopravního prostředku a ubytování.\n\nPředmětem nájmu mohou být:\n\nMezi pojmové znaky nájmu se řadí přenechání individuálně určené věci do užívání, dočasnost a úplatnost. Pro shrnutí a lepší porozumění: „podstata nájmu je dočasné přenechání pronajaté věci nájemci za úplatu“. Nájemce si musí být dobře vědom faktu, že není vlastníkem pronajaté věci, ale jejím pouhým dočasným uživatelem.\n\nPronajímatel je osoba, která pronajímá určitou věc. Základními povinnostmi pronajímatele je přenechat věc nájemci v takovém stavu, aby jí mohl užívat k obvyklému účelu a udržovat danou věc ve stavu, aby mohla sloužit k užívání, pro které byla pronajata. Zároveň povinností pronajímatele je odevzdat nájemci věc se vším, co je potřeba k jejímu řádnému užívání, jedná se zejména o příslušenství věci nebo listiny, aby mohla být pronajatá věc trvale užívána (např. rezervní pneumatika, technický průkaz od vozidla, manuál a poučení, jak o pronajatou věc pečovat). Povinnost je zajistit nájemci nerušené užívání pronajaté věci po dobu nájmu. Pronajímatel má právo požadovat přístup k pronajaté věci za účelem kontroly, zdali je věc užívána řádným způsobem.\n\nNájemce je osoba, která si za určitý obnos (nájemné) věc pronajala. Povinností nájemce je pronajatou věc užívat za předpokladu, že tak bylo stanoveno ve smlouvě, a musí ji užívat takovým způsobem, na kterém se písemně dohodl s pronajímatelem. Nájemce má právo poskytnout pronajatou věc podnájemníkovi, pokud s tím souhlasí pronajímatel. Další povinností plynoucí nájemci je také strpět určité opravy, které nelze odložit na dobu po uplynutí nájemní smlouvy, ačkoliv mu nastalé opravy způsobí omezení v užívání pronajaté věci.\n\nNájemní smlouva je dokument, uzavřený mezi pronajímatelem a nájemcem. Smlouva musí být vyhotovena v písemné formě a měla by obsahovat určité náležitosti, např. \"označení předmětu nájmu, vymezení příslušenství, pronajímaný objekt musí být označen číslem, umístěním v domě, označením čísla domu, ulice nebo obce, ve které se pronajímaný objekt nachází. Podstatné je uvést počet místností, rozsah příslušenství bytu s jeho vybavením, stav bytu/domu, výše nájemného, způsob plateb, případy, kdy je možné, že pronajímatel zvýší nájem, úhrada za poskytnuté služby a možnosti změny nájemní smlouvy.\" Bez uvedení těchto náležitostí je smlouva neplatná. Pokud není nájemní smlouva uzavřena písemně, pronajímatel nemá právo cokoliv namítat vůči nájemci a prohlašovat neplatnost smlouvy z důvodu, že nájemní smlouva nebyla dodržena. Existuje však výjimka. Pokud nájemce užívá byt/dům po dobu tří let a přesto nebyla uzavřena nájemní smlouva v písemné formě, považuje se za uzavřenou. Jedná se o tzv. faktický nájem. Slouží jako ochrana proti pronajímateli před jeho rozhodnutím náhle ukončit nájem. Od nájemní smlouvy musíme odlišit tzv. \"podnájemní smlouvu\". Podnájem je vztah, kdy samotný nájemce domu nebo bytu či jen jeho část pronajme další osobě „podnájemci“. Podnájem na rozdíl od nájmu není zákoně chráněn.  V této smlouvě lze zaznamenat důvody pro výpověď z podnájmu, výpovědní lhůtu či důvody odstoupení od smlouvy. Zánik podnájmu je vždy nejpozději se zánikem nájmu nebo po uplynutí doby, na kterou byl sjednán.\n\nDo nájemní smlouvy je zahrnut také prostor sloužící k podnikání – prostor, místnost, pouze v případě, je-li účelem nájmu podnikatelská činnost a její provozování, bez zřetel na skutečnost, je-li účel samotného nájmu v nájemní smlouvě zaznamenán. Při ukončení nájmu formou výpovědi ze strany pronajímatele, je nájemce oprávněn požadovat náhradu \"„zákaznické základny“\", která byla vytvořena nájemcem, v době nájmu. Její výše není přesně stanovena a tak závisí čistě na dohodě smluvních stran nebo rozhodnutí soudu.  Avšak tato náhrada není vymahatelná v případě, došlo-li k výpovědi z nájmu kvůli hrubému porušení povinností. Ve smlouvě o prostoru sloužícího k podnikání může být zaznamenáno také například povinnost nájemce zajistit údržbu a úklid v předmětu nájmu. Další typ nájemní smlouvy je přenechání dopravního prostředku.  Povinností pronajímatele je odevzdat nájemci spolu s dopravním prostředkem veškeré potřebné doklady, tak aby byl prostředek způsobilý k běžnému užívání. Pokud se tak nestane, právo nájemce je požadovat odstranění vady. A jeho povinností je udržovat dopravní prostředek v takovém stavu, v jaké jej nájemce od pronajímatele převzal, ačkoliv s přihlédnutím k obvyklému opotřebení.\n\nNájem je obecně ve smyslu ustanovení občanského zákoníku dočasným právním vztahem. Nabízí se hned dvě možnosti k uzavření smlouvy. Nájemní smlouva je tedy možná uzavřít na dobu určitou, tak na dobu neurčitou. Pokud účastníci nebudou mít vůli sjednat nájem na dobu určitou, bude to automaticky znamenat uzavření smlouvy na dobu neurčitou. Pokud je nájem sjednán na dobu určitou, je nutno tuto dobu ve smlouvě vymezit. Dohodne-li se pronajímatel a nájemník na době určité, která je delší než padesát let, má se za to, že nájem je ujednán na dobu neurčitou s tím, že lze v prvních padesáti letech smlouvu vypovědět pouze z ujednaných důvodů v určité předem dohodnuté výpovědní době. Nájem bytu podle nového občanského zákoníku může skončit za určitých podmínek. Těmi důvody jsou: dohoda pronajímatele a nájemce, uplynutí doby, ukončení výkonu práce, nemožnost plnění, smrt nájemce, odstoupení od smlouvy, splynutí, narovnání, zánik členství v bytovém družstvu, vyklizení bytu nebo výpovědí.\n\nKauce znamená peněžitou jistotu, dočasnou zálohu. Slouží k zajištění povinností nájemce plynoucí z nájmu. Kauce nesmí být větší než šestinásobek měsíčního nájemného. Po skončení doby nájmu pronajímatel kauci vrátí nájemci.\n\nNájemné (v hovorové češtině se používá též výraz \"činže\", zkomolenina z německého \"Zins\" - úrok) je označení pro úplaty za užívání věci, kterou si nájemník pronajal. Vedle samotné částky nájemného může být povinností nájemce uhradit i platby, které s pronajatou věcí souvisejí (např. dodávky vody, odvádění odpadních vod nebo také dodávky elektřiny či plynu). Zatímco přepsat elektřinu nebo plyn na nájemníka je možné bez problémů, vodné, stočné a teplou vodu z tepláren ze zákona pronajímatel převést nemůže. Aby povinnosti spojené s platbami za energie přešly na nájemce, je nutné provést u změnu odběratele v daném odběrném místě. Výše nájemného je určená dle smluvní dohody mezi pronajímatelem a nájemcem, ale omezena zákonem o cenách č. 526/1990 Sb. Podle tohoto zákona pronajímatel nesmí zneužít svého hospodářského postavení k tomu, aby mohl získat nepřiměřený prospěch prodejem za cenu, která zahrnuje neoprávněné náklady či nepřiměřený zisk. Také nájemce nesmí zneužít svého hospodářského postavení ve prospěch nákupu za cenu, která nedosahuje oprávněných nákladů. Pokud nebyla v nájemní smlouvě stanovena výše nájemného, nájemce platí tzv. obvyklé nájemné, jehož částka je přiměřená věci a místním okolnostem.\n\nNájemné může mít podobu peněžité formy, ale také i nepeněžité. Tou se rozumí platba nájemného v \"naturáliích\" (výrobky, zboží, suroviny) nebo také \"provedením určitých prací\" (rekonstrukce věci) či \"poskytování určitých služeb\" (správa budovy).\n\nPříjem z pronájmu movitých a neovitých prostor má několik výhod: \n\n\n\n"}
{"id": "717974", "url": "https://cs.wikipedia.org/wiki?curid=717974", "title": "Čaradice", "text": "Čaradice\n\nČaradice (maďarsky Csárad, německy Tharaditz, \"do roku 1927 Čaradce\") jsou obec na Slovensku v okrese Zlaté Moravce.\n\nObec Čaradice se nachází na rozhraní Podunajské pahorkatiny a Západních Karpat. V její blízkosti leží pohoří Pohronský Inovec a protéká řeka Hron. Medzi Čaradicemi a sousedními Tekovskými Nemcemi je na levostranném přítoku Hronu přehradní nádrž. Nadmořská výška samotné obce je 270 metrů, katastr leží mezi 200 a 900 metry.\n\nPrvní písemná zmínka pochází z roku 1209 jako Charat, později doložené názvy jsou Chorad (1326), Cšaradicze (1773), Čaradce (1920), Čaradice (1927), maď. Csarád. Obec patřila opatství v Hronském Beňadiku, v roce 1326 zemanům z Čaradic, v roce 1386 panství Jelenec a od konce 17. století panství Zlaté Moravce. Obyvatelé se živili převážně zemědělstvím, vinařstvím a lesním hospodářstvím. Zemědělský ráz si obec zachovala dodnes. Počet původních obyvatel mírně klesá, mnohé domy se stávají víkendovými chalupami pro obyvatele větších měst.\n\n\n"}
{"id": "717976", "url": "https://cs.wikipedia.org/wiki?curid=717976", "title": "Funkštejn", "text": "Funkštejn\n\nFunkštejn (též \"Finkenštejn\") byl hrad, který pravděpodobně stával v okolí Klášterce nad Ohří.\n\nO historii hradu je velmi málo zpráv. Založit ho pravděpodobně nechal Vilém ze Šumburku. Ten roku 1435 nechal u Klášterce nad Ohří postavit hrad Nový Šumburk, který ovšem ke konci života musel z ekonomických důvodů prodat. Proto se rozhodl vybudovat si nový hrad Funkštejn. Z roku 1465 pochází jediná písemná zmínka o hradu, v níž je zmiňován jako pustý. Hrad pravděpodobně nikdy nebyl dostavěn, protože Vilém zemřel už roku 1450. Roku 1466 prodali Bedřich a Jan ze Šumburku funkštejnský statek Bedřichovi ze Šumburku. Ten jej připojil k Perštejnu.\n\nPřesná lokace hradu není známá. Dosud se podařilo zjistit, že stával v okolí Klášterce nad Ohří, čemuž nahrává fakt, že v 16. století je zde doložen les Finkenštejn. Na Müllerově mapě Čech z roku 1720 je pod názvem Finkelstein chybně označen hrad Perštejn. Na jihovýchod od Měděnce v dnes již neexistující obci Venkov (zanikla roku 1974) stával nad rybníkem blíže neznámý opevněný objekt. Ještě ve druhé polovině 19. století se o pozůstatcích zmiňuje F. Bernau. Je možné, že se jednalo o hrad Funkštejn, protože vesnice nikdy netvořila samostatný statek a nacházela se téměř uprostřed bývalého funkštejnského panství. Existuje ovšem také méně pravděpodobná hypotéza, že se jedná o dosud přesně nelokalizovanou tvrz Měděnec, která ale s největší pravděpodobností stávala přímo v Měděnci.\n\n\n\n"}
{"id": "717978", "url": "https://cs.wikipedia.org/wiki?curid=717978", "title": "Červený Hrádok", "text": "Červený Hrádok\n\nČervený Hrádok je obec na Slovensku v okrese Zlaté Moravce.\n\nČervený Hrádok leží v severozápadní části Pohronské pahorkatiny v nadmořské výšce 183 m, katastr se rozkládá mezi 170 a 220 metry n.m. Má charakter pahorkatiny, podkladem jsou třetihorní jíly a štěrky, kryté spraší. Většina území je odlesněna, na jihovýchodě jsou zbytky dubových a akátových lesů.\n\nPrvní písemná zmínka o obci pochází z roku 1386 (udávána jako \"Verusuar\"). Z pozdějších pramenů jsou doloženy názvy \"Veresuar\" (1397), \"Weresswar\" (1773), \"Verešvár\" (1920), \"Červený Hrádok\" (1927), maď. \"Vörösvár\", \"Barsvörösvár\". Obec patřila panství Jelenec, od konce 17. století místním zemanům (rodinám Bacskády, Beliczay, Gaál, Majthényi, Tajnay a Révay). V první polovině 17. století trpěla tureckou okupací, obyvatelé byli nuceni Turkům platit v penězích i naturáliích.\n\nObyvatelé se živili především zemědělstvím, tradici má pěstování vína. Tento ráz si obec udržela dodnes.\n"}
{"id": "717979", "url": "https://cs.wikipedia.org/wiki?curid=717979", "title": "Jeter", "text": "Jeter\n\nPříjmení Jeter nosí více různých osobností:\n\n"}
{"id": "717981", "url": "https://cs.wikipedia.org/wiki?curid=717981", "title": "Nachal Asaf", "text": "Nachal Asaf\n\nNachal Asaf ( נחל אסף) je vádí v jižním Izraeli, v severozápadní části Negevské pouště.\n\nZačíná v nadmořské výšce okolo 100 metrů východně od vesnice Nirim a jihovýchodně od obce Ejn ha-Šloša. Směřuje pak k severovýchodu a severu zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Od jihu sem zprava ústí vádí Nachal Mivrach a Nachal Calif. U vesnice Re'im přijímá zleva od jihu krátké vádí Nachal Salim a o něco dále po proudu sem od západu ústí vádí Nachal Kisufim. Pak ústí zleva do vádí Nachal Besor.\n\n"}
{"id": "717987", "url": "https://cs.wikipedia.org/wiki?curid=717987", "title": "Choča", "text": "Choča\n\nChoča je obec na Slovensku v okrese Zlaté Moravce.\n\nZnámky osídlení oblasti pochází již z neolitu, první písemná zmínka o obci je z roku 1209, uváděna jako Hecze. Později se objevuje pod názvy Heche (1268), Hecche (1270), Hetchen (1275), Hecchen (1293), Hereche (1298), Kysheche (1372), Kyshecche a.n. Bardwzfewlde (1519), Naghheche (1520), Chocža (1773), Choča (1808), maď. Hecse. Obec patřila místním zemanům, ve 13. století část obce hradům Tekov a Hlohovec. V roce 1376 ji Forgáchovi násilně připojili ke svému panství Jelenec a od 17. století patřila panství Zlaté Moravce. Obyvatelé se živili převážně zemědělstvím.\n\nChoča leží v severovýchodní části Žitavské pahorkatiny v dolině Čerešňového potoka.\nVlastní obec se rozkládá v nadmořské výšce 180 metrů. Katastr má charakter pahorkatiny, je převážně odlesněný, podkladem jsou třetihorní jíly, písky a štěrky kryté spraší. Rozloha katastrálního území činí 4,39 km². \n\nV roce 2009 zde žilo 520 obyvatel, 99 % obyvatel tvoří Slováci.\n"}
{"id": "717995", "url": "https://cs.wikipedia.org/wiki?curid=717995", "title": "Rona Cup 2007", "text": "Rona Cup 2007\n\nRona Cup 2007 byl hokejový turnaj konající se v Trenčíně v roce 2007. Pohár začínal 9. srpna a končil 11. srpna. Titul získala počtvrté ve své historii HC Dukla Trenčín.\n\nPři rovnosti bodů rozhoduje rozdíl skóre\n\n"}
{"id": "717996", "url": "https://cs.wikipedia.org/wiki?curid=717996", "title": "Kleinštejn", "text": "Kleinštejn\n\nKleinštejn je zřícenina hradu tradičně umisťovaná na ostrožnu, která vybíhá z úbočí Humnického vrchu v Doupovských horách. Nachází se na okraji vojenského újezdu Hradiště asi 1,5 kilometru jihozápadně od Kotviny u Klášterce nad Ohří.\n\nPočátky hradu jsou nejasné. První písemná zmínka o něm je z roku 1435, kdy patřil Žibřidovi ze Žďáru. Brzy poté ho získal Vojtěch z Doupova, který vedl spory s Vendem z Illburka, majitelem sousedního hradu Egerberka. Jak vyplývá ze soudní žaloby z roku 1437 podané Vojtěchem, jistý Jan z popudu Venda z Illburka hrad Kleinštejn dobyl a pobořil.\n\nO spojení místa a jména hradu existují pochyby, protože písemné prameny zmiňují existenci hradu pouze v patnáctém století, zatímco většina archeologických nálezů pochází z poloviny třináctého až čtrnáctého století a pouze malá část je ze století patnáctého. Jiří Úlovec proto navrhl spojení písemných zpráv o Kleinštejnu s tvrzištěm u zaniklé vesnice Zakšov, čemuž však odporují jeho malé rozměry. Ztotožnění zříceniny na Humnickém vrchu se jménem Kleinštejn podporuje výskyt alespoň malého množství keramiky z patnáctého století a zpochybnění výsledků nevelkého archeologického výzkumu, který zřejmě nezachytil kulturní vrstvu vzniklou během života hradu, ale pouze pahorek destrukce nějakého zdiva. Kromě toho August Sedláček spojil místo se jménem Kleinštejn, protože „les se v těchto končinách Klingenstein nazýval“.\n\nJednodílný hrad patřil mezi hrady bergfritového typu. Měl lichoběžníkový půdorys vymezený hradbou širokou 180 centimetrů. V čele stál ve východním nároží okrouhlý bergfrit o průměru asi deset metrů se zdmi silnými 3,7 metru, které se dochovaly do výšky pouhých dvou metrů. Pravděpodobně byl opatřený břitem. Pod ním bývala přibližně v polovině jižní strany brána. Na severní straně nádvoří stával částečně podsklepený palác ve tvaru písmene L, přepažený několika příčkami. Terénní relikty naznačují existenci další budovy v jihozápadním nároží. Celý hrad obepínala parkánová hradba silná 80 centrimetrů, která vymezovala asi pět metrů široký parkán. Přístupnou jižní stranu chránil z části zasypaný příkop, před kterým se snad nacházelo předhradí.\n\nZbytky hradu se nachází ve vojenském výcvikovém prostoru, a nejsou volně přístupné.\n\n\n"}
{"id": "718003", "url": "https://cs.wikipedia.org/wiki?curid=718003", "title": "Muži", "text": "Muži\n\nMuži mohou být:\n\n\n"}
{"id": "718005", "url": "https://cs.wikipedia.org/wiki?curid=718005", "title": "Štrand", "text": "Štrand\n\nŠtrand (v srbské cyrilici Штранд) je oblíbená pláž, která se nachází v Novém Sadu na břehu Dunaje, nedaleko mostu Svobody. Svůj název má z německého výrazu pro pláž Strand. Rozkládá se na ploše sedmi hektarů ve čtvrti Liman a z městské strany přechází v park.\n\nV letních měsících bývá pláž velmi často navštěvována obyvateli města, počet lidí se pohybuje kolem jednotek, ale může dosáhnout až několika desítek tisíc.\n\nPláž byla otevřena v roce 1911 a v roce 2011 oslavila sto let své existence. Kromě toho se na pláži a v jejím okolí konají četné kulturní akce a soutěže.\n\n"}
{"id": "718011", "url": "https://cs.wikipedia.org/wiki?curid=718011", "title": "Třetina", "text": "Třetina\n\nTřetina může být:\n\n\n"}
{"id": "718014", "url": "https://cs.wikipedia.org/wiki?curid=718014", "title": "Antonín Florentský", "text": "Antonín Florentský\n\nAntonín Florentský, Antonio Pierozzi, zvaný De Forciglioni, (1. března 1389 Florencie – 2. května 1459 Florencie) byl dominikánský mnich, florentský arcibiskup a vynikající právník.\nNarodil se do rodiny notáře Mikuláše Pierozziho. Jeho rodina měla veklý vliv na jeho křesťanskou a intelektuální výchovu.\nV roce 1405 vstoupil do dominikánského řádu. Prvními stupni v jeho kariéře byly posty převora v italské Cortoně, ve Fiesole, v Neapoli a v klášteře Santa Maria sopra Minerva v Římě. Zde se také stal generálním revizorem a generálním vikářem dominikánů.\nPři svém působení v Římě se Antonín spřátelil s papežem Evženem IV., který ho využíval jako rádce, a před svou smrtí Antonína povolal, aby se mu vyzpovídal a přijal svátost nemocných.\n\nPo návratu do Florencie se Antonín zúčastnil florentského koncilu, který ukončil schizma mezi západní a východní církví.\nZa finanční podpory rodiny Medicejských založil ve Florencii klášter San Marco, který byl vyzdoben freskami dominikána Fra Angelica.\nRoku 1446 byl Antonín jmenován florentským arcibiskupem. Podle pověsti neměl koně, ale jen mulu, na níž každý rok cestoval po své diecézi, kázal, učil a pomáhal chudým.\nKdyž v roce 1447 vypukla ve Florencii morová nákaza a navíc došlo k zemětřesení, osobně pečoval o nemocné, umírající a o florentské rodáky, kteří přišli o střechu nad hlavou.\nV posledních letech života se stal Antonín florentským vyslancem a papež Pius II. jej jmenoval do výboru pro reformu papežského dvora.\n\nPo své smrti byl pochován v klášteře San Marko, který založil.\n\nKanonizován byl papežem Hadriánem IV. v roce 1523.\n\nSvátkem tohoto světce se stal 10. květen.\n\nRavik, S.: \"O světcích a patronech\". Praha: Levné knihy KMa, 2006. ISBN 80-7309-343-X\n"}
{"id": "718017", "url": "https://cs.wikipedia.org/wiki?curid=718017", "title": "Anděla Dvořáková", "text": "Anděla Dvořáková\n\nAnděla Dvořáková (30. května 1927 – 5. září 2011) byla předsedkyně Českého svazu bojovníků za svobodu (ČSBS), v jehož čele stála od roku 2001. Členkou svazu pak byla od roku 1946. V roce 2009 byla vyznamenána Řádem Tomáše Garrigua Masaryka I. třídy.\n\nNarodila se v Sudovicích a jejím otcem byl Josef Sobotka, šéfredaktor Melantrichu a poslanec prvorepublikového parlamentu za národní socialisty, který se podílel na protinacistickém odboji a zahynul roku 1943 v německém vězení. Po druhé světové válce vstoupila do Svazu protifašistických bojovníků (dnes Český svaz bojovníků za svobodu). Byla členkou Komunistické strany Československa a přísedící u berounského okresního soudu. V roce 2006 kandidovala neúspěšně v senátních volbách v okrese Litoměřice za stranu Politika 21. V říjnu 2009 u příležitosti 91. výročí české státnosti vystoupila v panteonu Národního muzea s projevem, v němž zkritizovala české politiky a pochválila prezidenta Václava Klause za jeho postoj k Lisabonské smlouvě. Mimo jiné též řekla:\nV červnu 2011 kritizovala českou vládu za údajně vstřícný postoj vůči sudetským Němcům.\n\n"}
{"id": "718021", "url": "https://cs.wikipedia.org/wiki?curid=718021", "title": "Středoevropský pohár 1933", "text": "Středoevropský pohár 1933\n\nSezóna 1933 byla sedmým ročníkem Středoevropského poháru. Zúčastnily se dva nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým FK Austria Wien.\n\n"}
{"id": "718024", "url": "https://cs.wikipedia.org/wiki?curid=718024", "title": "Kotlík", "text": "Kotlík\n\nKotlík může být:\n\n"}
{"id": "718026", "url": "https://cs.wikipedia.org/wiki?curid=718026", "title": "Středoevropský pohár 1934", "text": "Středoevropský pohár 1934\n\nSezóna 1934 byla osmým ročníkem Středoevropského poháru. Zúčastnily se nejlepší týmy z uplynulého ročníku domácí ligy z Československa, Rakouska, Maďarska a Itálie. Vítězem se stal tým Bologna FC 1909.\n\n"}
{"id": "718037", "url": "https://cs.wikipedia.org/wiki?curid=718037", "title": "Zlatý věk Venuše", "text": "Zlatý věk Venuše\n\nZlatý věk Venuše (anglicky \"Venus Prime\" nebo též \"Arthur C. Clarke's Venus Prime\") je sci-fi série obsahující šest románů amerického spisovatele Paula Preusse. Jsou to tyto:\n\nJednotlivé knihy spojuje ústřední postava série, krásná a záhadná Sparta s neobvyklými schopnostmi, dílo pokročilého bioinženýrství. Sparta si nedokáže vybavit vzpomínky z posledních tří let a pokouší se poodhalit minulost, aby mohla zachránit svou budoucnost.\n\nSérie je inspirována tvorbou britského autora Arthura C. Clarka.\n\nČesky sérii vydalo nakladatelství Baronet.\n\nLinda byla velmi nadané a talentované dítě. Její rodiče založili projekt SPARTA, zkratka znamená Stanovení a rozvíjení zdrojů specifických nadání. Tento projekt se pokouší rozvíjet přirozenou lidskou inteligenci, což lépe funguje u dětí než u dospělých. Lindiným rodičům se podaří získat grant na provoz vzdělávacího zařízení a shromáždí zde několik dalších nadaných dětí, které se mají v budoucnu zařadit mezi elitu. Linda však zmizí a její rodiče se stanou obětí podezřelé nehody. Projekt SPARTA je rozpuštěn. Linda je dlouhá léta považována za mrtvou.\n\nSparta - její krásu zahaluje minulost a její schopnosti dalece převyšují možnosti ostatních lidí. Stěžejní vzpomínky jsou však uzamčeny v temných zákoutích jejího mozku. Kým doopravdy je? Proč je teď na Zemi a co dělala na Venus Station? Sparta si uvědomí, že musí zjistit tyto klíčové otázky, aby se dozvěděla, co se s ní událo a proč.\n\nTým vědců je uvězněn v pekle Venuše a Sparta musí riskovat svůj život k jejich záchraně. Její akce vedou k odhalení záhadného artefaktu: nesporného důkazu života na jiné planetě, což Spartě umožňuje poodhalit roušku tajemství kolem svého vlastního původu.\n\nPo dlouhé době byl konečně nalezen důkaz extraterestriálního života: plaketa objevená na severním pólu planety Mars. Poté, co je tento mimozemský artefakt ukraden a v Labyrinth City se udějí dvě vraždy, Sparta je nucena riskovat svůj život a identitu během řešení případu. Jak se záhada postupně vyjasňuje, z vyšetřování se stává závod o získání plakety - úkol, jenž s určitostí odkryje mnohem větší důkaz, než jaký kdy učinili vědci ze Země. \n\nSparta se zotavuje ze své mise popsané v knize \"Smrt na Fobosu\", avšak odpočinek nemá dlouhého trvání. Vydává se na interplanetární pátrání. Členové Svobodného ducha - náboženského kultu mají tendenci získat pod svou kontrolu všechny světy galaxie a infiltrovali do organizace Space Board. Spartino podezření roste s blížícím se datem pozemské mise do atmosféry Jupiteru. Je přesvědčena, že mise se dostala do rukou kultu a jen ona je schopna je zastavit.\n\nMnoho rozruchu vyvstane v galaxii nad průzkumnou misí na Jupiterův měsíc Amalthea. Misi vede věhlasný profesor J.Q.R. Forster. Úkolem Sparty je dohlížet na průzkumnou expedici. Její úkol nabyde nebezpečnějších rozměrů, když na Amalthei \"náhodně\" havaruje Sir Randolph Mays, Forsterův rival. Mays si plánuje nárokování Forsterových objevů a pouze Sparta je schopna zabránit sabotáži.\n\nMise profesora Forstera na Amaltheu neskončila bez následků. Díky explozi ledových gejzírů je odhalena dávná mimozemská loď. Když se náhle extraterestriální loď vydá vstříc černé díře, musí Sparta zjistit důvod. Záhadný vetřelec ví, že následující události určí budoucnost Země. Jak mimozemské plavidlo nabírá svůj pradávný kurs, úkladný Sir Mays a Sparta směřují k vzájemnému závěrečnému souboji.\n\n\n"}
{"id": "718040", "url": "https://cs.wikipedia.org/wiki?curid=718040", "title": "Evropské hnutí 15-M", "text": "Evropské hnutí 15-M\n\nEvropské hnutí 15-M, španělsky El Movimiento 15-M, nebo také El Movimiento de los indignados, je hnutí, jež vzniklo 15. května 2011 ve Španělsku jakožto reakce na současnou politickou situaci napříč celou Evropskou unií. Podobné projevy lze nalézt například v Řecku a celé řadě Evropských zemí.\n\nMottem hnutí je \"Skutečná demokracie teď\" nebo také \"Pravá demokracie teď\", což je vykládáno tak, že současná demokracie není pravou demokracií, protože vlády a nadvládní organizace často rozhodují v rozporu s názorem občanů, čímž jsou porušovány základní atributy demokracie, a tím pádem tu, podle hnutí 15-M, dnes žádná skutečná demokracie není.\n\nHnutí 15-M se vykazuje odmítavým postojem k politické vládě, centralistické politice Evropské unii nebo také k úsporným škrtům, které mají v první řadě za cíl splácet dluhy vzniklé vůči bankám, nadnárodním korporacím a až v druhé řadě zachraňovat domácí ekonomiku.\n\n"}
{"id": "718042", "url": "https://cs.wikipedia.org/wiki?curid=718042", "title": "Jiří Jirouš", "text": "Jiří Jirouš\n\nJiří Jirouš (4. srpna 1923 Praha – 28. července 2005 tamtéž) byl český klavírista, houslista, dirigent a hudební skladatel.\n\nStudoval současně gymnázium a na Pražské konzervatoři skladbu u Aloise Háby. Vedle toho byl od roku 1934 v klavíru soukromým žákem profesorky Ilony Štěpánové-Kurzové a na housle byli jeho učiteli Bedřich Voldan a Richard Zika. Po absolvování gymnázia a konzervatoře studoval dirigování v mistrovské škole Václava Talicha a hudební vědu a estetiku na Karlově univerzitě.\n\nNejprve se věnoval sólové dráze koncertního klavíristy a houslisty. Účinkoval v řadě koncertů i v Československém rozhlase. V roce 1942 nastoupil jako asistent šéfa opery Národního divadla. V roce 1945 se stal korepetitorem a dirigentem Velké opery 5. května. V letech 1946–1948 hostoval v řadě evropských divadel, kde dirigoval hlavně opery českých autorů (Leoš Janáček, Antonín Dvořák, Bedřich Smetana, Bohuslav Martinů a Alois Hába). Kromě toho uskutečnil několik koncertů se svou manželkou Vlastou Urbanovou, zpěvačkou Národního divadla.\n\nV prosinci roku 1948 se stal dirigentem Národního divadla. Nejprve (1948–1951) působil jako šéf činoherního orchestru a od roku 1951, až do odchodu do důchodu v roce 1988, jako dirigent operního orchestru. Dirigoval téměř všechny opery pucciniovského a verdiovského repertoáru, v Národním divadle nastudoval a uvedl v roce 1975 operu Bohuslava Martinů \"Ariadna\" ve vlastním překladu.\n\n\n\n"}
{"id": "718046", "url": "https://cs.wikipedia.org/wiki?curid=718046", "title": "Seznam zkratek používaných v církevních dokumentech", "text": "Seznam zkratek používaných v církevních dokumentech\n\nSeznam obsahuje zkratky používané v církevních dokumentech, případně i v jiných, příbuzných pracích.\n\n\n\n"}
{"id": "718048", "url": "https://cs.wikipedia.org/wiki?curid=718048", "title": "Pavel Vrba", "text": "Pavel Vrba\n\nJméno Pavel Vrba patří více osobám:\n\n\n"}
{"id": "718052", "url": "https://cs.wikipedia.org/wiki?curid=718052", "title": "Tekovské Nemce", "text": "Tekovské Nemce\n\nTekovské Nemce jsou obec na Slovensku v okrese Zlaté Moravce.\n\nTekovské Nemce leží na přechodu Pohronské pahorkatiny a Pohronského Inovce v nadmořské výšce 246 m. Podkladem v pahorkatinné části jsou vápnité jíly a písky, v severní části jsou strmé svahy Inovce tvořeny převážně andezitem. Půdy jsou převážně hnědé lesní a hnědozem. Část katastru je pokryta převážně listnatým lesem (duby, buky, javory).\n\nPrvní písemná zpráva o obci pochází z roku 1265 či 1275, kdy je uváděna pod názvem Nempty, později jsou doloženy názvy Nimthi (1276), Nemcze (1773), Tekovské Nemce (1948). \nPatřila místním zemanům a opatství Hronský Beňadik. V roce 1291 se část obce stává majetkem ostřihomské kapituly, jejím úplným vlastnictvím se stává v r. 1387. V roce 1573 místo vyplenili Turci. Od roku 1776 patřila banskobystrickému biskupství.\nObyvatelé se tradičně živili zemědělstvím. V první polovině 20. století bylo známé zdejší dřevořezbářství a výroba houslí.\n\n\n"}
{"id": "718053", "url": "https://cs.wikipedia.org/wiki?curid=718053", "title": "Jean-Baptiste Carpeaux", "text": "Jean-Baptiste Carpeaux\n\nJean-Baptiste Carpeaux (14. května 1827, Valenciennes, Francie - 12. října 1875, Courbevoie) byl francouzský sochař a malíř.\n\nByl nejvýznamnějším sochařem ve Francii a také portrétistou v době tzv. druhého císařství za vlády Napoleona III.. Je autorem slavného dynamického sousoší \"Tance\" na průčelí pařížské Opery (1869) a alegorických postav na fontáně Čtyř světových stran.\n\nV současné době (2014) se koná v pařížském Musée d'Orsay velká výstava jeho děl.\n\n\n"}
{"id": "718058", "url": "https://cs.wikipedia.org/wiki?curid=718058", "title": "Kuna (rozcestník)", "text": "Kuna (rozcestník)\n\nKuna může být:\n\n\n\n\n"}
{"id": "718060", "url": "https://cs.wikipedia.org/wiki?curid=718060", "title": "Věnčitá tepna", "text": "Věnčitá tepna\n\nVěnčité tepny (též koronární tepny) jsou tepny, které přivádí krev do srdeční svaloviny a vyživují ji. Jsou proto zcela zásadní pro srdeční činnost. Vyskytují se u většiny obratlovců, nejlépe jsou ovšem vyvinuty u příčnoústých paryb (žraloci a rejnoci), krokodýlů, ptáků a savců – včetně člověka. Naopak u většiny kostnatých ryb a u primitivních čtyřnožců není systém koronárních tepen téměř vůbec vyvinut.\n\nRozlišují se dvě věnčivé tepny, pravá tepna věnčitá (\"arteria coronaria dextra\") a levá tepna věnčitá (\"arteria coronaria sinistra\"). Obě vychází z oblasti na samotném začátku aorty v oblasti těsně za poloměsíčitými chlopněmi. Následně se zanořují do srdeční svaloviny a vykazují vlnovitý průběh – to souvisí se značnými změnami objemu srdeční svaloviny.\nObě věnčité tepny jsou přibližně stejně silné. Pravá věnčitá tepna se však výrazně více větví, což souvisí s nedostatkem kyslíku v dutině pravé komory (svalovina je zde tedy odkázána výhradně na věnčité tepny).\n\nJednotlivé větve věnčitých tepen nemají dostatečně velké spojky s větvemi okolními (tzv. kolaterály). Když se věnčitá tepna zúží, dochází k zhoršenému zásobení dané části srdeční svaloviny kyslíkem, a snadno dochází k patologickým stavům. Onemocnění se nazývá Ischemická choroba srdeční. Nejčastěji dochází k zužování tepen při tzv. ateroskleróze.\n\nProjevem nedokrevnosti (tzv. ischemie) je pak bolest na hrudi - tj. angina pectoris. Pokud dojde k úplnému uzávěru některé z věnčitých tepen, pak může okrsek svaloviny zásobovaný touto tepnou začít odumírat a vzniká infarkt myokardu.\nLéčbou je buď zavedení stentu (t.j. jakési kovové výztuže) do zúženého místa pomocí tzv. katetru. Je zaváděn nejčastěji z tepny na zápěstí nebo z třísla - PCI prováděná intervenčním kardiologem.\n\nDalší možností je operace srdce - koronární by-pass - přemostění zúžených míst pomocí štěpů - nejčastěji prsních tepen nebo pomocí žil odebraných z dolních končetin. Operace je prováděna na pracovišti kardiochirurgie\n"}
{"id": "718064", "url": "https://cs.wikipedia.org/wiki?curid=718064", "title": "Černýš u Perštejna (tvrz)", "text": "Černýš u Perštejna (tvrz)\n\nTvrz Černýš stávala na blíže neznámém místě v obci Černýš nedaleko Perštejna.\n\nPrvní písemná zmínka o tvrzi je z roku 1604, kdy Markéta Borňová ze Lhoty prodala tvrz s poplužním dvorem a vesnicemi Okounov, Hora, Telcov a Tunkov bratrům ze Šteinsdorfu. Téhož roku ji získal Kryštof z Fictumu. Po Bílé hoře mu byl majetek zkonfiskován a roku 1623 jej koupil Kryštof Šimon z Thunu. To je zároveň poslední zmínka o tvrzi. Ta zanikla pravděpodobně někdy během 17. století.\n\n"}
{"id": "718066", "url": "https://cs.wikipedia.org/wiki?curid=718066", "title": "Práce s procesy v Unixu", "text": "Práce s procesy v Unixu\n\nkaždý proces, který se spustí se stane potomkem (synovským procesem) procesu, který jej spustil. Většinou se procesy spouští z příkazového interpretu (shell) stávají se tedy potomky shellu, který je jejich rodič (parent).\nKaždý proces má určité atributy:\nProces za každou cenu nemusí mít terminál. Mohou běžet odpojené od terminálu (detached). Jsou přezdívány démoni (deamons).\npříkazem ps se zjišťují informace o právě běžících procesech\nPříkaz ps bez parametrů vypíše procesy aktuálního uživatele, běžící na aktuálním terminálu. Pro podrobnější informace můžeme za příkaz ps použít přepínač – l. Příkaz ps vypíše například údaje o UID (číslo vlastníka procesu), PID (číslo procesu), PPID (číslo rodičovského procesu), PRI (priorita procesu), stav procesu (běžící, spící, čekající na vstupně/výstupní operaci, zastavený, zombie), C (využití procesoru) apod. Příkaz ps má poměrně dost dalších přepínačů. Podrobnější informace lze dohledat v manuálových stránkách příkazu ps (man ps).\nUnix je víceúlohový systém. To samozřejmě ale neznamená, že všechny spuštěné procesy běží najednou. Jsou tedy ve stavu running. V unixu může v tomto stavu být pouze tolik procesů, kolik má pc procesorů. Ostatní jsou ve stavu sleeping a čekají až na ně přijde řada a procesor jim přidělí svůj čas. To kdy a jak často na ně přijde řada určuje priorita procesu. Nejvyšší priorita je 0. Prioritu můžeme měnit. Běžný uživatel může prioritu pouze snižovat. Uživatel root ji může i zvyšovat. Prioritu měníme pomocí příkazu nice. Nice – 10 prioritu o 10 sníží a nice - - 10 prioritu procesu o 10 zvýší.\nPři práci se systémem Unix se můžeme dostat do situace, že některý spuštěný proces je potřeba ukončit. K ukončení procesů slouží příkaz kill. Kill jak z názvu vyplývá ovšem procesy nezabíjí. Zasílá jim pouze signály. Záleží na procesu, jak se zachová po přijetí signálu. Signálů je celkem 32 a mají pevně daný význam. Na některé signály můžeme reakci procesu nastavit. Jiné signály mají pevně danou funkci, která je vynutitelná nebo proveditelná jádrem. Když se proces neukončí sám, ukončí ho jádro.\n\nVyužíváme ho v případě, že nechceme aby skončil určitý proces, i přesto že jsme ukončili jeho rodičovský proces. V této situaci se dá využít příkaz nohup. Když se program spustí s tímto příkazem, zůstane běžet i ve chvíli, kdy skončí jeho rodičovský proces a to tak, že se odpojí od terminálu. Jelikož je tento program odpojen od terminálu, nemůže na něj vypisovat svůj výstup. Ten je tedy přesměrován do souboru nohup.out.\nSpuštění procesu v zadaný čas\nPro spuštění procesu v zadaný čas je možné využít příkaz at. K tomuto příkazu se jako parametr přidává požadovaný čas spuštění. Pro opakované spuštění je lepší využít příkaz cron.\n"}
{"id": "718067", "url": "https://cs.wikipedia.org/wiki?curid=718067", "title": "Železniční nehoda u Šakvic", "text": "Železniční nehoda u Šakvic\n\nŽelezniční nehoda u Šakvic je druhé nejtragičtější železniční neštěstí české historie. Došlo k ní v noci na Štědrý den roku 1953 u stanice Šakvice na trati Brno – Břeclav, kde došlo ke srážce osobního vlaku s rychlíkem. Při nehodě zemřelo 103 lidí, dalších 83 lidí se zranilo. Na vině byla hrubá nedbalost vlakové čety rychlíku, která byla silně opilá. Počtem obětí se v té době jednalo o zdaleka nejhorší nehodu v českých (i československých) dějinách, o 7 let později ji překonala nehoda u Stéblové.\n\nDne 24. prosince nad ránem narazil rychlík jedoucí z Brna v plné rychlosti do osobního vlaku, který stál v Šakvicích. Jeden z vykolejených vagonů poté poškodil také z opačného směru přijíždějící rychlík z Bratislavy. Při nehodě zemřelo 103 lidí, dalších 83 bylo zraněno. Jiný zdroj uvádí 106 mrtvých a 102 zraněných.\n\nPodle vyprávění přímého účastníka nehody byl osobní vlak plný lidí, kteří museli stát i v uličkách. Osobní vlak vyjížděl z Brna do Břeclavi okolo půl druhé ráno. V době, kdy vlak asi 200 metrů od stanice Šakvice zastavil kvůli uvolnění koleje na nádraží a někteří lidé v domnění, že jsou již v cílové stanici, začali vystupovat, vrazil do něj zezadu plně rozjetý rychlík, tažený parní lokomotivou. Devět zadních vagónů osobního vlaku bylo převráceno, u rychlíku byly převráceny tři vagóny.\n\nZ vyšetřování, které trvalo několik měsíců, a z archivu Českých drah vyplývá, že strojvůdce rychlíku se před jízdou společně s topičem a vlakvedoucím opil červeným vínem, před nehodou usnul a minul několik varovných návěští. Krátce před nehodou projížděl rychlík stanicí Vranovice devadesátikilometrovou rychlostí v úseku, kde byla dovolena pouze čtyřicetikilometrová rychlost.\n\nKvůli kriminalitě a případům hyenismu, kdy lidé okrádali mrtvé o hodinky a peněženky, musela místo neštěstí následující den po nehodě uzavřít a hlídat armáda. U soudu dostali strojvedoucí Ambrož Růžička pět let, topič Štefan Adamec čtyři roky a vlakvedoucí Josef Hubač tři roky vězení. Hmotnou škodu na vlakových soupravách vyčíslil soud na pět milionů Kčs. Zhruba třicet lidí, kteří se zapojili do záchranných prací, dostalo vyznamenání od prezidenta republiky Antonína Zápotockého.\n\nInformace o tragédii v celostátním deníku Rudé právo, orgánu ÚV KSČ v neděli 27. prosince 1953 byla velmi stručná. Krátké oznámení s nadpisem „Úřední zpráva ministerstva dopravy“ na 18 řádcích obsahuje informaci o místu a čase neštěstí. Údaj o rozsahu tragédie a počtu obětí se omezil jen na větu: „Je větší počet mrtvých a raněných.“\n\nTeprve roku 2011 byla obětem nehody odhalena ve stanici pamětní deska.\n\nIronií osudu je, že ve vlaku sedělo také několik cestujících, kteří tři roky předtím přežili železniční nehodu u Podivína (na téže trati 14 km odtud), při které zemřelo 34, podle jiného zdroje 37 lidí.\n\n\n"}
{"id": "718069", "url": "https://cs.wikipedia.org/wiki?curid=718069", "title": "Nachal Mivrach", "text": "Nachal Mivrach\n\nNachal Mivrach ( נחל מברך) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů jihovýchodně od vesnice Nirim. Směřuje pak k sever zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Zprava pak ústí do vádí Nachal Asaf.\n\n"}
{"id": "718072", "url": "https://cs.wikipedia.org/wiki?curid=718072", "title": "Nachal Calif", "text": "Nachal Calif\n\nNachal Calif ( נחל צליף) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů východně od vesnice Nirim. Směřuje pak k severozápad zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Zprava pak ústí do vádí Nachal Asaf.\n\n"}
{"id": "718076", "url": "https://cs.wikipedia.org/wiki?curid=718076", "title": "Nachal Salim", "text": "Nachal Salim\n\nNachal Salim ( נחל סלים) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů jihozápadně od vesnice Re'im. Směřuje pak k severu zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Podchází lokální silnici číslo 242. Zleva pak ústí do vádí Nachal Asaf.\n\n"}
{"id": "718079", "url": "https://cs.wikipedia.org/wiki?curid=718079", "title": "Vladimír Maška", "text": "Vladimír Maška\n\nVladimír Maška (* 6. února 1973, Děčín) je bývalý český atlet, reprezentant v hodu kladivem. V současnosti je držitelem národního rekordu v této disciplíně, výkonem 81,28 metru z roku 1999. V současnosti působí jako trenér olympijského vítěze 2016 a vicemistra světa 2015 v hodu kladivem Dilshoda Nazarova z Tádžikistánu a také se věnuje mladým vrhačům.\n\nMaška startoval za klub LIAZ Jablonec nad Nisou. Největším úspěchem jeho kariéry bylo 8. místo na letních olympijských hrách v australském Sydney v roce 2000. Reprezentoval také na olympiádě v Athénách o čtyři roky později, kde skončil v kvalifikaci\n\n1. května 2000 při závodě na atletickém stadionu v Turnově zabilo jím odhozené kladivo 18letou atletku Zuzanu Krejčovou.\n\nTřikrát se kvalifikoval na MS v atletice (Athény 1997, Sevilla 1999, Edmonton 2001) Největšího úspěchu dosáhl na světovém šampionátu ve španělské Seville v roce 1999, kde ve finále obsadil výkonem 75,26 m 12. místo. Limit splnil také na MS 2003, které se konalo v Paříži. Těsně před startem šampionátu si však v tréninku pohmoždil kotník a natáhl achillovku na levé noze a do Francie neodcestoval.\n\n\n"}
{"id": "718080", "url": "https://cs.wikipedia.org/wiki?curid=718080", "title": "Fouquieria", "text": "Fouquieria\n\nFouquieria je jediný rod čeledi Fouquieriaceae vyšších dvouděložných rostlin z řádu vřesovcotvaré (\"Ericales\"). Jsou to keře a menší stromy s jednoduchými listy a pětičetnými květy, rozšířené v počtu 11 druhů v jihozáp. USA a severním Mexiku. Otrněnými sukulentními větvemi s drobnými listy poněkud připomínají madagaskarsko-africkou čeleď didiereovité (\"Didiereaceae\").\n\nKeře a menší stromy se sukulentními stonky a střídavými jednoduchými listy nahloučenými na vrcholech zkrácených větévek. Listy jsou opadavé, drobné, dužnaté, celokrajné, se zpeřenou žilnatinou a bez palistů. Stonky jsou často zelené a přebírají asimilační funkci listů. Květenství jsou vrcholová nebo téměř vrcholová, různých typů, osa květenství je často červenavá nebo fialová. Květy jsou oboupohlavné, pravidelné až poněkud souměrné, pětičetné. Kališní lístky jsou volné, vnější 2 jsou menší než vnitřní 3. Koruna je na bázi srostlá v korunní trubku. Tyčinek je 10 až 16, výjimečně až 23, s dlouhými nitkami. Semeník je svrchní, srostlý ze 3 plodolistů, s jedinou komůrkou, někdy vlivem výrůstků placenty vyhlížející jako 3 komůrky. Čnělky jsou 3, částečně srostlé. Plodem je tobolka s křídlatými semeny.\n\nRod zahrnuje 11 druhů, které rostou v suchých pouštních biotopech na jihozápadě USA a v severním Mexiku a v tropických opadavých lesích a suchých křovinách jihozápadního Mexika.\n\nRostliny jsou opylovány ptáky nebo hmyzem, druhy s červenými květy většinou kolibříky. Semena jsou pravděpodobně šířena větrem.\n\nČeleď \"Fouquieriaceae\" je podle molekulárních studií sesterskou větví čeledi jirnicovité (\"Polemoniaceae\").\nV minulosti byl mimotropický druh \"Fouquieria columnaria\" vyčleňován do samostatného rodu \"Idria\". Dnešní molekulární systematika rozlišuje v rámci rodu 3 podrody: \"Fouquieria\", \"Idria\" a \"Bronnia\".\n\nStonky \"Fouquieria splendens\" aj. druhů jsou občas využívány k výrobě vosku. Některé druhy jsou pěstovány v teplých krajích jako ozdobné rostliny.\n\n"}
{"id": "718082", "url": "https://cs.wikipedia.org/wiki?curid=718082", "title": "Horace-Bénédict de Saussure", "text": "Horace-Bénédict de Saussure\n\nHorace-Bénédict de Saussure (17. února 1740, Chêne-Bougeries, nyní Švýcarsko – 22. ledna 1799, Ženeva) byl švýcarský přírodovědec, fyzik a horolezec. Je pokládán za prvního, komu se podařilo vybudovat funkční sluneční pec. \n\nSaussure se narodil roku 1740 v Chêne-Bougeries nedaleko Ženevy. Zájem o přírodní vědy u něj podnítili zejména strýc Charles Bonnet a Albrecht von Haller. Nejprve se zajímal o botaniku, v roce 1773 zaměřil svou pozornost na geologický výzkum v oblasti Alp. Jako první od roku 1760, kdy navštívil Chamonix, zaměřil pozornost k vystoupání na Mont Blanc a na jeho dobytí vypsal odměnu; zdolat se jej podařilo až Jacquesi Balmatovi a Michelu Paccardovi roku 1786.\n\nV roce 1862, ve věku 22 let, byl jmenován profesorem filosofie na Ženevské akademii.\n\nJeho synem byl chemik a botanik Nicolas-Théodore de Saussure, vnukem mineralog a entomolog Henri de Saussure a pravnukem zakladatel moderní lingvistiky Ferdinand de Saussure.\n\n\n\n"}
{"id": "718083", "url": "https://cs.wikipedia.org/wiki?curid=718083", "title": "Nachal Kisufim", "text": "Nachal Kisufim\n\nNachal Kisufim ( נחל כיסופים) je vádí v jižním Izraeli, v severozápadní části Negevské pouště.\n\nZačíná v nadmořské výšce okolo 100 metrů severně od vesnice Ejn ha-Šloša. Směřuje pak k severu zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu a vytváří kaňon, jehož dno a svahy jsou pokryty vegetací. Z východu míjí vesnici Kisufim a stáčí se k severovýchodu. Západně od vesnice Re'im pak zleva ústí do vádí Nachal Asaf.\n\n"}
{"id": "718096", "url": "https://cs.wikipedia.org/wiki?curid=718096", "title": "Cop", "text": "Cop\n\nCop, případně menší copánek, je ozdobný pletenec lidských vlasů (případně i koňských žíní), který trochu připomíná vánočku. Jde o specifický typ účesu, který se používá pro úpravu dlouhých vlasů.\n\nV našem kulturním prostředí velké copy používají obvykle především ženy, které si mohou uplést jeden tlustší cop ze všech vlasů (typicky vzadu uprostřed hlavy) nebo dva slabší copy (typicky po obou stranách hlavy symetricky). Ke stažení copu se dnes téměř výhradně používají gumičky. Mohou být na dolním konci ozdobeny stuhou, mašlí nebo i jinou vhodnou ozdobou.\n\nV minulosti bývaly copy mnohem obvyklejší než je tomu dnes, neboť zejména venkovské ženy téměř bez výjimek mívaly dlouhé vlasy.\n\nU mužů je použití copu méně obvyklé než je tomu u žen a lze je spatřit opravdu jen výjimečně, používají je například bojovníci v thajském boxu. Zato dříve bývaly dlouhé vlasy a jejich upravení do copů mnohem obvyklejší, a to u mnoha národů Evropy: Galů/Keltů, Germánů i Slovanů.\n\nPři použití velmi malých copů, neboli copánků, jich může být na hlavě větší počet a to na různých místech, tato úprava v českém kulturním prostředí ale není příliš obvyklá. Copánky se používají všude po světě, například v Africe.\n\nCopánky se používají i pro zdobení koňských hřív či ocasů, používá se zejména u tažných kočárových a jezdeckých parkurových koní.\n\nZpůsob splétání \"na cop\" se používá nejen vlasy, ale i mnohá další užití:\n\n\n"}
{"id": "718102", "url": "https://cs.wikipedia.org/wiki?curid=718102", "title": "Sladeniaceae", "text": "Sladeniaceae\n\nSladeniaceae je malá čeleď vyšších dvouděložných rostlin z řádu vřesovcotvaré (\"Ericales\"). Jsou to stálezelené stromy s jednoduchými střídavými listy a drobnými pětičetnými květy. Čeleď zahrnuje pouze 3 druhy ve 2 rodech a je rozšířena v tropické Africe a Asii.\n\nStálezelené stromy se střídavými pilovitými listy bez palistů. Květenství jsou úžlabní, vrcholičnatá. Květy jsou oboupohlavné, pětičetné, drobné. Tyčinek je 10 až 15. Semeník je svrchní, srostlý ze 3 nebo 5 plodolistů a se stejným počtem komůrek, se 2 nebo mnoha vajíčky v každém plodolistu. Plodem je mnohasemenná tobolka nebo poltivý plod (schizokarp) s několika křídlatými semeny.\n\nČeleď zahrnuje jen 2 rody a celkem 3 druhy: \"Ficalhoa aurifolia\" se vyskytuje v tropické východní Africe (Angola, Zambie a Malawi), \"Sladenia\" roste ve dvou druzích v Barmě, Thajsku a jihočínském Junnanu.\n\nČeleď \"Sladeniaceae\" je sesterskou větví čeledi \"Pentaphylacaceae\".\nVe starších systémech čeleď \"Sladeniaceae\" nefiguruje, rod \"Sladenia\" byl řazen v různých čeledích jako \"Theaceae\", \"Actinidiaceae\", \"Dilleniaceae\" nebo \"Ternstroemiaceae\", rod \"Ficalhoa\" nejčastěji v čeledi \"Ericaceae\".\n"}
{"id": "718103", "url": "https://cs.wikipedia.org/wiki?curid=718103", "title": "Škoda MissionL", "text": "Škoda MissionL\n\nŠkoda MissionL je koncept pětidveřového liftbacku automobilky Škoda Auto. Byl představen v roce 2011 na autosalonu ve Frankfurtu nad Mohanem. Škoda MissionL navázala na koncept Škoda Vision D a předznamenala podobu sériové verze nové modelové řady automobilu nižší střední třídy, Škoda Rapid, který je o něco menší a levnější než Škoda Octavia a větší než Škoda Fabia.\n\nKaroserie Škoda MissionL je liftback, víko zavazadlového prostoru se vyklápí spolu se zadním sklem, na délku měří téměř 4,5 metru. Studie má výrazná osmnáctipalcová litá kola. Přední a mlhové světlomety mají tvar lichoběžníku, mřížku chladiče lemuje chromovaný rámeček. Zadní svítilny mají bílou čirou plochu a jsou lemovány červeným koncovým světlem pro Škodu v typickém tvaru písmene C.\n\n"}
{"id": "718105", "url": "https://cs.wikipedia.org/wiki?curid=718105", "title": "Ján Markoš", "text": "Ján Markoš\n\nJán Markoš (* 2. červenec 1985, Banská Bystrica) je slovenský šachový velmistr. FIDE ELO má 2571, nejvyšší hodnotu 2602 měl v červenci 2014.\n\nJan Markoš se naučil hrát šachy doma od své sestry již jako šestiletý chlapec. Postupně ho trénovali Štefan Blaho, Robert Tibenský a velmistr Ľubomír Ftáčnik.\n\nJako chlapec se účastnil dětských soutěží podle jednotlivých věkových kategorií. V kategorii chlapců do dvanácti let se stal přeborníkem Slovenské republiky v roce 1997 v Žilině. Titul přeborníka získal i později v kategoriích chlapců do čtrnácti a šestnácti let.\nVeliký úspěch zaznamenal v roce 2000 v Chalkidiki, kdy se stal přeborníkem Evropy v kategorii juniorů do šestnácti let. Dalším úspěchem pak bylo vítězství na otevřeném mistrovství Slovenska ve Zvolenu.\n\nJan Markoš získal titul mezinárodního mistra v roce 2001, v roce 2003 se stal přeborníkem Slovenské republiky. Na dalším mistrovství republiky byl například v roce 2006 v Banské Štiavnici druhý, a to pouze díky horšímu pomocnému hodnocení za Tomášem Petríkem. Roku 2007 skončil rovněž na druhém místě za velmistrem Movsesjanem.\n\nŘadu zmíněných úspěchů završil slovenský reprezentant předběžně v roce 2007 ziskem titulu šachového velmistra; tehdy rovněž dosáhl druhého nejvyššího ratingu na Slovensku.\nMarkoš reprezentuje ve slovenské extralize klub Slovan Bratislava. V České republice bojoval za barvy Zlína a nověji za Novoborský šachový klub. Ligové boje svádí ovšem také v Německu (kluby Bindlach a pak SF Berlin) a v neposlední řadě také v blízkém Rakousku (nejdříve Pamhagen a pak Lackenbach).\n\nJan Markoš se řadí k šachovým velmistrům, kteří si své znalosti a vědomosti o šachové hře nenechávají pouze pro sebe. V roce 2008 napsal a vydal knihu o královské indické obraně, která byla publikována v angličtině. Svými příspěvky podporuje slovenský časopis Moderní šach, Novoborský šachový servr a server HrajSach.cz.\n\nKromě nepřetržité účasti na různých soutěžích dokázal Jan Markoš současně studovat, vystudoval v Praze filozofii a evangelickou teologii.\n\nJán Markoš, \"Beat the KID\", Quality Chess, prosinec 2008, v angličtině\n\n"}
{"id": "718109", "url": "https://cs.wikipedia.org/wiki?curid=718109", "title": "Flobertka", "text": "Flobertka\n\nFlobertka je pojem převážně používaný pro palnou zbraň, určenou na typ náboje s okrajovým zápalem. Tyto náboje mají zápalnou slož v dutém okraji na dně nábojnice. Z toho vyplývá, že zbraň musí mít zápalník mimo osu. Název zbraně je odvozen od příjmení puškaře Louise Floberta. Flobertky se vyrábí převážně jako revolvery, ale i jako pušky. \n\nFlobertky se často používají k nácviku střelby, pro sportovní střelbu na menší vzdálenosti nebo jako zbraně na drobné hlodavce.\n\nDle zákona o zbraních jde o volně prodejné zbraně v případě, že energie střely na ústí hlavně dosahuje maximálně 7,5 J). I zde je podmínkou vlastnictví dosažení věku 18 let. Pro srovnání: povolená energie střely na ústí hlavně u volně prodejné vzduchovky je až 16 J, tedy více než dvakrát vyšší.\n\nNěkteré střelivo typu Flobert dosahuje vyšších výkonů. Například: \n\nFlobertky neupravené pro omezení výkonu na 7,5 J jsou zbraně, pro jejichž vlastnictví je potřeba zbrojní průkaz.\n\n"}
{"id": "718110", "url": "https://cs.wikipedia.org/wiki?curid=718110", "title": "Urmince", "text": "Urmince\n\nUrmince jsou obec na Slovensku v okrese Topoľčany.\n\nV obci se nachází římskokatolický kostel sv. Michaela archanděla z roku 1932.\n\nUrmince leží 8 km na jihozápad od okresního města Topoľčany. Geograficky je obec součástí mírně zvlněné Bojnianské pahorkatiny. Středem obce prochází silnice spojující města Topoľčany a Hlohovec.\n\nVznik obce sa datuje do 11. – 12. století.\n\nK obci patří také osada Kľačany, která je zmiňována již roku 1316 jako Chele, Kelechen.\n\n"}
{"id": "718114", "url": "https://cs.wikipedia.org/wiki?curid=718114", "title": "Český", "text": "Český\n\nČeský je česká zaniklá vesnice, která stávala na blíže neznámém místě na Znojemsku mezi obcemi Lukov a Mašovice.\n\nPrvní písemná zmínka o vsi je z roku 1190, kdy ji vlastnil loucký klášter. Roku 1323 spadala pod hrad Vranov nad Dyjí, od roku 1406 k markraběcímu Hrádku u Znojma. Vesnice zpustla někdy kolem roku 1481 během česko-uherských válek. Zanikla někdy po roce 1618, kdy je uváděna naposledy.\n\nTvrz byla vystavěna v průběhu 13. století. První písemná zmínka pochází z roku 1481. V tom roce tehdejší zástavní držitel Jiří Šváb z Lančova žaloval Štěpána z Eincingu, jenž si měl přisvojit část vesnice. Štěpán soud prohrál a Jiří Šváb je uveden \"v pustú ves a tvrz Cziesky.\"\n\n"}
{"id": "718117", "url": "https://cs.wikipedia.org/wiki?curid=718117", "title": "Čajovníkovité", "text": "Čajovníkovité\n\nČajovníkovité (\"Theaceae\", též \"Camelliaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to dřeviny s jednoduchými listy a pravidelnými květy, rozšířené v počtu asi 200 druhů v Asii a Americe. Nejvýznamnější rostlinou této čeledi je čajovník. Jako okrasné dřeviny se pěstují kamélie, stevarcie a vzácně i franklinie americká.\n\nČajovníkovité jsou stálezelené nebo výjimečně (některé druhy stevarcie) opadavé stromy a keře se střídavými jednoduchými listy bez palistů. Listy jsou obvykle zubaté, řidčeji celokrajné, se zpeřenou žilnatinou. Květy jsou pravidelné, oboupohlavné, nejčastěji pětičetné, jednotlivé nebo v chudých květenstvích. Okvětí je rozlišené na kalich a korunu nebo graduje postupně od kalichu ke koruně. Tyčinek je mnoho. Semeník je svrchní, srostlý nejčastěji z 5 plodolistů. V každém plodolistu jsou 2 až několik vajíček. Plodem je tobolka, výjimečně peckovice (\"Pyrenaria\").\n\nČeleď v současném pojetí zahrnuje 7 rodů a okolo 200 druhů. Je rozšířena ve východní a jihovýchodní Asii, v tropické Americe a jv. USA. Převážná většina zástupců roste v tropech. V Evropě není tato čeleď zastoupena.\n\nČeleď v původním smyslu měla 15 až 20 rodů a pantropické rozšíření, byla však shledána parafyletickou a množství rodů (\"Adinandra\", \"Anneslea\", \"Balthasaria\", \"Cleyera\", \"Eurya\", \"Freziera\", \"Symplococarpon\", \"Ternstroemia\", \"Visnea\") bylo přesunuto do čeledi \"Pentaphylacaceae\" a rod \"Ficalhoa\" do \"Sladeniaceae\"\n\nDnes je dělena na 3 podčeledi:\n\n\nNejvětší hospodářský význam má bezesporu čajovník čínský (\"Camellia chinensis\"). Některé kamélie jsou pěstovány jako olejniny, např. kamélie olejná (\"Camellia oleifera\") v Číně a kamélie sazanka (\"Camellia sasanqua\") v Japonsku. Semena obsahují až 40 % nevysýchavého stolního oleje.\n\nFranklinie americká (\"Franklinia alatamaha\") a některé druhy stevarcie (\"Stewartia\") jsou vzácně pěstovány v ČR jako okrasné dřeviny.\n\nKamélie japonská (\"Camellia japonica\") je pěstována po celém světě již stovky let v množství barevných kultivarů.\n\n\"Apterosperma\", \"Camellia\", \"Dankia\", \"Franklinia\", \"Gordonia\", \"Laplacea\", \"Pyrenaria\", \"Schima\", \"Stewartia\", \"Tutcheria\"\n\n"}
{"id": "718118", "url": "https://cs.wikipedia.org/wiki?curid=718118", "title": "Teodor Ojzerman", "text": "Teodor Ojzerman\n\nTeodor Il'jič Ojzerman ( ; 14. května (1. května podle juliánského kalendáře) 1914, Petroverovka - 25. března 2017, Moskva) byl sovětský a ruský historik filosofie židovského původu, doktor filosofických věd, vysokoškolský profesor, akademik Ruské akademie věd.\n\nV roce 1941 obdržel titul kandidáta věd. Během Velké vlastenecké války sloužil v Rudé armádě a utrpěl kontuzi, když se zúčastnil bitvy u Kurska. Od roku 1947 pracoval na Filosofické fakultě Moskevské státní univerzity. V roce 1951 obhájil doktorskou disertaci. O dva roky později získal hodnost profesora. Od roku 1968 působil jako vědecký pracovník ve Filozofickém ústavu RAV.\n\nZaměřoval se na dějiny filosofie západní Evropy. Hodně se zabýval také bádáním nad teoretickými základy historicko-filosofické vědy.\n\n\n\n"}
{"id": "718120", "url": "https://cs.wikipedia.org/wiki?curid=718120", "title": "Miroslav Jiroušek", "text": "Miroslav Jiroušek\n\nMiroslav Václav Jirousek (25. října 1903 Jindřichův Hradec – 6. dubna 1983 Olomouc) byl český matematik a hudební skladatel.\n\nAbsolvoval gymnázium v Jindřichově Hradci a vystudoval matematiku a fyziku na Přírodovědecké fakultě Karlovy univerzity v Praze. Souběžně studoval na Pražské konzervatoři skladbu u Jaroslava Křičky a Rudolfa Karla. Zkoušku učitelské způsobilosti z matematiky a fyziky vykonal v roce 1928 a stal se středoškolským profesorem. Začínal na reformním gymnáziu v Jihlavě, kde byl sbormistrem pěveckého sboru \"Foerster\" a učil hudební výchově na místním učitelském ústavu. Od roku 1939 působil na \"Slovanském gymnáziu\" v Olomouci. V roce 1951 získal doktorát z pedagogiky a přírodních věd na Univerzitě Palackého v Olomouci, na níž se také v roce 1954 stal odborným asistentem na katedře matematiky.\n\nV matematice se specializoval na obecnou algebru, algebru polynomů a numerickou matematiku. Je autorem sbírky řešených úloh z algebry a učebnice numerické matematiky. Třebaže se hudbě věnoval jako koníčku, patřil k významným osobnostem moravské kultury. Jeho sborové a instrumentální skladby byly provedeny mnohokrát Moravskou filharmonií. Skládal komorní hudbu a komponoval písně a sbory na slova českých básníků. Je znám i jako sběratel lidových písní, které publikoval ve sbírce \"Písně z Hané\" (1954).\n\n\n\n\n\n\n"}
{"id": "718122", "url": "https://cs.wikipedia.org/wiki?curid=718122", "title": "Jacovce", "text": "Jacovce\n\nJacovce jsou obec na Slovensku v okrese Topoľčany. V obci stojí římskokatolický gotický kostel Navštívení Panny Marie pravděpodobně ze 14. století. Svou dnešní podobu získal po ukončení přestavby a slavnostním vysvěcení roku 1680.\n\n\n"}
{"id": "718129", "url": "https://cs.wikipedia.org/wiki?curid=718129", "title": "Za hranice mozku", "text": "Za hranice mozku\n\nZa hranice mozku (anglicky \"Beyond the Brain: Birth, Death And Transcendence In Psychotherapy\") je kniha amerického psychiatra českého původu Stanislava Grofa z roku 1985. Podtitul knihy zní Narození, smrt, transcendence.\n\nAutor knihu věnoval své ženě Christině, své matce Marii a Pavlovi. Ilustrace pocházejí z archívu MUDr. Stanislava Grofa.\n\nČesky vydalo knihu v roce 1992 nakladatelství Gemma89 a v roce 1999 nakladatelství Perla.\n\nKniha předkládá výsledky téměř třicetiletého bádání na poli mimořádných stavů vědomí, vyvolaných pomocí psychedelických drog a různých druhů nefarmakologických metod. Snaží se shrnout velké množství pozorování, které často uvádělo v pochybnosti i samotného autora, jenž mnohokrát přepracovával své koncepce a vyspravoval je různými ad-hoc hypotézami.\n\nTechniky, jejichž pomocí byly předkládané zážitky získány, jsou v knize popsány dostatečně detailně, aby je bylo možné zopakovat. Užití psychedelik je spojeno s právními a administrativními obtížemi, nefarmakologické postupy jsou však snadno dostupné komukoli se zájmem o tento směr výzkumu.\n\n1. Povaha skutečnosti: svítání nového paradigmatu\n2. Dimenze lidské psyché: kartografie vnitřního prostoru\n3. Svět psychoterapie: směrem k integraci přístupů\n4. Architektura emočních poruch\n5. Dilemata a rozpory tradiční psychiatrie\n6. Nové chápání psychoterapeutického procesu\n7. Nové perspektivy v psychoterapii a sebepoznávání\nEpilog: současná globální krize a budoucnost vývoje vědomí\n\nPoděkování\n\nPoznámky\n\nLiteratura\n\nRejstřík\n\n"}
{"id": "718130", "url": "https://cs.wikipedia.org/wiki?curid=718130", "title": "Profous", "text": "Profous\n\nProfous v dřívější armádě býval správcem vězení a zajišťoval vykonání rozsudků a disciplinárních trestů, přičemž měl obvykle k dispozici ozbrojené osoby, např. vězeňské dozorce. Z dnešního pohledu se činnost profouse nejvíce blíží práci vojenských policistů, popř. funkci správce věznice.\n\nV armádách různých států, a také v závislosti na velikosti a druhu vojenské jednotky, měl profous obecně různé povinnosti. Např. starat se o výkon trestu ve věznici, udržovat pořádek v jednotce a řešit přestupky proti vojenskému řádu, vykonávat dohled nad zbraněmi, apod. Někdy plnil funkci vyšetřovatele a žalobce pro účely vojenského soudu. Tzv. „generální profous“ či „sborový profous“ měl v době války dokonce právo na místě osobně či prostřednictvím svých mužů popravit vojáka, který prchal z boje. \n\nFunkci profouse pomáhá v povědomí českých čtenářů udržovat i slavný Haškův román \"Osudy dobrého vojáka Švejka za světové války\", kde se spolu s mnoha jinými starými hodnostmi a funkcemi objevuje i tato (např. ve 2. kp. II. dílu „Na frontě“).\n\n\"Encyklopedie pro milovníky Švejka\" definuje profouse takto: „Vojenský gážista, zaměstnaný jako dozorčí vojenské věznice. Vojenský gážista nebyl to voják v pravém smyslu. Byl zaměstnán u armády jako civilní zaměstnanci, kteří tvořili např. správu lesů vojenských újezdů, správci budov, skladů apod. ale i civilní administrativní pracovníci vojenské správy, soudní auditoři vojenských soudů apod.“\n\n\n"}
{"id": "718131", "url": "https://cs.wikipedia.org/wiki?curid=718131", "title": "Fontenay-sous-Bois", "text": "Fontenay-sous-Bois\n\nFontenay-sous-Bois je francouzské město v departmentu Val-de-Marne v regionu Île-de-France.\n\nZe severu hraničí s obcí Rosny-sous-Bois, na severovýchodě s Neuilly-Plaisance, na východě sousedí s Le Perreux-sur-Marne, na jihovýchodě s Nogent-sur-Marne, na jihu a jihozápadě s Paříží (hranici tvoří především Vincenneský lesík), na západě s městem Vincennes a na jihozápadě s městem Montreuil.\n\nNázev města je odvozen od množství pramenů (fontaine), které na území dnešního města vyvěraly. Kvůli odlišení od jiných francouzských měst s názvem Fontenay bylo přidáno označení podle sousedícího Vincenneského lesíku. V 18. století zněl název \"Fontenay-sur-le-bois-de-Vincennes\", který byl v 19. století zkrácen na tvar \"Fontenay-sur-le-bois\".\n\nPrvní písemná zmínka o Fontenay pochází z roku 847. Podle dokumentu z roku 982 plyne, že kostel ve Fontenay byl závislý na katedrále v Paříži.\n\nFrancouzský král Karel V. nechal přivádět vodu ze zdejších pramenů pro zásobování hradu Beauté. Kanály procházely obcí a král dal obyvatelům privilegium na lov vlků za předpokladu, že budou provádět údržbu a čištění vodovodu.\n\nV roce 1219 zde bylo na kraji Vincenneského lesíka zřízeno leprosárium.\n\nKostel Saint-Germain-l'Auxerrois byl založen ve 13. století a na konci 14. století nově postaven.\n\nPanství Fontenay bylo v majetku pařížského kláštera Saint-Victor. Hlavní zemědělskou činností bylo pěstování vinné révy. V roce 1767 panství koupil od kláštera Jacques Maquer. Žil na zámku, který již zmizel a na jeho místě se dnes nachází park u radnice.\n\nV 19. století zde byly založeny továrny na výrobu obkladů, klavírů a deštníků. Zvyšuje se i počet obyvatel. V roce 1887 byla založena společná nemocnice pro Fontenay-sous-Bois, Montreuil a Vincennes. Byla také postavena pevnost Nogent, která byla ostřelována kanóny během prusko-francouzské války v letech 1870-1871, ale samotné město nebylo válkou zasaženo.\n\nBombardováním bylo zasaženo v závěru první světové války v noci ze 30. na 31. ledna 1918. Během první světová války padlo 257 obyvatel města. Za druhé světové války bylo 276 obětí, vězňů a popravených odbojářů.\n\nVe dnech 23. až 25. srpna 1944 probíhaly prudké boje mezi vojáky Wehrmachtu v pevnosti Nogent a členy francouzského odboje, při kterých padlo 30 obyvatel města.\n\nV letech 1971-1973 byla postavena nová budova radnice.\n\nVe městě jsou dvě nádraží, které umožňují spojení s Paříží linkami RER A a RER E. další spojení zajišťují linky autobusové dopravy. V plánu je rovněž prodloužení tramvajové linky T1.\n\n\n\n"}
{"id": "718133", "url": "https://cs.wikipedia.org/wiki?curid=718133", "title": "Středoevropský pohár 1935", "text": "Středoevropský pohár 1935\n\nSezóna 1935 byla devátým ročníkem Středoevropského poháru. Zúčastnily se nejlepší týmy z uplynulého ročníku domácí ligy z Československa, Rakouska, Maďarska a Itálie a někteří z vítězů národních pohárů uvedených zemí. Vítězem se stal tým AC Sparta Praha.\n\n"}
{"id": "718134", "url": "https://cs.wikipedia.org/wiki?curid=718134", "title": "Dolní Poustevna (tvrz)", "text": "Dolní Poustevna (tvrz)\n\nTvrz Dolní Poustevna stávala mezi obcemi Dolní Poustevna a Horní Poustevna, pravděpodobně na katastrálním území Horní Poustevna. Byla postavena mezi lety 1566 a 1619 a zanikla patrně během třicetileté války před rokem 1634.\n\nMísto, kde později vznikly vsi Dolní a Horní Poustevna, zmiňuje prvně v roce 1241 hraniční listina. Ta vytyčuje hranici od Sebnitz až k místu, kde sídlil poustevník. V této době patřilo území k hohnsteinskému panství rodu Berků z Dubé, po prodeji Hohnsteinu roku 1443 patřilo k panství Tolštejn. Při vyčlenění samostatného panství Lipová v roce 1566, které drželi do roku 1602 Schleinitzové, tvrz ještě nestála. Okolnosti jejího vzniku ani doba nejsou známé. Když v roce 1619 přebíral Vilém Kinský (1574–1634) dědictví po svém strýci Radslavu Kinském starším (1550–1619), byla zmíněna ves, tvrz a poplužní dvůr Dolní Poustevna. Po zavraždění Viléma Kinského a konfiskaci jeho majetku v roce 1634 se uvádí už jen ves a poplužní dvůr. Tvrz tak patrně zanikla během třicetileté války, která těžce postihla celé panství. Podle Augusta Sedláčka však tvrz zmiňuje ještě Bohuslav Balbín (1621–1688) ve třetím díle svých \"Rozmanitostí z historie Království českého\" z roku 1681.\n\nTvrz pravděpodobně stávala na návrší mezi Dolní a Horní Poustevnou, ale dosud se její přesné místo nepodařilo najít. S největší pravděpodobností stávala v místech bývalé rychty, případně na návrší s loukou jihovýchodně od něj. Podle nákresu z roku 1736 měl poplužní dvůr čtvercový půdorys a tvořilo jej několik hospodářských budov.\n\n\n"}
{"id": "718136", "url": "https://cs.wikipedia.org/wiki?curid=718136", "title": "Hajná Nová Ves", "text": "Hajná Nová Ves\n\nHajná Nová Ves je obec na Slovensku, v okrese Topoľčany v v Nitranském kraji. V roce 2011 zde žilo 330 obyvatel.\n\nPrvní písemná zmínka o obci pochází z roku 1246, místo však bylo osídleno již v době bronzové a železné. Současná obec vznikla sloučením osad Šeptince a Nová Ves.\n\nRoku 1609 zde nechal šlechtic Tomáš Vizkelety postavit renesanční zámek s kaplí sv. Imricha.\nMezi další místní památky patří: barokní socha sv. Jana Nepomuckého z roku 1776 a pseudorománská kaplička sv. Emericha s kryptou z přelomu 19. a 20. století.\n"}
{"id": "718138", "url": "https://cs.wikipedia.org/wiki?curid=718138", "title": "Středoevropský pohár 1936", "text": "Středoevropský pohár 1936\n\nSezóna 1936 byla 10. ročníkem Středoevropského poháru. Zúčastnily se nejlepší týmy z uplynulého ročníku domácí ligy z Československa, Rakouska, Maďarska a Itálie a někteří z vítězů národních pohárů uvedených zemí. Navíc se zkušebně zúčastnily i čtyři švýcarské týmy, které se v předkole utkaly s nejníže nasazenými týmy zbylých čtyř zemí. Vítězem se stal tým FK Austria Wien.\n\n"}
{"id": "718143", "url": "https://cs.wikipedia.org/wiki?curid=718143", "title": "Anthony Adverse", "text": "Anthony Adverse\n\nAnthony Adverse (angl. \"Anthony Adverse\") je dobrodružný film režiséra a producenta Mervyna LeRoya z roku 1936 s Fredricem Marchem v hlavní a s Olivii de Havilland ve vedlejší roli. Romance byla natočena na motivy stejnojmenného dvanáct set stránkového románu spisovatele Herveyho Allena z roku 1933. Velkofilm získal ze sedmi nominací čtyři Oscary, čímž se na 9. ročníku udílení cen stal snímkem s největším počtem cen. Tehdy se poprvé udělilo ocenění za herecké vedlejší výkony a právě Gale Sondergaard si ho za postavu Faith Paleologus odnesla.\n\nPodivný a bohatý markýz Don Luis (Claude Rains) se ožení s půvabnou Marii (Anita Louise), dcerou obchodníka. Vydávají se na líbánky k Paříži, kde tráví jistý čas. Jeho choť se však uvrhne do milostného románku se šarmantním Denisem Moorem (Louis Hayward). Důsledkem jejich počínání je Mariino těhotenství. Když se markýz dozvídá oč kráčí, přelstí Denise a se svou ženou odjede do Alp. Mladý a neklidný milenec se nechce vzdát bez boje a dohání je ve vesnickém hostinci. Tam mezi nimi dochází k souboji, při němž je Denis zabit. Nešťastná Marie přes svou nevůli musí s manželem dál do hor, kde porodí syna. Ihned po porodu umírá. Don Luis dítě vloží do košíku a nechá ho u dveří kláštera. Potom odjíždí do domu Mariina otce, kde ho vpouští milenka Faith Paleologus (Gale Sondergaard), která tam pracuje jako služebná. Don Luis oznamuje starému pánovi smrt dcery a lstivě i smrt malého děťátka. Píše se leden 1773.\n\nŘádové sestry se kojence ujmou. Je to dívčí klášter, ale matka představená dostane slib otce Xaviera (Henry O'Neill), že se o kluka postará a bude ho vést v boží milost a lásku, aniž by o žákyně okem zavadil. Klukovi dají jméno Anthony.\n\nRoky běží a Tonymu je deset let. Touží se dostat za zdi kláštera, aspoň na vedlejší dvůr. Když s tou prosbou přichází, neuspěje. Dospělí mu jenom zdůrazní, kde je jeho místo. Vyleze na strom, aby nahlédl za zeď a poprvé v životě uvidí jiné lidi, než otce, matku představenou nebo sestry. Zapíská na holčičku a dá se s ní do řeči. Na stromě uloví hnízdo, sleze a daruje jí ho. Z okna to sleduje jeptiška a povolá pátera Xaviera. Shodnou se na novém osudu malého Anthonyho a najdou mu nové místo v sídle podnikatele Bonnyfeathera (Edmund Gwenn).\n\nOtec Xavier doprovodí kluka do Casa de Bonnyfeather v Livorně, pouliční děti ho však před příchodem vysvlečou donaha. Přichází tedy bez šatů, což vzbudí mírné rozpaky. Srdečný John Bonnyfeather je botahý místní obchodník, kterému před lety umřela jediná dcera Marie. Když uvidí Anthonyho, hned v něm pozná svoji krev. Přijme ho za svého, ale neřekne o podezření nikomu, kromě Faith. Ta pořád udržuje milenecký vztah s markýzem. Starý pán pojmenuje kluka vzhledem k jeho ne příliš šťastné životní cestě Adverse (od anglického slova \"adversity\", což v překladu znamená \"nepřízeň osudu\").\n\nAnthony Adverse se skamarádí s Angelou, dcerou hospodyně. Jak létá plynou, z Anthonyho (Fredric March) a Angely (Olivia de Havilland) je mladá, do sebe zamilovaná dvojice. Plánují budoucnost a slibují si oddanost a vzájemné city. Jejich naivní vidinu společných zítřků naruší Angelin otec, který prapodivným způsobem vyhraje větší obnos peněz a rozhodne se od starého pána spolu s rodinou odejít. Angela odjíždí také a mrzutý Anthony vyvolá bitku s mladíkem Vincentem (Donald Woods), ze kterého se později stane jeho nejlepší přítel. Intrikánka Faith se ze služebné stala dvorní dámou, která spravuje celý dům. Starý pán ji dokonce odkáže veškeré jmění v případě, že by se Anthonymu něco stalo a nemohl dědit.\n\nV ulicích Livorna se čím dál častěji skloňuje jméno Bonaparte, který se dostal k moci v nedaleké říši. Tony s Vincentem si po náročném dni chtějí dopřát odpočinku a zakoupí si lístky na pěvecký soubor z Milána. Když zpěváci vystoupí na jeviště, je mezi nimi i Angela, která vždy toužila stát se pěvkyní. Staří milenci se opět setkávají po dvou dlouhých letech. Jejich láska je ještě větší, než předtím. Potají se vezmou a rozhodnout odejít. Angela protestuje vzhledem k tomu, jak se její otec nevděčně zachoval k Bonnyfeatherovi, ale Tony ji ubezpečuje, že od starého pána je už odříznutý a stojí na vlastních nohách. Mimo to se Casa de Bonnyfeather zavírá, už ji nemá kdo spravovat vzhledem k věku jejího majitele. Novomanželé se domluví, že se setkají v poledne následujícího dne. Faith s radostí pomáhá balit kufry mladému Adversovi, protože se ho chce zbavit. Před utajovaným odjezdem si mladíka nechá zavolat starý pán a žádá ho o pomoc. Potřebuje mít obchodně někoho na Kubě a v Africe. Bavlna je až moc drahá vzhledem k politické situaci v Evropě. Anthony by měl dva roky strávit na cestách. Nakonec souhlasí s tím, že vezme i ženu. Když se však zpozdí, Angela mu nechá u dveří kláštera lístek se vzkazem, že místo Benátek odjíždí i se souborem na pozvání generála Bonaparteho do Říma. Nepřízní osudu však lístek odfoukne vítr a Anthony ho nepřečte. Když dorazí na místo setkání, kočár s Angelou tam už není a Anthony milně předpokládá, že odjela do Benátek. Nenajde ji a odplouvá do světa.\n\nV havanském přístavu se Anthonyho ujímá temperamentní a lehkovážný obchodní partner Carlo Cibo (Akim Tamiroff). Domlouvají podmínky prodeje otroků jakožto pracovní síly, která by pomáhala zpracovávat bavlnu a pak by se odesílala do napjaté Evropy. Když jednoho dne jedou spolu kočárem, Tony zahlédne jak jistý Kubánec bičuje otroka. Když se pak do toho zamíchá kolemjdoucí mnich, Tonyho to už nenechá v klidu a jde ho zachránit. Tím však naruší místní hierarchii a zvyky, a proto je hledán policií. Rozhodne se pro odjezd do Afriky, kde by mu obchody lépe šly. Z mnicha se vyklube bratr Francois (Pedro de Cordoba), který chce Anthonyho na černý kontinent doprovázet.\nAnthony Adverse se po třech letech stane úspěšným, avšak zapšklým obchodníkem. Neví nic o své ženě, ani o Bonnyfeatherovi. Nikdo mu nepíše, Faith žádné zprávy z domova nepodává. Otroky nakupuje a prodává, štěstí se však od něho odvrací a je opět svržen do nepřízně osudu. Po těžké a náhlé horečce, která ho postihne, celé dni jenom blouzní. Aby toho nebylo málo, umírá i bratr Francois. Pro Anthonyho je to signál opustit Afriku a vrátit se do Livorna.\n\nPo příjezdu do Casa de Bonnyfeather zjišťuje, že jeho novým pánem je Faith a zákeřný Don Luis. Dozvídá se též, že starý Bonnyfeather zemřel před rokem. Povečeří s nimi a ptá se na něj. Anthony totiž dávno získal podezření, že starý pán mu je nějak moc nakloněn a dokonce, že by mohl být s ním v rodinném poutě. Don Luis ihned zpozorní a vyptává se mladíka, jak na to přišel. A ten mu převypráví svůj osud a cestu, kterou musel podstoupit. V tom všem si sebou vždy brával dřevěnou skříňku se soškou Madony. Markýz si na ni pamatoval, protože patřila mladíkově matce Marii. A když dítě nechával venku před domem jeptišek, vložil mu ji tam. Adverse se jim svěří, že chce odjet do Paříže a Faith s markýzem chtějí jet taky, aby ho mohli zabít. Spolčí se proti němu, Don Luis potřebuje Faith a ona jeho. Domluví se na společné vraždě a potažmo na sňatku. O to ostatně Faith krom peněz taky jde, aby získala lepší společenské postavení.\n\nCesta zasněženými horami je nebezpečná a skýtá nemálo nástrah. Štěstí je však Tonymu nakloněné, a když ho na hranicích oficiér zatkne, nevypadá to dobře. Jen několik minut předtím projížděl tudy totiž Don Luis a celníkovi podal podezření, že za ním jede mladík sice s pasem, ale bez důkazů, že je, za koho se vydává. A když pak onen pocestný přijíždí, je hned předveden do kanceláře. Tam se potkává se svým dávným přítelem Vincentem Noltem, se kterým vyrůstal. Pomůže mu a vezme ho do Paříže.\nPaříž na počátku 19. století. U moci je Napoleon Bonaparte (Rollo Lloyd) a pořádá maškarní bál. Zván je také Vincent Nolte s partnerkou, a Anthony Adverse, který pořád touží najít svoji ženu. Do sálu vchází mademoiselle Georges, generálova partnerka. Všichni mají na očích škrabošky, které si po úvodním velkém tanci sundávají. Slečna Georges, která kdysi bývávala Angelou, poznává Anthonyho, ten si ji však nevšimne. Na druhý den si ho nechá zavolat do svého domku na předměstí. O svém osudu Napoleonovy družky mu však neříká ani slovo. Místo toho ho seznámí se svým synem. S jejich synem.\n\nObchodní záležitosti a finanční útrapy donutí Anthonyho uvažovat o dalším odjezdu, tentokrát do Ameriky. Po znovu nalezení své lásky a získání rodiny to pro něj není jednoduché. Prosí Angelu, aby jela i s klukem s ním a začali tak nový život daleko od Livorna, od Paříže, od Bonaparteho. Ta se vymlouvá na svoji kariéru. A zároveň zve Anthonyho na svůj výstup v Opeře následujícího večera. Než se pánové Nolte a Adverse posadí do své lóže, potkávají ve foyer markýze Dona Luise a jeho novomanželku markýzu da Vincitata, kterou Anthony kdysi znal jako Faith Paleologus. Po úvodním operním čísle Tony namítá, že v programu nevidí nikde zmínku o Angele, to už ale na scénu vstupuje Georgesino číslo. Na něj se těší celý sál a jakmile začne zpívat, Anthony i po letech poznává ten okouzlující hlasový dar. Jaké je však jeho zklamání a šok, když zjišťuje, že onou pěveckou hvězdou je jeho milovaná. Dochází mu zároveň, že je milenkou samotného Napoleona. Zdrceně odejde a po příchodu do svého apartmánu nalézá spícího malého Anthony. Vedle něj nachází dopis v němž stojí, že manželka chce být oddaná generálovi a prosí Anthony, aby se postaral o syna.\nAnthony věnuje skříňku s madonou synovi a obejme ho.\n\nVýpravný snímek \"Anthony Adverse\" končí záběrem na hlavního hrdinu na přídi lodi, jak domlouvá svému synovi a přiznává mu příjmení Adverse.\n\nStudio Warner Bros. zaplatilo 40 000 $ za práva k románové předloze. Ve své době to byl nejdražší film. Producenti nechali výpravně postavit africké i kubánské kulisy přímo v studiích Warner Brothers v Burbanku v Kalifornii. K zfilmování dvanáct set dvacet čtyři stránek románu bylo zapotřebí dva tisíce komparzistů a účinkujících.\n\nOscarem oceněná Gale Sondergaard debutovala právě tímhle snímkem. Pro roli Napoleona byl zvažován Humphrey Bogart.\n\nHollywoodský novinář Frank S. Nugent nešetřil kritikou po zhlédnutí snímku v londýnském Strandu v srpnu 1936. Jeho článek vyšel v periodiku \"New York Times\" 27. srpna téhož roku.\n\nNugent vytýká producentům a především režiséru Mervynovi LeRoyovi a Warnerům ztrátu filozofického a pikareskního poslání Allenovy novely. Tvrdí, že na rozdíl od románu, který je, i přes svou rozsáhlost, vtipný, mystický, charaktery má soudržné a dostatečně vykrystalizované, film tohle všechno postrádá. Nugent dokonce zmiňuje, že se při promítání filmu \"svíjel jako kluk v nedělní škole\".\n\nSnímek prý působí jako kaleidoskop osudů, zvratů a událostí, o kterých víme, že se dějí, ale nikterak nás nepřesvědčí, že tomu tak je. Titulky nás ujišťují, že Anthony prožívá tohle a pak zas tamto, ale nějak se nám jako divákům nechce věřit, že skutečná hrozba visí ve vzduchu. Výkon hlavního představitele Fredricha Marche označil Nugent dokonce jako \"bezduchý\". Filmovou postavu Faith v podání G. Sondergaard popsal jako \"kompletně se lišící\" od románového ztvárnění.\n\nNa konci svého článku žurnalista a na Oscara nominovaný scenárista Frank S. Nugent píše, že se ve filmu plýtvalo talentem herců Akima Tamaroffa (postava Carla Ciba), Louise Haywarda (postava milence Denise), nebo Pedra De Cordoby a Henryho O'Neilla (postavy bratra Francoise a pátera Xaviera).\n\n\n\n"}
{"id": "718145", "url": "https://cs.wikipedia.org/wiki?curid=718145", "title": "Howard R. Hollem", "text": "Howard R. Hollem\n\nHoward R. Hollem byl americký fotograf působící na počátku 20. století, byl členem společnosti Office of War Informations, která navázala na Farm Security Administration.\n\nJe znám svými sociálními fotografiemi z doby, kdy byl zaměstnán u agentury Farm Security Administration. Byl mezi skupinou talentovaných fotografů najatých Royem Strykerem, šéfem FSA v letech 1935 až 1944, právě v době, která je často nazývána \"zlatým věkem dokumentární fotografie\". Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\n\n"}
{"id": "718146", "url": "https://cs.wikipedia.org/wiki?curid=718146", "title": "Diakovce", "text": "Diakovce\n\nDiakovce (maďarsky Deáki) jsou obec na Slovensku v okrese Šaľa.\n\nV obci se zachovala jedna z nejvýznamnějších románských staveb na Slovensku, římskokatolický kostel Panny Marie Nanebevzeté vysvěcený v roku 1228. Dvoupatrová stavba se třemi loděmi sloužila jako klášterní kostel benediktinů.\n\n"}
{"id": "718147", "url": "https://cs.wikipedia.org/wiki?curid=718147", "title": "Alicyklický uhlovodík", "text": "Alicyklický uhlovodík\n\nAlicyklické uhlovodíky jsou uhlovodíky obsahující uzavřený cyklus, které nesplňují pravidla aromaticity. Jsou tvořené pouze atomy uhlíku a vodíku. Mohou být nasycené (cykloalkany) i nenasycené (cykloalkeny, cykloalkyny).\n\n\n\n\n\n"}
{"id": "718151", "url": "https://cs.wikipedia.org/wiki?curid=718151", "title": "Seznam obcí Rábské župy", "text": "Seznam obcí Rábské župy\n\nSeznam obcí ležících na území slovenské části bývalé Rábské župy. Obce jsou rozdělené podle současných okresů a uvedené pod současným jménem\n\n\n\n"}
{"id": "718155", "url": "https://cs.wikipedia.org/wiki?curid=718155", "title": "Středoevropský pohár 1937", "text": "Středoevropský pohár 1937\n\nSezóna 1937 byla 11. ročníkem Středoevropského poháru. Zúčastnily se nejlepší týmy z uplynulého ročníku domácí ligy z Československa, Rakouska, Maďarska, Itálie, Švýcarska, Jugoslávie a Rumunska a někteří z vítězů národních pohárů uvedených zemí. Vítězem se stal tým Ferencvárosi TC.\n\n"}
{"id": "718157", "url": "https://cs.wikipedia.org/wiki?curid=718157", "title": "Access Linux Platform", "text": "Access Linux Platform\n\nAccess Linux Platform (zkratka ALP) označuje generaci operačního systému PalmOS, která je určena pro mobilní zařízení a je vyvíjená japonskou společností Access Co. Tato platforma obsahuje tři aplikační vrstvy: Java, původní Linuxové aplikace a kompatibilní klasické Palm OS aplikace. ALP byla představena na mnoha konferencích, např. na konferenci 3GSM, LinuxWorld, GUADEC a Open Source in Mobile.\n\nALP byla poprvé ohlášena v únoru 2006. O rok později byla oficiálně zveřejněna verze s jejím rozšiřujícím softwarovým příslušenstvím. Mezi organizacemi Access, NTT DoCoMo, Panasonic, NEC a Esteemo probíhá snaha o vytvoření společné platformy zahrnující zrevidovanou verzi i.mode MOAP(L) API, která také splňuje specifikace standardu LiMo Foundation. První chytrý telefon, který používal Access Linux platform nesl jméno Edelweiss a byl vyvinut společností Emblaze Mobile. \n\nUživatelské rozhraní je navrženo s podobnými cíli jako předchozí Palm OS. Rovněž zachovává filozofii Zen of Palm, tedy snahu vytvářet co nejjednodušší aplikace. Dále rozhraní zahrnuje orientaci založenou na úlohách místo souborového systému, který je běžně používán.\n\nPlatforma je navržena tak, aby byla maximálně přizpůsobitelná pro odlišná specifické zařízení. V nejnovějších verzích dostála platforma moderního vzhledu a má tak blízko k Palm OS.\n\nPodobně jako Maemo (tabletový framework od Nokie) je ALP založen na komponentech vycházejících z projektu GNOME včetně GTK+ a GStreameru. Různé druhy dalších základních komponent jsou vypracovány z open source projektů (BlueZ, matchbox, cramfs atd.). Tyto komponenty jsou licencovány pod GPL, LGPL a dalšími open source licencemi, což znamená, že ALP má volně dostupné a otevřené softwarové prostředí.\n\nMnoho komponent bylo zveřejněno jako Hiker Project pod licencí Mozilla Public License. Tyto komponenty řešily problémy s životním cyklem aplikací, meziúlohovou komunikací, přenosem a využíváním strukturovaných dat, bezpečností a řadou dalších oblastí, které jsou společné pro vývoj mobilních telefonů.\n\nAccess linux platform představuje standardní API pro většinu běžných operací (jak je popsáno v POSIX a LSB standardech). Protože ani POSIX ani LSB nefungují pro telefony, jejich nastavení, messaging atd., je zde mnoho doplňujících frameworků, kterými Access definuje API pro tyto oblasti.\n\nAplikace pro ALP mohou být vyvíjeny na původním Linuxovém zdrojovém kódu v jazyce C nebo C++, jež navazují na aplikace Palm OS (fungující v Garnet VM emulačním prostředí) nebo v Javě. Další execution environment mohou být podporovány přes vznik webové aplikace Launchpad, kterou využívá Application manager (součást Hiker frameworku).\n\nALP SDK využívá IDE založenou na vývojové platformě Eclipse, jež obsahuje přídavné pluginy stejně jako ve vývojovém prostředí systému Palm OS. Kompilátory (překladače) jsou obvykle EABI s podporou ARM verzí ze standardních nástrojů sady překladačů GCC. \n\nAccess Linux platform využívá k bezpečnému řízení přístupu kombinaci bezpečnostních zásad uživatelského neprivilegovaného režimu (user space) a privilegovaného režimu, ve kterém běží pouze jádro OS (kernel space). Komponenty pro bezpečné zavedení ALP jsou součástí Hiker frameworku. Kontroly jsou založeny na digitálních podpisech a certifikátech. Neohlášeným aplikacím může být povolen přístup k předem definovaným „bezpečným“ API souborům.\n"}
{"id": "718162", "url": "https://cs.wikipedia.org/wiki?curid=718162", "title": "Zámecká Dyje", "text": "Zámecká Dyje\n\nZámecká Dyje je jižní rameno řeky Dyje dlouhé 11 km. Od Dyje se odděluje na 39,7 říčním kilometru a protéká Lednickým zámeckým parkem.\n\nZámecká Dyje začíná kousek od mostu v Bulharech, kde ji od hlavního toku odděluje stavidlo a protipovodňová hráz. První část cesty lemují popadané stromy a větve stromů. U Nejdku si situace trochu vylepšuje, ale za obcí pokračuje úsek podobný tomu na začátku. V Lednici přes Zámeckou Dyji vede několik mostů a stavidlo. Dále protéká zámeckým parkem, kde se od ní odděluje náhon rybníků, s výhledem na zámek a minaret. Asi 1,5 km od zámeckého parku ústí Zámecká Dyje do Černé Dyje.\n\n"}
{"id": "718163", "url": "https://cs.wikipedia.org/wiki?curid=718163", "title": "Seznam obcí Užské župy", "text": "Seznam obcí Užské župy\n\nSeznam obcí ležících na území slovenské části bývalé Užské župy. Obce jsou rozdelené podle současných okresů a uvedené pod současným názvem. \n\nOkres Michalovce\n\nOkres Sobrance\n\n"}
{"id": "718165", "url": "https://cs.wikipedia.org/wiki?curid=718165", "title": "Středoevropský pohár 1938", "text": "Středoevropský pohár 1938\n\nSezóna 1938 byla 12. ročníkem Středoevropského poháru. Zúčastnily se nejlepší týmy z uplynulého ročníku domácí ligy z Československa, Maďarska, Itálie, Jugoslávie a Rumunska a někteří z vítězů národních pohárů uvedených zemí. Šlo o první ročník, do kterého zasáhly události předcházející 2. světové válce, jmenovitě anšlus. Vítězem se stal tým SK Slavia Praha.\n\n"}
{"id": "718167", "url": "https://cs.wikipedia.org/wiki?curid=718167", "title": "Ruská Volová", "text": "Ruská Volová\n\nRuská Volová je slovenská obec ležící v okrese Snina.\n\nPrvní písemná zmínka o obci pochází z roku 1609.\n\n\n"}
{"id": "718173", "url": "https://cs.wikipedia.org/wiki?curid=718173", "title": "Medailon (povídka)", "text": "Medailon (povídka)\n\nMedailon nebo také Medailón a Oválný portrét (v angličtině \"The Oval Portrait\") je povídka amerického spisovatele a literárního teoretika Edgara Allana Poea z roku 1843. Původní název zněl \"Life in Death\".\n\nJe to jedna z nejkratších autorových povídek, při publikování v roce 1842 zabírala pouhé 2 strany. Obsahuje tato stěžejní témata:\n\nPříběh se odehrává na opuštěném ponurém zámku v Apeninách v Itálii. Vypravěč trpí vysokou horečkou a požije opium, přičemž si prohlíží obrazy visící na stěnách. Velmi jej zaujme portrét mladé ženy.\n\nVypravěč příběhu je sužován vysokou horečkou poté co se uchýlí po bitce s bandity na ponurý opuštěný zámek v Apeninách v Itálii. Je zraněn a jeho sluha Pedro nechce, aby nocoval venku a tak násilím vniknou do zámku. Je zřejmé, že zámek byl opuštěn teprve nedávno. Ubytují se v komnatě v jedné z věží.\n\nAby trochu utišil rozjitřené smysly, požije vypravěč opium. Nastupující účinek drogy v něm podnítí zájem o obrazy visící na stěnách pokojů a ve výklencích. Dá příkaz sluhovi, aby zapálil svíci a rozhrnul závěsy kolem zdobené postele. Chce odpočívat a přitom si prohlížet výtvarná díla, dokud neusne. Začte se do nalezené brožurky popisující vystavené umění.\n\nPozdě v noci je již unaven a chce zhasit svíci, když si povšimne portrétu mladé ženy. Obraz zapůsobí natolik živě, že z náhlého popudu na okamžik zavře oči. Sáhne po brožuře, aby si mohl přečíst historii k dílu.\n\nPojednání uvádí příběh mladé líbezné dívky, která zahoří vřelou láskou k nadanému malíři. Ten se rozhodne ji portrétovat, ačkoli ona nemá ráda malování, neboť jí okrádá o jejího milého. Přesto podstoupí portrétování. Malíř pracuje zaujatě mnoho dnů aniž by si všiml, že jeho ženu to unavuje a den ode dne slábne a umdlévá. Výtvarník je posedlý svým dílem a když jej dokončí, vykřikne: „\"Toť vskutku život sám!\"“ Ohlédne se ke své milované - je mrtva. Její duše se přenesla do obrazu.\n\nČesky či slovensky vyšla povídka v následujících sbírkách nebo antologiích:\n\nPod názvem Medailón:\n\nPod názvem Oválný portrét:\n\nPod názvem Oválny portrét:\n\nV povídce se vyskytuje odkaz na tvorbu anglické spisovatelky Ann Radcliffové , představitelky gotického románu.\n\n\n"}
{"id": "718175", "url": "https://cs.wikipedia.org/wiki?curid=718175", "title": "Bad Meets Evil", "text": "Bad Meets Evil\n\nBad Meets Evil je americké rapové duo, které tvoří rappeři Eminem (Evil) a Royce da 5'9\" (Bad). Působili v letech 1998–2000, v roce 2010 se opět spojili a vydali debutové EP \"Hell: The Sequel\".\n"}
{"id": "718178", "url": "https://cs.wikipedia.org/wiki?curid=718178", "title": "Středoevropský pohár 1939", "text": "Středoevropský pohár 1939\n\nSezóna 1939 byla 13. ročníkem Středoevropského poháru. Zúčastnily se nejlepší týmy z uplynulého ročníku domácí ligy z Protektorátu Čechy a Morava, Maďarska, Itálie, Jugoslávie a Rumunska. Ročník se hrál pouze v okleštěné podobě. Vítězem se stal tým Újpest FC.\n\n"}
{"id": "718179", "url": "https://cs.wikipedia.org/wiki?curid=718179", "title": "Středoevropský pohár 1940", "text": "Středoevropský pohár 1940\n\nSezóna 1940 byla 14. ročníkem Středoevropského poháru. Zúčastnily se nejlepší týmy z uplynulého ročníku domácí ligy z Maďarska, Jugoslávie a Rumunska. Ročník se hrál kvůli probíhající 2. světové válce pouze v okleštěné podobě a kvůli válečným událostem se nedohrál. Další ročník se konal až v roce 1951.\n\nKvůli válečným událostem nedohráno.\n\n"}
{"id": "718180", "url": "https://cs.wikipedia.org/wiki?curid=718180", "title": "Seznam obcí Tekovské župy", "text": "Seznam obcí Tekovské župy\n\nSeznam obcí ležících na území bývalé Tekovské župy. Obce jsou rozdělené podle současných okresů a uvedené pod současným názvem. \n\nOkres Banská Štiavnica\n\nOkres Levice\n\nOkres Nitra\n\nOkres Nové Zámky\n\nOkres Partizánske\n\nOkres Prievidza\n\nOkres Zlaté Moravce\n\nOkres Žarnovica\n\nOkres Žiar nad Hronom\n"}
{"id": "718182", "url": "https://cs.wikipedia.org/wiki?curid=718182", "title": "Metalinda", "text": "Metalinda\n\nMetalinda je slovenská rocková skupina, kterou v roce 1983 založili bývalí členové tehdejších populárních kapel Halušky a Regata - zpěvák Dušan Horecký, kytarista a kapelník Peter Sámel, baskytarista Vlado Suchán a bubeník Janko Lapoš. Brzy dosáhli značného úspěchu, vyprodané koncertní sály v Bratislavě a později i v jiných městech dostaly Metalindu do nahrávacího studia OPUS, kde nahrála své první singly - Únik a Klub Milionárov. \n\nPovolávací rozkazy na vojnu však kapelu rozdělily. V roce 1986 nahradil Dušana Horeckého u mikrofonu Pavol Drapák a kapela nahrála druhý singl \"Každý chce ľúbiť\", ke kterému natočila i videoklip. Účastnila se bratislavské Lyry, kde obsadila čtvrté místo s písní \"Loď pre 5 miliárd\".\nV roce 1989 nahrála kapela debutové album s prostým názvem \"Metalinda\", kterého se prodalo téměř 50 000 kusů. Písně Jan Amos Džínový, VSR, Šanca, Kovový král' a Jago se umístily na prvních místech hitparád a kapela byla oceněna Zlatým Trianglem za nejlepší videoklip J. A. Džínový.\n\nV roce 1991 se ke kapele přidali nejlepší producenti na Slovensku - Jožo Ráž a Julo Kinček. Metalinda nahrála druhé album \"Za všetky prachy\", z nějž vyniká především píseň \"Zaľúbená žaba\". Ve videoklipu k této písni účinkovala česká herečka Anna Gaislerová a režíroval ho Filip Renč. Podle této písně lidé kapelu poznávají. \nV roce 1992 kapela přechází do studia Popron Music, kde vydává třetí album \"Svetlo na druhom brehu\", z nějž vynikla píseň \"Slnko nevychádzaj.\"\nv roce 1993 kapela pořádá turné po 40 slovenských městech s názvem \"The Day Before\", kde členové otevřeně hlásí, že jsou proti drogám, a hrají píseň \"Angie\", která je věnovaná jejich kamarádce, jenž drogám podlehla.\nV roce 1994 se kapela vrací na Slovensko a vydává album \"Láska holých prenáša\". Ovšem nedlouho po vydání alba byly nahrávací společnosti zprivatizovány, a tak kapela zakládá vlastní vydavatelství Meta Music. \nRoku 1995 vychází album \"Maj May\", k jehož titulní písni se natočil velmi úspěšný videoklip.\nRoku 1996 se koná koncert \"Noc s Metalindou\", kde mohl zpívat každý, kdo písně znal. Koncert se i zaznamenal na hudební nosiče.\nNásledují alba \"Na kolenách\" (1996), kde vyniká píseň \"Sila je v nás\", a Skús sa do mňa zahryznúť (1998)\nVe stejném roce opouští kapelu bubeník Janko Lapoš.\nV roce 1999 kapela vydává výběrové album \"Hitovky\", které má výrazný ohlas i v Česku.\n\nV roce 2000 vydává kapela album \"Zavesení v prievane\", po jehož vydání odchází zpěvák Pavol Drapák. Nahrazuje ho Roman Cief.\nRoku 2002 kapela vydává album \"Tutovky\" - na prvním CD jsou nové nahrávky a na CD2 výběr dosavadních největších hitů kapely.\nV září 2003 se do kapely vrací původní zpěvák Dušan Horecký.\nRoku 2005 vychází album Biologia - 12 nových nahrávek a výběr třinácti klipů.\nNa podzim 2006 opět odchází zpěvák Dušan Horecký, ale zničehonic se objevuje zpěvák Patrik, který byl do kapely přijat.\nRoku 2007 vychází již třinácté album kapely s příznačným názvem \"Metalinda 13\".\nV roce 2008 opouští kapelu bubeník a baskytarista. Za bicí usedá Peter Kollár a baskytaru přebírá Roman Pecha.\nTéhož roku vychází singl\" Svet Anjelov\". \n\nPeter Sámel - kytara\nFeďo Gašparík - baskytara\nPeter Kollár - bicí\n\nAndy Samuel Hudak - zpěv\n\nDušan Horecký - zpěv\nPavol Drapák - zpěv\nVlado Suchán - baskytara\nMarek Popík - baskytara\nJanko Lapoš - bicí\nRoman Cief - zpěv\nFeďo Gašparík - baskytara\n\n\n"}
{"id": "718183", "url": "https://cs.wikipedia.org/wiki?curid=718183", "title": "Janova Lehota", "text": "Janova Lehota\n\nJanova Lehota ( , , ) je obec na Slovensku v okrese Žiar nad Hronom. V roce 2015 zde žilo 975 obyvatel. První písemná zmínka o obci pochází z roku 1487. Vznik obce souvisí s německou východní kolonizací ve 14. a 15. století.\n\nV Janově Lehotě stojí římskokatolický kostel Nejsvětějšího Srdce Ježíšova z roku 1487 a kaplička Panny Marie Sedmibolestné z roku 1739.\n\n"}
{"id": "718184", "url": "https://cs.wikipedia.org/wiki?curid=718184", "title": "Ladino (Střední Amerika)", "text": "Ladino (Střední Amerika)\n\nPojem ladino pochází ze slova \"latino\" a používá se ve Střední Americe jako označení hispanizovaného nebo mestizo (smíšeného) obyvatelstva. Pojem je odlišný od slova ladino jako označení jazyka sefardských židů.\n\nOznačení „ladino“ vzniklo na počátku španělské koloniální nadvlády nad Střední Amerikou. Zprvu bylo používáno pro domorodce, kteří se naučili španělsky a conquistadorům sloužili jako překladatelé. Později (18. století) se jako ladinos označovalo španělsky mluvící obyvatelstvo, které nebylo součástí společnosti Španělů pocházejících z evropského Španělska (\"peninsulares\") ani kreolských elit, ale ani domorodého (indiánského) obyvatelstva. V některých případech pojmy mestic a ladino splývaly.\n\nV případě území dnešní Guatemaly se výraz ladino začal zaměňovat s pojmem mestizo (míšenec) a postupně nahradil rozličnou terminologii používanou při popisu kast (např. výrazy mulat, zambo, castizo), ale zároveň zahrnoval i skupinu zchudlých Španělů či otroků, kteří nově nabyli svobody. Zásadní roli hrála znalost či neznalost španělštiny.\n\nGuatemalská společnost se v 19. století změnila v polarizovanou společnost rozdělenou do 2 hlavních skupin – \"ladinos\" a \"indigenos\". Za příslušníka ladinos byl považován ne-indián španělského původu, který žil západním stylem.\n\nV Guatemale je ladino v současnosti oficiálně uznána jako etnická skupina, hlásí se k ní kolem 60% obyvatelstva a zahrnuje smíšené obyvatelstvo i domorodé obyvatelstvo, které je kulturně považováno za mestice. Podle definice guatemalského ministerstva školství je obyvatelstvo ladino charakteristické heterogenitou, která je vyjádřena v užití španělštiny jako mateřského jazyka s kulturními prvky, které jsou směsí hispánské a domorodé kultury (včetně západního stylu oblékání).\n\n"}
{"id": "718187", "url": "https://cs.wikipedia.org/wiki?curid=718187", "title": "Jan Streng", "text": "Jan Streng\n\nJan Streng (10. května 1817 Praha – 31. března 1887 Praha-Nové Město) byl český lékař-gynekolog, profesor porodnictví a rektor Univerzity Karlovy.\n\nJan Streng se narodil 10. května 1817 v Praze. Vystudoval gymnázium a pražskou lékařskou fakultu, roku 1842 byl promován na doktora, poté se stal na čtyři roky asistentem profesora Antonína Jungmanna. V roce 1852 byl jmenován mimořádným a roku 1870 řádným profesorem porodnictví, ředitelem kliniky pro pomocnice při porodu a lékařem na ženském oddělení všeobecné nemocnice.\n\nRoku 1878 byl jmenován rektorem tehdy ještě spojené (česko-německé) Karlo-Ferdinandovy univerzity. Když se česká část oddělila, zařadil se v roce 1883 spolu s Bohumilem Eiseltem, Vilémem Weissem a Josefem Schöblem mezi první řádné profesory české lékařské fakulty. Roku 1884 byl jmenován rektorem české univerzity. Při té příležitosti vložil 4000 zlatých do nadace na podporu chudých mediků.\n\nKe konci života patřil k nejstarším a nejzasloužilejším pražským lékařům. Byl oceňovaný jako odborník s dobrým úsudkem, vlastenec a humanista, který vychoval řadu porodníků a gynekologů. Byl oblíbený mezi studenty i pacienty, mimo jiné pro svůj jemný humor. V listopadu 1885 obdržel řád železné koruny III. třídy.\n\nZemřel 31. března 1887 v Praze na zánět ledvin. Pohřben byl na Olšanských hřbitovech.\n\nByl autorem článků ve vědeckých časopisech. Knižně vyšly:\n\n"}
{"id": "718190", "url": "https://cs.wikipedia.org/wiki?curid=718190", "title": "Tis v Jamném", "text": "Tis v Jamném\n\nTis v Jamném nad Orlicí je dávno odumřelý památný strom, jehož nezvyklý totemu podobný kmen ale pro jeho stáří a množství pověstí místní obyvatelé chrání, takže je na kraji obce k vidění doposud. Místu se dokonce říká \"U tisu\".\n\n\nTis zanikl pravděpodobně koncem 19. století, v současnosti je jen suchým torzem s pozůstatky větví na vrcholu. Kmen je výrazně zduřelý, snad od nějaké choroby, která jej zachvátila. Poblíž starého torza roste mladší tis, který je plně vitální. Ten byl dovezen z Palestiny a aktuálně je starý přibližně .\n\nTis byl podle pověsti vysazen v době křižáckých výprav. Roku 1189 se do svaté země vydala česká křížová výprava pod vedením knížete Děpolta II. K výpravě se přidal i jeden z místních mládenců. Nakonec ale skončila fiaskem a vrátilo se sotva dvacet polomrtvých mužů. Mezi nimi i místní krajan, který z výpravy dovezl semínko posvátného tisu, který pěstovali křesťané v Palestině jako strom, z jehož dřeva byl vyroben Ježíšův kříž. Z těchto důvodů byl tis považován za posvátný a byla mu připisována léčivá a kouzelná moc: Měl ochraňovat před umrznutím, neštěstím a být součástí elixíru neviditelnosti.\n\nDalší příběh pochází z přelomu 17. a 18. století, kdy Fabián Filip na pozemku u tisu se svými syny nakládal kamení. Pod jedním z kamenů našli hliněný hrnec plný zlatých a stříbrných mincí, prý z doby Přemysla Otakara II. Podle kroniky byl za tento nález každému ze čtyř synů koupen statek.\n\nRoku 1860 se při překopávání pozemku našel starý váček plný tenkých stříbrných mincí. Nálezci pozemek nepatřil, a tak raději nález zatajil a mince prodal za 20 zlatých kupci Šlemrovi z Jablonného. Teprve potom se nálezce svěřil majiteli pozemku, který na něm ještě několik mincí našel. Podle nich se potvrdilo, že šlo o české groše Václava II.\n\nNa konci 18. století se chtěli dva zloději obohatit cenným dřevem tisu. V noci se ke stromu vypravili s pilou a sekyrou, ale když zařízli, začala se ze stromu řinout lidská krev. To je vylekalo natolik, že raději utekli. Ve skutečnosti se ale jednalo o tisovou mízu, která se na vzduchu barví rudě.\n\nV 19. století lidé věřili, že až vzplane velká evropská válka, ochrání strom kraj až do vzdálenosti 12 hodin jízdy.\n\nPosvátnému tisu byl věnován prostor v pořadu České televize Paměť stromů, konkrétně v dílu č. 14: Stromy pohádek a tajemných sil. Také jej ve svém díle zachytili akademický malíř Jaroslav Turek a J. Krčmářová.\n\n"}
{"id": "718191", "url": "https://cs.wikipedia.org/wiki?curid=718191", "title": "Turňa nad Bodvou", "text": "Turňa nad Bodvou\n\nTurňa nad Bodvou (maďarsky \"Torna\", německy \"Tornau\") je obec na Slovensku v okrese Košice-okolie ležící asi 10 kilometrů západně od Moldavy nad Bodvou, nedaleko hranic s Maďarskem.\n\nObec se nachází na východě ochranného pásma Slovenského krasu, ze západu ji ohraničuje Košická kotlina.\n\nKatastrálním územím obce protéká říčka Bodva a Hájsky potok. Nedaleko se nachází také rybník.\n\nPrvá písemná zmínka o obci pochází z roku 1198. Turňa nad Bodvou původně patřila k Turnianskému hradu.\n\nPodle sčítání z roku 2001 zde žije 3213 obyvatel, z toho 1411 slovenské, 1400 maďarské, 259 romské a 143 jiné národnosti.\n\n\n"}
{"id": "718194", "url": "https://cs.wikipedia.org/wiki?curid=718194", "title": "Kanton Rochefort-Nord", "text": "Kanton Rochefort-Nord\n\nKanton Rochefort-Nord je francouzský kanton v departementu Charente-Maritime v regionu Poitou-Charentes. Do kantonu patří část města Rochefort a dalších 7 obcí. Asi 3 km od pobřeží ostrova Île-d'Aix (na území stejnojmenné obce) se nachází Pevnost Boyard.\n\n"}
{"id": "718199", "url": "https://cs.wikipedia.org/wiki?curid=718199", "title": "Matthew Beard", "text": "Matthew Beard\n\nMatthew Beard (* 25. března 1989) je anglický televizní a filmový herec a model. Jeho nejznámější role je Blake Morrison ve filmu \"And When Did You Last See Your Father?\" z roku 2007.\n\nNarodil se v Londýně v Anglii. Byl členem dětské divadelní agentury v Leedsu a nyní je spolupracuje s londýnskou agenturou Independent.\n\nNavštěvoval King Ecgbert School v Sheffieldu a na zkouškách GCSE získal samé jedničky.\n\nV roce 2007 jsme ho mohli vidět jako dospívajícího Blaka ve filmu \"And When Did You Last See Your Father?\". Jeho výkon ocenili kritici nadšenými recenzemi a Screen International ho na edinburském mezinárodním filmovém festivalu označil za \"hvězdu zítřka\" a \"průkopníka\". V roce 2009 byl také nominován na cenu za nejlepšího nováčka v British Independent Film a v téže kategorii byl nominován i v Evening Standard British Film Awards.\n\nV roce 2009 se objevil ve filmu \"Škola života\", který režírovala Lone Scherfig. Jeho předcházející filmová zkušenost pocházela z roku 2002, kdy si zahrál ve filmu \"May a její anděl\".\n\nV roce 2010 se objevil ve filmu \"Hippie Hippie Shake\". Je studentem angličtiny na univerzitě v Yorku. Objevil se také v psychologickém thrilleru \"Chatroom\", kde si hlavní roli zahrál Aaron Johnson.\n\nV roce 2011 se stal modelem pro anglickou luxusní značku Burberry.\n\n"}
{"id": "718200", "url": "https://cs.wikipedia.org/wiki?curid=718200", "title": "Kuvajtský dinár", "text": "Kuvajtský dinár\n\nDinár (arabsky دينار) je zákonným platidlem Kuvajtu. Jeho ISO 4217 kód je KWD. Název „dinár“ má kuvajtská měna společný s několika dalšími platidly v regionu Blízkého východu a severní Afriky. 1 dinár sestává z 1000 filů. Jedná se o nejvýše hodnotnou měnovou jednotku na světě. V prosinci 2011 se směnný kurz mezi dinárem a českou korunou pohyboval okolo hodnoty \"1 KWD = 70 CZK\". Žádná jiná měna nemá takto vysoký kurz.\n\nDinár se do oběhu dostal v roce 1961. Při svém zavedení měl paritní hodnotu k libře šterlinků. Mezi roky 1975 a 2002 byl dinár vázán na měnový koš, ve kterém byly zastoupeny měny nejvýznamnějších obchodních partnerů Kuvajtu. V období, kdy byl Kuvajt okupován Irákem, používala se zde irácká měna. Mezi 5. lednem 2003 a 19. květnem 2007 byl dinár fixně navázán na americký dolar v poměru 1 USD = 0,29963 KWD s možnou odchylkou ±3,5 %. Od 20. května 2007 je směnný kurz dináru opět vypočítáván pomocí měnového koše.\n\nMince mají hodnoty 5, 10, 20, 50, 100 filů. Bankovky jsou tisknuty v hodnotách ¼, ½, 1, 5, 10, 20 dinárů.\n"}
{"id": "718202", "url": "https://cs.wikipedia.org/wiki?curid=718202", "title": "Veľká Čalomija", "text": "Veľká Čalomija\n\nVeľká Čalomija je obec na Slovensku v okrese Veľký Krtíš.\n\nOblast byla osídlena již ve starší době kamenné. První písemná zmínka o obci pochází z roku 1244.\n\n\n"}
{"id": "718203", "url": "https://cs.wikipedia.org/wiki?curid=718203", "title": "Machzor Vitry", "text": "Machzor Vitry\n\nMachzor Vitry ( מחזור ויטרי) je rozsáhlý židovský modlitební sborník, který na přelomu 11. a 12. století sestavil ve městě Vitry Simcha ben Šmu'el. Autor vycházel ze siduru Amrama Ga'ona, traktátu Pirkej avot, pesachové hagady i francouzských pijutů. \"Machzor Vitry\" kromě textů modliteb obsahuje komentář a zachycuje rovněž množství regionálních náboženských zvyklostí. Dílo se dočkalo velkého rozšíření, ve 13. století se ve Francii stalo oficiálně užívanou sbírkou liturgických textů, a stalo se tak základem aškenázského minhagu.\n\nK původnímu textu připojil své dodatky Jicchak bar Dorbelo. Z hlediska moravských židovských dějin je důležitý zejména popis jeho cesty do střední Evropy, při níž okolo roku 1140 navštívil také židovskou komunitu v Olomouci, a zanechal tak po sobě nejstarší doklad židovské přítomnosti v Olomouci.\n\n"}
{"id": "718204", "url": "https://cs.wikipedia.org/wiki?curid=718204", "title": "Franklinie americká", "text": "Franklinie americká\n\nFranklinie americká (\"Franklinia alatamaha\") je jediný zástupce rodu franklinie. Pochází z jihovýchodu USA, dnes je však známa jen z kultury a ve volné přírodě vyhynula. Vzácně se pěstuje jako okrasná rostlina.\n\nFranklinie je opadavý keř dorůstající výšky 1 až 3 metry, někdy i strom až 7 m vysoký. Kůra je tenká a hladká. Letorosty jsou hustě hedvábitě chlupaté. Listy jsou střídavé, 10 až 15 cm dlouhé, krátce řapíkaté. Čepel je obvejčitě kopinatá až obkopinatá, na okraji jemně pilovitá, na líci lesklá, na rubu pýřitá. Žilnatina je zpeřená, s 10 až 12 páry postranních žilek. Na podzim se listy barví do červených odstínů. Květy jsou pětičetné, až 8 cm široké, bílé. Kalich je opadavý, kališní i korunní lístky jsou na bázi srostlé. Tyčinek je mnoho. Semeník je srostlý z 5 plodolistů, v každé z 5 komůrek je 6 až 12 vajíček. Čnělka je 1. Kvete na podzim, v září až říjnu. Plodem je kulovitá 5pouzdrá tobolka, pukající od báze i od vrcholu a odhalující střední sloupek.\n\nDruh pochází z povodí řeky Altamaha v Georgii v USA, poslední volně rostoucí exemplář zde byl pozorován v roce 1803. Druh byl znám v relativně omezeném počtu exemplářů a jejich vymizení koncem 18. století bylo pravděpodobně způsobeno evropskou poptávkou po okrasných rostlinách. Dnes je známa již jen jako pěstovaná.\n\nFranklinie je vzácná okrasná dřevina ceněná především velkými bílými květy objevujícími se až na podzim s červeným podzimním zbarvením listů. Nepodařilo se najít záznam o jejím pěstování v některé z českých botanických zahrad. Jeden exemplář je pěstován v soukromém arboretu v Žatci. \n\nRostlina je náročná. Pro dobré odkvetení a vyzrálost před zimou vyžaduje horké léto i podzim. Za těchto podmínek je u nás zimovzdorná. Rozmnožuje se semeny, která se nechají před klíčením nabobtnat, dále polovyzrálými řízky či hřížením. Sází se do vlhčí písčitohumusové nevápenaté půdy.\n\n"}
{"id": "718207", "url": "https://cs.wikipedia.org/wiki?curid=718207", "title": "Hodějov (tvrz)", "text": "Hodějov (tvrz)\n\nTvrz Hodějov stávala pravděpodobně na návsi v obci Hodějov.\n\nKdy byla tvrz postavena není známo. Za její stavbou pravděpodobně stáli Hodějovští z Hodějova, kteří obec vlastnili do poloviny 15. století. Roku 1454 koupil Přech z Čestic statek od Jana Hodějovského z Hodějova a následně jej připojil ke Lčovicím. Dále jej vlastnili Mikuláš z Kraselova a Chřepičtí z Modliškovic. Za celou dobu však o tvrzi není žádná zmínka. Roku 1699 je při prodeji Hodějova Kocem z Dobrše Janu Hynkovi Dlouhoveskému z Dlouhé Vsi zmiňován pouze dvůr. V té době již tedy byla tvrz pustá. Kdy zanikla není známo, nejpozději k tomu došlo za třicetileté války. Zbytky tvrze měly být údajně viditelné ještě na počátku 20. století.\n\n"}
{"id": "718213", "url": "https://cs.wikipedia.org/wiki?curid=718213", "title": "Esther Bubley", "text": "Esther Bubley\n\nEsther Bubley (16. února 1921 Phillips, Wisconsin – 16. března 1998 New York City) byla americká fotografka, která se specializovala na expresivní snímky obyčejných lidí v každodenním životě. Pracovala jako fotografka ve společnosti Office of War Informations, která vznikla z instituce Farm Security Administration.\n\nNarodila se 16. února 1921 v Phillips, Wisconsin jako čtvrtá z pěti dětí rusko-židovských přistěhovalců Louise a Idy Bubleyových.\n\nV roce 1936, kdy Esther studovala střední školu v Superioru ve Wisconsinu, byl oblíbeným fotomagazínem na novinových stáncích \"Life\". Inspirovaná časopisem, a zejména obrázky z Velké hospodářské krize, které pořizovala společnost Farm Security Administration, získala nadšení pro fotožurnalistiku a dokumentární fotografii. Jako šéfredaktor ročenky se snažila styl časopisu \"Life\" napodobovat. Po střední škole Esther strávila dva roky na Státní pedagogické škole (nyní University of Wisconsin-Superior), před kterou se zapsala do jednoletého fotografického programu na umělecké škole v Minneapolis (nyní Minneapolis College of Art and Design).\n\nPo vysoké škole v roce 1941, se přestěhovala Bubley do Washingtonu, kde hledala práci jako fotografka. Poté, co tam práci nenašla, odstěhovala se do New Yorku. Během Vánoc 1941 získala pozici v magazínu \"Vogue\", ale práci neměla ráda a počátkem roku 1942 se vrátila do Washingtonu, kde jí byla nabídnuta práce s mikrofilmy v národním archivu National Archives and Records Administration.\n\nNa podzim roku 1942 ji najal Roy Stryker, šéf FSA v letech 1935 až 1944, jako asistentku v temné komoře u společnosti Office of War Informations (OWI), která vznikla ze společnosti Farm Security Administration. Na základě povzbuzení Roy Strykera a některých dalších předních fotografů začala sama pořizovat snímky pro historickou sekci OWI, která dokumentovala život na domácí půdě během války. Jejím nejvýznamnějším cyklem byla známá série reportážních snímků z autobusové linky mezi středozápadem a jihovýchodem USA.\n\nPatřila do skupiny talentovaných fotografů najatých Royem Strykerem právě v době, která je často nazývána \"zlatým věkem dokumentární fotografie\". Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy organizace zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nNa konci roku 1943, když Stryker opustil OWI a šel pracovat na veřejném projektu pro společnost Standard Oil (New Jersey), Bubley jej spolu s dalšími fotografy doprovázela, včetně Gordona Parkse a Johna Vachona. Cyklus \"Bus Story\", pořízený pro Standard Oil a zároveň repríza jejího dřívějšího \"autobusového příběhu\" pro OWI, získal v roce 1948 ocenění za nejlepší cyklus snímků Best Picture Sequence v rámci soutěže \"News Pictures of the Year\", kterou organizovaly instituce Encyclopædia Britannica/University of Missouri School of Journalism. Během tohoto období byla krátce vdaná za Edwina Lockeho, Strykerova šéfa administrativy, ale brzy se rozvedli.\n\nV roce 1947 Bubley rozšířila své působení kromě spolupráce se Strykerem a Standard Oil dále. Začala pracovat pro federální úřad na ochranu dětí a péče o dítě. V průběhu několika dalších let nasnímala tisíce fotografií a její práce se objevily na více než 30 titulních stranách časopisu \"The Child\" (\"Dítě\").\n\nV roce 1949 fotografická esej o duševně nemocných pro \"Ladies' Home Journal\" získal první místo v ocenění Encyclopædia Britannica/University of Missouri School of Journalism contest. Pokračovala v práci pro \"Ladies' Home Journal\" pracovala na slavných fotografických cyklech \"Jak žije Amerika\" (\"How America Lives\"), hlavně v letech 1948 až 1960.\n\nV roce 1951 Bubley začala pracovat jako volná fotografka pro magazín \"Life\" a během této kariéry vytvořila 40 fotografických příběhů včetně dvou z hlavní obálky. Bubley byla jednou z prvních fotografek, které úspěšně pracovaly na volné noze pro významné časopisy.\n\nV roce 1951 pro Strykera, který pracoval pro Pittsburgh Photographic Library, zrealizovala významný cyklus snímků pro dětskou nemocnici Pittsburgh Children's Hospital. Edward Steichen, Directory of Photography při Museum of Modern Art (MoMA), použili v roce 1952 celkem 13 printů z této série na výstavě \"Diogenese with a Camera\".\n\nNa výstavě také připojila své kontaktní náhledy, na kterých byl vidět každý její záběr. Touto sérií odstartovala její éru reportáží na zdravotní témata, které se staly významnou část jejího portfolia. V roce 1953 ji najala společnost UNICEF a francouzská vláda na cestu do Maroka, aby zdokumentovala program léčby trachomu, infekčního onemocnění způsobujícího slepotu. Bubley fotografie z této série v roce 1954 zařadila do mezinárodní soutěže sponzorované magazínem \"Photography\". Stala se první ženou, která vyhrála první cenu a získala trofej se symbolem fotografa – muže.\n\nV roce 1955 její díla zahrnul Edward Steichen do monumentální výstavy \"Lidská rodina\".\n\nV roce 1956 dostala zakázku od firmy Pepsi-Cola International aby fotografovala pro oblast Latinské Ameriky a jejich firemní magazín \"Panorama\". Uprostřed let 1960–1970 ji firma Pan American World Airways vyslala dvakrát kolem světa aby pořídila propagační snímky pro jejich korporátní fotografickou knihovnu.\n\nNa konci 60. let Bubley redukovala své pracovní zatížení kvůli snížení prodeje fotografických časopisů a také z únavy z vyčerpávajících cestovních plánů. Začala trávit více času doma v New Yorku, kde se zabývala osobními projekty, napsala dvě knížky pro děti o zvířatech a knihy obsahující makrofotografie rostlin.\n\nJako oddaný milovník zvířat trávila dopoledne v Central Parku procházkami se psem, fotografovala a dělala si poznámky s vírou, že napíše o parku knihu. V roce 1991 získala čestný doktorát na Minneapolis College of Art and Design.\n\nZemřela na rakovinu v New York City dne 16. března 1998.\n\nV roce 2001 se konala retrospektivní výstava prací Bubleyové v newyorské galerii UBS Art Gallery. V roce 2005 vydala nadace Aperture Foundation monografii o Bubleyové s názvem \"Esther Bubley: On Assignment\", kterou napsali historik fotografie Bonnie Yochelson s Tracy A. Schmidovou pracující jako archivářka v Bubley Estate. V roce 2010 vydala knihovna Library of Congress monografii \"Fields of Vision: The Photographs of Esther Bubley\".\n\n\n\n\n\n"}
{"id": "718217", "url": "https://cs.wikipedia.org/wiki?curid=718217", "title": "Lípa v Pusté Rybné", "text": "Lípa v Pusté Rybné\n\nLípa v Pusté Rybné byl význačný památný strom, který je i řadu let po zániku stále značen v některých turistických mapách – někdy s údajem o 900 letech věku, což je však starý odhad pocházející z počátku 20. století. Lípa stála přímo v obci u současného domu č. 2 při červené turistické trase, dnes v těchto místech najdeme tabuli informující o osudu stromu.\n\n\nStaletá lípa stávala u domu původního čísla popisného 8, dnes 2. Byla zmiňována již v roce 1891 v časopisu Háj, jehož údaje citoval Jan Evangelista Chadt-Ševětínský roku 1913. Lípa podle nich byla zcela zdravá a její kmen se dělil na tři hlavní části, které vytvářely tři samostatné koruny. Zápis v kronice o ní mimo jiné uvádí: \n1. července 1925 v 5:30 ráno však došlo k rozlomení kosterní větve stromu, po kterém následovalo celkové ořezání koruny: \nTato událost zřejmě vypovídá o začátku konce starého stromu… Datum definitivního zániku není přesně známé, místní obyvatelé počátkem roku 2011 uvedli, že k němu došlo před 20-30 (možná i více) lety.\n"}
{"id": "718220", "url": "https://cs.wikipedia.org/wiki?curid=718220", "title": "Psychologie (kniha)", "text": "Psychologie (kniha)\n\nPsychologie (anglicky \"Hilgard's Introduction to Psychology\") je třetí aktualizované vydání knihy profesora psychologie na Yale University a Stanfordově univerzitě Ernesta Hilgarda v češtině z roku 2012 (první vyšlo v roce 1997).\n\nČesky vydalo knihu nakladatelství Portál v roce 2003 (druhé vydání). V současnosti je na trhu již třetí české vydání z roku 2012, které má název \"Psychologie Atkinsonové a Hilgarda\".\n\nKolektiv autorů vedený psycholožkou Ritou L. Atkinson připravil aktualizované vydání této moderně pojaté učebnice psychologie pro vysoké školy. Dalšími spoluautory jsou Richard C. Atkinson – kognitivní a biologická psychologie), Daryl J. Bem – vývojová a sociální psychologie, psychologie osobnosti), Edward E. Smith (kognitivní psychologie) a Susan Nolen-Hoeksema (psychologie zdraví).\n\nKniha prezentuje v 8 rozsáhlých částech srozumitelnou formou hlavní pojmy a oblasti psychologie – historii a metodologii oboru, neurobiologické základy lidského chování, kognitivní psychologii, psychologii osobnosti, psychický vývoj, emoce a motivace, sociální chování, psychopatologii a psychoterapii. Text je doplněn množstvím fotografií, grafů a schémat. Obsahuje též návod, jakým způsobem přistupovat k textu, aby si student zapamatoval stěžejní informace. Součástí je jmenný a věcný rejstřík.\n\nKniha reaguje na pokračující výzkum na poli psychologie a ve zvláštních kapitolách o něm stručně informuje. Týká se těchto témat:\n\n\n"}
{"id": "718225", "url": "https://cs.wikipedia.org/wiki?curid=718225", "title": "Kateřina Coufalová", "text": "Kateřina Coufalová\n\nKateřina Coufalová (* 1983) je česká fyzicky handicapovaná plavkyně. Závodí v kategoriích S9/SB9/SM9, které jsou určené pro závodníky s amputací ruky.\n\nVe svých 13 letech se poprvé zúčastnila letních paralympijských her v Atlantě, kde na trati 100 m prsa získala ve světovém rekordu (držela jej do roku 1998) zlatou medaili a stala se nejmladší paralympijskou vítězkou v historii. V letech 1997 (Badajoz) a 1999 (Braunschweig) se stala mistryní Evropy, roku 1998 na mistrovství světa v Christchurchi získala stříbrnou medaili. Na letní paralympiádě v Sydney 2000 byla na trati 100 m prsa diskvalifikována kvůli pohybu na startu, v závodě 200 m polohově doplavala na třetím místě. Roku 2001 ukončila kvůli zdravotním problémům sportovní kariéru, po dvou letech se však k závodění vrátila a na LPH 2004 vybojovala na prsařské stovce zlatou medaili. V roce 2004 byla vyhlášena Paralympionikem roku v juniorské kategorii.\n"}
{"id": "718227", "url": "https://cs.wikipedia.org/wiki?curid=718227", "title": "Katarina Beskowová", "text": "Katarina Beskowová\n\nKatarina Beskowová ( ) (2. února 1867, Stockholm – 12. srpna 1939, Salcburk) byla švédská šachová mistryně. \n\nNa ženském superturnaji v Semmeringu roku 1936, který vyhrála Sonja Grafová, skončila na devátém místě z dvanácti zúčastněných šachistek..\n\nCelkem čtyřikrát se zúčastnila turnaje o mistryni světa v šachu žen. Největšího úspěchu dosáhla v roce 1927, kdy obsadila 2. místo.\n\n"}
{"id": "718230", "url": "https://cs.wikipedia.org/wiki?curid=718230", "title": "Pentaphylacaceae", "text": "Pentaphylacaceae\n\nPentaphylacaceae je čeleď vyšších dvouděložných rostlin z řádu vřesovcotvaré (\"Ericales\"). Jsou to dřeviny s jednoduchými střídavými listy a málo nápadnými květy, rozšířené v tropech téměř celého světa.\n\n\"Pentaphylacaceae\" jsou keře a stromy s jednoduchými střídavými listy bez palistů. Rostliny jsou jednodomé, výjimečně (\"Frezieria\") dvoudomé. Listy jsou spirálně nebo dvouřadě uspořádané, většinou kožovité a lesklé. Květenství jsou úžlabní vrcholičnatá, případně v hroznech (\"Pentaphylax\") nebo jsou květy jednotlivé. Květy jsou pravidelné, pětičetné, kalich i koruna volné. Korunní lístky jsou bílé nebo růžové a často poněkud dužnaté. Tyčinek je 10 až 30, zřídka více nebo 5 (\"Pentaphylax\"). Semeník je svrchní, řidčeji polospodní (\"Symplococarpon\"), srostlý ze 3, řidčeji ze 2 nebo 5 plodolistů a se stejným počtem komůrek a volných krátkých čnělek. U rodu \"Pentaphylax\" je čnělka jediná. V každém plodolistu je 1 až 20 vajíček. Plody jsou suché nebo dužnaté, nepukavé nebo nepravidelně či kruhovitě pukavé, se 3 až 60 semeny. Semena jsou drobná, někdy s míškem.\n\nČeleď zahrnuje 12 rodů a asi 340 druhů. Je pantropicky rozšířena, málo zástupců je v Africe a téměř chybí v Austrálii. Jeden druh roste na Kanárských ostrovech (\"Visnea mocanera\").\n\n\"Pentaphylacaceae\" byla původně monotypická čeleď obsahující jediný druh, \"Pentaphylax euryoides\". Když bylo molekulárními metodami zjištěno, že čeleď čajovníkovité (\"Theaceae\") je parafyletická, bylo z ní v systému APG I vyčleněno 10 rodů do čeledi \"Terstroemiaceae\". V systému APG II z roku 2003 je pak tato čeleď sloučena s čeledí \"Pentaphylacaceae\".\n\nČeleď \"Pentaphylacaceae\" se v současném pojetí dělí na 3 podčeledi:\n\n\n\"Cleyera ochnacea\" je posvátným stromem šintoismu a je často pěstována v hájích v okolí svatyní.\n\n\"Adinandra\", \"Anneslea\", \"Balthazaria\", \"Cleyera\", \"Eurya\", \"Freziera\", \"Killipiodendron\", \"Paranneslea\", \"Pentaphylax\", \"Symplococarpon\", \"Ternstroemia\", \"Ternstroemiopsis\", \"Visnea\"\n\n"}
{"id": "718233", "url": "https://cs.wikipedia.org/wiki?curid=718233", "title": "Sergej Bakulin", "text": "Sergej Bakulin\n\nSergej Vasiljevič Bakulin ( ; * 13. listopadu 1986, Insar, Mordvinsko) je ruský atlet, jehož specializací je sportovní chůze.\n\nV roce 2011 se stal v jihokorejském Tegu mistrem světa v chůzi na 50 km. Trať zvládl v čase 3.41:24. Svého krajana Děnise Nižegorodova porazil o necelou minutu a půl. Bronz bral Australan Jared Tallent. O rok dříve vybojoval na evropském šampionátu v Barceloně na stejné trati bronzovou medaili.\n\n\n"}
{"id": "718241", "url": "https://cs.wikipedia.org/wiki?curid=718241", "title": "Copa Libertadores 2009", "text": "Copa Libertadores 2009\n\nRočník 2009 Poháru osvoboditelů ( \"Copa Libertadores\") byl 50. ročníkem klubové soutěže pro nejlepší jihoamerické fotbalové týmy. Vítězem se stal tým Estudiantes, který tak postoupil na Mistrovství světa ve fotbale klubů 2009.\n\nÚčastnilo se 5 týmů z Argentiny a 5 z Brazílie. Z ostatních členských zemí CONMEBOL se účastnily 3 týmy. Dále ekvádorské LDU Quito, obhájce titulu (Ekvádor měl tudíž 4 týmy). Byly také pozvány 3 týmy z Mexika, které je členem CONCACAF. Nejhůře umístěné týmy jednotlivých zemí se účastnily předkola.\n\nÚvodní zápasy se hrály v termínu kolem 27. ledna, odvety kolem 4. února.\n\nSkupinová fáze se hrála od 10. února do 30. dubna 2009.\n\nVyřazovací část se hrála systémem doma-venku. V případě rovnosti skóre rozhodovalo pravidlo venkovních gólů, které však nerozhodovalo ve finále. V případě, že pravidlo venkovních gólů nerozhodlo, přišel na řadu okamžitě penaltový rozstřel (nehrálo se prodloužení). Prodloužení by bylo užito pouze ve finále.\n\nPostupující do vyřazovací části byli seřazeni do žebříčku (pozice 1.–8. zaujaly 1. týmy z každé základní skupiny, pozice 9.–16. zaujaly 2. týmy z každé základní skupiny). V osmifinále se utkal tým nasazený 1. s týmem 16., 2. tým s 15., atd.\n\nÚvodní zápasy hrány mezi 5. a 14. květnem, odvety mezi 12. a 21. květnem.\n\n<nowiki>*</nowiki> Mexické týmy byly vyloučeny kvůli vypuknutí pandemie Mexické prasečí chřipky. Jako náhrada za toto vyloučení byly přímo nasazeny do osmifinále v dalším ročníku.\n\nÚvodní zápasy hrány kolem 27. května, odvety kolem 17. června.\n\nPrvní zápasy hrány kolem 24. června, odvety v termínu kolem 1. července.\n"}
{"id": "718243", "url": "https://cs.wikipedia.org/wiki?curid=718243", "title": "Loire-les-Marais", "text": "Loire-les-Marais\n\nLoire-les-Marais je francouzská obec v departementu Charente-Maritime, v regionu Poitou-Charentes. V roce 2007 měla 339 obyvatel.\n\n"}
{"id": "718251", "url": "https://cs.wikipedia.org/wiki?curid=718251", "title": "Hana Holcnerová", "text": "Hana Holcnerová\n\nHana Holcnerová, rozená Ryšková (* 18. listopadu 1960 v Brně), je brněnská aktivistka a publicistka, která se před rokem 1989 angažovala v protikomunistickém disentu.\n\nBrněnská rodačka Hana Holcnerová vystudovala Stavební fakultu VUT v Brně. Záhy se zapojila do nezávislých aktivit. Podílela se na přípravě a distribuci brněnského samizdatu. V lednu 1989 podepsala u Petra Pospíchala Chartu 77, spolu se studentem Lékařské fakulty UJEP Vladimírem Vyskočilem se stala hlavní postavou brněnské sekce Nezávislého mírového sdružení a signovala i základní prohlášení Hnutí za občanskou svobodu. V rámci neoficiálního mírového hnutí připravila některé recesistické akce, například protesty proti vojenským hračkám. Adresa jejího bydliště v městské části Brno-Lesná figurovala jako brněnské kontaktní místo při sběru podpisů pod petici Několik vět. Podle novinářky Jany Soukupové se Holcnerová stala \"nejangažovanější mladou disidentkou v Brně\". Spolupořádala také první masovější diskusní akce Brněnského fóra, na které i díky jejím komunikačním schopnostem dorazili také zástupci oficiálních struktur. Svazek, který na ni vedla Státní bezpečnost, dostal název Matka. V jejím bytě byly provedeny dvě domovní prohlídky: v březnu 1989 kvůli petici za propuštění Stanislava Devátého a 22. srpna téhož roku kvůli její účasti na shromáždění k výročí okupace Československa státy Varšavské smlouvy, během kterého byla zadržena s trikolórou. To jí vyneslo i trestní stíhání.\n\nV listopadu 1989 spoluzakládala brněnské Občanské fórum, po jeho rozpadu se stala členkou Občanského hnutí. V letech 1995–1996 byla tiskovou mluvčí nástupnické strany SD - LSNS, později působila v Hnutí DUHA a v Kanceláři Veřejného ochránce práv. V roce 1998 se stala jednou z mluvčích iniciativy Kairos 98. V současnosti pracuje jako redaktorka domácího zpravodajství internetového Deníku Referendum.\n\nBrzy po promoci se provdala za Petra Holcnera, který se rovněž účastnil neoficiálních aktivit v Brně a s nímž má dcery Veroniku (1984) a Evu (1987) a syna Jonáše (1993). \n\n"}
{"id": "718253", "url": "https://cs.wikipedia.org/wiki?curid=718253", "title": "Gianluca Vialli", "text": "Gianluca Vialli\n\nGianluca Vialli (* 9. července 1964, Cremona, Itálie) je bývalý italský fotbalový útočník a trenér.\n\n\n\n\n"}
{"id": "718258", "url": "https://cs.wikipedia.org/wiki?curid=718258", "title": "Igor Kon", "text": "Igor Kon\n\nIgor Semenovič Kon ( ; 21. května 1928, Leningrad, Rusko – 27. dubna 2011 Moskva) byl sovětský a ruský vědec, doktor historických věd, doktor filosofických věd, vysokoškolský pedagog.\n\nŠlo o prvního sovětského autora, který připravoval učebnice pro sociologii. V 60. letech se začal zabývat sexuologií. Je považován za jednoho z tvůrců ruské sexuologie.\n\n\n"}
{"id": "718259", "url": "https://cs.wikipedia.org/wiki?curid=718259", "title": "Islámský zlatý dinár", "text": "Islámský zlatý dinár\n\nIslámský zlatý dinár (též moderní zlatý dinár) je měna určená a aspirující k oživení historického zlatého dináru, což byla hlavní měna z dob raného islámu.\n\nIslámský zlatý dinár ve skutečnosti představuje tři mince:\n\nSložení mincí je následující:\nSložení a hmotnosti obou mincí byly stanoveny dohodou, která je zakotvena v právu šaríja.\n\nDiskuze o užití „zlaté měny“ probíhaly na několika mezinárodních fórech v letech 1996 a 2000. \n\nOd roku 2000 se používá v Indonésii. V Malajsii (avšak pouze lokálně) se začal používat od roku 2006, kdy od roku 2010 bylo zlato pro mince těženo ve Spojených arabských emirátů, v roce 2011 další malajsijský stát, Perak, oznámil vlastní výrobu dinárů a dirhamů. Ve stejném roce měl údajně zavedení zlatého dináru plánovat i libyjský vůdce Muammar Kaddáfí, ale povstání v této severoafrické zemi realizaci tohoto úmyslu zabránilo.\n\nIslámský zlatý dinár má nejednoznačné užití coby skutečná měna (oproti fiat měně – pro placení například daní, různých úředních poplatků apod. nemá oporu v zákoně), nicméně může být použit jako protihodnota (a de facto platidlo) v obchodě, transakcích sjednaných formou určité smlouvy, pro sběratelské účely, jako investiční zlato, se všemi výhodami, které zlato nese; nebo v určitých oblastech islámského práva.\n\n"}
{"id": "718264", "url": "https://cs.wikipedia.org/wiki?curid=718264", "title": "Obuv na vysokém podpatku", "text": "Obuv na vysokém podpatku\n\nObuv na vysokém podpatku (z angličtiny také \"High heels\") je označení obuvi, pro niž je charakteristický výstupek (jakýsi špalíček) na podrážce boty v místech paty – tzv. podpatek. Prvně se tato obuv objevuje v době vlády Ludvíka XIV., kdy účelem podpatku bylo fyzicky zviditelnit důležitou osobu nad ostatní. Tuto obuv nosili lidé významní jak svým stavem v hierarchii společnosti (společenským postavením), tak také důležitostí svého úřadu či hodnotou vlastněného majetku. Výška podpatku navíc vyjadřovala váhu osoby pro danou společnost (čím vyšší podpatek, tím společensky významnější jeho nositel byl). V té době byla obuv na vysokém podpatku obouvána muži, avšak postupem času se tento druh obuvi přesunul mezi ženskou obuv.\n\nObuv lze rozdělit na:\n\nPodle výšky podpatku lze obuv rozčlenit do následujících kategorií:\n\nObuv na vysokém podpatku (tzv. \"high heels\") je možné dělit podle různých druhů podpatků:\n\nPodpatek obuv řazená do mezi společenskou obuv může dosahovat libovolných výšek, často se však pohybuje v rozmezí od 7 do 12,5 cm. U dámské společenské obuvi je často použit vysoký jehlový podpatek – tzv. „Stilletto heels“.\n\nObuv je speciálně navržená a konstrukčně upravená pro tanec a charakterizuje se předem přesně typizovanou výškou podpatků. Taková obuv není vhodná pro běžné nošení, protože její podešev (podrážka) je měkká a poddajná, čímž je zajištěno vyniknutí taneční figury tanečnice. Podpatek je také vyztužen speciální výztuhou, aby se zabránilo při náročnějším tanečním prvku jeho zlomení a nemohlo tak dojít k úrazu.\n\nObuv se vykazuje svou pohodlností, elegancí a při delší chůzi v nerovném městském terénu nepůsobí těžkosti. Podpatky mohou být jehlové či klínové a s různou výškou; nejčastěji se však pohybující mezi 4 a 10 cm.\n\nI sportovní obuv může mít podpatky. Nejsou však viditelné, neboť jsou včleněny do podrážky pod patou. Vyrobené jsou z pružných materiálů, jejichž účelem je utlumení nárazů při sportovních výkonech. Jejich výšky se pohybují v rozmezí od 2 do 2,5 cm.\n\nTato výstřední obuv je nošená pouze při určitých příležitostech jako jsou módní přehlídky či večírky, kde není žena nucena delší dobu stát či chodit. Z toho důvodu není tato obuv vhodná pro běžné nošení, protože podpatky jsou velmi vysoké (často i nad 10 cm) a svršky obuvi obsahují mnoho ozdob (různá kování, korálky či drahokamy a perly). Touto obuví mohou být sandály, lodičky, ale i třeba kozačky.\n\nČasto se jedná o výstřední obuv, avšak není to pravidlem. Řadí se sem obuv s vysokými podpatky, které skýtají sexuální vzrušení, a to jak u mužů, tak také u žen. V této obuvi se nechodí na veřejnosti, neboť pohyb v ní je dosti obtížný. Oproti běžné dámské obuvi je tato obuv výrazná svou konstrukcí, kdy nositelka má v obuvi nohu v poloze jako na špičkách stojící baletka, a bota má extrémně vysoký podpatek dosahující výšky i 20 cm.\n\nNěkteré ženy nejsou schopny chodit obuty do bot s vysokým podpatkem. Může to být způsobeno vlivem nemocí páteře, kdy žena může nosit pouze obuv s nízkým či vůbec žádným podpatkem, nebo nevhodnou stavbou chodidla, což ženě sice chůzi v obuvi na vysokém podpatku umožňuje, avšak pouze na kratší vzdálenosti.\n\nZa tzv. „High Heels“ je považována taková výška podpatků, jež přesahuje 10 cm. Podpatky nedosahující této hranice jsou označovány za běžně vysoké podpatky. Výška podpatku je v tomto dělení jediným kritériem, takže i podpatky silnější či podpatky u obuvi na platformě (silné podrážce), jsou-li vyšší než 10 cm, jsou označovány za High Heels.\n\n"}
{"id": "718265", "url": "https://cs.wikipedia.org/wiki?curid=718265", "title": "Jerry Bruckheimer", "text": "Jerry Bruckheimer\n\nJerome Leon „Jerry“ Bruckheimer (* 21. září 1943 Detroit, Michigan, Spojené státy americké) je americký filmový a televizní producent. Patří mezi nejúspěšnější a nejvýdělečnější producenty všech dob. Jeho produkce utržila jenom v kinech přes 4 miliardy dolarů (úspěšnějšími producenty jsou jen Steven Spielberg a Kathleen Kennedy (producentka Stevena Spielberga). Při zahrnutí zisků z videotrhu a prodeje soundtracků šplhají výsledné až k 11 miliardám.\n\nJeho produkce je typická relativně omezeným počtem žánrů, podobně jako častými spolupracemi s podobným hereckým „ansámblem“ – namátkou Nicolas Cage, Will Smith, Denzel Washington, režisérskými osobnostmi – Tony Scott, Michael Bay, Gore Verbinski, Jon Turteltaub, ale i kameramany, střihači, skladateli a členy produkčních týmů.\n\nNarodil se v Detroitu 21. září 1943 jako syn židovských imigrantů, kteří připluli do Spojených států amerických ve 20. letech 20. století. Vychováván byl v židovské dělnické čtvrti, kde již od malička projevoval své organizační schopnosti.\n\nStudoval na Mumford High School v Detroitu, a již tam se projevoval jako nadaný fotograf. V roce 1963 odešel do Arizony. Tam při studiu psychologie na University of Arizona projevoval zájem o fotografování, který ho částečně dovedl k reklamě. Prvním krokem k filmu pak byla praxe v reklamním průmyslu v rodném Detroitu. Když si jeho kvalit (a obzvláště pak spot pro Pontiac GTO 1968, který byl stylizován jako parodie filmu \"Bonnie a Clyde\") všiml magazín \"Time\", projevila o něj zájem renomovaná reklamní kancelář BBDO a Jerry Bruckheimer se přestěhoval do New Yorku, kde pro ni pak následně čtyři roky pracoval.\n\nTvorba reklam pro něj byla průpravou a životní zkušeností před vstupem do Hollywoodu. Z New Yorku se přesunul do Los Angeles, kde již roku 1972 zastával funkci koproducenta (associate producer) u filmu \"Křest ohněm\". S jeho režisérem Dickem Richardem spolupracoval následně na dalších třech filmech, přičemž již v roce 1975 jako producent. Do roku 1982 produkoval celkem devět filmů, povětšinou však spíše nízkorozpočtových a s nepříliš vysokou ekonomickou úspěšností.\n\nZlom v jeho kariéře přinesl rok 1982, kdy potkal o dva roky staršího Dona Simpsona, bývalého vedoucího výroby ze studií Paramount. Jejich první spolupráce dala vzniknout produkčnímu duu Don Simpson/Jerry Bruckheimer Films a jejich debutu - filmu \"Flashdance\". Dějově poněkud plytký, vizuálně však působivý film o svářečce snící o kariéře tanečnice, vypadal sice jako celovečerní videoklip, ale jen v Spojených státech amerických vydělal bezmála 93 milionů dolarů. Tento snímek nastavil standard jejich další produkce - jednoduchý přímočarý příběh zabalený do co nejlesklejšího a nejbombastičtějšího obalu. K tomu často dopomáhali (a dopomáhají) režiséři, jejichž původ je, stejně jako Bruckheimerův, v reklamě nebo tvorbě hudebních videoklipů.\n\nJeho kariéra ve třech stádiích:\n\nV těchto letech začínal nejprve jako vedoucí výroby na westernu \"Křest ohněm\" (známé též jako \"Culpepperovi hoši\"). S jeho režisérem Dickem Richardsem, který začínal také jako fotograf a pracovník v reklamním průmyslu, spolupracoval následně na dalších třech filmech. Patřila sem neo-noirová detektivka \"Sbohem buď, lásko má\", de facto druhá adaptace stejnojmenného románu Raymonda Chandlera z roku 1940, v němž detektiv Phil Marlowe pátrá po nezvěstné přítelkyni svého klienta (ta první se jmenovala \"Murder, My Sweet\" a v roce 1944 ji režíroval Edward Dmytryk). V roli Phila Marlowea se objevil Robert Mitchum a v jedné z malých roliček se mihl Sylvester Stallone. V roce 1975 se podílel na produkci filmu \"Rafferty and the Gold Dust Twins\", komedii o bývalém učiteli autoškoly, kterého unesou dvě mladé dívky a přinutí ho odvézt je do Las Vegas. Hlavní role ztvárnil Alan Arkin, Sally Kellermannová (známá jako major Houlihanová ve filmu \"M*A*S*H\") a Mackenzie Phillipsová, která o dva roky dříve debutovala ve filmu \"Americké grafitti\". Poslední spoluprací Jerryho Bruckheimera a režiséra Dicka Richardse bylo válečné drama \"Pochoduj nebo zemři\", odehrávající se v době francouzských koloniálních válek.\n\nDo 80. let 20. století vstoupil jako jeden z producentů filmu \"Výzva\", městského dramatu, v němž se mladý námořník Tommy dostává do sporu s newyorským gangem. Režisérem byl John Flynn, mezi jehož nejznámější filmy \"Kriminál\" se Sylvesterem Stallonem. Úspěšnějším počinem byl \"Americký gigolo\", kde se poprvé sešel s filmovým kritikem, scenáristou (mj. film \"Taxikář\") a režisérem Paulem Schraderem. Richard Gere zde v jednom ze svých prvních filmů ztvárnil titulní úlohu gigola, jehož život na vysoké noze mu zkomplikuje obvinění ze smrti jedné z jeho klientek. Film s odhadovaným rozpočtem 4,8 milionů vydělal v amerických kinech přes 22 milionů.\n\nPři práci na kriminálním dramatu \"Zloděj\" se poprvé (a naposledy) sešel s režisérem Michaelem Mannem. Druhým producentem filmu byl Ronnie Caan, bratr Jamese Caana, který ztvárnil hlavní roli profesionálního zloděje, jenž začne pracovat pro místního gangstera. Když se však rozhodne s touto prací skončit, zjistí, že to nebude tak jednoduché.\n\nDruhé spojení Jerryho Bruckheimera a Paula Scghradera „erotická fantazie“ (jak zněl podtitul filmu) \"Kočičí lidé\". Remake hororu z roku 1942 lákal především na vnady tehdy dvaadvacetileté Nastassji Kinské. Vedle ní pak poutal Malcolm McDowella a hudba Giorgio Morodera (s písní v podání Davida Bowieho. Film však u diváků propadl.\n\nOproti tomu relativní úspěch přinesla komedie \"Lékařská akademie\" (český distribuční název dostal film v porevolučním videokazetovém boomu ve snaze svést se na vlně úspěchu \"Policejní akademie\")'. Garry Marshal, později režisér filmů jako \"Pretty Woman\", \"Nevěsta na útěku\" či \"Deník princezny\"; zde parodoval filmy a seriály z lékařského prostředí a snímek má tak blíže než k \"Policejní akademii\" k filmu \"Připoutejte se, prosím!\". Vedle mnoha nepříliš známých herců ze soap-oper televize ABC se zde mihla i Demi Mooreová.\n\nK jeho setkání s Donem Simpsonem došlo již na počátku 70. let, přesněji roku 1973. Don Simpson tehdy pracoval pro Warner Bros. a z obou mužů se stali přátelé. Po rozvodu s první ženou Bonnie nějaký čas dokonce bydlel v Simpsonově domě. K jejich spolupráci v oblasti filmu však došlo až o deset let později.\n\nV té době byl Don Simpson prezidentem výroby ve studiích Paramount a z této pozice se podílel na produkci filmů jako \"Americký gigolo\", \"Městský kovboj\", \"48 hodin\", \"Důstojník a džentlmen\". Právě strategie Dona Simpsona, filmového scenáristy, producenta, příležitostného herce a bouřliváka utvořila směr následujících let.\n\nUž jejich první spolupráce nastavila standard jejich další produkce - hudební film v režii Andriana Lynea \"Flashdance\", který se v roce 1983 stal s hrubým ziskem bezmála 93 milionů $ třetím nejvýdělečnějším filmem v USA (hned za \"\" s 252 miliony a \"Cenou za něžnost\" se 108 miliony. Rok na to tento úspěch předčili.\n\nFilm \"Policajt v Beverly Hills\" (společně se svým žánrovým předkem „multirasového buddy-filmu“ \"48 hodin\" z produkce Joela Silvera) udělal hvězdu z Eddie Murphyho. Společně se Simpsonem stáli za podstatnými změnami ve scénáři i obsazení. Režie se ujal Martin Brest, americký režisér, scenárista, producent a příležitostný herec. Film se stal nejúspěšnějším filmem roku 1984 a předběhl i \"Krotitelé duchů, \"Indiana Jonese a Chrám zkázy\", \"Gremlins\", \"Karate Kida\" nebo \"Policejní akademie\". Jen během premiérového víkendu utržil film přes 15 milionů dolarů a celosvětová tržba dosáhla 316 milionů $. Při uvážení inflace jde o nejúspěšnějším film Dona Simpsona a Jerryho Bruckheimera na americkém kontinentu vůbec. Tentýž rok bylo uvedeno drama \"Zloděj citů.\" Příběh ženy, která se zamiluje do bývalého kriminálníka. Ten však ukradne její deník a využívá získané informace. Ve filmu, který byl značným zklamáním se v jedné z vedlejších rolí objevil David Caruso, pozdější poručík Horatio Caine z \"Kriminálky Miami\".\n\nDrobný neúspěch vyrovnal následující film, jehož námět našel sám Bruckheimer v \"California magazine\". Článek o pilotní škole pro špičkové piloty ho zaujal fotografiemi stíhaček, ale i volacími jmény pilotů. Označil to za „Hvězdné války na zemi“ a rozhodl se přimět svého partnera k produkci, ke které došlo i přes prvotní problémy se studiem. Jako režisér byl osloven tehdy nepříliš známý Tony Scott, mladší bratr Ridleyho Scotta. \"Top Gun\" byl příběh jednoho z žáků pilotní školy, který je sice patrně nejlepší, ale rád riskuje. Film míchal akci s romantickou a na světě byl nejúspěšnější film roku 1986 v Americe. Z Toma Cruise se stala mezinárodně známá hvězda a producenti našli prvního \"dvorního\" režiséra.\n\nPrávě Tony Scott byl vybrán pro režírování \"Policajta v Beverly Hills 2\", dalšího dobrodružství detroitského policisty Axela Foleyho, který se vrací do Beverly Hills, aby tam pomohl svým parťákům z prvního dílu vyřešit případ krádeže šperků a postřelení jejich šéfa. Druhý díl dal ještě větší prostor Eddiemu Murphymu a jeho živelnému a často improvizačnímu hereckému umění. Přestože si nevedl v kinech tak dobře jako první (celkem utržil necelých 300 milionů $), získali díky němu producenti exkluzivní smlouvu se studiem Paramount, která jim zaručovala nejen značný podíl z tržeb, ale i mnohamilionové rozpočty do dalších projektů.\n\nAvšak hned následující projekt nedopadl ke spokojenosti ani jedné ze zúčastněných stran. Ve snaze navázat na úspěch \"Top Gunnu\" se čtveřice Simpson, Bruckheimer, Scott a Cruise pustili do natáčení \"Bouřlivých dní\". Příběh živelného řidiče vozů na trati NASCAR, láska k mladé ženě, romantika. Rozpočet filmu byl však stále navyšován, scénář přepisován (zejména kvůli požadavkům Toma Cruise. Situaci nepomohly ani stále sílící drogové výstřelky Dona Simpsona, který se navíc obsadil do malé role italského řidiče Alda Bennedettiho. Film dosáhl v roce 1990 jen na 13. místo. Po „vzájemné dohodě“ následovalo ukončení smlouvy s Paramountem, avšak Bruckheimer a Simpson mezitím podepsali pětiletou neexkluzivní smlouvu s Hollywood Pictures, dceřinou společností studia The Walt Disney Company. Před sérií hitů z poloviny 90. let se podíleli s Ronaldem M. Bozmanem, Jeffrey Weissem a Richardem LaGravenesem v roce 1994 na kriminální komedii \"Nezvaný host\". Tím je profesionální bytař, kterému se však lepí smůla na paty.\n\nV roce 1995 byl do kin uveden film \"Mizerové\". I zde se producenti značně podepsali na změnách scénáře a celkové koncepce filmu. Projekt nabídli studiu Columbia Pictures. Do hlavních rolí byli podobně jako v případě \"Policajta v Beverly Hills\" vybráni dva televizní afro-američtí komici - Martin Lawrence a Will Smith. Na post režiséra byl najat celovečerně debutující Michael Bay, který do té doby natáčel zejména videoklipy (mj. Meat Loaf, Lionel Richie, Tina Turnerová a skupina Chicago u filmu \"Bouřlivé dny\"). Film se sice ve Spojených státech amerických umístil až na 27 místě, ale producenti získali dalšího „dvorního“ režiséra.\n\nTony Scott natočil tentýž rok vojenské drama o vzpouře na jaderné ponorce Alabama, jejíž první důstojník Hunter (Denzel Washington) se snaží zabránit kapitánu Ramseymu (Gene Hackman) v odpálení jaderných hlavic po přerušení radiového signálu. Film se v amerických žebříčcích umístil na 11. místě a stvrdil pozici Tonyho Scotta v pozici vyhledávaného režiséra. O dvě příčky níže, tedy na 13. místě, se toho roku umístil film \"Nebezpečné myšlenky\", natočené na motivy autobiografické knihy bývalé námořní důstojnice LouAnne Johnsonové \"My Posse Don't Do Homework\" (\"Moje banda nedělá domácí úkoly\"). Film navazující na tradici školních dramat popisuje snahu bývalé námořní důstojnice zvládnout problematickou třídu složenou zejména z Hispánců a Afro-Američanů. Hlavním tahákem filmu byl jeho hudební motiv - skladba amerického rapera Coolia \"Gangsta's Paradise\". Videoklip natočil Antoine Fuqua, o pár let později režisér dalšího filmu z jeho produkce.\n\nJeho druhá spolupráce s Michaelem Bayem na filmu \"Skála\", měla sice rozpočet 75 milionů dolarů, ale tuto částku vydělal v amerických kinech během šestnácti dnů. Celkové tržby dosáhly 335 milionů dolarů. Bylo to poprvé, co byl Nicolas Cage obsazen do role akčního \"hrdiny proti své vůli\", aby se později stal nejobsazovanějším hercem z „Bruckheimerova ansámblu“. V šestašedesáti letech se do akční role (britského agenta) vrátil Sean Connery. Film se toho roku umístil v amerických kinech na sedmém místě co do tržeb, ale stal se jedním z nejoblíbenějších akčních filmů všech dob. Zároveň ale znamenal konec produkčního dua Don Sipson/Jerry Bruckheimer.\n\nDon Simpson byl znám (mimo jiné) svojí zálibou v drogách (údajně za ně měsíčně utratil 60 000 dolarů), která začala narůstat do nezvladatelných rozměrů. Koncem roku 1995 ukončil se Simpsonem s partnerství. Dne 19. ledna 1996 byl Don Simpson nalezen mrtev ve svém bytě, kde zemřel na selhání srdce z důvodu předávkování (nalezen byl na podlaze své koupelny, kde si četl biografii Olivera Stonea a následná pitva našla v jeho těle bezmála 30 různých látek). Jeho bývalý šéf z Paramount Pictures Michael Eisner to měl okomentovat slovy „čekal jsem to už 20 let“. Film \"Skála\" byl dedikován Simpsonově památce.\n\nPo smrti Dona Simpsona se předpokládalo, že je to konec produkčního dua, ale pravda byla taková, že produkční odpovědnost v letech 1995 a 1996 ležela více méně na něm samotném. Proto bylo logické, že vznikla společnost Jerry Bruckheimer Films, která produkuje do dnešní doby.\n\nPrvní samostatná produkce byl rok na to uvedený film \"Con Air\". Zde navázal na tradici vyzkoušenou z dřívějších dob a v propagaci filmu ještě zintenzivnil důraz na své jméno, důsledkem čehož bylo jméno režiséra Simona Westa upozaděno. Velkotonážní akční film (který se nebere příliš vážně) si zahrával s myšlenkou, co kdyby bylo uneseno letadlo plné nejhorších zločinců. Nicolas Cage se proměnil do svalnatého člena speciálních jednotek, který si po nešťastném incidentu odpykal trest ve vězení a na svobodu ho má odvézt právě toto letadlo. Film vydělal solidních 224 milionů dolarů.\n\nV roce 1998 spojil své síly s osvědčenými režiséry - Michaelem Bayem a Tony Scottem. Prvně jmenovaný režíroval katastrofický film \"Armageddon\" o záchraně země před blížícím se meteoritem. Ve Spojených státech amerických jej v úspěšnosti předehnalo pouze válečné drama \"Zachraňte vojína Ryana\", avšak celosvětově jej s tržbami bezmála 554 milionů překonal. Čtvrtá spolupráce s Tony Scottem dala vzniknout kritikou dobře přijatému špionážnímu thrilleru \"Nepřítel státu\", kde se Gene Hackman (točící s ním potřetí) a Will Smith (podruhé) snaží uniknout před zkorumpovanými zástupci státu. Špionážní reminiscence Coppolova \"Rozhovoru\" byl materiál, na kterém pracovali před Simpsonovou smrtí oba producenti společně, a proto byl uveden jako produkce Dona Simpsona a Jerry Bruckheimera. Ve Spojených státech dosáhl v roce 1998 na 15. místo a celosvětově utržil přes 250 milionů dolarů.\n\nRok 2000 přinesl do kin celkem tři filmy - remake stejnojmenného filmu z roku 1974 \"60 sekund\", hudební film \"Divoké kočky\" a sportovní drama \"Vzpomínka na Titány\". Společné bylo nejednoznačné přijetí, jak diváky, tak kritiky. Zatímco \"60 sekund\" vydělal celosvětově 237 milionů dolarů a kritika svalovala neúspěch na nevýrazného režiséra Dominica Senu. Ještě horší přijetí měly \"Divoké kočky\", jakási moderní parafráze na \"Flashdance\" - s tím rozdílem, že mladá hrdinka se chce stát textařkou. Na cestě za svým snem se nechá zaměstnat ve svérázném (v New Yorku existujícím) baru s názvem Coyote Ugly. Výsledkem bylo dosti neuspokojivé 42 místo ve Spojených státech amerických a celkové tržby 113 milionů dolarů. Třetí film si nevedl u diváku taky příliš dobře - \"Vzpomínka na Titány\" sice vydělala celosvětově něco přes 136 milionů dolarů, ale na rozdíl od \"Divokých koček\" měl film poloviční rozpočet. Dokonce i kritika byla ochotna ocenit kvality tohoto příběhu podle skutečnosti, popisující nelehkou cestu černošského trenéra a několika hráčů za úspěchem v jižanském fotbalovém družstvu na počátku 70. let 20. století. Hlavní chválu kritiky si zasloužil především představitel hlavní role Denzel Washington. Režisér Boaz Yakin později s Bruckheimerem spolupracoval jako jeden ze scenáristů filmu \"\".\n\nPodle některých kritiků však byly tyto filmy jen skromným \"předkrmem\" před premiérou následujícího roku - válečný spektákl \"Pearl Harbor\" s rozpočtem 140 milionů (a dalších 70 milionů stála jeho propagace) měl být hlavním lákadlem toho roku, ale výsledky v kinech nebyly tak ohromující, jak se čekalo - s celosvětovými tržbami 449 milionů dolarů se umístil až za filmy jako \"Harry Potter a Kámen mudrců\", \"\" nebo \"Shrek\". Tříhodinová válečná romance Michaela Baye s Benem Affleckem, Joshem Hartnettem a Kate Beckinsale se některými motivy nápadně podobala českému \"Tmavomodrému světu\", což ostatně uznávají i jeho tvůrci.\n\nZatímco \"Pearl Harbor\" kritika strhala, druhý válečný film toho roku \"Černý jestřáb sestřelen\" byl přijat velmi příznivě. Mark Bowden, reportér The Philadelphia Inquirer se chystal v roce 1999 vydat knihu o válečné operaci v somálském Mogadišu, která měla za cíl zajmout Mohamedda Faraha Aidida. Bruckheimer se dostal k textu ještě před vydáním, a tak měl možnost jako první koupit autorská práva. Pro režii kontaktoval Ridleyho Scotta, staršího bratra svého častého spolupracovníka Tonyho Scotta. Tento, dle některých zdrojů, ve své době nejnásilnější studiový film, se v roce 2001 umístil ve Spojených státech na 18. místě s celkovou tržbou bezmála 173 milionů amerických dolarů.\n\nNásledující roky se však projevil nepříliš uvážený výběr látek. Hned následující rok byla uvedena \"Česká spojka\" v režii \"Joela Schumachera\". Akční komedie částečně natáčená v Praze (odtud český distribuční název) sázela na Anthonyho Hopkinse a Chrise Rocka. Ve filmu hrál i Marek Vašut či Petr Jákl. Snímek čelil zdrcující kritice a ani diváci se na něj nehrnuly. A tak film s náklady 70 milionů dolarů měl celosvětové hrubé tržby necelých 66 milionů.\n\nJeho reputaci nespravil ani následující počin, komedie \"Klokan Jack\". Režie tohoto projektu byla svěřena Davidu McNallymu (\"Divoké kočky\") avšak příběh dvou kamarádů, kteří putují do Austrálie, aby tam předali 50.000 dolarů, přičemž je dají do bundy, kterou shodou okolností obléknou klokanovi, kterého srazí autem, ale on nabude vědomí a odskáče, nepatřil mezi nejsilnější látky. Ačkoliv film vydělal o něco víc než \"Česká spojka\", kritika byla ještě nemilosrdnější.\n\nNeúspěch \"Klokana Jacka\" si vynahradil v roce 2003, když odstartoval prvním filmem multimilionové frančízy - \"\". První dobrodružství piráta Jacka Sparrowa (Johnny Depp) a kováře Willa Turnera (Orlando Bloom) snažících se zachránit Elizabeth Swannovou (Keira Knightley) ze zajetí prokleté posádky lodi \"Černá perla\", které velí kapitán Hector Barbossa (Geoffrey Rush), vydělalo celosvětově bezmála 654 milionů dolarů. Ačkoliv jde o film na motivy pětiminutové zábavné jízdy v Disneylandu, bylo zřejmé že se zrodil fenomén. Režisér Gore Verbinski se stal dalším vítaným spolupracovníkem.\n\nV roce 2003 se zatím naposledy sešel s režisérem Michaelem Bayem při natáčení filmu \"Mizerové II\". Druhý návrat miamských policistů Mike Lowreyho a Marcuse Burnette stálo takřka sedmkrát tolik co první díl (+ 40 milionů na propagaci), avšak tržby nebyly nijak závratné (ve Spojených státech amerických na 11. místě) a celosvětové tržby 273 milionů dolarů.\n\n\"Veronica Guerin\", nízkorozpočtové drama (14 milionů dolarů) v režii Joela Schumachera s Cate Blanchett v titulní roli irské novinářky bojující proti narkomafii, je asi doposud jeho nejneobvyklejší práce. Sázka na dramatickou linii však nevyšla a hrubé tržby nepřesáhly 9,5 milionů dolarů.\n\nV roce 2004 byl osloven Antoine Fuqua pro režii filmu \"Král Artuš\". Příběh je založen na jedné z teorií, podle níž byl král Artuš římským vojákem jménem Lucius Artorius Castus, který velel římským legiím u Hadriánova valu. Ve Spojených státech amerických film propadl, v Evropě si vedl o trochu lépe, ale kritiky nebyly právě příznivé.\n\nTentýž rok ale odstartoval další frančízu - Lovci pokladů. Ačkoliv mělo jít o jeden film, celosvětové tržby 347 milionů dolarů přesvědčily tvůrce v příbězích archeologa a hledače pokladů Benjamina Gatese (Nicolas Cage), pokračovat. Ani zde nebyla kritika příliš nadšena a část viny za nedostatky svalovala na režiséra Jona Turteltauba, jehož solidní práci chybí intenzivní, silná stylizace, která je charakteristická pro ostatní režiséry z jeho stáje.\n\nV roce 2006 uvedl do kin celkem tři filmy - další sportovní drama (tentokrát z prostředí basketbalu) \"Cestu za vítězstvím\", druhý díl \"\" a akční sci-fi thriller \"Déjà vu\". \"Cestu za vítězstvím\" měla podobné téma jako \"Vzpomínka na Titány – rok 1966 a bílý trenér dovede čistě černošské basketbalové družstvo k vítězství. Nepříliš úspěšný počin vyvážili \"\" - zatímco kritika film cupovala, diváci plnili kina. Poprvé vydělal film z jeho produkce více jak 1 miliardu dolarů. Spíše skromnějším počinem (oproti \"Pirátům\" měl třetinový rozpočet) byla další spolupráce s Tony Scottem a Denzelem Washingtonem na filmu \"Déjà vu\". Agent antiteroristické jednotky Douglas Carlin (Denzel Washington) se pomocí nejmodernější techniky snaží vyšetřit teroristický útok v New Orleansu, aby nakonec zjistil, že mu může zabránit.\n\nRok na to přišli do kin třetí \"Piráti z Karibiku\", tentokrát s podtitulem \"\". Film měl celou sérii velkolepě uzavřít, ale nedlouho po sečtení tržeb začaly prosakovat na veřejnost informace, že se v ní bude pokračovat - ostatně hrubé tržby 960 milionů dolarů mluvily pro. Na podzim téhož roku šli do kin druzí \"Lovci pokladů: \". Benjamin Gates (Nicolas Cage) byl tentokrát konfrontován s nálezem dlouho ztracených stránek z deníku vraha Abrahama Lincolna, podle nichž se na atentátu podílel i jeho předek, Thomas Gates. Při snaze očistit rodinné jméno se vrací takřka celý tým z prvního dílu a navíc i Gatesova matka, oscarová Helen Mirren. Druhý díl si vedl lépe než první a utržil celosvětově 457 mil. dolarů.\n\nVe snaze oslovit i ženskou část publika, vznikla roku 2009 adaptace stejnojmenného bestselleru Sophie Kinsella (vl. jm. Madeleine Wickham) \"Báječný svět shopaholiků\". Kniha i film pojednávají o shopaholičce Becky Bloomwoodové, jejíž vášeň pro nakupování ji dovede do nemalých problémů.\n\nNa děti se pro změnu obracel film \"G-Force\" - akční, rodinný a dobrodružný film o zvířecích špionech v režii Hoyta Yeatmana, supervizora vizuálních efektů filmů \"Krvavý příliv\", \"Skála\", \"Con Air\", \"Armageddon\" a \"Klokan Jack\". Ani v jednom případě však nebyl úspěch filmů nijak oslnivý.\n\nPro nové desetiletí se tak snažil se studiem Disney připravit další frančízu - adaptaci herní série \"\" a vytvořit tak série alespoň stejně úspěšnou, jako \"Piráti z Karibiku\". Ačkoliv jde o nejvýdělečnější filmovou adaptaci počítačové hry (v závěsu je s celosvětovými tržbami 274 mil. $ \"Lara Croft - Tomb Raider\", byl film s celosvětovými tržbami 335 milionů dolarů zklamáním a zdá se, že k pokračování nedojde.\n\nStudio i producent proto s nadějemi hledělo na další produkci, dobrodružnou fantasy \"Čarodějův učeň\". Opětovné angažování Nicolase Cage, tentokrát do role kouzelnického mistra Balthazara Blakeam, který hledá pomocníka v boji proti svému úhlavnímu nepříteli Maximu Horvathovi (Alfred Molina) však nepřineslo kýžené výsledky. A to i přes obsazení vycházející hvězdy Jaye Baruchela. Celosvětové tržby 215 milionů byly velkým zklamáním.\n\nV roce 2011 však naplánoval návrat ve velkém stylu - \"\" jsou nejen již čtvrtým dílem, ale zároveň začátkem nové trilogie. Jak už to u Bruckheimerových filmů bývá, kritika film ztrhala (ze všech pirátských filmů měl nejhorší recenze), avšak diváci se do kin hrnuli - film vydělal přes miliardu dolarů. Kromě Johnnyho Deppa a Geoffreyho Rushe se ve filmu objevila Penélope Cruz a Ian McShane jako Černovous. Režisérem filmu byl Rob Marshall, známý jako tvůrce filmů \"Chicago, \"Gejša\" a \"Nine\"\n\nV roce 2016 se natáčí další díl \"Pirátů z Karibiku\". Plánuje se i třetí pokračování \"Lovců pokladů\" (2016). V nedávné době se objevily dohady a možné spolupráci s Tony Scottem na filmu \"Top Gun 2\". Stejně jako v případě třetích \"Mizerů\" se však zatím jedná jen o fázi nápadu.\n\nDo televize vstoupil již koncem 90. let 20. století. Naplno se však jeho produkční společnost Jerry Bruckheimer Televisions rozeběhla v roce 2000 a málokdo čekal, že půjde o tak masivní a úspěšný nástup. Hlavním důvodem pro rozhodnutí společnost založit byla rychlost, s kterou televizní médium operuje\n\nPrvním dílem této produkční společnosti byla \"Kriminálka Las Vegas\" kterou pro CBS připravil Anthony E. Zuiker. Kriminální drama o práci a případech forenzních specialistů v Las Vegas, je vysílána se od října 2000 a stále patří k nejpopulárnějším kriminálním seriálům, ačkoliv si vysloužila dost kritiky, ať už ze strany policie, tak PTC (Parents Television Council)\n\nReality show v níž dvojice soutěžících závodí okolo světa za pomocí helikoptér, letadel, balónů, náklaďáků, kol, taxíků, autobusů, vlaků, aut, lodí… anebo pěšky, aby našli stopy vedoucí dál a nakonec k finanční výhře, to je \"The Amazing Race\".\n\nV roce 2002 bylo již jasné, že se koncept CSI ujal, a proto z této franšízy vyrostl spin-off v podobě \"Kriminálky Miami\". Vysílá se (premiérově na CBS) od září 2002 (pilot byl vysílán již v květnu, jako epizoda \"Kriminálky Las Vegas\". Úspěch původního seriálu, i jeho spin-offu byl tak velký, že CBS začala od září 2004 vysílat další, tentokrát \"Kriminálka New York\".\n\nSeriál známý v České republice jako \"Beze stopy\" vysílala televize CBS od září 2002 do května 2009. Popisoval práci fiktivní jednotky FBI, která pátrá po pohřešovaných osobách. Ačkoliv docházelo ke crossoverům s \"Kriminálkami\", dosáhla průměrná sledovanost bezmála 19 milionů diváků na epizodu (ve 3. sezóně).\n\nOd září 2003 do května 2010 obohatily televizi CBS \"Odložené případy\" neboli \"Cold case\", což je v policejním žargonu označení odložených a nevyřešených případů, které se však po letech s novými informacemi a technologiemi dají rozplést. Seriál sleduje fiktivní filadelfskou jednotku, která se specializuje právě na tyto případy.\n\nPoměrně krátkodobou záležitostí byl seriál \"E-Ring\", na Slovensku vysílaný jako \"E-Ring: Pentagón - krídlo E\". Křídlo E je jedno z křídel Pentagonu, v němž se plánují vojenské akce. NBC uvedla seriál v září 2005, což se mu nakonec stalo osudné. Stanice ABC v tutéž dobu nasadila seriál \"Ztracení\". Příběhy Benjamina Bratta jako major Jamese Tisnewského, bývalého člena Delta Force a Dennise Hoppera jako plukovníka Eli McNultyho byly tak již v únoru staženy z vysílacích časů a v květnu 2006 byl seriál zrušen.\n\nO něco déle vydržel na obrazovkách seriál \"Zločiny ze sousedství\", vysílaný premiérově na stanici CBS od října 2005 do května 2007. Příběhy zástupkyně prokurátora Annabeth Chasová (Jennifer Finniganová) a Maureen Scofield (Kimberly Elise) v Indianopolis. Z právnického prostředí byl i další seriál, \"Just Legal\". Hlavní tahákem soudního dramatu měl být ostřílený právník alkoholik v podání Dona Johnsona a mladičký právník ve ztvárnění Jaye Baruchela. Poté, co byl premiérový díl odvysílán 19. září 2005, byl seriál po třech epizodách 3. října 2005 zrušen. Rok na to odvysílala WB i dalších 5 zbylých epizod.\n\nPodobným neúspěchem skončil i další počin, tentokrát první Bruckheimerův pokus o proniknutí na pole komediálních seriálů - \"Modern Men\". Sitcom o třech svobodných mládencích, kteří si najmou životní trenérku (Jane Seymour), aby jim pomohla s jejich vztahy. První (a prozatím poslední) sitcom z Bruckheimerovy produkce byl již 18. května 2006 po 8 dílech zrušen.\n\nŽivot a práci čtyř losangelských právníků sledoval seriál \"Spravedlnost\", premiérově uveden na stanici Fox, kde byl neustále měněn jeho vysílací čas se snahou zvýšit sledovanost (ta byla kolem 2-5 milionů). To se však nepodařilo, a tak byl v květnu 2007 seriál zrušen. Z obsazení byl nejznámější tváří Victor Garber jako Ron Trott, který dříve hrál lodního stavitele Thomase Andrewse v Titanicu Jamese Camerona.\n\nSeriál \"Eleventh Hour\"(\"Jedenáctá hodina\"), na Slovensku uváděný jako \"Nulová šanca\", je založený na stejnojmenné britské sérii (kde hlavní roli ztvárnil hrál Patrick Steward). Dr. Jacob Hood (zde Rufus Sewell), brilantní biofyzik a speciální poradce pro vědu FBI, vyšetřuje zločiny vědecké povahy – ačkoliv zde absentuje nadpřirozeno, byl seriál přirovnáván k \"Aktům X\", snad také proto, že Hood pracuje v tandemu se speciální agentkou Rachel Youngovou (Marley Shelton, známa z filmu \"Planeta Teror\"). Od října 2008 do dubna 2009 byla vysílána na stanici CBS a po jejím zrušení (sledovanost byla kolem 10 milionů) se rozjela fanouškovská kampaň na obnovení seriálu.\n\n\"Miami Medical\", (původní název byl \"Miami Trauma\") byl seriál, s nímž se Bruckheimer snažil expandovat na pole lékařských seriálů. Vysílán byl od dubna 2010 na CBS, avšak již v květnu stanice ohlásila konec seriálu a v červenci tak byl odvysílán poslední díl (sledovanost klesala ze 7 na 5 milionů diváků). Diváci tak přišli například o plánovaný crossover se seriálem Kriminálka Miami.\n\nO něco delší trvání měl další kriminální seriál \"Zapomenutí\", v němž se šestice dobrovolníků vedená bývalým detektivem Alexem Donovanem (Christian Slater) pracuje na případech vražd s neidentifikovanými oběťmi. Stanice ABC odvysílala mezi zářím 2009 a červencem 2010 celkem 8 epizod.\n\nJedním z nejnovějších přírůstků do rodiny kriminálních seriálů je \"Dark Blue\", kterou od července 2009 vysílala stanice TNT. Tajná policejní jednotka LAPD vyšetřuje zločiny uvnitř i vně policie. Osud seriálu byl ovšem s ohledem na minimální sledovanost (nepřesahující průměrně ani 2 miliony) značně nejistý, a tak koncem roku 2010 skončil.\n\nNepříliš úspěšné byly i další dva seriály - \"The Whole Truth\", seriál stanice ABC, jehož sloganem bylo \"Každý zločin má dvě strany - obhajobu a obžalobu - někde mezi leží pravda\". Seriál má nabídnout pohled na soudní případy z obou jmenovaných stran a vysílal se září 2010 do ledna 2011.\n\nOd září 2010 se na stanici NBC vysílal seriál o texaské jednotce amerických šerifů (U.S. Marshalls) stíhající zločince po celé americe \"Chase\". Reakce na něj byly rozporuplné a prozatím poslední díl byl vysílán v květnu 2011.\n\nJerry Bruckheimer ohlásil koncem roku 2009 založení Jerry Bruckheimer Games\n\n\n\n\n\n\n"}
{"id": "718272", "url": "https://cs.wikipedia.org/wiki?curid=718272", "title": "Nadarzyn (Mazovské vojvodství)", "text": "Nadarzyn (Mazovské vojvodství)\n\nNadarzyn je město v Polsku nacházející se ve Mazovském vojvodství, v okrese Pruszków, v gmině Nadarzyn, 22 km od centra Varšavy.\n\nDo 1952 byla obec sídlem gminy Młochów. V letech 1975–1998 vesnice administrativně patřila do Varšavského vojvodství.\n\nObec je sídlem gminy Nadarzyn, v které žije přibližně 11 tisíc obyvatel.\n\nNadarzyn se nachází na jihozápad od Varšavy, nad řekou Zimna Woda (přítok Utraty). Obec leží u křižovatky státní silnice č. 8 a vojvodské silnice č. 720 a také gminských silnic Nadarzyn-Kajetany-Szamoty-Jabłonowo, které jsou spojením na státní silnici č. 7.\n\nNadarzyn je stará osada s tradicí sahající až do časů Mazovského knížectví. První zmínky o Nadarzyně pocházejí z počátku 15. století, kdy byl soukromým majetkem rodiny Nadarzyńských erbu Radwan, usídlených v sousedním Ruścu. V roku 1453 Tomasz Nadarzyński získal od knížete mazovského, Boleslava IV. privilegia na tzv. lokaci založenou na tzv. právě chełmińském (obměna práva magdeburského). Byla to 38. lokace na Mazovsku v 15. století, což svědčilo o kvalitách Nadarzyna v tehdejší době. Městská práva byla potvrzena mnoha polskými králi: Zikmundem I. Starým v roce 1529, Zikmundem II. Augustem v roce 1559, Janem III. Sobieským v roce 1682, Augustem II. Silným v roce 1698 a Stanisławem Augustem Poniatowským v roce 1779.\n\nV roce 1453, tedy v roce získání práv městských, na náklady Tomasze z Ruśca byl postaven první dřevěný kostel. Po několika desítkách let, v roce 1469, poznaňský biskup, Andrzej z Bnina Opaliński, schválil farnost, mající svou kapli v Ruścu. Farnost Nadarzyn se tehdy nazývala Navštívení Panny Marie a sv. Leonarda a nacházela se na území poznaňské diecéze.\n\nTéměř sto let později, v roce 1554, založila Zofia z Mrokowských Nadarzyńska první školu v Nadarzyně, a krátce poté spolu s Barbarou Pilikowou špitál sv. Ducha, který byl zároveň útulkem pro chudé. Nacházel se na ulici Poświętna, a v jeho blízkosti stála soška Matky Boží. Špitál přetrval do časů dělení Polska v letech 1772–1795.\n\nNový kostel vznikl v roce 1661 a nahradil starý kostel, který byl poničen a spálen Švédy. Nechal ho postavit Michał Karnkowski, płocký vojevoda, wyszogrodzký starosta, dědic Walendowa, Nadarzyna a Wolicy současně.\n\nV 17. a 18. století měnil Nadarzyn několikanásobně své majitele. Od roku 1678 byl majetkem płockých jezuitů, od roku 1774 náležel do rodiny Branických, a potom Ogińských.\n\nMěsto se intenzivně rozvíjelo díky výhodnému položení při kupecké cestě do Čenstochové, jedné z mála cest, které vedly tímto krajem. V neklidném konci 18. století, kdy pruská a ruská vojska okupovaly a loupily území, utrpěl rovněž Nadarzyn, v jehož okolí proběhlo několik střetů během Kościuszkova povstání.\n\nPo třetím dělení Polska (1795), se okres Błonie, do kterého náležel tehdy Nadarzyn, ocitl pod pruským záborem. Od roku 1806 byl ve Varšavském knížectví, a v roce 1815, v rámci Kongresového Polska, pod ruským záborem.\n\nV roce 1806 z nákladů Tomasze Adama hraběte Ostrowského, erbu Rawicz, senátora, vojvody a prezesa Senátu Kongresového Polska, byl postaven podle projektu architekta Jakuba Kubického farní kostel sv. Klementa. V témže čase a v témže klasicistním slohu Kubicki navrhl projekt hostince umístěného v blízkosti kostela a náměstí a zároveň u hlavní výjezdové cesty ve směru do Varšavy. Tento hostinec, prostorný a komfortní, poskytující přístřešek jak cestujícím, tak i jejich koním, vybavený krčmou a ubytovacími prostory, se stal známým a hojně navštěvovaným místem především mezi kupci. Poctou pro hostinec byla návštěva knížete Józefa Poniatowského, který se tu v roce 1809 před bitvou u Raszyna ubytoval společně se svým štábem.\n\nDalší ničení a loupeže se odehrály v čase Listopadového povstání (1830–1831), kdy se na trase Błoně-Nadarzyn objevila značná koncentrace ruských vojsk. V roce 1869 ztratil Nadarzyn městská práva a získal status osady.\n\nAle i přesto počet obyvatel Nadarzyna rostl: na konci 19. století tu žilo kolem 1200 osob a v roce 1910 kolem 2500.\n\nZkáza a zničení způsobené první světovou válkou neminuly ani Nadarzyn, jehož populace se zredukovala ke konci války na polovinu, především v důsledku evakuace během příprav linie fronty. V roce 1915 zničil požár dřevěnou zástavbu kolem náměstí a v listopadu roku 1918 se členové Sboru dobrovolných hasičů (založených roku 1909) pod vedením Kazimierza Rosińského zúčastnili odzbrojování Němců.\n\nV meziválečných letech patřil Nadarzyn do gminy Młochów okresu Błonie. Nacházelo se v něm sídlo gminy umístěné v jedné z budov na náměstí maršálka Piłsudského, kde nyní stojí busta maršálka. Populace celé gminy měla okolo 10 500 osob, z toho naprostou většinu tvořili Poláci (okolo 9 500). Mezi národnostní menšiny patřili Židi, kteří se věnovali hlavně obchodování. Kromě toho tu žilo malé množství Němců a Rusů.\n\nV nezávislém Polsku byl dále aktivní Sbor dobrovolných hasičů. Angažovalo se také Zemědělské kolo, které školilo rolníky mj. návštěvami hospodářství s nejlepšími výsledky. V roku 1932 byla předána k užívaní dřevěná škola mající 6 učebních tříd. Na stavbě této budovy se výrazně podíleli Tomasz Kalbarczyk, tehdejší ředitel školy, a obyvatel Nadarzyna, Bolesław Mroziński. Budova sloužila později dětem jako školka a byla rozebrána mnoho let později, kdy byla postaveno nová, prostorná, moderní budova školky. V roce 1935 vzniklo v Nadarzyně Zdravotní středisko gminy, jehož prvním ředitelem byl doktor Wróbel.\n\nV letech druhé světové války byl Nadarzyn jedním z míst odporu polských vojsk. Na jaře 1940 se exhumace a pohřeb zavražděných lidí změnil ve vlasteneckou manifestaci, během níž byla zpívána \"Rota\". Na tomto území byl aktivní ZWZ (pl. \"Związek Walki Zbrojnej\" – Svaz ozbrojeného boje) (změněný později na Zemskou armádu, jejímž velitelem byl Henryk Bolicki z Podkowy Leśné přezdívaný „Twardy“ (v překladu \"Tvrdý\"). Nadarzyn byl osvobozen od německé okupace stejného dne jako Varšava, tedy 17. ledna 1945.\n\nPo převratu v roce 1989 se stal Nadarzyn atraktivní místem pro život pro obyvatele Varšavy, unavených velikostí metropole, kteří tu hledali zeleň a soukromí v nově vybudovaných čtvrtích. Díky tomu se změnila profesní struktura obyvatel gminy. Vzniklo mnoho firem, rozrostly se komerční prostory. V důsledku toho se začaly modernizovat veřejné objekty a silnice.\n\nFunguje tu více jak 1100 hospodářských firem. Mezi nimi je více jak 20 velkých firem s domácím i zahraničním kapitálem, mj. 3M Poland, Scania Polska, MAN, DAF, Mago, Wanz, Schenker. Nedávno bylo otevřeno velké obchodní centrum MAXIMUS.\n\nGmina Nadarzyn se umísťuje v čele investorů mezi polskými gminami.\n\n\nNachází se tu mj. Betel (koordinační středisko Svědků Jehovových) a kostel sv. Klemensa (Kostel katolický)\n\nV obci funguje od roku 1952 sportovní klub \"GLKS Nadarzyn\", jehož družina od sezónu 2010/2011 hraje v II. fotbalové lize v Polsku a také sportovní klub \"Orzeł\" (v překladu \"Orel\") a \"Liga Obrony Kraju\" (v překladu \"Liga obrany země\" – sdružení spolupracující s ministerstvem vnitra mající za cíl posílit obranu země).\n\n\n"}
{"id": "718279", "url": "https://cs.wikipedia.org/wiki?curid=718279", "title": "Gmina Jaktorów", "text": "Gmina Jaktorów\n\nGmina Jaktorów – vesnická gmina v Mazovském vojvodství, v okrese Grodzisk. V letech 1975-1998 byla gmina umístěna ve Vojvodství Skierniewice.\n\nSídlem gminy je Jaktorów.\n\nPodle informací z 30. června 2004 v gmině žije 9885 osob.\n\nGmina Jaktorów se rozprostírá na území velikosti 55,24 km², z toho:\n\nGmina představuje 15,06% povrchu okresu.\n\nData z 30. června 2004:\nPodle dat z roku 2002 činí průměrný plat obyvatele 1236,34 zł.\n\nDo gminy Jaktorów náleží 14 starostenství :\n\n\n\nBaranów, Grodzisk Mazowiecki, Radziejowice, Wiskitki, Żyrardów\n"}
{"id": "718281", "url": "https://cs.wikipedia.org/wiki?curid=718281", "title": "Nachal Nicra", "text": "Nachal Nicra\n\nNachal Nicra ( נחל נצרה) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů severně od vesnice Kisufim, poblíž hranic pásma Gazy a pahorku Giv'at Nicra. Směřuje pak k severovýchodu zemědělskou krajinou, která díky soustavnému zavlažování ztratila svůj pouštní charakter. Od jihu sem zprava ústí vádí Nachal Imar. Pak ústí zleva do vádí Nachal Besor.\n\n"}
{"id": "718285", "url": "https://cs.wikipedia.org/wiki?curid=718285", "title": "Nachal Imar", "text": "Nachal Imar\n\nNachal Imar ( נחל עמר) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů severně od vesnice Kisufim, poblíž hranic pásma Gazy. Směřuje pak k severu zemědělskou krajinou, která díky soustavnému zavlažování ztratila svůj pouštní charakter. Pak ústí zprava do vádí Nachal Nicra.\n\n"}
{"id": "718287", "url": "https://cs.wikipedia.org/wiki?curid=718287", "title": "Nachal Ša'at'arta", "text": "Nachal Ša'at'arta\n\nNachal Ša'at'arta uváděno též jako Nachal Ša'arta ( נחל שעתארתא nebo נחל שערתא) je vádí v jižním Izraeli, v severozápadní části Negevské pouště.\n\nZačíná v nadmořské výšce přes 50 metrů severně od vesnice Re'im. Směřuje pak k západu zemědělskou krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu. Dno a svahy údolí jsou pokryty vegetací. Nedaleko od hranic pásma Gazy ústí zprava do vádí Nachal Besor.\n\n"}
{"id": "718292", "url": "https://cs.wikipedia.org/wiki?curid=718292", "title": "Ivan Bican", "text": "Ivan Bican\n\nIvan Bican (* 2. října 1948) je bývalý český fotbalista, útočník. S Josefem Bicanem není příbuzný, jsou pouze jmenovci. Je to kamarád Miloslava Paula. Spolu se starají o internacionály Viktorie Plzeň.\n\nOdchovanec pražské Aritmy přišel do Plzně v roce 1970 a působil zde osm let. V lize odehrál za Škodu Plzeň a RH Cheb 177 utkání a vstřelil 44 gólů. V evropských pohárech byl prvním střelcem Plzně, když dal při odvetě s Bayernem gól Seppu Maierovi.\n\n\n"}
{"id": "718293", "url": "https://cs.wikipedia.org/wiki?curid=718293", "title": "Jistina", "text": "Jistina\n\nJistina je základní peněžní částka, která byla půjčena nebo která tvořila vklad. K ní se připisují úroky, což je odměna za její poskytnutí. Tyto úroky, stejně jako úroky z prodlení nebo poplatek z prodlení, tvoří příslušenství jistiny.\n"}
{"id": "718294", "url": "https://cs.wikipedia.org/wiki?curid=718294", "title": "Nachal Sachaf", "text": "Nachal Sachaf\n\nNachal Sachaf ( נחל סחף) je vádí v jižním Izraeli, v severozápadní části Negevské pouště.\n\nZačíná v nadmořské výšce okolo 100 metrů jihozápadně od vesnice Alumim. Směřuje pak k jihozápadu krajinou, která díky soustavnému zavlažování ztratila svůj pouštní charakter a která je v této oblasti výrazně zalesněna. Koryto vádí se mírně zařezává do okolního terénu a eroze zde vytváří kráterovité útvary. Okolí vádí je začleněno do přírodní rezervace Be'eri. Ze severozápadu míjí vesnici Be'eri. Nedaleko od hranic pásma Gazy ústí zprava do vádí Nachal Besor.\n\n"}
{"id": "718299", "url": "https://cs.wikipedia.org/wiki?curid=718299", "title": "Nachal Gmila", "text": "Nachal Gmila\n\nNachal Gmila ( נחל גמילה) je vádí v jižním Izraeli, v severozápadní části Negevské pouště.\n\nZačíná v nadmořské výšce necelých 100 metrů severovýchodně od vesnice Magen. Směřuje pak k severovýchodu krajinou, která díky soustavnému zavlažování ztratila svůj pouštní charakter. Koryto vádí se mírně zařezává do okolního terénu. Ústí zleva do vádí Nachal Besor.\n\n"}
{"id": "718301", "url": "https://cs.wikipedia.org/wiki?curid=718301", "title": "Jaktorów", "text": "Jaktorów\n\nJaktorów je vesnice v Polsku nacházející se v Mazovském vojvodství, v okrese Grodzisk, v gmině Jaktorów. V letech 1975-1998 patřila vesnice administrativně do Vojvodství Skierniewice.\n\nVesnice je sídlem gminy Jaktorów. Název vesnice pochází od jména Jaktor — polské obměny jména Hektor.\n\nExistuje legenda, která vysvětluje původ názvu trochu jinak. Před mnoha lety přes území Jaktorówa přejížděly vozy vezoucí samotného krále. Cesta utíkala bez velkých komplikací a tu náhle… Vůz vpadl do velkého příkopu a král z něj vypadl přímo do bláta. Byl tak překvapený, že vykřikl – \"Jakto rów\"?! (v překladu \"Jakto že příkop\"?). A od té doby se užívá název skládající ze dvou slov. V časech německé okupace se užívalo jméno \"Bimbrówek\".\nJaktorów leží na řece Pisia Tuczna, dříve se nacházel na okraji Puszczy Jaktorowské – posledního útočiště pratura. Na řece Pisia se nachází pomník posledního pratura, který padl v roce 1627 – pomník tvoří bludný balvan mající obvod 850 cm a na něm stojí nápis \"Tur – Bos primigenius Bojanus, předek tura domácího, přežil na území rezervace Puszczy Jaktorowské do roku 1627\".\n\nNa sever od železniční zastávky Jaktorów, uprostřed louk, u polního úvozu do Izdebna se nacházejí kurhany z 3. a 4. století. Pohřebiště ze skládá se dvou kruhových násypů, pod kterými byly odkryty kamenné kruhy.\n\n\n\n"}
{"id": "718303", "url": "https://cs.wikipedia.org/wiki?curid=718303", "title": "Vladimír Bělík", "text": "Vladimír Bělík\n\nVladimír Bělík (27. září 1904 – ?) byl český fotbalový brankář, reprezentant Československa.\n\nV československé reprezentaci debutoval v roce 1929 jako devátý brankář v její historii a odehrál dva zápasy. Byl hráčem AFK Vršovice (1925–1927), Viktorie Žižkov (1927), Sparty Praha (1928–1931), SK Náchod (1930–1932) a nakonec SK Libeň.\n\n"}
{"id": "718305", "url": "https://cs.wikipedia.org/wiki?curid=718305", "title": "Nachal Atadim", "text": "Nachal Atadim\n\nNachal Atadim ( נחל אטדים) je vádí v jižním Izraeli, v centrální části Negevské pouště.\n\nZačíná v nadmořské výšce okolo 400 metrů severovýchodně od vesnice Maš'abej Sade, poblíž dálnice číslo 40. Směřuje pak k severozápadu a západu pouštní krajinou. Zprava přijímá vádí Nachal Šachar. Ze severu míjí vesnici Revivim a Retamim a sleduje v jistém odstupu trasu lokální silnice číslo 222 a pak ústí v písčinách Cholot Chaluca zprava do vádí Nachal Besor.\n\n"}
{"id": "718309", "url": "https://cs.wikipedia.org/wiki?curid=718309", "title": "Nachal Šachar", "text": "Nachal Šachar\n\nNachal Šachar ( נחל שחר) je vádí v jižním Izraeli, v centrální části Negevské pouště.\n\nZačíná v nadmořské výšce přes 400 metrů na svazích hory Har Šachar. Směřuje potom kopcovitou pouštní krajinou k severozápadu a západu, podchází dálnici číslo 40 a stáčí se k jihozápadu. Severně od vesnice Maš'abej Sade ústí zprava do vádí Nachal Atadim.\n\n"}
{"id": "718312", "url": "https://cs.wikipedia.org/wiki?curid=718312", "title": "Ljubo Germič", "text": "Ljubo Germič\n\nLjubo Germič (* 26. října 1949) je slovinský politik.\n\nV letech 1979 až 1984 studoval na Technické fakultě Univerzity v Mariboru, v roce 1985 se stal inženýrem chemické technologie. V letech 1985 až 1987 pracoval jako technolog v podnikové praxi, v letech 1987 až 1994 byl asistentem na Technické fakultě Univerzity v Mariboru. V letech 1992 až 1994 studoval na Univerzitě v Twentu v Nizozemí. Od roku 1994 působil jako učitel chemie na Gymnáziu a střední chemické škole v občině Ruše, kde byl jedním z jeho studentů i pozdější poslanec Matevž Frangež, v letech 1997 až 2000 byl ředitelem této školy. V roce 2000 byl zvolen poslancem Státního shromáždění, v roce 2004 poslancem Evropského parlamentu a Státního shromáždění.\n\nV září 2011 byl zvolen předsedou Státního shromáždění Republiky Slovinsko jako společný kandidát LDS a Sociálních demokratů. Ve volbě získal 57 hlasů.\n\n\n"}
{"id": "718313", "url": "https://cs.wikipedia.org/wiki?curid=718313", "title": "Nachal Be'er Chajil", "text": "Nachal Be'er Chajil\n\nNachal Be'er Chajil ( נחל באר חיל) je vádí v jižním Izraeli, v centrální části Negevské pouště.\n\nZačíná v nadmořské výšce přes 500 metrů ve vysočině Ramat Boker. Směřuje pak k severozápadu kopcovitou pouštní krajinou. Sleduje trasu dálnice číslo 40. Z jihozápadu míjí vesnici Tlalim. Stáčí se k západu a severně od vesnice Ašalim ústí zprava do vádí Nachal Besor.\n\n"}
{"id": "718316", "url": "https://cs.wikipedia.org/wiki?curid=718316", "title": "Nachal Hejman", "text": "Nachal Hejman\n\nNachal Hejman ( נחל הימן) je vádí v jižním Izraeli, v centrální části Negevské pouště.\n\nZačíná v nadmořské výšce okolo 600 metrů u hory Har Rachama. Směřuje pak k severozápadu kopcovitou pouštní krajinou. Poblíž dálnice číslo 40 se stáčí k severu a z východu míjí vesnici Tlalim. Západně od vesnice Maš'abej Sade ústí zleva do vádí Nachal Revivim.\n\n"}
{"id": "718319", "url": "https://cs.wikipedia.org/wiki?curid=718319", "title": "Nachal Mas'ad", "text": "Nachal Mas'ad\n\nNachal Mas'ad ( נחל מסעד) je vádí v jižním Izraeli, v centrální části Negevské pouště.\n\nZačíná v nadmořské výšce okolo 600 metrů u hory Har Rachama. Směřuje pak k severozápadu kopcovitou pouštní krajinou. Od jihu přijímá zleva vádí Nachal Maš'abim. Z východu míjí vesnici Maš'abej Sade, u které ústí zleva do vádí Nachal Revivim.\n\n"}
{"id": "718323", "url": "https://cs.wikipedia.org/wiki?curid=718323", "title": "Nachal Maš'abim", "text": "Nachal Maš'abim\n\nNachal Maš'abim ( נחל משאבים) je vádí v jižním Izraeli, v centrální části Negevské pouště.\n\nZačíná v nadmořské výšce okolo 600 metrů u hory Har Rachama. Směřuje pak k severozápadu kopcovitou pouštní krajinou. Jihovýchodně od vesnice Maš'abej Sade ústí zleva do vádí Nachal Mas'ad.\n\n"}
{"id": "718330", "url": "https://cs.wikipedia.org/wiki?curid=718330", "title": "Nachal Cavoa", "text": "Nachal Cavoa\n\nNachal Cavoa ( נחל צבוע) je vádí v jižním Izraeli, v centrální části Negevské pouště.\n\nZačíná v nadmořské výšce necelých 500 metrů u hory Har Cavoa. Směřuje pak k jihozápadu skrz pouštní náhorní planinu obklopenou kopcovitými pásy. Podchází lokální silnici číslo 224 a ústí zprava do vádí Nachal Revivim.\n\n"}
{"id": "718332", "url": "https://cs.wikipedia.org/wiki?curid=718332", "title": "Copa Libertadores 2010", "text": "Copa Libertadores 2010\n\nRočník 2010 Poháru osvoboditelů ( \"Copa Libertadores\") byl 51. ročníkem klubové soutěže pro nejlepší jihoamerické fotbalové týmy. Vítězem se stal tým Internacional, který tak postoupil na Mistrovství světa ve fotbale klubů 2010.\n\nÚčastnilo se 5 týmů z Argentiny a 5 z Brazílie. Dále argentinský Estudiantes, obhájce titulu. Z ostatních členských zemí CONMEBOL se účastnily 3 týmy. Byly také pozvány 3 týmy z Mexika, které je členem CONCACAF. Nejhůře umístěné týmy jednotlivých zemí se účastnily předkola.\n\nÚvodní zápasy hrány v termínu kolem 27. ledna, odvety kolem 5. února.\n\nSkupinová fáze se hrála od 9. února do 22. dubna 2010. Vítězové skupin a šestice nejlepších na druhých místech postoupili do osmifinále.\n\nVyřazovací část se hrála systémem doma-venku. V případě rovnosti skóre rozhodovalo pravidlo venkovních gólů, které však nerozhodovalo ve finále. V případě, že pravidlo venkovních gólů nerozhodlo, přišel na řadu okamžitě penaltový rozstřel (nehrálo se prodloužení). Prodloužení by bylo užito pouze ve finále.\n\nPostupující do vyřazovací části byli seřazeni do žebříčku (pozice 1.–8. zaujaly 1. týmy z každé základní skupiny, pozice 9.–16. zaujaly 2. týmy z každé základní skupiny). V osmifinále se utkal tým nasazený 1. s týmem 16., 2. tým s 15., atd.\n\nMexické týmy Guadalajara a San Luis byly nasazeny přímo do osmifinále, protože v minulém ročníku byly vyloučeny ze soutěže kvůli vypuknutí pandemie Mexické prasečí chřipky. Bylo jim ponecháno stejné nasazení, jaké by měly v minulém ročníku.\n\nZápasy se hrály v termínu od 27. dubna do 6. května.\n\nÚvodní zápasy hrány v termínu kolem 12. května, odvety kolem 19. května.\n\nÚvodní zápasy hrány v termínu kolem 28. července, odvety kolem 5. srpna.\n"}
{"id": "718333", "url": "https://cs.wikipedia.org/wiki?curid=718333", "title": "Nachal Zalzal", "text": "Nachal Zalzal\n\nNachal Zalzal ( נחל זלזל) je vádí v jižním Izraeli, v centrální části Negevské pouště.\n\nZačíná v nadmořské výšce necelých 500 metrů ve vysočině Ramat Boker. Směřuje pak k západu kopcovitou pouštní krajinou. Koryto toku se výrazně zařezává do okolního terénu. Ústí zprava do vádí Nachal Besor.\n\n"}
{"id": "718337", "url": "https://cs.wikipedia.org/wiki?curid=718337", "title": "Švýcarsko za Římské říše", "text": "Švýcarsko za Římské říše\n\nŘímané byli na území dnešního Švýcarska přibližně 6 století, nejdříve za římské republiky, později za římské císařství. Toto území dobyli při tažení Evropou ve druhém století před naším letopočtem a opustili jej při ústupu přes Alpy v 5. století našeho letopočtu.\n\nŠvýcarsko jako politický nebo kulturní subjekt neexistovalo před vznikem Staré švýcarské konfederace v 13. století. Švýcarská plošina byla cca od roku 1500 př. n. l. osídlena keltskými kmeny, největší byli Helvéti na západě a Rétové na východě. \n\nV době vpádu Římanů zde žily keltské kmeny, které ovládaly strategické cesty z Říma přes Alpy do Galie. Zemi de facto dobyl Gaius Julius Caesar když v roce 58 př. n. l. porazil Helvéty.\n\nŠvýcarsko bylo do římské říše hladce integrováno během Pax Romana. Římané byli zapojováni do místní správy, stavěly se silnice, které propojovaly nově založená koloniální města a území bylo rozděleno do římských provincií.\n\nŘím začal z území Švýcarska ustupovat během krize třetího století a zcela jej opustil v roce 401, a zemi obsadili Germánské národy.\n\nPrvní část, kterou Římané obsadili byl jih dnešního kantonu Ticino, po vítězství nad Galy roku 222 př. n. l. Území v okolí Ženevy se dostalo pod kontrolu Římanů v roce 121 př. n. l. a bylo včleněno do provincie Gallia Narbonensis.\n\nKolem roku 110 př. n. l. se dva Helvétské kmeny pod vedením krále Divica – Tigurinové a Tougeni připojily k putování Germánského kmene Cimbrů na západ. V roce 107 před naším letopočtem byli poraženi římskými vojsky pod vedením Lucia Cassia Longina. V roce 102 před naším letopočtem se Tigurinové vrátili zpět na Švýcarskou plošinu.\n\nV roce 61 před naším letopočtem se Helvétové pod vedením Orgetorixe rozhodli opustit své území a přestěhovat se na západ. Vypálili proto 12 svých oppid a asi 400 svých vesnic. Caesar využil jejich plánovaného přesunu přes území dalších kmenů jako záminky. Překročil hranice (aniž by k tomu měl zákonný důvod, nebo svolení senátu) a v roce 58 př. n. l. Helvéty porazil a přinutil k cestě zpět. Tím začalo Caesarovo dobývání Galie. Jako úspěšného vojevůdce, který vozil do Říma z Galie bohatou kořist, se jej pak už nikdo na nelegální rozpoutání válečného konfliktu neptal. V rámci politiky \"rozděl a panuj\" přiznal Caesar poraženým Helvétům titul Foederati tj. spojenci.\n"}
{"id": "718339", "url": "https://cs.wikipedia.org/wiki?curid=718339", "title": "Nachal Mesura", "text": "Nachal Mesura\n\nNachal Mesura ( נחל משורה) je vádí v jižním Izraeli, v centrální části Negevské pouště.\n\nZačíná v nadmořské výšce přes 400 metrů několik kilometrů jižně od vesnice Ašalim. Směřuje pak k severovýchodu kopcovitou pouštní krajinou. Ústí zleva do vádí Nachal Besor.\n\n"}
{"id": "718344", "url": "https://cs.wikipedia.org/wiki?curid=718344", "title": "Aibo", "text": "Aibo\n\nAibo je autonomní robot v podobě domácího psa. Jedná se o produkt společnosti Sony.\n\nAibo připomíná skutečného psa v brnění. Má osmnáct kloubů. Vidí pomocí CCD kamery, kterou má uloženu v nose. Tato kamera disponuje rozlišením 0,18 Mpx a Aibo s její pomocí dokáže rozeznávat barvy a orientovat se v prostoru. Překážkám se vyhýbá pomocí infračerveného senzoru, který je určen na měření vzdálenosti. Slyší pomocí dvou stereomikrofonů, které mu současně umožňují lokalizovat místo, odkud zvuk přichází. Nemá implementovánu technologii rozpoznávání hlasu, a proto na něj nereaguje. Rozeznává tóny ze zvukového dálkového ovládání – tzv. sound commandera – nebo tóny klasických hudebních nástrojů. Software, který determinuje jeho chování, je uložen v tzv. Memory Sticku, což je typ flashové paměti vyvinutý firmou Sony. Na krku má tlačítko, kterým je možné jej zapnout a vypnout.\n\nDobře se pohybuje po kobercích s malou výškou a dokáže se pohybovat i po dlažbě nebo po dřevěných površích. Jeho konstrukce je choulostivá na nečistoty a vodu. Ve standardní dodávce se nachází dobíjecí stanice, která se přes adaptér zapojuje do elektrické sítě. Je to jeho domov, kam si chodí dobíjet baterie.\n\nAibo rozezná, zda se nachází na šikmém povrchu, zda ho někdo přenáší, případně zda spadl a dokáže zaujmout správnou polohu.\n\nRobot disponuje umělou inteligencí. Pokud se mu nikdo nevěnuje, vykonává svůj vlastní program. V případě, že je na blízku jeho pán, Aibo s ním interaguje. Disponuje simulací šesti emocí: Radost, smutek, strach, zlost, překvapení a projev nevole. Zabudované má taktéž čtyři instinkty: Lásku, hledání, pohyb a hlad, který je reprezentovaný nutností dobíjet baterie.\n\nAibo nemá rád černé předměty a tmavé místnosti, což vyplývá z toho, že měří vzdálenosti infračerveným senzorem. Černá tělesa pohlcují toto záření ve velké míře a Aibo pak činí problém zde odhadovat vzdálenosti jednotlivých předmětů. Tmavé okolí mu také brání v rozpoznávání podlahy, což mu znepříjemňuje chození.\n\nRobota je možné přepnout do módu, kdy předvádí všechny kousky, kterých je schopen, nebo do stavu, kdy je jeho chování autonomní. Majitel může ovlivnit jeho chování tím, že vymění jeho Memory Stick za jiný, který je možné koupit, vyměnit s jinými majiteli či editovat na počítači. Štěká a vydává i jiné zvuky, které mají podobu robotického hlasu, písniček nebo libovolného importovaného zvuku. Dokáže tancovat na hudbu.\n\nReaguje na pohlazení. Senzor reagující na tento druh dotyku je umístěn na hlavě. Vyžaduje častou pozornost a pohlazení. Pokud však majitel na tento senzor klepne, Aibo ví, že byl potrestán a přizpůsobí tomu své chování. V souladu s emočním programem za jistých okolností (například, když má zlost nebo zažívá projev nevole) neposlouchá svého pána.\n\nAibo se navenek projevuje zvukovými efekty, změnou barvy očí ze zelené na červenou, čímž vyjadřuje kladný nebo záporný postoj, a pohybem těla. Jeho tělo umožňuje chodit, sedět, podávat tlapku, protahovat se, tancovat apod. Je možné s ním hrát fotbal. Součástí standardní dodávky je pro tento účel míč. Má schopnost učit se – jeho pán jej může učit jednotlivé činnosti. Učí se však také sám na základě podnětů z okolí.\n\nProdej byl ukončen v březnu 2006. Jeho cena se pohybovala okolo 45 000 Kč.\n"}
{"id": "718345", "url": "https://cs.wikipedia.org/wiki?curid=718345", "title": "Mistrovství světa ve veslování 2011", "text": "Mistrovství světa ve veslování 2011\n\nMistrovství světa ve veslování 2011 byl v pořadí 40. šampionát konaný mezi 28. srpnem a 4. zářím 2011 na Bledském jezeře ve slovinském Bledu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "718351", "url": "https://cs.wikipedia.org/wiki?curid=718351", "title": "Nachal Boker", "text": "Nachal Boker\n\nNachal Boker ( נחל בוקר) je vádí v jižním Izraeli, v centrální části Negevské pouště.\n\nZačíná v nadmořské výšce necelých 600 metrů na úpatí masivu Har Rachama. Směřuje pak k jihozápadu kopcovitou pouštní krajinou. Od jihovýchodu zleva přijímá vádí Nachal Noked a podchází těleso dálnice číslo 40. Od jihu zleva potom přijímá vádí Nachal ha-Ro'a a severozápadně od vesnice Sde Boker ústí zprava do vádí Nachal Besor.\n\n"}
{"id": "718353", "url": "https://cs.wikipedia.org/wiki?curid=718353", "title": "Copa Libertadores 2011", "text": "Copa Libertadores 2011\n\nRočník 2011 Poháru osvoboditelů ( \"Copa Libertadores\") byl 52. ročníkem klubové soutěže pro nejlepší jihoamerické fotbalové týmy. Vítězem se stal tým Santos, který tak postoupil na Mistrovství světa ve fotbale klubů 2011.\n\nÚčastnilo se 5 týmů z Argentiny a 5 z Brazílie. Dále brazilský Internacional, obhájce titulu. Z ostatních členských zemí CONMEBOL se účastnily 3 týmy. Byly také pozvány 3 týmy z Mexika, které je členem CONCACAF. Nejhůře umístěné týmy jednotlivých zemí se účastnily předkola.\n\nÚvodní zápasy hrány 25. ledna, odvety 3. února.\n\nSkupinová fáze se hrála od 9. února do 20. dubna 2011.\n\nVyřazovací část se hrála systémem doma-venku. V případě rovnosti skóre rozhodovalo pravidlo venkovních gólů, které však nerozhodovalo ve finále. V případě, že pravidlo venkovních gólů nerozhodlo, přišel na řadu okamžitě penaltový rozstřel (nehrálo se prodloužení). Prodloužení by bylo užito pouze ve finále.\n\nPostupující do vyřazovací části byli seřazeni do žebříčku (pozice 1.–8. zaujaly 1. týmy z každé základní skupiny, pozice 9.–16. zaujaly 2. týmy z každé základní skupiny). V osmifinále se utkal tým nasazený 1. s týmem 16., 2. tým s 15., atd.\n\nZápasy hrány od 26. dubna do 5. května.\n\nZápasy hrány od 11. do 19. května.\n\nZápasy hrány od 25. května do 2. června.\n"}
{"id": "718356", "url": "https://cs.wikipedia.org/wiki?curid=718356", "title": "Nachal Chacac", "text": "Nachal Chacac\n\nNachal Chacac ( נחל חצץ) je vádí v jižním Izraeli, v centrální části Negevské pouště.\n\nZačíná v nadmořské výšce přes 600 metrů na úpatí masivu Har Chatira. Směřuje pak k západu kopcovitou pouštní krajinou. U vesnice Merchav Am ústí zleva do vádí Nachal ha-Ro'a. Poblíž ústí se rozkládá archeologická lokalita Borot Chacac (בורות חצץ) se zbytky starých vodních cisteren.\n\n"}
{"id": "718361", "url": "https://cs.wikipedia.org/wiki?curid=718361", "title": "Pico Turquino", "text": "Pico Turquino\n\nPico Turquino je nejvyšším bodem Kuby. Nachází se na jihovýchodě ostrova v pohoří Sierra Maestra na pomezí provincií Santiago de Cuba a Granma. Dosahuje nadmořské výšky 1974 m n. m. Na vrcholu je umístěnu busta kubánského národního hrdiny Josého Martího. Svahy hory jsou porosté bujnou vegetací.\n\nCelá hora a její okolí o celkové rozloze 23 210 ha je jedním z kubánských národních parků.\n"}
{"id": "718362", "url": "https://cs.wikipedia.org/wiki?curid=718362", "title": "Peter Weir", "text": "Peter Weir\n\nPeter Weir (* 21. srpna 1944, Sydney, Austrálie) je filmový režisér, představitel australské nové vlny.\n\nOpustil studium práv a pracoval v australské televizi, v roce 1974 natočil svůj první celovečerní film, vědeckofantastickou satiru \"Auta, která sežrala Paříž\". O rok později zaznamenal velký úspěch s paradokumentárním horrorem \"Piknik na Hanging Rock\", adaptací románu Joan Lindsayové o záhadném zmizení dívek na školním výletě. Následovalo válečné drama \"Gallipoli \" (1981) a v roce 1983 příběh reportéra za převratu v Indonésii \"Rok nebezpečného života\".\n\nOhlas jeho filmů mu vynesl nabídku na práci v Hollywoodu. V roce 1989 natočil drama ze školního prostředí \"Společnost mrtvých básníků\", dále podobenství o vlivu médií na soukromý život \"Truman Show\" (1998) a dobrodružný film z prostředí gulagu \"Útěk ze Sibiře\" (2010).\n\nVe jeho filmech účinkovali přední herci, jako Mel Gibson, Robin Williams nebo Jim Carrey.\n\n"}
{"id": "718364", "url": "https://cs.wikipedia.org/wiki?curid=718364", "title": "Česká fotbalová reprezentace do 20 let", "text": "Česká fotbalová reprezentace do 20 let\n\nČeská fotbalová reprezentace do 20 let je jednou z národních mládežnických reprezentací spadajících pod FAČR. Schází se především v letech, kdy\nse povedlo vybojovat účast na mistrovství světa hráčů do 20 let. Největšího úspěchu dosáhla ziskem stříbrných medailí na mistrovství světa v roce 2007 v Kanadě.\n\n\"Nominace na dubnový přátelský duel se Slovenskem.\"\n\n"}
{"id": "718365", "url": "https://cs.wikipedia.org/wiki?curid=718365", "title": "Nachal Mecadim", "text": "Nachal Mecadim\n\nNachal Mecadim ( נחל מצדים) je vádí v jižním Izraeli, v centrální části Negevské pouště.\n\nZačíná v nadmořské výšce necelých 600 metrů na úpatí masivu Har Chatira. Směřuje pak k západu kopcovitou pouštní krajinou. Severně od vesnice Merchav Am ústí zleva do vádí Nachal ha-Ro'a.\n\n"}
{"id": "718367", "url": "https://cs.wikipedia.org/wiki?curid=718367", "title": "Spike (střela)", "text": "Spike (střela)\n\nSpike ( ספייק) je přenosná protitanková řízená střela čtvrté generace typu \"fire-and-forget\" s dvoustupňovým hnacím motorem a kumulativní bojovou hlavicí (HEAT) vyvinutá a vyráběná izraelskou zbrojovkou Rafael Advanced Defense Systems. Existuje několik různých typů této střely, z nichž některé mohou být zastavěny do různých zbraňových systémů. Je zařazena do výzbroje řady států, včetně České republiky, kde je využívají obrněné transportéry Pandur II.\n\nExistuje několik variant střely Spike v závislosti na jejích charakterových vlastnostech. Jde o následující:\n\n"}
{"id": "718371", "url": "https://cs.wikipedia.org/wiki?curid=718371", "title": "Nachal Achdir", "text": "Nachal Achdir\n\nNachal Achdir ( נחל אחדיר) je vádí v jižním Izraeli, v centrální části Negevské pouště.\n\nZačíná v nadmořské výšce přes 600 metrů v masivu Har Chatira. Směřuje pak k západu kopcovitou pouštní krajinou. Severně od vesnice Merchav Am ústí zprava do vádí Nachal ha-Ro'a.\n\n"}
{"id": "718372", "url": "https://cs.wikipedia.org/wiki?curid=718372", "title": "Stanislav Kocourek (1952)", "text": "Stanislav Kocourek (1952)\n\nStanislav Kocourek (* 24. října 1952) je bývalý československý fotbalista a fotbalový trenér. Jeho otec Stanislav Kocourek byl fotbalistou Slavie Praha.\n\nJe odchovancem Slavie Praha. Na vojně hrál za Duklu Tábor a po skončení vojenské služby hrál za druholigový tým VCHZ Pardubice, ale do Slavie se vrátil v ligové sezóně 1980/81.\n\nPo ukončení své hráčské kariéry působil jako trenér v Pardubicích, v sezóně 1999/00 trénoval v 1. lize v Hradci Králové, kde však byl po 6. kole odvolán a na jeho místo nastoupil Milan Petřík. Později trénoval v nižších soutěžích v Kolíně a AFK Chrudim.\n\n\n"}
{"id": "718374", "url": "https://cs.wikipedia.org/wiki?curid=718374", "title": "Międzyborów", "text": "Międzyborów\n\nMiędzyborów je vesnice v Polsku nacházející se v Mazovském vojvodství, v okrese Grodzisk, v gmině Jaktorów. V letech 1975-1998 patřila vesnice administrativně do Vojvodství Skierniewice.\n\nV Międzyborowě se nachází přírodní krajinná oblast \"Międzyborowské duny\". Duny jsou pozůstalostí po středopolském zledovatění. Přírodní oblast leží na území chráněné krajinné oblasti (\"Bolimowsko-Radziejowické s údolím Rawki\").\n\n\n"}
{"id": "718379", "url": "https://cs.wikipedia.org/wiki?curid=718379", "title": "Liga mistrů CONCACAF 2009/10", "text": "Liga mistrů CONCACAF 2009/10\n\nRočník 2009/10 Ligy mistrů CONCACAF ( \"CONCACAF Champions League\") byl 45. ročníkem klubové soutěže pro nejlepší severoamerické fotbalové týmy. Vítězem se stal tým CF Pachuca, který tak postoupil na Mistrovství světa ve fotbale klubů 2010.\n\nÚvodní zápasy hrány 28. července, odvety 4. srpna 2009.\n\nZákladní skupiny se hrály od 18. srpna do 22. října 2009.\n\nÚvodní zápasy hrány 9. března, odvety 16. března 2010.\n\nÚvodní zápasy hrány 30. března, odvety 6. dubna 2010.\n\nÚvodní zápas hrán 21. dubna, odveta 28. dubna 2010.\n"}
{"id": "718380", "url": "https://cs.wikipedia.org/wiki?curid=718380", "title": "Nachal Chipušit", "text": "Nachal Chipušit\n\nNachal Chipušit ( נחל חפושית nebo נחל חיפושית) je vádí v jižním Izraeli, v severní části Negevské pouště.\n\nZačíná v nadmořské výšce přes 200 metrů v písčinách Cholot Chaluca. Směřuje pak k severozápadu mírně zvlněnou pouštní krajinou. Ústí zleva do vádí Nachal Be'er Ševa.\n\n"}
{"id": "718384", "url": "https://cs.wikipedia.org/wiki?curid=718384", "title": "Nisim ben Ja'akov", "text": "Nisim ben Ja'akov\n\nRabi Nisim ben Ja'akov ( ניסים בן יעקב, někdy nazýván také Nisim Ga'on nebo Rabenu Nisim, 990?–1057) byl hlavou ješivy v Kairouanu. Sepsal několik děl k Babylonskému talmudu.\n\nNisim ben Ja'akov se narodil rabínu Ja'akovu ben Nisim okolo roku 990 v tuniském Kairouanu. Tam také absolvoval studium na místní ješivě a nakonec se stal jejím představeným. V této funkci setrval až do roku 1057, kdy byl Kairouan zničen nájezdníky vyslanými Fátimovci. Nisim se po zničení města přestěhoval do Mahdije, ještě stejného roku ovšem zemřel.\n\nNisim ben Ja'akov patřil mezi významné vzdělance své doby. Dopisoval si s Haj Ga'onem (ga'on akademie v Pumbeditě) nebo Šmu'elem ha-Nagidem (nagid ve Španělsku) a mimo jiné tak zprostředkovával kontakt mezi židovstvem v Babylonii a ve Španělsku. Vyznačoval se nejen zběhlostí v rabínské literatuře, ale také ve filosofii a islámské náboženské literatuře. Mezi jeho studenty patřil mimo jiné Jicchak Alfasi.\n\nPodobně jako jiní židovští filosofové se i Nisim ben Ja'akov vyjádřil k zásadním filosofickým otázkám té doby. Podle něj Boží atributy (moudrost, život a síla) jsou jedno s jeho esencí. Podobně jako Sa'adja Ga'on tvrdí, že zjevení má odstranit pochyby rozumu, na rozdíl od Sa'adji však v poznávací schopnost rozumu důvěřuje méně: rozumové závěry jsou neustále nejisté, pouze smyslové důkazy (zjevení) odstraňuje jakoukoli pochybnost. Nisim se také snažit dát odpověď na otázku, proč trpí nevinné děti, kterou Sa'adja opomenul: podle Nisima se tak děje proto, aby pak mohly být v posmrtném životě ještě více odměněny.\n\n\n"}
{"id": "718386", "url": "https://cs.wikipedia.org/wiki?curid=718386", "title": "Stawisko (Podkowa Leśna)", "text": "Stawisko (Podkowa Leśna)\n\nStawisko je název pozemku o velikosti 18 ha, náležejícího v letech 1928-1980 polskému spisovateli Jarosławu Iwaszkiewiczi. Od roku 1980 je sídlem Muzea Anny a Jarosława Iwaszkiewiczů v Stawisku. V současné době se muzeum nachází na okraji města Podkowa Leśna. Název \"Stawisko\" vymyslel sám J. Iwaszkiewicz.\n\nÚzemí, na kterém bylo postaveno Stawisko, patřilo tchánu Jarosława Iwaszkiewicza – Stanisławu Wilhelmovi Lilpopovi (jako část bývalého folwarku rodiny Wilhelmů). Po svatbě dcery Anny v roce 1922 Stanisław Lilpop daroval tuto nemovitost Iwaszkiewiczům. Pozemek byl 45 ha rozlehlý. Velkolepou vilu měl původně navrhnout Karol Stryjeński, ale nakonec se stal autorem projektu Stanisław Gądzikiewicz. Budova vily byla hotová v roce 1928. V témže roce se sem přistěhovala rodina Iwaszkiewiczů. Ze začátku se usedlost zaměřovala na sadovnictví, pěstování chřestu a obilí, ale postupně bylo pěstování omezováno a dnes je většina pozemku pokryta lesy.\n\nV 30. letech se Stawisko stalo literárně uměleckým centrem, v kterém často byli hostmi významní tvůrci toho období: mj. Karol Szymanowski, Antoni Słonimski, Jan Lechoń a Julian Tuwim. V Stawisku Jarosław Iwaszkiewicz napsal mnoho svých děl. V čase druhé světové války a okupace se Stawisko (odizolované od jiných obcí) stalo útočištěm pro celou řadu umělců: přebývali tu mj. Czesław Miłosz, Krzysztof Kamil Baczyński, Leon Schiller, Pola Gojawiczyńska a Witold Lutosławski.\n\nPo válce přijížděli na návštěvy do Stawiska představitelé politiky a kultury, mj. belgická královna Alžběta, Artur Rubinstein a Jerzy Putrament, ale také partijní a státní úředníci PRL (Polské lidové republiky). Po smrti Iwaszkiewicza v roce 1980 se Stawisko podle poslední vůle stalo vlastnictvím Ministerstva kultury a umění. Vzniklo tu muzeum, chránící cenné památky po spisovateli a jeho ženě, rukopisy, knížky, obrazy a nábytek.\n\n"}
{"id": "718388", "url": "https://cs.wikipedia.org/wiki?curid=718388", "title": "Makabejské hry 2005", "text": "Makabejské hry 2005\n\nMakabejské hry 2005 (hebrejsky המכביה ה-17 ישראל תשס\"ה) byly 17. „židovskou olympiádou“, do té doby to byly největší hry v historii. Zúčastnilo se jich 7 700 sportovců z 55 zemí; např. více než 900 z USA, 500 z Austrálie a přes 2 000 z Izraele.\n\nV medailovém pořadí skončil na prvním místě Izrael s 228 zlatými medailemi, na druhém místě USA se 71 zlatými medailemi a třetí skončili Rusové s patnácti zlatými medailemi.\n"}
{"id": "718391", "url": "https://cs.wikipedia.org/wiki?curid=718391", "title": "Plavecký Peter", "text": "Plavecký Peter\n\nPlavecký Peter je obec na Slovensku v okrese Senica. První písemná zmínka o obci pochází z roku 1394. Rozloha katastrálního území je 14,78 km². Žije zde obyvatel.\n\nV obci je renesanční římskokatolický kostel svatého Petra a Pavla z roku 1600.\n\n\n"}
{"id": "718392", "url": "https://cs.wikipedia.org/wiki?curid=718392", "title": "Štefan Nadzam", "text": "Štefan Nadzam\n\nŠtefan Nadzam (18. ledna 1940 Budkovce – 26. července 1995 Michalovce) byl slovenský fotbalista a trenér.\n\nS fotbalem začínal v rodných Budkovcích. Jako středoškolák hrál 1. dorosteneckou ligu za Strojár SPŠ Zvolen, tamtéž začal poprvé nastupovat za A-mužstvo. Během vojny nastupoval za Duklu Šumperk a Duklu Olomouc, poté působil sedm let v TŽ Třinec. Za Třinec nastupoval i v československé lize při jeho první účasti mezi elitou v sezoně 1963/64. V I. lize hrál převážně na pozici obránce. V roce 1967 se vrátil na Slovensko do Michalovců, kde o čtyři roky později ukončil hráčskou kariéru. Nastupoval jako obránce nebo záložník, měl přezdívku „\"Pišta\"“.\nPo ukončení své hráčské kariéry působil jako trenér ve Snině (1971–1973), Michalovcích (1973–1977), Veľkých Kapušanech (1978–1981), opět Michalovcích (1981–1987) a Trebišově (1987–1989). První ligu trénoval v Tatranu Prešov (1989–1993) a Hradci Králové (1993–1994), kde dal první ligovou šanci i Vratislavu Lokvencovi. Na začátku roku 1995 se vrátil do prešovského Tatranu, nemoc mu však již neumožňovala pracovat naplno a zanedlouho zemřel.\n\nV sezoně 1991/92 získal s Tatranem Prešov Slovenský fotbalový pohár po vítězství 2:0 nad Lokomotívou Košice (hráno 13. května 1992 v Dolném Kubíně), v celostátním finále prohrál se Spartou Praha 1:2 (hráno 7. června 1992 v Trebišově).\n\n\n"}
{"id": "718395", "url": "https://cs.wikipedia.org/wiki?curid=718395", "title": "Festival otevřené zahrady", "text": "Festival otevřené zahrady\n\nFestival otevřených zahrad – festival je součástí „Programu na ochranu přírodního a kulturního dědictví“ a trvale udržitelného rozvoje zahradních měst, které se nacházejí v zeleném pásmu kolem Varšavy a vilových čtvrtí hlavního města. Každý rok jsou v rámci Programu organizovány semináře a prezentace s tematikou trvale udržitelného rozvoje místních společenství, ekologie a revitalizace měst a oblastí zeleně.\n\nProjekty jsou určeny místním úřadům, veřejným činitelům, učitelům, studentům a obyvatelům zahradních měst a obcí, které jsou partnery Programu otevřených zahrad.\n\nTřetí ročník Festivalu otevřených zahrad se konal v září 2007 v pěti podvaršavských obcích: Podkowa Leśna, Brwinów, Komorów, Konstancin-Jeziorna, Milanówek a varšavské čtvrti Sadybě. Festival je realizován v rámci programu Rady Evropy, Evropský den dědictví, jejichž cílem je promoce uzavřených nebo ohrožených památek. Obyvatelé památkových vil organizují koncerty, výstavy, výlety, semináře. Takovým způsobem je možné poznat město zevnitř - jeho historii a současný potenciál.\n\n"}
{"id": "718403", "url": "https://cs.wikipedia.org/wiki?curid=718403", "title": "Státní znak Jižní Osetie", "text": "Státní znak Jižní Osetie\n\nStátní znak Jižní Osetie \nje znakem nezávislého státu, který však není mezinárodně uznán. Území je okupované Ruskem, de jure je součástí Gruzie.\n\nZnak tvoří kruhový štít červené barvy na němž je zobrazen žlutý leopard a v pozadí stříbrné hory Kavkazu. Okolo štítu je na bílém mezikruží s ozdobným okrajem lemovaným osetským tradičním vzorem černě napsán oficiální název státu \"Republika Jižní Osetie\" v osetštině \"(РЕСПУБЛИКӔ ХУССАР ИРЫСТОН)\" a ruštině \"(РЕСПУБЛИКА ЮЖНАЯ ОСЕТИЯ)\".\n\nJihoosetská autonomní oblast, která vznikla roku 1922 v rámci Gruzínské SSR, neměla v souladu se sovětskými zákony právo na vlastní státní symboliku. Nejvyšší sovět autonomní oblasti vyhlásil 20. září 1990 na Gruzii nezávislý stát. První státní znak byl zákonem přijatý 30. března 1992.\n\nZnak tvoří kruhový štít modré barvy na němž je v horní části vyobrazen zlatý pohár, z něhož vychází slunce. Pod pohárem je vyobrazen zlatý orel mající na hrudi zlatý štít rozdělený na tři části. Orel třímá v pravém pařátu bronzovou sekeru, v levém dubovou ratolest, tři klasy pšenice a větévku chmele. Okolo štítu v bílém mezikruží orámovaném tradičním osetským vzorem je napsán oficiální název státu \"Republika Jižní Osetie\" v osetském jazyce latinkou \"(RESPUBLIKӔ HUSSAR IRYSTON)\" a v ruštině \"(РЕСПУБЛИКА ЮЖНАЯ ОСЕТИЯ)\". Tento státní znak byl užíván do roku 1999.\n\nSoučasný státní znak byl přijat 19. května 1999. Vychází ze státního znaku ruské Republiky Severní Osetie - Alanie, který navrhl na počátku 90. let Murat Džigkajev na základě kresby osetského praporu z 18. století.\nProzatímní správa Jižní Osetie v exilu (orgán gruzínské správy území) užívá znak podobný, pouze s gruzínským nápisem namísto osetského a ruského.\n\n"}
{"id": "718409", "url": "https://cs.wikipedia.org/wiki?curid=718409", "title": "Nachal Se'irim", "text": "Nachal Se'irim\n\nNachal Se'irim ( נחל שעירים) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů jižně od města Beerševa. Směřuje pak k jihozápadu kopcovitou pouštní krajinou. Ústí zprava do vádí Nachal Secher.\n\n"}
{"id": "718412", "url": "https://cs.wikipedia.org/wiki?curid=718412", "title": "Emma Twiggová", "text": "Emma Twiggová\n\nEmma Twiggová (* 1. března 1987 Napier) je novozélandská veslařka–skifařka, mistryně světa z Amsterdamského šampionátu 2014, stříbrná z jihokorejského MS v Čchungdžu 2013 a dvojnásobná bronzová medailistka z mistrovství světa v letech 2010 a 2011.\n\nV roce 2011 vyhrála finále Světového poháru – veslařskou regatu v Lucernu a roku 2007 se v Glasgowě stala mistryní světa v kategorii do dvaceti tří let (U23). Na Letních olympijských hrách 2008 v Pekingu skončila na 9. místě.\nVesluje za novozélandský klub Hawkes Bay RC. Měří 181 centimetrů a váží 80 kilogramů.\n\n\n"}
{"id": "718413", "url": "https://cs.wikipedia.org/wiki?curid=718413", "title": "Liga mistrů CONCACAF 2010/11", "text": "Liga mistrů CONCACAF 2010/11\n\nRočník 2010/11 Ligy mistrů CONCACAF ( \"CONCACAF Champions League\") byl 46. ročníkem klubové soutěže pro nejlepší severoamerické fotbalové týmy. Vítězem se stal tým CF Monterrey, který tak postoupil na Mistrovství světa ve fotbale klubů 2011.\n\nÚvodní zápasy hrány v termínu kolem 28. července, odvety kolem 4. srpna 2010.\n\nZákladní skupiny se hrály od 17. srpna do 21. října 2010.\n\nÚvodní zápasy hrány v termínu kolem 23. února, odvety kolem 2. března 2011.\n\nÚvodní zápasy hrány v termínu kolem 15. března, odvety kolem 5. dubna 2011.\n\nÚvodní zápas se hrál 20. dubna, odveta 27. dubna 2011.\n"}
{"id": "718416", "url": "https://cs.wikipedia.org/wiki?curid=718416", "title": "Paula Wolf-Kalmarová", "text": "Paula Wolf-Kalmarová\n\nPaula Wolf-Kalmarová ( ; březen 1881, Záhřeb – 29. září 1931, Vídeň) byla rakouská šachová mistryně, která se narodila v Agramu, což byl tehdejší rakouský název Záhřebu.\n\nObsadila 5. místo v roce 1924 v Meranu na neoficiálním ženském mistrovství Evropy v šachu. Následně se zúčastnila dvoukolového šachového meziměstského zápasu Londýn - Vídeň tříčlenných ženských družstev, kde reprezentovala Vídeň. Celkem třikrát se zúčastnila turnaje o mistryni světa v šachu žen, kde obsadila dvakrát druhé a jednou třetí místo. Zemřela v roce 1931 ve Vídni.\n\n"}
{"id": "718417", "url": "https://cs.wikipedia.org/wiki?curid=718417", "title": "Ondřej Kadlec", "text": "Ondřej Kadlec\n\nOndřej Kadlec, Андрей-Карль Вячеславич (18. února 1859 Dobříš – 6. února 1928 Samara) byl český houslista, dirigent a hudební skladatel.\n\nZačínal jako dělník v Daňkově továrně v Ústí nad Labem. Studoval na Pražské konzervatoři, kde byl žákem I. Auera a A. Bernhardta. Od roku 1876 byl hudebníkem vojenské hudby 36. pěšího pluku v Mladé Boleslavi. V roce 1885 odešel do Ruska a stal se houslistou a violistou Mariinského divadla v Petrohradě, kde působil až do roku 1907. Poté řídil \"Těrecký symfonický kozácký orchestr\" a až do roku 1909 byl ředitelem \"Carské hudební společnosti\" ve Vladikavkaze. Vrátil se do Petrohradu a stal se dirigentem Mariinského divadla. Kromě toho řídil i další petrohradské orchestry a vyučoval hudbě na středních školách.\n\nV roce 1912 byl požádán o složení hudby k první mongolské státní hymně. Za tuto skladbu byl oceněn vysokým státním mongolským vyznamenáním. Po Říjnové revoluci odešel do Samary, kde se stal profesorem na konzervatoři a založil symfonický orchestr, který vedl až do své smrti.\n\nMěl šest synů, z nichž minimálně dva se rovněž věnovali hudbě: \n\nJiří Kadlec (1891–1955) vystudoval konzervatoř v Petrohradě a do roku 1918 byl violoncellistou carské opery v Moskvě. V revolučních letech uprchl přes Krym do Istanbulu, kde učil hudbě a hrál v orchestru. V roce 1933 se vrátil do Čech a stal se členem rozhlasových orchestrů v Moravské Ostravě, Košicích, Bratislavě a konečně v Praze.\n\nMichael Kadlec vystudoval rovněž violoncello na konzervatoři v Petrohradě a stal se členem kočující opery. Bližší informace nejsou známy.\n\nPro baletní provedení rovněž instrumentoval klavírní cyklus \"Roční doby\" Petra Iljiče Čajkovského.\n\n\n\n"}
{"id": "718420", "url": "https://cs.wikipedia.org/wiki?curid=718420", "title": "Podněsterská železnice", "text": "Podněsterská železnice\n\nPodněsterská železnice (moldavsky \"Калеа фератэ Нистрянэ\", rusky \"Приднестровская железная дорога\", ukrajinsky \"Придністровська залізниця\") je státní podnik mezinárodně neuznané Podněsterské moldavské republiky zabývající se provozem a údržbou železničních tratí na území Podněstří.\nVnitrostátní doprava nemá pro Podněstří prakticky žádný význam z důvodu směru tratí západ - východ, ve kterém je protáhlé území neuznané republiky široké maximálně 25 km.\n\nZaložením společnosti v roce 2004, kdy se zhoršily vztahy mezi Podněsterskou moldavskou republikou a Moldavskem, vyšly železnice na území Podněstří ze soustavy Drah Moldavské republiky (moldavsky \"Calea Ferată din Moldova\"). Společnost spravuje 162,63 km tratí o rozchodu 1520 mm.\n\n"}
{"id": "718421", "url": "https://cs.wikipedia.org/wiki?curid=718421", "title": "Radziejowská doubrava", "text": "Radziejowská doubrava\n\nRadziejowská doubrava je přírodní rezervace nacházející se v Polsku, v Mazovském vojvodství, v gmině Radziejowice, v blízkosti vesnice Radziejowice.\nCílech ochrany je zachování fragmentů dubových lesů a stanovišť lilie zlatohlavé a konvalinky vonné.\n\nV lesním porostu roste dub s výskytem břízy a topolu osiky. Horní vrstva podrostu je málo utvořená, což způsobuje, že sluneční paprsky se dostávají až na dno lesa a prosvětlují ho.\n\nV horní vrstvě lesního podrostu rostou mj. :\n\nV dolní vrstvě lesního podrostu rostou mj.:\n\nRezervací vede turistická stezka:\n"}
{"id": "718423", "url": "https://cs.wikipedia.org/wiki?curid=718423", "title": "Lovce", "text": "Lovce\n\nLovce jsou obec na Slovensku ležící v okrese Zlaté Moravce v Nitranském kraji.\n\nObec leží v severovýchodní části Žitavské pahorkatiny a na jižních svazích Tribeče. Vlastní obec se rozkládá v nadmořské výšce kolem 275 metrů, katastr mezi 220 a 600 metry. Katastr má charakter pahorkatiny až vrchoviny. Podklad je tvořen žulou, křemenci a jílovými sedimenty, půdy jsou sprašové a hnědé lesní. Jižní část je převážně odlesněná, jen se zbytky akátových a dubových hájů, zemědělsky využívaná, v severní části je souvislý lesní porost (dub, buk, bříza, habr).\n\nPrvní písemná zmínka pochází z roku 1323 jako Vlog, později se objevují v pramenech názvy Looch (1342), Wlyugh (1343), Loch (1388), Lowcze (1773), Lovce (1920), maďarsky Lóc. Patřila nejprve místním zemanům, později panství Hrušov a Topoľčianky. Vyvíjela se jako zemědělská obec a tento ráz si zachovala dodnes.\n\n\n"}
{"id": "718427", "url": "https://cs.wikipedia.org/wiki?curid=718427", "title": "Kožeňák", "text": "Kožeňák\n\nKožeňák je hovorové označení člověka, obvykle muže homosexuála, s fetišem na kožené oblečení.\n\nKožená kultura vznikla ve 40. letech 20. století ve Spojených státech, jako vzdor k mainstreamu poválečné Ameriky. Vyvinula se z kultury motorkářů, kteří byli vnímání jako mužní a nezávislí, čímž přilákala gaye nespokojené se stereotypním vnímáním gayů jako zženštilých. Zpopularizováním se kultura vzdálila od původního zájmu o motorky, vznik nový životní styl zaměřený na mužnost a dominanci a přilákala také příznivce BDSM a jiné fetišisty.\n\nPůvodní kožeňáci byli vojáci, kteří se vrátili z druhé světové války. Proto byla mezi kožeňáky zavedena pravidla založená na vojenském řádu, kterými se museli řídit, pokud chtěli být přijati a stoupat v hierarchii kožeňáků, tj. od „kluka“ až po „Pána“.\n\nPostupným navázáním s BDSM kulturou vznikl rozpor, kdy kožeňáci nechtěli stoupat v hierarchii, ale rovnou začínali na pozici pro ně nejpohodlnější, tedy jako submisivní „kluk“ nebo dominantní „Pán“. Pravidla proto byla postupně upravena a zaměřovala se spíše na správné chování submisivů vůči dominantům a naopak.\n\nS dalším vývojem a poznáváním, že každý kožeňák nemá zálibu v BDSM, byla pravidla úplně zrušena a dnes jsou dodržována jen v několika málo kožeňáckých klubech.\n\nKvůli tlakům v komunistickém Československu se fetišismus na kožené oblečení dostal do naší země až v 90. letech 20. století, a to především jako individuální záliba. Koženáci se scházeli pouze v menších skupinách a nebyli nikdy ve větší míře organizováni, ani nebyly pokusy o zavedení pravidel známých ze Spojených států. V 2. desetiletí 21. století se objevují první snahy o organizování kožeňáků v občanském sdružení Leathers.CZ..\n\nV roce 2011 byla prvně česká kožená scéna veřejně vnímána, když se občanské sdružení Leathers.CZ zúčastnilo akce Prague Pride 2011. Sdružení uspořádalo akci Leather Zone, neboli „kožená zóna“, kde předváděla základy technik BDSM a seznamovala návštěvníky se svým fetišem. Tato akce byla uváděna odpůrci Prague Pride jako příklad nežádoucích akcích, které by neměly být záštitou primátora hlavního města Prahy podporována.\n\nTypický kožeňák chodí oblečen v kalhotách, motorkářské bundě a vysokých botách, vše vyrobené z černé usně. Obvyklé jsou i kožené čepice, vesty či krátké kalhoty. U některých kožeňáků můžeme ovšem vidět veškeré oblečení vyrobené z kůže, tedy i košile, trika, spodní prádlo, nízké boty a tak dále. Méně časté jsou výrobky z hnědé, bílé či jinak barvené usně.\n\nKvůli návaznosti na BDSM jsou velmi časté také různé kožené náramky, postroje a v případě submisivů také kožené obojky a pouta.\n\nKožeňáci v České republice jen zřídka chodí v koženém oblečení denně. Obvykle si berou kožené oblečení pouze na akce s tématem kožeňáků, BDSM nebo jiným blízkým.\n"}
{"id": "718428", "url": "https://cs.wikipedia.org/wiki?curid=718428", "title": "EDSAC", "text": "EDSAC\n\nEDSAC (Electronic Delay Storage Automatic Calculator) byl britský počítač z poloviny 20. století. Tento počítač, inspirovaný John Von Neumannovým dokumentem First Draft of a Report on the EDVAC, sestavil Maurice Wilkers a jeho tým na Univerzitě v Cambridgi v Anglii. EDSAC byl první v praxi využitý počítač pracující s uloženým programem.\n\nPozději projekt podporovala britská firma J. Lyons and Co., za což dostala k prvnímu komerčnímu využití počítač LEO I, vycházející z designu EDSAC. První programy byly na počítači EDSAC spuštěny 6. května 1949 a jednalo se o výpočet tabulky druhých mocnin a sestavení seznamu prvočísel.\n\nKrátce po svém sestavení začal EDSAC sloužit univerzitě k výzkumným účelům. Žádná jeho součást nebyla experimentální. Používal rtuťovou zpožďovací linku pro paměť a elektronky pro logiku. Vstup se realizoval pomocí pětistopé děrné pásky a výstup přes dálnopis. Registry se zpočátku omezovaly pouze na akumulátor a násobič. V roce 1953 David Wheeler, který se právě vrátil ze stáže na univerzitě v Illinois, navrhl indexový registr jako rozšíření původního hardwaru EDSACu.\n\nPaměť EDSACu sestávala z 1024 sektorů, avšak zpočátku bylo implementováno pouze 512 z nich. Každý sektor paměti obsahoval 18 bitů, ale první bit byl nedostupný kvůli omezení časování, takže ve výsledku bylo použito pouze 17 bitů. Příkaz obsahoval pětibitový příkazový kód (znázorněný mnemotechnickým znakem, takže například příkaz \"Přičíst\" využíval bitový vzorec pro písmeno P), jeden nevyužitý volný bit, deset bitů pro adresu paměti a jeden bit, který řídil, zda příkaz funguje na čísle obsaženém v jednom nebo dvou slovech. \n\nVnitřně používal EDSAC binární čísla s dvojkovým doplňkem. Ta byla dlouhá buď 17 bitů (jedno slovo) nebo 35 bitů (dvě slova). Binární násobič pracoval s čísly jako se zlomky s pevnou řádovou čárkou v rozmezí -1 < x < 1, tj. dělící čárka se nacházela hned napravo od znaménka. Akumulátor mohl pojmout až 71 bitů, včetně znamének, takže umožňoval násobit spolu dvě dlouhá čísla (35 bitů) bez ztráty přesnosti.\n\nDostupné příkazy byly: Přičti, Odečti, Násob, Porovnej, Přesuň vlevo, Přesuň vpravo, Načti násobič, Ulož (a případně Vymaž) zásobník, Podmíněný přesun, Čti vstupní pásku, Vytiskni znak, Zaokrouhli obsah zásobníku, Nedělej nic a Stop. Pro dělení žádný příkaz neexistoval (přestože bylo dostupných několik dělících podprocesů), ani nešlo přímo nahrát číslo do akumulátoru (musel se použít příkaz Ulož/vymaž akumulátor a následně příkaz Přičti).\n\nVstupní příkazy byly napevno naprogramovány ve skupině vícepolohových přepínačů a při startu se nahrály do paměti. Do května roku 1949 vstupní příkazy zajišťovaly primitivní překladač, který využíval výhod mnemotechnického řešení popsaného výše. Toto byl první světový překladač a pravděpodobně stál u zrodu světového softwarového průmyslu. Na webu je k dispozici simulátor EDSACu a úplný popis vstupních příkazů a prvních programů.\n\nPočítač také používali ostatní členové univerzity k řešení reálných problémů a přitom vzniklo mnoho technik, které jsou dodnes součástí operačních systémů. Uživatelé vytvářeli své programy děrováním papírové pásky. Brzy se také naučili sami číst kód z pásky tím, že ji drželi proti světlu. Když byl program připraven, pověsil se na šňůru u čtečky papírové pásky. Operátoři, kteří během dne počítač obsluhovali, vždy vzali další papírovou pásku z řady a vložili ji do EDSACu. Tento postup je dnes dobře znám jako fronta úloh. Pokud EDSAC něco vytiskl, výtisk i páska se vrátily uživateli, jinak byl uživatel informován, v kterém úseku paměti nastala chyba. V té době sice ještě neexistovaly ladící programy, ale šlo nastavit připojený CRT monitor tak, aby zobrazoval obsah konkrétního místa v paměti. Toho se využívalo například při kontrole, zda číslo konverguje. Po úředních hodinách někteří „autorizovaní uživatelé“ směli využívat stroj pro vlastní účely, což zpravidla trvalo dlouho do večera.\n\nPrvní programátoři museli používat dnes již nepopulární techniky, zejména přepisování kódu. Protože ještě zdaleka neexistoval žádný indexový registr, jediná možnost přístupu do pole byla změna lokace v paměti, kam příslušný příkaz odkazoval.\n\nDavidu Wheelerovi, který získal jako první na světě doktorát v oblasti počítačové vědy a který pracoval na tomto projektu, je připisován objev konceptu podprogramů. Uživatel napsal program, který zavolal podprogram tím, že přeskočil na začátek podprogramu s adresou čítače zvýšenou o jedna (Wheelerův skok). Toto podprogram tradičně očekával, a proto nejprve přepsal svůj konečný počet skoků původní adresou, takže se vrátil. Vícenásobné a vnořené podprogramy mohly být volány tak dlouho, dokud uživatel znal délku každého z nich, aby mohl určit místo kam podprogram přeskočí. Uživatel poté zkopíroval kód podprogramu z původní pásky na svou vlastní pásku, načež byl vlastní program ukončen.\n\nKoncept podprogramů vedl k vytvoření bohaté knihovny podprogramů. Do roku 1951 bylo k dispozici 87 podprogramů v následujících kategoriích: počítání s plovoucí řádovou čárkou; počítání s komplexními čísly; kontrolování; dělení; umocňování; rutinní operace s funkcemi; diferenciální rovnice; zvláštní funkce; mocninné řady; logaritmy; tisk a schéma; numerická integrace; načtení (vstupu); n-tý kořen; goniometrická funkce; početní operace (simulace cyklů do-while, while-do, for); vektory a matice.\n\n\nNástupce EDSACu, EDSAC 2, byl akreditován v roce 1958. V roce 1961 vyvinul David Hartley verze jazyků Autocode a ALGOL pro EDSAC 2. Jednalo se o jazyky na vyšší úrovni pro vědce a odborné techniky. V polovině 60. let byl plánován nástupce EDSACu 2, ale přednost dostal Titan, prototyp počítače Atlas 2.\n13. ledna 2011 Computer Conservation Society (společnost pro zachování počítačů) oznámila, že schválila práce na funkční replice počítače EDSAC, která se staví v The National Museum of Computing (Národní muzeum práce na počítači) v Anglii.\n"}
{"id": "718431", "url": "https://cs.wikipedia.org/wiki?curid=718431", "title": "Machek", "text": "Machek\n\nMachek je české příjmení:\n\n\n"}
{"id": "718433", "url": "https://cs.wikipedia.org/wiki?curid=718433", "title": "Nachal Revacha", "text": "Nachal Revacha\n\nNachal Revacha ( נחל רוחה nebo נחל רווחה) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů jižně od města Beerševa, západně od dálnice číslo 40. Směřuje pak k západu kopcovitou pouštní krajinou. Ústí zprava do vádí Nachal Secher.\n\n"}
{"id": "718436", "url": "https://cs.wikipedia.org/wiki?curid=718436", "title": "Dohoda o provedení práce", "text": "Dohoda o provedení práce\n\nDohoda o provedení práce (DPP, někdy též DOPP) je v českém pracovním právu zvláštní forma základního pracovněprávního vztahu – vztahu mezi zaměstnavatelem a zaměstnancem, která není pracovním poměrem. Zaměstnavatel má zajišťovat plnění svých úkolů především zaměstnanci v pracovním poměru, pracovní vztahy mimo pracovní poměr by tedy měly být využívány pouze například pro příležitostné brigádníky. Podobným pracovněprávním vztahem je též dohoda o pracovní činnosti, která je vhodnější spíše pro činnost soustavnějšího charakteru. Naopak např. smlouva o dílo je již značně odlišná, protože nejde o pracovněprávní vztah s jistým garantovaným obsahem, ale o klasickou občanskoprávní smlouvu mezi objednatelem (de facto klientem/zákazníkem) a zhotovitelem díla (de facto podnikatelem/živnostníkem), tedy nikoli o vztah zaměstnavatele a zaměstnance, ale dodavatele a odběratele.\n\nOd roku 2011 novela zákoníku práce nově stanovila, že dohodu je nutno sjednat písemně. V případě absence písemné formy se může kterákoli smluvní strana dovolat neplatnosti dohody, ale jen do doby, než začne zaměstnanec na základ této dohody vykonávat práci pro zaměstnavatele. Nedojde-li k dovolání se neplatnosti, pak vznikne pracovněprávní vztah bez ohledu na absenci písemné formy. Jedná se o pracovněprávní vztah faktický. V tomto případě však hrozí riziko uložení pokuty až do výše 10.000.000,- Kč ze strany inspekce práce.\n\nV dohodě musí být vymezen pracovní úkol, sjednaná odměna za jeho provedení, rozsah práce a zpravidla i doba, v níž má být úkol proveden. V písemném vyhotovení musí být vyznačena i doba, na kterou se dohoda o provedení práce uzavírá. U dohody o provedení práce neexistuje zkušební lhůta.\n\nRozsah dané konkrétní práce, na který se dohoda o provedení práce může uzavřít, pak nesmí být větší než 300 hodin ročně (do roku 2011 byl tento limit pouze 150 hodin), přičemž se do tohoto rozsahu započítává veškerá pracovní doba, která je pro stejného zaměstnavatele v daném roce na základě dalších případných dohod o provedení práce vykonávána. Naopak se nezapočítává doba, která by byla vykonávána pro zaměstnavatele jiného.\n\nDohoda o provedení práce se standardně ukončuje dnem ukončení pracovní činnosti. Od 1. října 2015 novela zákoníku práce usnadňuje zaměstnavateli i zaměstnanci ukončení závazku v průběhu dohody o provedení práce nebo pracovní činnosti. Není-li sjednán způsob zrušení právního vztahu založeného dohodou o provedení práce nebo dohodou o pracovní činnosti, je možné ho zrušit:\nPro zrušení právního vztahu založeného dohodou o provedení práce nebo dohodou o pracovní činnosti se vyžaduje písemná forma, jinak se k jeho výpovědi nebo okamžitému zrušení nepřihlíží.\n\nMinimální výše odměny z dohody o provedení práce se odvíjí od minimální mzdy. Horní hranice výdělku omezená není. Vše záleží na dohodě se zaměstnavatelem. Písemně je v dohodě možné sjednat například i čerpání stravného nebo cestovních náhrad, na které automaticky při práci na dohodu nárok nevzniká.\n\nU zdaňování dohody o provedení práce hraje důležitou roli výše měsíční odměny a fakt, zda poplatník podepsal u daného zaměstnavatele prohlášení k dani (tzv. růžové prohlášení).\n\nPokud činí odměna z dohody o provedení práce 10 000 Kč měsíčně včetně a poplatník nepodepsal prohlášení k dani, zdaňuje se taková dohoda 15% daní. Zaměstnavatel rovnou srazí z příjmu daň a tím je pro poplatníka daňová otázka vyřešena. Příjem se již nemusí uvádět v daňovém přiznání. Poplatník si v tomto případě nemůže uplatnit žádnou slevu na dani, protože nemá u zaměstnavatele podepsané prohlášení k dani.\n\nPři výši odměny do 10 000 Kč včetně spolu s podepsaným prohlášením k dani je odváděna daň zálohová. Podepsaným prohlášením k dani si může poplatník uplatnit slevy na dani (základní slevu na poplatníka, na studenta atd.), případně daňové zvýhodnění na vyživované děti. Prohlášení k dani lze mít podepsáno pouze u jednoho zaměstnavatele. Sociální a zdravotní pojištění se v tomto případě neodvádí. Základ daně, tj. hrubá mzda se zaokrouhluje na celá sta Kč nahoru a z této částky je následně vypočtena daň.\n\nPři výši odměny nad 10 000 Kč se dohoda o provedení práce zdaňuje 15% zálohovou daní. Poplatník si nemůže uplatnit žádnou slevu, protože nemá u zaměstnavatele podepsané prohlášení k dani. V tomto případě se ale již odvádí sociální a zdravotní pojištění. Zaměstnanec hradí 11 % z hrubé mzdy, zaměstnavatel 34 % z hrubé mzdy. Základ daně se vypočte jako 1,34násobek hrubé mzdy a zaokrouhlí se na celá sta Kč nahoru.\n\nV tomto případě se zdaňuje stejně jako v případě odměny nad 10 000 Kč s nepodepsaným prohlášením, jen s tím rozdílem, že poplatník může uplatnit slevy či zvýhodnění na děti.\n\nZ hlediska povinných odvodů je nejvýhodnější, když měsíční odměna z dohody o provedení práce nepřesáhne deset tisíc korun – z výdělku se pak neplatí zdravotní pojištění ani sociální pojištění. Stejně to je s příjmy do deseti tisíc u více zaměstnavatelů současně.\n\nPři uzavření více dohod do deseti tisíc s jedním zaměstnavatelem platí zmíněný limit pro součet měsíčních výdělků – když je součet vyšší než deset tisíc korun, je nutné odvést z celé sumy sociální pojištění (včetně nemocenského) i zdravotní pojištění.\n\n"}
{"id": "718439", "url": "https://cs.wikipedia.org/wiki?curid=718439", "title": "Nachal Na'im", "text": "Nachal Na'im\n\nNachal Na'im ( נחל נעים) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů poblíž hory Har Na'im jižně od města Beerševa, u dálnice číslo 40 a beduínské osady Abu Afaš. Směřuje pak k jihozápadu kopcovitou pouštní krajinou podél severního okraje průmyslové zóny Ramat Chovav. Od východu zleva sem ústí vádí Nachal Mini'im. Ústí zprava do vádí Nachal Secher.\n\n"}
{"id": "718447", "url": "https://cs.wikipedia.org/wiki?curid=718447", "title": "Psí svět v rukou vědy", "text": "Psí svět v rukou vědy\n\nPsí svět v rukou vědy (anglicky: Science of dogs) je americký, zhruba hodinový dokument, který byl v roce 2008 poprvé vysílán na kanálu National Geographic Channel. Zobrazuje, jak se psi vyvíjejí, jaké jsou jejich nemoci a jak se jim daří v rukou člověka. Jelikož byl dokument v mnoha ohledech úspěšný, brzy byl spuštěn i další dokument z produkce National Geographic-\"Kočičí svět v rukou vědy\". Oba tyto dokumenty byly již vysílány na ČT2.\n\n"}
{"id": "718450", "url": "https://cs.wikipedia.org/wiki?curid=718450", "title": "Daniel Přerovský", "text": "Daniel Přerovský\n\nDaniel Přerovský (* 5. března 1992 Vyškov, Československo) je český fotbalový záložník, který působí v třetiligovém týmu FK Blansko. V nejvyšší soutěži si připsal 30 startů a vstřelil 1 branku – 7. října 2012 v Brně Liberci, gól padl v poslední minutě a byl vítězný na 2:1.\n\nV sezoně 2015/16 hostoval ze Zbrojovky Brno v MFK Vyškov, před sezonou 2016/17 do Vyškova přestoupil.\n\n\"Aktuální k 1. červenci 2016\"\n\n"}
{"id": "718452", "url": "https://cs.wikipedia.org/wiki?curid=718452", "title": "Lamine Fall", "text": "Lamine Fall\n\nLamine Fall (* 10. července 1992, Dakar, Senegal) je senegalský fotbalový záložník momentálně působící v třetiligovém celku FC ŽĎAS Žďár nad Sázavou, kde hostuje z prvoligového týmu FC Zbrojovka Brno.\n\nJe muslimského vyznání.\n\nAktuální k 6. září 2011\n"}
{"id": "718458", "url": "https://cs.wikipedia.org/wiki?curid=718458", "title": "Nachal Mini'im", "text": "Nachal Mini'im\n\nNachal Mini'im ( נחל מנעם) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů poblíž jižně od města Beerševa, u dálnice číslo 40 a beduínské osady Azazme. Směřuje pak k západu kopcovitou pouštní krajinou skrz průmyslovou zónu Ramat Chovav. Ústí zleva do vádí Nachal Na'im.\n\n"}
{"id": "718461", "url": "https://cs.wikipedia.org/wiki?curid=718461", "title": "Antonín Machek", "text": "Antonín Machek\n\nAntonín Machek (31. října 1775 Podlažice – 18. listopadu 1844 Praha) byl český malíř období klasicismu a biedermeieru, zejména portrétista a malíř historických žánrů.\n\nNarodil se v rodině chudého domkáře, krejčího a hudebníka Antonína Machka a prosté venkovské ženy Majdaleny, rozené Matouškové. Otec si přivydělával jako muzikant v letní rezidenci královéhradeckého biskupa Jana Leopolda Háje v Chrasti u Chrudimi, ale v roce 1785 zemřel.\n\nOsiřelého syna se ujal kanovník Venuta a upozornil na jeho nadání samotného biskupa – osvícence a národního buditele Jana L. Haye. Ten ho přijal do svých služeb a dal do učení ke svému kabinetnímu malíři miniatur Václavu Zittovi. Pod jeho vedením pracoval Machek dva roky, převážně kopíroval grafické předlohy a namaloval i první olejomalbu. S oběma protektory se Machek dostal do Prahy roku 1790 na korunovaci Leopolda II. a roku 1792 na korunovaci Františka I.českým králem. V Praze již zůstal a zprvu se učil u Zittova stařičkého učitele, mistra Václava Bluma a po jeho smrti od února 1794 pracoval v dílně malíře fresek a dekoratéra Antonína Tuvory. Po smrti svého mecenáše biskupa Haye zůstal u Tuvory jako tovaryš – malíř pokojů a po večerech docházel kreslit k malíři Ludvíku Kohlovi, který si ho velmi oblíbil. V soutěži nedávno založené Společnosti vlasteneckých přátel umění získal roku 1796 druhou a o rok později první cenu. Nový hradecký biskup M. T. Trauttmannsdorf mu roku 1798 svěřil výzdobu dvou místností (audienční síně a biliárového pokoje) na zámku v Chrasti, kde jsou v zámecké kapli i obě varianty jeho obrazu sv. Jana Nepomuckého.\nIhned po smrti své matky roku 1798 Machek prodal rodný domek a odešel do Vídně. V listopadu 1799 byl přijat ke studiu na Akademii, kde ho zaujal portrét v podání jeho profesorů H. Maurera, H. F. Fügera a proslulého portrétisty J.B.Lampiho. Když mu roku 1801 došly úspory, vrátil se do Čech. V Hradci Králové vytvořil několik portrétů, především biskupa Trauttmannsdorfa a obraz sv. Rosalie. Roku 1802 vyrazil na zkušenou, žil v Linci a ve Steyru, kde se živil malováním portrétů. Od roku 1813 žil převážně v Praze, kde se roku 1814 oženil, s manželkou Terezií měl 5 synů , z nichž nejstarší padl v bitvě u Marenga a nejmladší zemřel jako dítě. Brzy si získal jako portrétista vynikající pověst. Seznámil se s českými vlastenci, které také portrétoval, například členy Puchmajerova básnického kroužku nebo divadelníky. Díky stykům s pražskou Akademií, profesorem Tkadlíkem, a zejména ředitelem Josefem Berglerem, k němuž docházel na večerní kursy kreslení, se naučil grafické techniky a litografii. Podle předloh různých malířů včetně Berglera, litografoval a vydával od roku 1822 „Dějiny české v obrazích“, později také desítky portrétů českých osobností – lékařů, herců, spisovatelů i prelátů.\n\nMachek namaloval množství obrazů náboženských, historických i divadelních dekorací, nejcennější jsou však jeho portréty.\n\nVytvořil kolem 300 portrétů, některé sám převedl do litografie, jiné litografoval jeho tovaryš a později vedoucí dílny František Šír (Schier). Portréty se řadí do několika tematických okruhů:\n\nJosef Dobrovský, Václav Hanka s manželkou Barborou, rytíř Antonín Jan Jungmann, Josef Jungmann, přírodovědec Jan Svatopluk Presl, Terezie Palacká, manželka Františka Palackého s harfou a s dětmi Marií a Janem, advokát JUDr. P. F. Ivan a jeho manželka, panslavista a filolog Pavel Josef Šafařík (1839), básník Josef Krasoslav Chmelenský a jeho žena Ludovika s dcerou, sochař Josef Malínský, vynálezce Josef Božek a jeho žena s dětmi, Jindřich Fügner a jeho rodiče, lékař Jan Theobald Held, lékař Julius Vincenc Krombholz; tiskař Karel Bellmann a jeho manželka, malíř Ludvík Kohl a jeho žena Walburga, malíř Vojtěch Novotný a jeho žena Dorota.\n\nhudební skladatelé Václav Jan Křtitel Tomášek a František Škroup, kapelník Jan Nepomuk Maýr s manželkou, jeho rodiče Antonín Maýr, jeho žena Kateřina a dcera Helena, básník Šebestián Hněvkovský, dramatik Josef Kajetán Tyl, portrét dramatika, herce a ředitele divadla Jana Nepomuka Štěpánka, portréty hudebního skladatele a kapelníka Stavovského divadla Františka Škroupa s manželkou, kapelníka a houslisty Fridricha Wilhelma Pixise, herce a pěvce Aloise Jelena v kostýmu Maxe z Weberovy opery Čarostřelec a pěvkyně Tekly Battkové-Podleské.\n\nbaron Jan Nádherný z Borutína, rodina Františka Daubka, Jan Ritter z Rittersbergu, Ludvík Ritter z Rittersbergu, hrabě Filip Kolowrat-Krakovský, hrabě Arnošt Filip z Valdštejna a jeho žena Arnoštka Valštejnová, rozená Breunerová, hrabě Jan Václav Špork a jeho žena Rosalie, hrabě Josef Malabaila Canal, Karel hrabě Kuenburg a jeho manželka Marie Anna.\n\npražský arcibiskup Alois Josef Kolowrat-Krakovský, královéhradecký biskup Maria Tadeáš Trauttmansdorff, pražský arcibiskup Alois Josef Schrenk, strahovský opat Jeroným Josef Zeidler, převorka premonstrátek Zuzana Mayerová, vyšehradský kanovník Karel Josef Khun (1825), benediktinský převor Štefka z Police nad Metují, opat premonstrátského kláštera v Želivi Ignác Jan Nepomuk Sekoušek, děkan Antonín Marek, biskup Jan Leopold Hay, biskup Karel Hanl, vyšehradský děkan Jáchym Preys, jindřichohradecký probošt a malíř Vojtěch Juhn, pražský rabín Šlomo Jehuda Rappaport a další.\n\n\nRodina pražského továrníka Wahleho, rodina Mojžíše Porgese, rodina pražského primátora F. V. Pštrosse, rodiče Bedřicha Smetany, podobizny sourozenců Gustava a Emilie Gradlových, Ondřeje a Johanny Neureutherových, Vincenta a Terezie Havlíkových; manželů Barbory a Kajetána Hintringerových, František Řivnáč a jeho žena Josefa, podobizny manželů Tomáše a Anny Smolíkové, manželé Kemlinkovi, podobizna sládka J. V. Urbana a jeho ženy Anny, vlastní podobizna Antonína Machka, podobizna Machkova syna Jindřicha\n\n\n\n\n\n\n"}
{"id": "718465", "url": "https://cs.wikipedia.org/wiki?curid=718465", "title": "Nepřikázané jednatelství", "text": "Nepřikázané jednatelství\n\nNepřikázané jednatelství (dříve \"jednatelství bez příkazu\") je závazek, který vznikne jako tzv. kvazikontrakt na základě zákona tehdy, pokud se někdo úmyslně vmísí do záležitostí jiné osoby, i když k tomu není oprávněn. Jde o situaci, když někdo obstará pro druhého určitou záležitost, aniž by k tomu byl povolán předchozí dohodou s danou osobou (např. příkazní smlouvou), na základě zákona či podle soudního rozhodnutí. Jestliže by totiž tak učinil se souhlasem dotčené osoby, šlo by už o jednání v rámci sjednaného kontraktu, stejně tak by nejednal protiprávně, kdyby jeho oprávnění či povinnost jednat vyplývala ze zákona nebo rozhodnutí. Od bezdůvodného obohacení se pak pravé nepřikázané jednatelství liší v tom, že nepřikazaný jednatel (\"gestor\") vědomě nejedná ve prospěch svůj, ale ve prospěch zájmu pána věci (\"dominus\").\n\nInstitut nepřikázaného jednatelství pochází jako tzv. \"negotiorum gestio\" z římského práva, konkrétně z praetorského ediktu \"De negotiis gestis\". Později bylo jako \"jednatelství bez příkazu\" upraveno v ustanoveních § 1035–1040 obecného zákoníku občanského, po roce 1950 v ustanoveních § 443–447 tzv. středního občanského zákoníku a následně až do roku 2014 v ustanoveních § 742–746 občanského zákoníku z roku 1964. Od té doby je v českém právu \"nepřikázané jednatelství\" upraveno v ustanoveních § 3006–3011 občanského zákoníku, konkrétně v jeho části čtvrté, hlavě IV, která upravuje závazky vznikající z jiných právních důvodů.\n\nZnakem nutného jednatelství je nepřikázané obstarání cizí záležitosti za účelem odvrácení škody (), případně záchrany cizí věci od její ztráty či zničení (). Ospravedlnění nutného jednatelství zde vyplývá z předpokládaného zájmu dotčené osoby na odvrácení škody. Chybí-li ovšem úmysl takto jednat v cizí prospěch, nejde o nepřikázané jednatelství, ale o např. o upotřebení cizí věci k odvrácení škody (). Škoda nicméně musí hrozit bezprostředně a nevyhnutelně, nelze tedy včas získat souhlas k jejímu odvrácení a bez jednání nepřikázaného jednatele by za přirozeného běhu věcí zcela jistě nastala, jinak by mohlo jít nejvýše o užitečné jednatelství.\n\nO užitečné jednatelství půjde tehdy, kdy je cizí záležitost vykonána sice opět bez souhlasu pána věci nebo jiného právem uznaného důvodu, ale k jeho převážnému užitku (). Zda nepřikázaný jednatel jednal k užitku jiného, se posuzuje subjektivně s ohledem na pochopitelné zájmy a záměry pána věci, aby byl kompenzován zásah do jeho záležitostí. Užitek se tedy chápe spíše kvalitativně, např. náklady na údržbu věci spojené s jinak užitečným ziskem mohou pro pána věci znamenat celkový neprospěch. Důkazní břemeno zde nese nepřikázaný jednatel, přičemž nebude-li užitek převážný, půjde už z jeho strany o jednatelství neužitečné ().\n\nNepřikázaný jednatel má povinnost pokusit se – pokud je to možné – získat souhlas pána věci. Pokud by jeho souhlas k jednání dostal, už by se nejednalo o nepřikázané jednatelství, ale o jednání v rámci takto vzniklé smlouvy. A jestliže by jednatel úmyslně obstaral cizí záležitost v rozporu s výslovným zákazem dotčené osoby, příp. se její souhlas vůbec nepokusil získat, ačkoli tuto možnost reálně měl (nešlo by tedy o případy užitečného či nutného jednatelství), konal by oproti klasickému nepřikázanému jednatelství nedovoleně. Důsledkem by ovšem byl civilní delikt, který s sebou obvykle nese povinnost k náhradě škody.\n\nNepřikázaný jednatel koná svévolně a porušuje autonomii vůle dotčené osoby, pokud jedná vědomě. Protože tak však často jedná altruisticky, ve prospěch cizí osoby, rozlišují se následky podle toho, o jaký druh jednatelství jde.\n\nV případě odvracení škody má nepřikázaný jednatel nárok na náhradu účelně vynaložených nákladů, a to i když se bez jeho zavinění nedostaví očekávaný výsledek. Kromě toho může žádat sám náhradu škody, které mu tím vznikla, ovšem jen do výše přiměřené k odvrácené škodě (). Náhrada účelně vynaložených nákladů a k tomu navíc i přiměřená odměna mu náleží také tehdy, pokud zachrání cizí věc od nevyhnutelné zkázy nebo ztráty. Odměna je ale také limitována, nejvýše může jít o desetinu ceny věci. Vlastník věci je zde povinnosti k úhradě zbaven jedině, pokud nepožaduje zachráněnou věc nazpět, případně pokud povinnost k její záchraně vyplývá kupř. ze zákona či smlouvy, protože pak nejde o případ nepřikázaného jednatelství.\n\nNaopak jestliže se jednatel ujme jiné záležitosti ve prospěch druhého, může žádat náhradu účelně vynaložených nákladů jen tehdy, pokud danou záležitost zařídil k jeho převážnému užitku. Jde-li tedy o jednatelství neužitečné, nemá nejen právo na náhradu svých nákladů, ale pán věci může po nepřikázaném jednateli požadovat uvedení věci do předešlého stavu, a není-li to dobře možné, může po něm žádat náhradu vzniklé škody (a to jak skutečnou škodu, tak případný ušlý zisk). Nepřikázaný jednatel má v takových případech a v případech nedovoleného jednatelství pouze tzv. \"ius tollendi\" (), tedy právo vzít si to, co sám na své náklady pořídil. Nesmí tím však pánovi věci způsobit újmu, musí to být možné a nesmí se tím zhoršit podstata věci nebo nepřiměřeně ztížit její užívání.\n\nKromě toho má nepřikázaný jednatel vůči pánovi věci povinnost dovést celou záležitost až do konce (ledaže by šlo o nedovolené nebo neužitečné jednatelství), převést na něj všechny užitky, plody a zisky a provést vyúčtování. To je důležité jak jako informační podklad pro jeho případné právo na náhradu účelně vynaložených nákladů, tak i ve vztahu ke třetím osobám. Institut nepřikázaného jednatelství totiž jinak upravuje jen vzájemná práva a povinnosti jednatele a pána věci, vůči jiným dotčeným subjektům se může obdobně uplatnit jen institut překročení zástupčího oprávnění např. na základě plné moci ().\n\n"}
{"id": "718466", "url": "https://cs.wikipedia.org/wiki?curid=718466", "title": "US Open 2011 – ženská čtyřhra", "text": "US Open 2011 – ženská čtyřhra\n\nObhájcem titulu byl třetí nasazený americko-kazašský pár Vania Kingová a Jaroslava Švedovová, který ve vyrovnaném finále podlehl Američankám a turnajovým čtyřkám Liezel Huberové a Lise Raymondové po setech 6–4, 6–7, 6–7.\n\n\n"}
{"id": "718468", "url": "https://cs.wikipedia.org/wiki?curid=718468", "title": "Rona Cup 2008", "text": "Rona Cup 2008\n\nRona Cup 2008 byl hokejový turnaj konající se v Trenčíně v roce 2008. Pohár začínal 15. srpna a končil 17. srpna. Titul získal podruhé ve své historii HKm Zvolen.\n\nPři rovnosti bodů rozhoduje rozdíl skóre\n\n"}
{"id": "718470", "url": "https://cs.wikipedia.org/wiki?curid=718470", "title": "Horní Hoštice (tvrz)", "text": "Horní Hoštice (tvrz)\n\nTvrz Horní Hoštice stávala v obci Horní Hoštice pravděpodobně na soutoku dvou potoků v blízkosti kostela.\n\nTvrz byla postavena v období kolonizace Jesenicka ve druhé polovině 13. století. První zmínka o ní pochází z roku 1376, kdy je jako majitel zmiňován Konrád z Hoštic. Kdy tvrz zanikla není známo. Roku 1536, kdy je statek převáděn k Pačkovu, se uvádí pouze tvrziště.\n\nPáni z Hoštic byli chudý šlechtický rod, který měl povinnost vojenské služby \"s jedním koněm\". Kromě Konráda z Hoštic je nejznámějším členem rodu Ondřej z Hoštic, který v letech 1363-1380 působil ve vlivném postavení u zemského soudu v Nise.\n\nTvrz stávala na soutoku dvou potoků, které tak tvořily část opevnění. Dále byla opevněna valem a příkopem a pravděpodobně také rybníkem. Zbytky valů a studny byly viditelné ještě na počátku 20. století. Ve 40. letech však byl rybník zasypán a zbytky tvrze zničeny.\n\n"}
{"id": "718471", "url": "https://cs.wikipedia.org/wiki?curid=718471", "title": "Edith Michellová", "text": "Edith Michellová\n\nEdith Michellová (rozená Tapsellová), (přibližně 1872, Croydon, Surrey – 18. října 1951, Bexhill-on-Sea, Sussex) byla anglická šachová mistryně.\n\nNa začátku své kariéry dvakrát vyhrála mistrovství Redhill Chess Clubu v letech 1906 a 1909. Obsadila 4. místo v roce 1924 v Meranu na neoficiálním ženském mistrovství Evropy v šachu. Třikrát zvítězila v britském ženském šachovém mistrovství (1931 společně, 1932, 1935). Na ženském superturnaji v Semmeringu skončila společně s Reginou Gerleckou a Maud Flandinovou na pátém až osmém místě.\n\nCelkem dvakrát se zúčastnila turnaje o mistryni světa v šachu žen, kde obsadila jednou dělené a jednou samostatné čtvrté místo.\n\nJejím manželem byl šachista Reginald Pryce Michell.\n\n"}
{"id": "718473", "url": "https://cs.wikipedia.org/wiki?curid=718473", "title": "Letní olympijské hry 2024", "text": "Letní olympijské hry 2024\n\nLetní olympijské hry 2024, oficiálně Hry XXXIII. olympiády ( ), se budou konat ve francouzské Paříži. Slavnostní zahájení proběhne 2. srpna 2024 a zakončení se uskuteční 18. srpna 2024.\n\nMěsto Paříž se stane druhým městem v historii, kde se hry budou konat již potřetí. Připojí se tak k Londýnu. První Letní olympijské hry se v Paříži konaly v roce 1900 a naposledy v roce 1924. Do hlavního města Francie se tak letní olympijské hry vrátí přesně po sto letech. Ve Francii se také konaly Zimní olympijské hry v roce 1924 v Chamonix, která byla první zimní olympiáda, v roce 1968 v Grenoble a v roce 1992 v Albertville.\n\nMěsta, která chtěla hostit Letní olympijské hry 2024, musela do 15. září 2015 podat kandidaturu. Kandidaturu podaly Paříž, Boston, Budapešť, Hamburg a Řím. Místní veřejné mínění o pořádání her v Bostonu bylo rozlišné; průzkum z března 2015 ukázal, že 52% obyvatel Bostonu bylo proti jejich hostování. Dne 27. července 2015 Olympijský výbor Spojených států odmítl svou nabídku na pořádání olympijských her v Bostonu s odvoláním na nedostatek veřejné podpory a nejistoty v nabídce. Na další den se Olympijský výbor Spojených států obrátil na Los Angeles ohledně vstupu jako náhradního uchazeče na letní olympiádu 2024 poté, co Boston svou nabídku upustil. Dne 1. září 2015 hlasovala Rada města LA 15:0, aby podpořila nabídku na pořádání her. Dne 29. listopadu 2015 se konalo v Hamburgu referendum, ve kterém 51,6% občanů hlasovalo proti nabídce na olympijské hry. Řím 21. září 2016 stáhl kandidaturu poté, co nedostal politické záruky od městu. Dne 22. února 2017 Budapešť svou nabídku stáhla poté, co petice proti nabídce shromáždila více podpisů, než je nezbytné pro referendum.\n\nPo těchto vystoupení nabídek měst se MOV sešla v Lausanne, aby diskutoval nad nabídkovým procesem na letními olympiády v roce 2024 a 2028. Mezinárodní olympijský výbor formálně navrhl zvolení hostitelských měst letních olympiád v roce 2024 a 2028 najednou v roce 2017. Návrh byl schválen na mimořádném zasedání MOV 11. července 2017 v Lausanne. MOV zavedl postup, při kterém by se výbory organizátorů LA 2024 a Paříž 2024 setkaly s MOV, aby diskutovaly o tom, kdo bude pořádat hry v roce 2024 a kdo bude hostit hry v roce 2028 a zda by bylo skutečně možné vybrat hostitelské město pro oba současně.\n\nPo rozhodnutí o udělení her 2024 a 2028 současně byla Paříž považována za preferovaného pořadatele olympijských her 2024. Dne 31. července 2017 MOV oznámil, že Los Angeles je jediným kandidátem olympijských her 2028, čímž se Paříž stala jediným kandidátem olympiády v roce 2024.\n\nPaříž byla zvolena jako pořadatelské město 13. září 2017 na 131. zasedání MOV v Limě v Peru.\n\n\n\n\n\n\nNa hrách XXXIII. olympiády proběhnou soutěže ve 28 sportovních odvětvích. Novými sporty v programu olympijských her se staly skateboarding, sportovní lezení, surfing a breakdancing.\n\n"}
{"id": "718478", "url": "https://cs.wikipedia.org/wiki?curid=718478", "title": "Ilokelesia", "text": "Ilokelesia\n\nIlokelesia (v jazyce Mapuče \"masitý ještěr\") byl rodem středně velkého masožravého dinosaura (teropoda) z čeledi Abelisauridae. Žil v období rané svrchní křídy (asi před 95 miliony let) na území dnešní Argentiny (souvrství Río Limay, Plaza Huincul, provincie Neuquén).\n\nTento teropod byl popsán na základě nekompletní fosilní kostry, odkryté argentinskými paleontology v roce 1991. Typový druh \"Ilokelesia aguadagradensis\" byl formálně popsán paleontology Rodolfem Coríou a Leonardem Salgadem koncem roku 1998 (studie však oficiálně vyšla až roku 2000). Rodové jméno pochází z nářečí místního indiánského kmene Mapuče, kde slovo \"ilo\" znamená \"maso\" a \"kelesio\" \"ještěr\" nebo \"plaz\". Druhové jméno se vztahuje k místu objevu, kterým je Aguada Grande.\n\nNení jisté, jak velkým dravcem ilokelesia byla. Pravděpodobně dosahovala délky kolem 4 metrů a hmotnost 200 kilogramů. Stejně jako ostatní velcí abelisauři představovala nejspíš dominantního predátora ve svém ekosystému. Pohybovala se po silných zadních nohách, přední byly krátké a zakrnělé. Ilokelesia byla objevena v sedimentech nejranější svrchní křídy (před 99,6 až 93,5 miliony let) a je tak jedním z nejstarších a vývojově nejprimitivnějších známých abelisauridů (zejména tomu tak bylo v době objevu dinosaura).\n\n\n"}
{"id": "718481", "url": "https://cs.wikipedia.org/wiki?curid=718481", "title": "Rogério Dutra da Silva", "text": "Rogério Dutra da Silva\n\nRogério Dutra da Silva (* 3. února 1984 São Paulo) je brazilský profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do prosince 2017 devatenáct titulů ve dvouhře a třináct ve čtyřhře.\n\nNa žebříčku ATP byl da Silva ve dvouhře nejvýše klasifikován v červenci 2017 na 63. místě a ve čtyřhře pak v září téhož roku na 86. místě. Trénuje ho Leonardo Kirche.\n\nV brazilském daviscupovém týmu debutoval v roce 2011 semifinálem 1. skupiny Americké zóny proti Uruguayi, v němž vyhrál dvouhry s Marcelem Felderem i Martinem Cuevasem. Přispěl tak k výhře Brazilců 5:0 na zápasy. Do roku 2018 v soutěži nastoupil k šesti mezistátním utkáním s bilancí 6–4 ve dvouhře a 0–0 ve čtyřhře.\n\nBrazílii reprezentoval da Silva také na Letních olympijských hrách 2016 v Riu de Janeiru, kde v mužské dvouhře skončil ve druhém kole na raketě šestého nasazeného Francouze Gaëla Monfilse.\n\nV rámci hlavních soutěží událostí okruhu Futures debutoval da Silva v listopadu 2001, když na turnaji v Campinasu obdržel divokou kartu. V úvodním kole podlehl svému krajanovi Júliu Silvovi. Premiérový singlový titul v této úrovni vybojoval v červnu 2006 na brazilské události v Chapecu po finálové výhře nad Uruguaycem Martinem Vilarrubim. Na challengerech ATP poprvé triumfoval na říjnovém BH Tennis Open International Cup 2010 v Belo Horizonte, kde v závěrečném duelu zvítězil nad argentinským hráčem Facundem Argüellem.\n\nPremiérové čtvrtfinále na okruhu ATP World Tour si zahrál na červencovém Bet-at-home Cup Kitzbühel 2012 po skreči Jana Hájka a zdolání sedmého nasazeného Lotyše Ernestsa Gulbise. Mezi poslední osmičkou jej zastavil Ital Filippo Volandri. Bodový zisk mu po turnaji poprvé v kariéře zajistil průnik do elitní světové stovky, když 30. července 2011 v žebříčku figuroval na 95. místě.\n\nVe finále okruhu ATP Tour debutoval na antukovém International German Open 2012, hraném v Hamburku v kategorii ATP 500, kde v závěrečném duelu čtyřhry se Španělem Danielem Muñozem de la Nava nestačili na španělský pár David Marrero a Fernando Verdasco. Na turnaji startovali z pozice náhradníků.\n\nV kvalifikaci Internazionali BNL d'Italia 2013 utrpěl poranění vazů hlezna. S nedoléčenou distorzí odehrál kvalifikační turnaj v Nice a po challengeru v Braunschweigu byl přinucen přerušit sezónu na sedm týdnů. Vrátil se newyorským US Open 2013 bez jediné výhry na okruhu v probíhajícím roce. Po zvládnuté kvalifikaci odehrál 27. srpna první kolo proti Kanaďanu Vasekovi Pospisilovi. V pětisetovém boji odvrátil sedm mečbolů a poprvé v kariéře otočil utkání ze stavu 0–2 na sety. Vítězný tiebreak v páté sadě vyhrál poměrem míčů 12:10. Ve druhé fázi odebral světové dvojce a pozdějšímu vítězi Rafaelu Nadalovi jen tři gamy.\n\nVe světové klasifikaci se propadl až na 533. místo, které mu patřilo 8. června 2015. Rok poté, v červnu 2016, vystoupal po čtvrtfinále pražského challengeru na dosavadní kariérní maximum, 82. příčku.\n\nDebut v hlavní soutěži nejvyšší grandslamové kategorie zaznamenal v mužské dvouhře US Open 2011, do níž prošel jako šťastný poražený z kvalifikace. V úvodním kole vyřadil irského kvalifikanta Louka Sorensena, jenž ve čtvrté sadě zápas skrečoval. Následně odešel poražen od Američana Alexe Bogomolova.\n\n"}
{"id": "718487", "url": "https://cs.wikipedia.org/wiki?curid=718487", "title": "Michele Bachmannová", "text": "Michele Bachmannová\n\nMichele Bachmannová (roz. Amble, * 6. dubna 1956, Waterloo, Iowa) je republikánská politička, členka Sněmovny reprezentantů (za Minnesotu) a kandidátka na post prezidenta USA v nadcházejících prezidentských volbách v roce 2012. Pochází z rodiny norských imigrantů. Pracovala jako daňová právnička. V roce 2006 se stala první republikánskou političkou zvolenou z Minnesoty, kde začínala v roce 2001 jako senátorka.\n\nBachmannová je stoupenkyní hnutí Tea Party a zároveň zakladatelkou výboru Tea Party ve Sněmovně reprezentantů. Je odpůrkyní potratů a homosexuálních svazků.\n\nJe vdaná, s manželem Marcusem má pět dětí.\n\n"}
{"id": "718490", "url": "https://cs.wikipedia.org/wiki?curid=718490", "title": "Hydrodynamická převodovka", "text": "Hydrodynamická převodovka\n\nHydrodynamická automatická převodovka je nejrozšířenějším druhem automobilní automatické převodovky. Skládá se z hydrodynamického měniče a planetových soukolí. Řazení probíhá pomocí lamelových spojek a brzd, které umožňují kombinací planetových soukolí dosahovat různých převodových poměrů. Převodovka bývá vybavena parkovací západkou.\n\nHlavní součásti hydrodynamické převodovky jsou:\n\nZ měniče momentu se točivý pohyb přenáší do převodové skříně a odsud na hnané nápravy s koly.\n\nZařízení umožňuje prokluz, motor se (společně s čerpadlem měniče) může otáčet na volnoběh a pokud je vozidlo zabrzděno, turbína stojí. Z turbíny se olej vrací přes stator zpět do čerpadla. Stator bývá přichycen ke skříní převodovky volnoběžkou. Nyní je rozdíl mezi otáčkami čerpadla a turbíny velký, proud oleje působí na kolo statoru tak, že volnoběžka je zablokována a stator skutečně stojí. Dochází tak ke zvětšení (násobení) kroutícího momentu.\n\nPokud převodovka zařadí rychlost a dojde k uvolnění brzdy, turbína přestane být blokována, pohybem oleje se roztočí a přes převodovku pohání kola. Kvůli velkému prokluzu je přitom točivý moment motoru stále násoben. Pokud řidič přidá plyn, čerpadlo se roztočí rychleji a pohyb oleje pružně přenáší změnu otáček na turbínu. Pokud se otáčky čerpadla a turbíny při jízdě téměř vyrovnají, proud oleje v měniči začne působit opačným směrem, volnoběžka se uvolní a hydrodynamický měnič se začne chovat jako hydrodynamická spojka. V tu chvíli se otáčky čerpadla a turbíny téměř vyrovnají.\n\nPokud jsou otáčky motoru (a tím i čerpadla) příliš vysoké, aktivuje se mechanizmus, který v převodové skříni zařadí vyšší stupeň, což vede ke snížení otáček čerpadla. Řazení rychlostí je možné díky lamelovým spojkám a brzdám, které spojují jednotlivá soukolí a umožňují volit různé převodové poměry. Planetová převodovka umožňuje řazení bez přerušení toku výkonu. Jednotlivé rychlosti jsou na sobě závislé.\n\nDíky „pružnosti“ olejového přenosu otáček se otáčky čerpadla a motoru nesníží okamžitě, ale asi během 0,5 s až 1 s, přitom motor po celou dobu řazení „táhne“. (Na rozdíl od mechanického manuálního řazení, kde řidič sešlápne spojku, tím odpojí zcela motor od převodovky a mezitím s převodovkou řadí.)\n\nHydrodynamická převodovka umožňuje i opačný pohyb – brzdění motorem – turbína naopak pohání čerpadlo a roztáčí motor.\n\n\n\n\n"}
{"id": "718491", "url": "https://cs.wikipedia.org/wiki?curid=718491", "title": "Kuba &amp; Pilař architekti", "text": "Kuba &amp; Pilař architekti\n\nKuba & Pilař architekti je brněnská architektonická kancelář založená roku 1998 architekty Ladislavem Kubou a Tomášem Pilařem. Patří mezi nejoceňovanější české ateliéry a například několikrát uspěly v Grand Prix architektů. Jejich budovy jsou často pojaty minimalisticky s využitím pohledového betonu. Oba architekti vycházejí z tradic kvalitní předválečné české i současné světové architektury. Inspirující je pro ně například švýcar Peter Zumthor.\n\n\n\n\n\n"}
{"id": "718492", "url": "https://cs.wikipedia.org/wiki?curid=718492", "title": "Spittal an der Drau", "text": "Spittal an der Drau\n\nSpittal an der Drau (slovinsky \"Špital ob Dravi\") je okresní město v rakouské spolkové zemi Korutany v okrese Spittal an der Drau. Leží v západní části Korutan a je administrativním centrem stejnojmenného okresu. Sestává z katastrálních území Amlach, Edling, Großegg, Molzbichl, Olsach, Spittal a St. Peter-Edling. Žije zde obyvatel.\n\n\n\n\n"}
{"id": "718495", "url": "https://cs.wikipedia.org/wiki?curid=718495", "title": "Rui Machado", "text": "Rui Machado\n\nRui Machado (* 10. dubna 1984, Faro) je portugalský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 čtrnáct titulů ve dvouhře a šest ve čtyřhře.\n\nNa žebříčku ATP byl nejvýše ve dvouhře klasifikován v srpnu 2011 na 59. místě a ve čtyřhře pak v lednu téhož roku na 185. místě. K roku 2011 jej trénoval Andre Lopes.\n\n"}
{"id": "718496", "url": "https://cs.wikipedia.org/wiki?curid=718496", "title": "Hvožďany (stará tvrz)", "text": "Hvožďany (stará tvrz)\n\nStará hvožďanská tvrz stávala na blíže neznámém místě v obci Hvožďany v okrese Příbram.\n\nKdy tvrz vznikla a kdy zanikla není známo. Roku 1359 vlastnil statek Oldřich z Hvožďan, z čehož se dá usuzovat, že tehdy musela tvrz existovat. Roku 1413 je jako majitel uveden Beneš z Třemšína a roku 1483 bratři Obytečtí z Obytec. Někdy kolem roku 1525 získal od Bohuslava Vyduny z Obytec statek Jindřich Koupský z Břízy. Jindřich umírá roku 1539 a roku 1542 si jeho dcery statek rozdělily. V té době je zmiňována pouze nová tvrz, takže stará tvrz již tedy neexistovala.\n\nMísto, kde tvrz stála, se dosud nepodařilo spolehlivě lokalizovat. Nejčastěji bývá umisťována do míst západní obdélné budovy dvora nové tvrze. Zde se nacházejí klenuté interiéry, objekt je také podsklepen a zachovala se zde stará studna. Na katastrální mapě z roku 1837 je však na sever od kostela sv. Prokopa zachycený oválný útvar o průměru mezi 40–50 metry, na němž stojí novodobá zástavba. Je totiž možné, že mapa vychází z doby před rozparcelováním útvaru. Existuje ovšem také teorie, že v místech staré tvrze dnes stojí domy č.p. 82 a č.p. 88, fara a škola. Tomu by nasvědčoval fakt, že ještě v roce 1837 vlastnili tyto pozemky lnářští majitelé hvožďanského dvora.\n\n"}
{"id": "718497", "url": "https://cs.wikipedia.org/wiki?curid=718497", "title": "Bad Kleinkirchheim", "text": "Bad Kleinkirchheim\n\nBad Kleinkirchheim je obec v Rakouské spolkové zemi Korutany v okrese Spittal an der Drau.\n\nBad Kleinkircheim leží v údolí pohoří Nockberge.\n\nObec je rozdělena na tři katastrální celky: Kleinkirchheim, Sankt Oswald a Zirkitzen.\n\nK 1. 1. 2011 zde žilo 1 781 obyvatel, 93,4 % z nich jsou Rakušané.\n\nJeho prosperita je založena na lázeňství, turistice, cyklistice a lyžování. V obci fungují po celý rok dvoje termální lázně Thermal Römerbad a Thermen St. Kathrein. V zimě se otevírá sjezdový lyžařský areál, který staví svoji propagaci na faktu, že zde trénoval a vítězil rakouský sjezdař Franz Klammer.\n\n"}
{"id": "718500", "url": "https://cs.wikipedia.org/wiki?curid=718500", "title": "Liga mistrů CAF 2009", "text": "Liga mistrů CAF 2009\n\nRočník 2009 Ligy mistrů CAF byl 13. ročníkem klubové soutěže pro nejlepší africké fotbalové týmy. Vítězem se stal tým TP Mazembe, který tak postoupil na Mistrovství světa ve fotbale klubů 2009.\n\nHráno v termínu od 30. ledna do 15. února.\n\n\nZápasy hrány mezi 13. březnem a 5. dubnem.\n\nZápasy hrány mezi 17. dubnem a 3. květnem. Poražení z této fáze postoupili do 3. kola Poháru CAF.\n\nHráno mezi 18. červencem a 20. září.\n\nHráno od 4. do 18. října.\n\nÚvodní zápas 1., odveta 7. listopadu.\n"}
{"id": "718507", "url": "https://cs.wikipedia.org/wiki?curid=718507", "title": "Vladimir Jurjevič Anťufejev", "text": "Vladimir Jurjevič Anťufejev\n\nVladimir Jurjevič Anťufejev ( ; * 19. února 1951, Novosibirsk, RSFSR, SSSR, v minulosti vystupoval pod falešnými jmény Vladimir Ševcov a Vladimir Alexandrov) byl v letech 1992 až 2011 ministrem státní bezpečnosti mezinárodně neuznané Podněsterské moldavské republiky. V roce 2014 byl jedním z představitelů neuznané samozvané Doněcké lidové republiky. V Lotyšsku a Moldavsku je trestně stíhán. Byl stejně jako ostatní státní činitelé Podněstří nežádoucí osobou na území EU, rozhodnutí však bylo zrušeno. Od roku 2014 je opět nežádoucí osobou z důvodu jeho role ve válce na východní Ukrajině.\n\nPo dokončení Vysoké školy Ministerstva vnitra SSSR v Minsku působil v bezpečnostních složkách. Na konci 80. let zastával funkci zástupce velitele milice v hlavním městě Lotyšské SSR Rize. Po vyhlášení nezávislosti Lotyšska v květnu 1990 byl jedním z organizátorů schůzky představitelů lotyšského ministerstva vnitra, na které se účastníci shodli nezávislost nepodpořit a zachovat věrnost sovětskému vedení. Anťufejev nese odpovědnost za brutální zásah sovětských sil včetně speciálních jednotek OMON proti demonstrantům u budovy ministerstva vnitra v Rize dne 20. ledna 1991, při kterém zemřelo pět osob. Po definitivním vzniku nezávislého Lotyšska v srpnu 1991 na něj byl okamžitě vydán zatykač pro zločiny proti státu. Podařilo se mu utéct do Ruska a odtud následně díky kontaktům ruského politika Viktora Alksnise do Podněstří, kde se pod falešným jménem Ševcov účastnil organizování bezpečnostních složek neuznané republiky.\n\nV letech 1992 až 2011 zastával funkci ministra státní bezpečnosti Podněsterské moldavské republiky. Jeho pravou identitu odhalil v roce 1997 generál Lebeď, který velel během ozbrojeného konfliktu v Podněstří roku 1992 tam umístěné 14. ruské armádě. Od roku 2004 je trestně stíhán (jako ostatní podněsterští činitelé) v Moldavsku za zločiny proti státu, ve stejném roce byl označen jako nežádoucí osoba na území EU.\n\nV podněsterských prezidentských volbách v prosinci 2011 aktivně podporoval Igora Smirnova, který však ve volbách skončil až třetí. Ještě v prosinci byl Anťufejev z funkce ministra odvolán, v lednu 2012 byl propuštěn z armády a následně uprchl do Moskvy. V Podněstří byl následně obviněn ze zneužití pravomoci veřejného činitele, zpronevěry a záměrného ničení důkazů.\n\nV březnu 2014 se podle svých slov \"se svou skupinou účastnil Krymské krize\". Od července 2014 do září 2014 vystupoval jako zastupující premiér a ministr pro bezpečnost státu Doněcké lidové republiky, za což byl opět zařazen na seznam nežádoucích osob na území EU.\n\n"}
{"id": "718509", "url": "https://cs.wikipedia.org/wiki?curid=718509", "title": "Matthias Bachinger", "text": "Matthias Bachinger\n\nMatthias Bachinger (* 2. dubna 1987, Mnichov) je německý profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 tři tituly ve dvouhře a tři ve čtyřhře.\n\nNa žebříčku ATP byl nejvýše ve dvouhře klasifikován v srpnu 2011 na 85. místě a ve čtyřhře pak ve stejný měsíc na 159. místě. K roku 2011 jej trénoval Markus Wislsperger.\n\n"}
{"id": "718511", "url": "https://cs.wikipedia.org/wiki?curid=718511", "title": "Nogent-sur-Marne", "text": "Nogent-sur-Marne\n\nNogent-sur-Marne je francouzské město v departmentu Val-de-Marne v regionu Île-de-France.\n\nNogent-sur-Marne leží na pravém břehu řeky Marny. Ze severu hraničí s městem Fontenay-sous-Bois, na východě sousedí s městem Perreux-sur-Marne, na jihu s městy Joinville-le-Pont a Champigny-sur-Marne a na západě s Paříží, kde hranici tvoří Vincenneský lesík.\n\nDíky své poloze na břehu řeky zde bylo osídlení již v době římské Galie a později se zde nacházel palác merovejského krále Chilpericha I. V roce 581 Řehoř z Tours cituje \"Novigentum\" jako oblíbené sídlo krále. V roce 692 zde žil Chlodvík I. a roku 695 Childebert III.\n\nNa území dnešního města vznikla ve vrcholném středověku dvě panství. Ve 13. století zde vznikl hrad, kde pobýval král Karel V. a Johana Bourbonská v roce 1375. Jediným jeho pozůstatkem je dnes pavilon pečovatelské služby na ulici \"Rue de Plaisance\" č. 30 a základy zdi v zahradě.\n\nVe 14. století byl postaven hrad \"Beauté-sur-Marne\" jako královská rezidence. V 15. století jej Karel VII. nabídl své favoritce Agnès Sorel. V roce 1626 jej získal kardinál Richelieu.\n\nDo 17. století zde žilo jen venkovské obyvatelstvo, které se živilo zemědělstvím, ale později se oblast stala oblíbeným místem bohatších vrstev obyvatel Paříže, kteří se sem začali stěhovat. Žil zde např. malíř Jean-Antoine Watteau (1684–1721).\n\nV 50. letech 19. století byly přes město postaveny dvě železniční tratě (z Paříže do Mylhúz a z nádraží Bastille do Verneuil-l'Étang), což umožnilo rozvoj města. V roce 1887 zahájila provoz tramvajová linka Vincennes–Ville-Évrard (Neuilly-sur-Marne), nejprve na stlačený vzduch, později elektrická, která byla v roce 1937 nahrazena autobusovou dopravou.\n\nVe městě jsou dvě nádraží, které umožňují spojení s Paříží linkami RER A a RER E. další spojení zajišťují linky autobusové dopravy.\n\n\n"}
{"id": "718514", "url": "https://cs.wikipedia.org/wiki?curid=718514", "title": "Filip Singer", "text": "Filip Singer\n\nFilip Singer (* 1. července 1980, Praha) je současný český fotograf.\n\nVolné dokumentární tvorbě se Filip Singer věnuje od roku 1999, kdy zaměřil svoji pozornost zejména na odlehlé oblasti Sibiře a bývalé sovětské republiky. Zajímá ho prostředí a změny, jež se dotýkají obyčejných lidí z bývalého SSSR. Od roku 2000 podnikl několik dlouhých cest do Ruska, centrální Asie a Číny. Ve fotografiích zachycuje zejména dopad člověka na životní prostředí a život lidí v nejvíce znečištěných místech světa.\n\nOd roku 2002 se věnuje profesionálně novinářské fotografii. V současné době publikuje fotografie jak v Čechách, tak i v zahraničních mediích: \"Der Spiegel, Photo, Newsweek, The New York Times, Guardian, El Mundo, Le Figaro, Stern\" a další).\n\nOd roku 2008 je fotografem mezinárodní agentury European Pressphoto Agency (EPA) pro oblast České a Slovenské republiky, od roku 2016 i Německa.\n\nV minulosti spolupracoval s mezinárodní fotografickou skupinou SPUTNIK PHOTOS a byl členem vídeňské agentury Anzenberger.\n\nV roce 2014 získal hlavní cenu v soutěži Czech Press Photo.\n\n\nSnímky jeho dokumentární tvorby jsou vystavovány jak v ČR, tak v zahraničí (Polsko, Belgie, Slovensko, Rakousko, Čína, Anglie).\n\n"}
{"id": "718516", "url": "https://cs.wikipedia.org/wiki?curid=718516", "title": "Selenica", "text": "Selenica\n\nSelenica nebo také Selenicë, je město v Albánii. Má 6 900 obyvatel, převážně arumunského původu. Nachází se na místě starořecké kolonie Nymfeon.\n\nSídlí zde fotbalový klub KS Selenice.\n"}
{"id": "718518", "url": "https://cs.wikipedia.org/wiki?curid=718518", "title": "Veronika Foltová", "text": "Veronika Foltová\n\nVeronika Foltová (* 21. září 1980) je česká fyzicky handicapovaná atletka závodící v kategorii F35. V dětství prodělala dětskou mozkovou obrnu.\n\nSportu se věnuje od roku 1994, kdy začala závodit ve vrhačských disciplínách. V roce 2003 se dostala do české reprezentace, hned na prvním mistrovství Evropy v Assenu téhož roku zvítězila jak v hodu diskem tak i v hodu oštěpem, kde navíc překonala světový rekord. Na Letních paralympijských hrách 2004 v Athénách patřila k nejúspěšnějších českým sportovcům, když získala dvě zlaté (koule a disk) a jednu stříbrnou (oštěp) medaili. Další medaile získala na mistrovství Evropy 2005 v Espoo (oštěp – stříbro, disk a koule – bronz) a na mistrovství světa 2006 v Assenu (koule – bronz).\n\nVytvořila ve své kategorii několik světových rekordů, například na mezinárodním mistrovství České republiky 2004 dokázala nejdelší světové výkony překonat v hodu diskem, oštěpem i ve vrhu koulí. V roce 2003 byla vyhlášena Paralympionikem roku mezi juniorkami, o rok později skončila v seniorské anketě na druhém místě.\n\nPracovala jako sekretářka, v roce 2005 začala instalovat motory do leteckých modelů.\n"}
{"id": "718529", "url": "https://cs.wikipedia.org/wiki?curid=718529", "title": "Nachal Chovav", "text": "Nachal Chovav\n\nNachal Chovav uváděno též jako Nachal Chovev ( נחל חובב) je vádí v jižním Izraeli, v severní části Negevské pouště.\n\nZačíná v nadmořské výšce přes 300 metrů jižně od města Beerševa, u dálnice číslo 40. Směřuje pak k západu pouštní krajinou skrz průmyslovou zónu Ramat Chovav. Ústí zprava do vádí Nachal Secher.\n\n"}
{"id": "718538", "url": "https://cs.wikipedia.org/wiki?curid=718538", "title": "Nachal Hed", "text": "Nachal Hed\n\nNachal Hed ( נחל הד) je vádí v jižním Izraeli, v severní části Negevské pouště.\n\nZačíná v nadmořské výšce přes 400 metrů západně od experimentální farmy Chavat Mašaš, nedaleko od křižovatky dálnice číslo 40 a lokální silnice číslo 224. Směřuje pak k severozápadu kopcovitou pouštní krajinou. Od jihu přijímá zleva vádí Nachal Chagav. Ústí zleva do vádí Nachal Secher.\n\n"}
{"id": "718542", "url": "https://cs.wikipedia.org/wiki?curid=718542", "title": "CASA C-212 Aviocar", "text": "CASA C-212 Aviocar\n\nCASA C-212 Aviocar je dvoumotorový turbovrtulový celokovový transportní hornoplošník kategorie STOL, vyvinutý a vyráběný ve Španělsku firmou CASA. Slouží jako vojenský pod označením T-12 a civilní stroj.\n\nProjekt C-212 Aviocaru pochází z roku 1964, kdy byl navržen jako lehký transportní letoun pro Španělské letectvo. Španělské ministerstvo letectví stroj C-212 objednalo 24. září 1968 jako náhradu zastaralých typů Junkers Ju 52 a Douglas DC-3.\n\nPrototyp poprvé vzlétl 26. března 1971 v Getafe. Druhý prototyp, dokončený v říjnu 1971, obdržel výkonnější americké pohonné jednotky Garrett AiResearch TPE331-5-251C o výkonu po 559 kW a v Getafe byla zahájena sériová výroba. Závod v Cádizu zhotovoval ocasní plochy a ze Sevilly se na linku přivážela křídla. Celkem tak bylo vyprodukováno 154 strojů prvního typu CASA C-212-100 Aviocar.\n\nVedle vojenské verze je také stroj nabízen jako devatenáctimístný dopravní letoun. Na základě dohody s indonéským výrobcem IPTN (dnes Indonesian Aerospace) byl letoun napřed montován z dovezených dílů a od roku 1976 stavěn licenčně v Indonésii v Bandungu pod označením NC-212. Indonéské Aviocary se rovněž vyvážely do Thajska, Bangladéše a Pákistánu.\n\nOd roku 1980 byly zahájeny dodávky modernizované verze CASA C-212-200 Aviocar s výkonnějšími turbovrtulovými jednotkami Garrett-AiResearch TPE331-10-501C se čtyřlistými vrtulemi Hartzell HC-B4NM-5AL o výkonu po 671 kW, které umožnily zvýšit maximální vzletovou hmotnost na 7300 kg. První exemplář vzlétl 30. dubna 1978,prvním uživatelem se stala společnost MedAvia na Maltě.\n\nKe konci roku 2002 bylo celkem postaveno 430 kusů C-212, z nich asi jedna třetina v civilních verzích.\n\nÚdaje dle\n\n\n\n\n"}
{"id": "718544", "url": "https://cs.wikipedia.org/wiki?curid=718544", "title": "Nachal Chagav", "text": "Nachal Chagav\n\nNachal Chagav ( נחל חגב) je vádí v jižním Izraeli, v severní části Negevské pouště.\n\nZačíná v nadmořské výšce přes 400 metrů západně od experimentální farmy Chavat Mašaš, nedaleko od křižovatky dálnice číslo 40 a lokální silnice číslo 224. Směřuje pak k severozápadu kopcovitou pouštní krajinou. Ústí zleva do vádí Nachal Hed.\n\n"}
{"id": "718546", "url": "https://cs.wikipedia.org/wiki?curid=718546", "title": "Nachal Zachal", "text": "Nachal Zachal\n\nNachal Zachal ( נחל זחל) je vádí v jižním Izraeli, v centrální části Negevské pouště.\n\nZačíná v nadmořské výšce přes 400 metrů severovýchodně od experimentální farmy Chavat Mašaš. Směřuje pak k západu kopcovitou pouštní krajinou. Poblíž dálnice číslo 40 ústí zprava do vádí Nachal Secher.\n\n"}
{"id": "718548", "url": "https://cs.wikipedia.org/wiki?curid=718548", "title": "Žákovská knížka", "text": "Žákovská knížka\n\nŽákovská knížka (hovorově poněkud expresivně \"žákajda\", zkratka ŽK) je dokument, určený zejména pro průběžné zaznamenávání školních výsledků. Je prostředkem k předávání informací mezi školou a rodiči. Najdeme v ní údaje o prospěchu a chování žáků, informace o důležitých školních, resp. třídních akcích a další pro školu a rodiče důležité záznamy. Slouží rovněž k omlouvání nepřítomnosti žáků. Může obsahovat též výňatky ze školního řádu, telefonní čísla a jiné informace týkající se školy. Okolnosti používání žákovské knížky bývají upraveny ve školním řádu.\n\nŽákovské knížky byly do škol v bývalém Československu zavedeny v roce 1951 a používají se dodnes. Dnešní žákovská knížka mívá např. tyto sekce: základní údaje, omluvný list, informace o prospěchu, jiná sdělení, slovní hodnocení, vlastní hodnocení žáka, čtvrtletní hodnocení, třídní schůzky, konzultační hodiny, apod. Vzhledem ke značnému rozšíření výpočetní techniky a internetu se přechází na žákovské knížky v elektronické podobě. Toto řešení však může přinést určité problémy s podepisováním rodičů.\n\nElektronická žákovská knížka je žákovská knížka, dokument v elektronické podobě. Rodiče do ní mají přístup pomocí počítače. Podepisování rodičů je zde možné pomocí grafického tabletu, možné je i podepisování pomocí certifikovaného elektronického podpisu rodičů, zabezpečeného heslem a schváleným školou.\n\n"}
{"id": "718549", "url": "https://cs.wikipedia.org/wiki?curid=718549", "title": "Drašarova lípa", "text": "Drašarova lípa\n\nDrašarova lípa je památný strom, který proslavila především spisovatelka Teréza Nováková románem Drašar. Strom roste mezi centry vesnic Pustá Rybná a Březiny, konkrétně v místě, kde při cestě z Rybné zelená turistická trasa dobočuje ze silnice vpravo, u domu číslo 67.\n\n\nStrom je v dobrém zdravotním stavu, otvor po vylomené kosterní větvi je zakrytý.\nLípa se ve 30. letech 20. století objevila na pohlednici (měla tehdy velmi pravidelnou vejčitou korunu), ve svém díle ji zachytil i akademický malíř Jaroslav Turek. Nejvíce ji však proslavila Teréza Nováková, která do chaloupky u lípy umístila část svého románu Drašar, který napsala podle skutečné události. Hlavní hrdina kněz a učitel Josef Václav Justin Michl (1810-1862), lidově zvaný Drašar, byl zamilovaný do dívky Míny, přednost však dal historii a jazykovědě a ve snaze stát se Jungmannovým nástupcem pracoval na společném slovanském jazyce. Mína na Drašara však nechtěla čekat, ten se setkává s nepochopením jak u rodiny, tak u církve a ani profesního úspěchu se mu nedostalo. Odstěhoval se proto do Březin, kde našel životní družku Josefu Maděrovou. Josefa však po porodu umírá, péči o dceru přebírá Drašarova sestra a on prožívá zbytek svého života v chaloupce u lípy, kde osamocen umírá. Dnes již chaloupka, kterou Nováková popisovala roku 1912, neexistuje.\n\n"}
{"id": "718550", "url": "https://cs.wikipedia.org/wiki?curid=718550", "title": "Nachal Mingar", "text": "Nachal Mingar\n\nNachal Mingar ( נחל מנגר) je vádí v jižním Izraeli, v centrální části Negevské pouště.\n\nZačíná v nadmořské výšce okolo 600 metrů na svazích hory Har Ecem v pohoří Reches Jerucham. Směřuje pak k jihozápadu kopcovitou pouštní krajinou. Zleva, od jihu, přijímá vádí Nachal Elem a ústí zleva do vádí Nachal Secher.\n\n"}
{"id": "718553", "url": "https://cs.wikipedia.org/wiki?curid=718553", "title": "Saalfelden am Steinernen Meer", "text": "Saalfelden am Steinernen Meer\n\nSaalfelden am Steinernen Meer je město v rakouské spolkové zemi Salcbursko v okrese Zell am See. Žije zde obyvatel.\n\n\n"}
{"id": "718554", "url": "https://cs.wikipedia.org/wiki?curid=718554", "title": "Ibadan", "text": "Ibadan\n\nIbadan je (po městech Lagos, Kano a Port Harcourt) čtvrtým nejlidnatějším městem v Nigérii a hlavním městem federálního teritoria Oyo. Leží v jihozápadní Nigérii, 128 km na severovýchod od hlavního města Nigérie Lagosu a je významným tranzitním bodem mezi pobřežím a severními oblastmi země. Město bylo založeno roku 1829 a nachází se v něm historicky nejstarší nigerijská univerzita.\n"}
{"id": "718560", "url": "https://cs.wikipedia.org/wiki?curid=718560", "title": "Amersfoort", "text": "Amersfoort\n\nAmersfoort je město v Nizozemsku.\n\nMá rozlohu 6 378 ha a 148 230 obyvatel (k 31. 12. 2011). Je druhým největším městem provincie Utrecht, zároveň je šestnáctým největším městem Nizozemska. Amersfoort je rostoucí město, jeden z největších železničních uzlů, důležité posádkové město a oblíbený turistický cíl.\n\nMěsto patří k nejstarším historickým sídlům v Nizozemí. Kromě bohatých prehistorických nálezů z období mezolitu má významnou archeologickou sbírku z období středověku a renesance. První písemný dokument se datuje rokem 1028. Město bylo z původně tržní osady vystavěno na pravoúhlém půdorysu a krátce nato se stalo sídlem biskupa.\nMěsto má na 400 architektonických a sochařských památek a patří k šesti nejvýznamnějším památkovým rezervacím Nizozemí. Dochovaly se jak středověké hradby, městské brány, tak kostely, radnice, trojí kasárna (z nichž jedna budova slouží jako vojenské muzeum), zbrojnice a komplexy tří stovek měšťanských domů propojených kanály s historickými můstky.\n\n\n\n"}
{"id": "718561", "url": "https://cs.wikipedia.org/wiki?curid=718561", "title": "Quai du Marché-Neuf", "text": "Quai du Marché-Neuf\n\nQuai du Marché-Neuf (\"nábřeží Na novém trhu\") je nábřeží řeky Seiny v Paříži. Leží ve 4. obvodu.\n\nNábřeží vede po jižním okraji ostrova Cité mezi mosty Petit-Pont a Saint-Michel. Začíná na křižovatce s ulicí \"Rue de la Cité\", kde proti proudu navazuje \"Promenade Maurice-Carême\" a končí u \"Boulevardu du Palais\", odkud dále pokračuje \"Quai des Orfèvres\".\n\nV roce 1804 zřídil policejní prefekt Dubois v domě č. 21 márnici, kterou v roce 1868 nechal baron Haussmann přeložit o něco dále na dnešní náměstí \"Square de l'Île-de-France\". Márnice se změnila na Ústav soudního lékařství, který dnes sídlí na Quai de la Rapée.\n\nV budovách na nábřeží sídlí Policejní prefektura.\n\n"}
{"id": "718564", "url": "https://cs.wikipedia.org/wiki?curid=718564", "title": "Tilburg", "text": "Tilburg\n\nTilburg (brabantsky: \"Tilbörg\") je město na jihu Nizozemska v provincii Severní Brabantsko. Město zahrnuje vlastní Tilburg a obce Udenhout a Berkel-Enschot. Celková rozloha Tilburgu je přibližně 119 km². Obyvatelstvo rychle rostoucího města k 31. srpnu 2017 tvořilo 214 381 lidí, město je druhým největším v provincii a šestým největším v Nizozemsku.\n\nTilburg leží uprostřed provincie Severní Brabantsko, mezi městy Breda na západě a 's-Hertogenbosch a Eindhoven na východě. S nimi je spojeno jak dálnicemi a železnicí, tak i lodními kanály.\n\nV Tilburgu je rozvinutý průmysl, mimo jiné chemický, výroba fotografických a kancelářských potřeb (Fuji), tiskárny a nachází se zde také velká jatka.\n\nNachází se zde Tilburská univerzita (Universiteit van Tilburg).\n\nV Tilburgu sídlí tyto sportovní kluby:\n\n\n\n"}
{"id": "718565", "url": "https://cs.wikipedia.org/wiki?curid=718565", "title": "Ansfelden", "text": "Ansfelden\n\nAnsfelden je město v rakouské spolkové zemi Horní Rakousy v okrese Linec-venkov.\n\nK 1. lednu 2018 mělo město 16 194 obyvatel.\n\nAnsfelden leží v centrální části Horních Rakous. Sousedí s obcemi Linz, Traun, Sankt Florian, Sankt Marien, Neuhofen an der Krems a Pucking.\n\nČásti obce: Ansfelden, Audorf, Berg, Fleckendorf, Freindorf, Fürhappen, Grabwinkel, Haid, Kremsdorf, Moos, Nettingsdorf, Rapperswinkel, Vordermayrberg und Weißenberg. Katastralgemeinden sind Ansfelden, Fleckendorf, Kremsdorf, Nettingsdorf a Rapperswinkel.\n\nNejvětší nadmořské výšky, 373 m n. m., dosahuje Zirnberg na území Nettingsdorfu.\n\nPoprvé je obec zmiňována v roce 788 až 91 pod jménem \"Albinsvelt\" v soupisu církevního majetku.\n\nZnak obec získala 27. září 1986 a 25. září 1988 se stala městem.\n\nV roce 2002 byl Ansfelden zaplaven, pod vodou bylo 20 % zástavby.\n\n\n\n"}
{"id": "718567", "url": "https://cs.wikipedia.org/wiki?curid=718567", "title": "Lovecký zámeček (Lednicko-valtický areál)", "text": "Lovecký zámeček (Lednicko-valtický areál)\n\nLovecký zámeček je jednou z drobných staveb Lednicko-valtického areálu. Klasicistní zámeček stojí při cestě z Lednice k Janohradu a do Kančí obory asi 2 km východně od Lednice. Byl postaven v letech 1805 - 1806 podle návrhu Josefa Hardmutha. Zámeček je volně stojící dvoupodlažní budova, v prvním patře portikus vymezený šesti toskánskými sloupy na hranolových podstavcích spojených kuželovou balustrádou, na nichž spočívá nízká střecha. Pod ním je v přízemí trojosé půlkruhově zaklenuté podloubí. \n\nStavba sloužila jako hájovna s bytem lovčího v přízemí a z terasy umožňovala panstvu sledovat parforsní hony konané na louce před hájovnou. Navazující osmiboký salon přístupný francouzským oknem poskytoval příležitostný útulek účastníkům honu k podávání občerstvení.\n\nBudova náležela po r. 1945 Krajskému středisku státní památkové péče v Brně a sloužila jako ornitologická pozorovatelna. Po r. 1990 byla prodána soukromému vlastníkovi.\n\nJe chráněn jako kulturní památka České republiky.\n\n"}
{"id": "718569", "url": "https://cs.wikipedia.org/wiki?curid=718569", "title": "Malá země", "text": "Malá země\n\nMalá země (rusky \"Малая земля\") je strategická oblast o rozloze zhruba 30 km čtverečních okolo mysu Myschako nedaleko ruského města Novorossijsk. 4. února 1943 se zde vylodila v týlu Wehrmachtu jednotka rudoarmějců vedená majorem Cezarem Kunikovem. Osm set vojáků se na malém území ubránilo německé a rumunské přesile 225 dní, dokud Sověti nedobyli Novorossijsk. Exklávě se začalo říkat \"Malá země\" v narážce na označení SSSR jako Velké země.\n\nBojů o Malou zemi se zúčastnil jako politruk pozdější sovětský vůdce Leonid Iljič Brežněv. Události popsal ve své autobiografické trilogii \"Malá země\", \"Vzkříšení\" a \"Celina\". Dobová propaganda proto význam operace zveličovala, jako by šlo o nejdůležitější událost války.\n\n\n"}
{"id": "718570", "url": "https://cs.wikipedia.org/wiki?curid=718570", "title": "Empoli", "text": "Empoli\n\nEmpoli je město v Toskánsku ve střední Itálii, zhruba 30 km na jihozápad od Florencie. Protéká jím řeka Arno.\n\nEmpoli je významným zemědělským centrem regionu.\n\nSousední obce: Capraia e Limite, Castelfiorentino, Cerreto Guidi, Montelupo Fiorentino, Montespertoli, San Miniato, Vinci\n\n\"Počet obyvatel\"\n\n\n\n"}
{"id": "718571", "url": "https://cs.wikipedia.org/wiki?curid=718571", "title": "Yoü and I", "text": "Yoü and I\n\n„Yoü and I“ je čtvrtý singl z alba \"Born This Way\" americké zpěvačky Lady Gaga, jež byl vydán 23. srpna 2011. Produkce se ujal kromě interpretky také Robert Lange. Písmeno \"ü\" je v do názvu vloženo pro jejího přítele Lüca Carla. Ve čtyřech příbězích prozrazuje zpěvačka svůj pohled na skutečnou lásku. Proto se stylizuje do různých rolích: robota, muže, panenky či mořské panny. Od data vydání do 19. října se singlu v USA prodalo cca 1,3 milionů kusů, čímž se tak stal již 10. singlem v historii, kterého se prodalo v USA přes 1 million kusů.\n\n"}
{"id": "718572", "url": "https://cs.wikipedia.org/wiki?curid=718572", "title": "Promenade Maurice-Carême", "text": "Promenade Maurice-Carême\n\nPromenade Maurice-Carême je nábřežní ulice v Paříži. Leží ve 4. obvodu. Ulice byla 13. června 2000 pojmenována podle belgického spisovatele Maurice Carêma (1899-1978).\n\nUlice se nachází na jižním okraji ostrova Cité a je vymezena mosty Pont au Double a Petit-Pont. Ulice vede po nábřeží Seiny, z druhé strany se nachází náměstí \"Place du Parvis-Notre-Dame\". Začíná u mostu Pont au Double, kde proti proudu navazovalo do roku 1911 \"Quai de l'Archevêché\" (dnes \"Square Jean-XXIII\") a končí u křižovatky s ulicí \"Rue de la Cité\", odkud dále pokračuje \"Quai du Marché-Neuf\".\n\n"}
{"id": "718573", "url": "https://cs.wikipedia.org/wiki?curid=718573", "title": "CHAdeMO", "text": "CHAdeMO\n\nCHAdeMO je obchodní jméno elektrického rozhraní systému správy baterií pro elektromobily. Přes toto rozhraní vyvinuté v Japonsku lze dobíjet akumulátory elektrických vozidel stejnosměrným proudem příkonem až 62,5 kW.\n\nCHAdeMO je zkratka výrazu \"CHArge de MOve\" nebo také \"Charge for moving\"; nabít pro pohyb. Může také být odvozeno od japonské fráze: \"O cha demo ikaga desuka\", což ve volném překladu má znamenat „\"Nedáte si šálek čaje?\"“ Přeneseně má název vystihovat, že elektromobil s prázdnými bateriemi dobijete během 15 až 30 minut na 80 % kapacity. \n\nČleny konsorcia, které vyhlásilo zavedení standardu CHAdeMO 15. března 2010, jsou firmy TEPCO (The Tokyo Electric Power Company); Nissan; Mitsubishi a Fuji Heavy Industries (výrobce vozidel značky Subaru). Později se připojila firma Toyota.\n\nPři využití CHAdeMO protokolu se propojuje systém správy baterie elektromobilu s počítačem rychlonabíjecí stanice do master-slave systému. Systém v elektromobilu (Master) hlásí do nabíjecí stanice (Slave):\nNabíjecí stanice následně přizpůsobí nabíjecí hodnoty předaným parametrům akumulátoru. Parametry nabíjení jsou řízeny tak, aby dobíjení proběhlo rychle a úspěšně.\n\nProtokol CHAdeMO je kompatibilní s japonskými vidlicemi (konektory) energetické firmy TEPCO, může být používán s vidlicemi podle evropských standardů (Mennekes) nebo s vidlicemi podle norem používaných v USA. Japonské elektromobily jako Nissan Leaf nebo Mitsubishi i-MEV jsou pro nabíjení podle tohoto protokolu vybaveny již od výrobce.\n"}
{"id": "718574", "url": "https://cs.wikipedia.org/wiki?curid=718574", "title": "Venlo", "text": "Venlo\n\nVenlo je město v Nizozemsku. Leží na jihovýchodě země v provincií Limburg, má 92 080 obyvatel. Městem protéká řeka Máza.\n\n\n"}
{"id": "718575", "url": "https://cs.wikipedia.org/wiki?curid=718575", "title": "Hohenems", "text": "Hohenems\n\nHohenems je město v rakouské spolkové zemi Vorarlbersko v okrese Dornbirn.\n\nÚzemí města tvoří jediné katastrální území. Leží v údolí Rýna v nadmořské výšce 432 m n. m., u státní hranice se Švýcarskem. Poblíž města se nachází letiště. Žije zde obyvatel.\nPanství proslavil šlechtický rod Hohenemsů. Jako první se připomínají Wolf Dietrich z Embsu (1507-1538), vojevůdce španělského vojska císaře Karla V. a jeho manželka Klára, rozená Medicejská. Její bratr byl roku 1559 zvolen papežem a přijal jméno Pius IV. Wolfův syn, voják Jakub Hanibal I. z Hohenemsu (1530-1587) byl roku 1560 povýšen do hraběcího stavu a polepšil si jméno na Hohensems. Roku 1565 se oženil s Hortensií Boromejskou, sestrou sv. Karla Boromejského. Jakub Hanibal I. velel papežskému vojsku, mj. při vítězství v bitvě u Lepanta, roku 1573 bojoval proti povstání v Nizozemí. Na hrad si pozval dvorního malíře Anthoni Bayse (1543-1615), který vytvořil veliký skupinový portrét zahradní slavnosti a tři další rodinné portréty, převezené později na zámek v Bystrém u Poličky a dochované do současnosti v muzeu v Poličce.\nJakubův syn Kašpar z Hohenemsu (1573-1640) dokončil stavbu renesančního zámku v Hohenemsu, vybavil interiéry. Jeho syn Jakub Hanibal II. z Hohenemsu (1595-1646) se roku 1616 oženil s kněžnou Annou Sidonií z Těšína a Velkého Hlohova, třicetiletá válka však vzestup rodu i hradu zastavila.\n\n\n\n\n\n\n"}
{"id": "718578", "url": "https://cs.wikipedia.org/wiki?curid=718578", "title": "Čínsko-vietnamská válka (1406–1428)", "text": "Čínsko-vietnamská válka (1406–1428)\n\nČínsko-vietnamská válka probíhající v letech 1406-1428 byl konflikt mezi čínskou říší Ming a Vietnamem (státem Đại Việt). Cílem mingské říše bylo připojení Vietnamu, přechodně dosáhla úspěchu, nakonec však Vietnamci uhájili svou samostatnost.\n\nVálku vyvolala změna vládnoucí dynastie ve Vietnamu. Říše Ming neuznala legitimitu nové dynastie Ho, nastolené roku 1400 a požadovala návrat předchozí dynastie Trần. Poté co byly její požadavky odmítnuty, reagovala roku 1406 invazí do Vietnamu. Po jeho dobytí z obsazeného území vytvořila provincii Ťiao-č', která se stala čtrnáctou provincií mingské říše. Proti čínské nadvládě vypukla povstání vedená princi rodu Trần, byla poražena, ale další povstání vedené od roku 1418 Lê Lợim už Číňané nebyli schopni potlačit. V důsledku vojenských neúspěchů a pod tíhou výdajů na válku se nakonec mingská armáda roku 1428 z Vietnamu stáhla. Neúspěch ve Vietnamu podlomil autoritu říše Ming v jihovýchodní Asii.\n\nĐại Việt (tj. Vietnam, zahrnující ovšem pouze severní část dnešního Vietnamu) byl od 10. století na Číně politicky nezávislý, nicméně silně ovlivněný čínskou kulturou. Zakladatel čínské říše Ming, císař Chung-wu (vládl 1368–1398), považoval náklady na expanzi za vyšší než užitek plynoucí z připojení, pro něj, „barbarských a zaostalých“ zemí a proto zařadil Đại Việt mezi země, které nemají jeho nástupci dobývat.\n\nV 90. letech 14. století císařové Đại Việtu z dynastie Trần ztratili moc ve prospěch ministra Lê Quý Ly (1335–1407, od roku 1400 Hồ Quý Ly). Ten vyvolal nevoli migské vlády, když překročil hranice na severu a obsadil okres S’-ming v Kuang-si, na jihu byl Vietnam opakovaně napadán Čampou až do roku 1390, kdy se Čamové stáhli poté, co jejich král padl v boji. Roku 1400, v době občanské války v Číně, Hồ Quý Ly svrhl dynastii Trần a prohlásil se císařem nové dynastie Hồ, přičemž název státu změnil na Đại Ngu. Roku 1402 abdikoval ve prospěch syna Hồ Hán Thươnga, moc však držel stále. V květnu 1403 vyslal do Nankingu k císaři říše Ming Jung-lemu poselstvo s žádostí o uznání vlády svého syna s odůvodněním, že předešlá dynastie vymřela a jeho syn byl synovec trầnského císaře.\n\nV říjnu 1404 ale do Nankingu přijel Trần Thiên Bình, princ svržené dynastie, obvinil Hồ Quý Lya ze zrady právoplatného vládce a žádal o své nastolení na trůn. Císař roku 1405 uznal nárok Trần Thiên Bìnha a vyzval Hồ Quý Lya k témuž. Tomu nezbylo než se přiznat ke svým zločinům a souhlasit se znovunastolením Trầnů. Na jaře 1406 se Trần Thiên Bình vydal do Vietnamu, ale 4. dubna, vzápětí po překročení čínsko-vietnamské hranice, byl Hồovými Vietnamci i s většinou čínské eskorty zabit. Když zpráva o masakru dospěla do Nankingu, císař Jung-le, nepřátelsky naladěný vůči Vietnamcům kvůli vpádům do Čampy, Kuang-si a Jün-nanu, rozhodl o jejich potrestání.\n\nDne 11. května 1406 Jung-le jmenoval Ču Nenga, vévodu z Čcheng, velitelem trestné expedice a zkušené generály Čang Fua a Mu Šenga jeho zástupci. Ču Neng zemřel v listopadu, ještě před přechodem hranic, poté druzí dva veleli společně. V čele 215 tisíc mužů zaútočili z Jün-nanu a Kuang-si. Útok byl rychlý a úspěšný. 19. listopadu 1406 mingské oddíly překročily hranice a už 20. a 26. ledna 1407 dobyly obě hlavní města Vietnamu (Dong-do, Východní hlavní město, tj. dnešní Hanoj a Tay-do, Západní hlavní město).\n\nHồ Quý Ly s rodinou ustoupil na jih, kde zorganizoval novou armádu. Válka trvala ještě šest měsíců, než byl Hồ Quý Ly a jeho syn poraženi a 16. června 1407 zajati a odvedeni do Nankingu. Čang Fu shromáždil zbylé stoupence Trầnů a zorganizoval jejich petici za připojení Vietnamu k říši Ming. Jung-le, potěšený snadným vítězstvím, 5. července 1407 oficiálně začlenil Vietnam do mingské říše jako provincii Ťiao-č' a začal budovat administrativu. Čang Fu rozdrtil zbylý odpor a roku 1408 se s většinou armády vrátil do Číny.\n\nRychlé dobytí Vietnamu v letech 1406–1407 je mezi čínsko-vietnamskými konflikty od 10. do 20. století, ve kterých zpravidla Vietnam uhájil svou nezávislost, naprosto ojedinělé. Zhroucení vietnamské obrany přes pečlivou několikaletou (od roku 1401) přípravu ovlivnilo několik faktorů. Na straně obránců jejich averze vůči nové dynastii, nízká morálka a špatné velení Hồ Quý Lya. Na straně útočníků schopní generálové, zejména Čang Fu a kvalitní výzbroj mingských armád, především převaha ve střelných zbraních a dělostřelectvu. Střelné zbraně byly zvláště efektivní proti vietnamské pěchotě i slonům, v minulosti nebezpečné úderné síle. Mingští dělostřelci drtili vietnamské loďstvo v říčních bitvách.\n\nVietnam byl nyní jako provincie Ťiao-č' součástí říše Ming, rovnocennou s ostatními provinciemi. Provincie byla rozdělena na 41 podprefektur a ty na 208 okresů. V čele provincie stál bývalý ministr Chuang Fu, který však měl s mingským dvorem problematické vztahy. Budovala se zde administrativa, složená jak z čínských, tak z vietnamských úředníků. Budoucí úředníci se vzdělávali v konfuciánských školách, kde vyučovali čínští učitelé. Obyvatelstvo bylo podrobeno daním a pracovním povinnostem obvyklým v Číně. Byly také zorganizovány kolonie vojenských rolníků, které ale nikdy nebyly schopny vyprodukovat dost potravin pro zásobování armády rozmístěné ve Vietnamu. Potraviny, výzbroj i výstroj musely být se značnými náklady dodávány z Číny. Naopak vietnamští odborníci byli odesíláni do Číny, už roku 1407 bylo do Nankingu posláno 7600 obchodníků a řemeslníků, vietnamský eunuch Žuan An byl hlavním architektem rozvrhujícím novou mingskou metropoli – Peking.\n\nI po připojení k říši zůstal Vietnam pro Číňany cizí zemí, kam byli důstojníci posíláni za trest a místa v civilní správě mnohdy obsazována neúspěšnými kandidáty úřednických zkoušek.\n\nV září 1408 Trần Ngỗi zahájil protičínský odboj a na obsazeném území vyhlásil obnovenou říši Đại Việt. K potlačení povstání byl do Vietnamu vyslán z Jün-nanu Mu Šeng. Ale povstalci využívali znalosti prostředí i podpory obyvatel a Mu Šengově armádě se ubránili. Začátkem 1409 se na bojišti objevil Čang Fu, kterému se v prosinci 1409 podařilo Trần Ngỗie porazit a zajmout, načež byl odvolán na mongolskou hranici.\n\nBoje však neutichly – do čela rebelů se postavil Trần Quý Khoáng, synovec Trần Ngỗie. Mingský dvůr mu nabídl hodnost guvernéra provincie, ale Trần Quý Khoáng odmítl a válka trvala. Čang Fu se s posilami vrátil začátkem roku 1411, dvakrát porazil povstalce a dobyl jejich hlavní město Nghệ An (které Číňané ztratili už 1408). Boje však pokračovaly. Roku 1414 mingská vojska obsadila čtyři prefektury na jihu Vietnamu, v minulosti dobyté Vietnamci na Čampě. Neobratná mingská diplomacie ale zhoršila vztahy s Čampou, když odmítla její žádost o navrácení těchto území. Obrat ve válce nastal roku 1414, kdy byl (30. března 1414) Trần Quý Khoáng zajat. Poté vietnamský odpor zeslábl a roku 1416 byla většina mingské armády stažena.\n\nKlid však dlouho nevydržel. Do Vietnamu byl vyslán eunuch Ma Čchi, jehož požadavky na mimořádné dávky a odvody vyvolaly nespokojenost obyvatelstva. Když v únoru 1417 přijel Li Pin náhradou za Čeng Fua, situace se už zhoršovala. Koncem roku 1417 se Vietnamci, mnohdy vojenští i civilní úředníci jmenovaní mingskou vládou, opět začali bouřit. Do čela rebelů se postavil Lê Lợi, který bojoval už pod Trần Quý Khoángem a nyní se prohlásil králem. Po prohraných bitvách (1419 a 1420) se obrátil ke guerillové taktice umožněné podporou obyvatel. Přes masívní nasazení vojsk Číňané nedokázali Vietnamce porazit. Roku 1422 zemřel Li Pin a o dva roky později i císař Jung-le, hlavní zastánce expanzívní politiky na migském dvoře.\n\nCísař Chung-si roku 1424 odvolal Chuang Fua, spravujícího provincii, nahradil ho Čchien Č', hrabě Žung z Čchang. Odvolání zkušeného a v provincii respektovaného guvernéra byla podle historiků hrubá chyba. Čchien Č' byl neúspěšný, vzhledem k problémům se zásobami a neznalosti místních poměrů, proto byl 8. května 1426 z rozhodnutí císaře Süan-te nahrazen generálem Wang Tchungem. Současně císař oznámil ministrům své rozhodnutí ukončit válku ve Vietnamu. Ministři Ťien I a Sia Jüan-ťi požadovali pokračování války, zatímco Jang Š'-čchi a Jang Žung podpořili císaře. Nakonec bylo rozhodnuto posílit armádu ve Vietnamu – o 20 tisíc vojáků z Číny a 30 tisíc Vietnamců naverbovaných na místě. Zmobilizováni byli i vojenští rolníci, což přineslo zhoršení zásobovací situace vojsk.\n\nNyní již armáda Lê Lợiho zesílila a ani výzbrojí nezaostávala na mingskými vojsky. která se z větší části skládala z Vietnamců vedených čínskými důstojníky. V zimě Lê Lợi zaútočil na mingské posádky a porazil je v několika bitvách, přičemž mingské síly ztratily desítky tisíc vojáků. V lednu 1427 císař rozhodl o vyslání silných posil do Vietnamu, jejich velitelem jmenoval Liou Šenga. Současně vyslal do Vietnamu Chuang Fua. V dubnu 1427 po několikaměsíčním obléhání Vietnamci dobyli pevnost Xuong-giang. Dobytí silně opevněného města znamenalo přelom ve válce – přechod od guerilly k regulérní armádě schopné otevřeně se postavit nepříteli. V září 1427, když se stopadesátitisícová Liou Šengova armáda přiblížila k hranicím, poslal Lê Lợi neočekávaně poselství k mingskému dvoru, ve kterém navrhl uznání Trần Cảoa, potomka dynastie Trần, jako panovníka, pokud Číňané zaručí Vietnamu autonomii. O několik dní později byla Liou Šengova armáda poražena a ztratila 70 tisíc mužů. Wang Tchung poté ze své vůle souhlasil s Lê Lợiovými podmínkami a začal ustupovat do Číny. Mingský dvůr se o Lê Lợiově nabídce dozvěděl až 16. listopadu, měsíc po Liou Šengově porážce. Ministři byli v názorech na konflikt rozděleni stejně jako dříve, ale císař Lê Lợiho návrh na restauraci dynastie Trần akceptoval a v prvních měsících roku 1428 mingský vojenský i civilní personál odešel z Vietnamu. Lê Lợi však po svém vítězství čínským vyslancům oznámil že Trần Cảo zemřel a vládnout bude sám. Navíc odmítl repatriaci zbylých čínských vojáků a úředníků.\n\nCísař Süan-te požadoval restauraci dynastie Trần i roku 1428 a 1429. Až roku 1431 po obdržení pokorného dopisu Lê Lợiho uznal jeho vládu nad Vietnamem \"de facto\" (jako „správce záležitostí Annamu“, ne však jako krále). Teprve roku 1436 nový císař Jing-cung uznal Lê Lợiova nástupce panovníkem Vietnamu.\n\nV důsledku čínské okupace Vietnamu byl obnovený vietnamský stát mnohem pokročilejší ve vojenské oblasti, zvláště co se týče kvality střelných zbraní, což mu umožnilo během 16. století rozhodnout věky trvající války s Čampou ve svůj prospěch. Dvacetileté přičlenění k říši Ming též hluboce zasáhlo vietnamskou kulturu a správní postupy.\n"}
{"id": "718579", "url": "https://cs.wikipedia.org/wiki?curid=718579", "title": "Child", "text": "Child\n\nChild nebo Childe [\"čajld\"] (angl. dítě) může znamenat:\n\n\n"}
{"id": "718581", "url": "https://cs.wikipedia.org/wiki?curid=718581", "title": "Zánik domu Usherů", "text": "Zánik domu Usherů\n\nZánik domu Usherů (povídka byla přeložena do češtiny nebo slovenštiny i pod názvy Zánik domu Usherovského, Zkáza Domu Usherů, Pád domu Usherů a Zánik domu Usherova, název anglického originálu zní The Fall of the House of Usher) je hororová povídka amerického spisovatele a literárního teoretika Edgara Allana Poea z roku 1839.\n\nHororový příběh je vyprávěn nejmenovaným mužem, jenž obdrží naléhavý dopis od přítele z dětství Rodericka Ushera, v němž jej žádá, aby jej přijel navštívit. Vypravěč se vydá za přítelem, který žije ve starém ponurém sídle a shledá jej ve špatném psychickém stavu. Ačkoli je rod Usherů vážený, je o něm známo, že jeho členové trpí duševními indispozicemi. Vypravěč si toho ihned povšimne – nejen na stavu svého přítele, nýbrž i na jeho sestře Madeline.\n\nPovídka byla několikrát zfilmována.\n\nVypravěč příběhu obdrží jednoho dne naléhavý dopis od svého přítele z dětství Rodericka Ushera, aby jej přijel navštívit do jeho sídla. Žádá jej o pomoc, trpí nervovou rozrušeností a doufá, že mu společnost jediného přítele přinese úlevu.\n\nMuž se vydá na cestu a jakmile k večeru dorazí ke starobylému domu rodu Usherů, padne na něj podivná tíseň. Jakoby měl dům se sousedním močálem temnou moc přivolávat chmury. Na mysl mu vyvstane představa, že dům obklopují tíživé výpary rozkladu, hnijící ovzduší s nádechem barvy olova.\n\nO váženém rodu Usherů je známo, že slul odnepaměti přehnanou citlivostí, jež se projevovala v četných uměleckých dílech, zájmem o složité formy hudby a štědrou dobročinností.\n\nSluha návštěvě odebere koně a komorník muže doprovodí k Roderickovi. Jak je překvapen proměnou posledního z Usherů! Před ním stojí lidská troska, mrtvolně bledá pleť, velké oči, tenké bledé rty, tenké měkké vlasy povlávající kolem lebky s nepřiměřeným rozpětím. Roderick jej srdečně vítá, v jeho tváři je upřímnost. Velmi záhy návštěvník pozná další rysy povahy svého přítele – rozpolcenost, ustavičnou úzkost a zádumčivost. Usher jej informuje o své chorobě a utkvělé obavě, že brzy zemře. Má pocit, že toto prastaré sídlo nad ním získalo nějakým způsobem moc a opanovalo jeho životní elán. K neblahým psychickým náladám přispívá i špatný zdravotní stav jeho milované sestry Madeline, vleklá choroba ji velmi oslabuje a přivádí dnem ode dne blíž k náruči smrti.\n\nNávštěvník se snaží přítele rozptýlit. Společně se věnují četbě či předčítání, Usher hraje na kytaru a zpívá improvizovaný text, maluje. Při vzájemných rozhovorech vysloví názor, že schopnost vnímání má i rostlinstvo – a také určité nerosty. Tato jeho víra pramení z přesvědčení, že strašlivá síla starodávného sídla ovládá jeho mysl.\n\nKdyž Madeline zemře, Roderick vysloví přání uložit její tělo dočasně do rodinné kobky. Společně se svým přítelem ji dopraví do temného vlhkého sklepení a na okamžik pohlédnou zesnulé do tváře. Následující dny trápí Ushera žal a během jedné noci, kdy venku zuří bouře, navštíví přítele v jeho komnatě. Ten se rozhodne předčítat mu úryvky z knihy Launcelota Canninga. Jak pokračuje v četbě, Roderick se podivně chvěje a pohupuje. Zdá se, že odněkud z domu vycházejí zvuky, které se téměř shodují s příběhem knihy. V jednu chvíli Usher vyskočí a vykřikne \"„Ne Ethelred, ale Madeline je za dveřmi! Cožpak nepoznám ten tlukot jejího srdce? Chvátá mi vyčíst, jak jsem si pospíšil s pohřbem!“\"\n\nDveře se otevřou a vyzáblé tělo Madeline v zakrváceném rubáši padne na jejího bratra, jenž se kácí k zemi mrtev. Vypravěč na nic nečeká, prchá z děsivého domu, skočí na koně a ujíždí pryč. Když se ohlédne, spatří rozpadající se dům, jejž pohlcují vody černého močálu.\nZ různých často se opakujících témat v díle E. A. Poea lze v povídce \"Zánik domu Usherů\" nalézt:\n\nV povídce jsou jmenováni různí autoři a jejich díla:\n\n\n\nČesky nebo slovensky vyšla povídka v následujících sbírkách či antologiích:\n\nPod názvem Zánik domu Usherů:\n\nPod názvem Zkáza Domu Usherů:\n\nPod názvem Zánik domu Usherovského:\n\nPod názvem Pád domu Usherů:\n\nPod názvem Zánik domu Usherova:\n\n\n"}
{"id": "718588", "url": "https://cs.wikipedia.org/wiki?curid=718588", "title": "Vysoká Běta (Šumavské podhůří)", "text": "Vysoká Běta (Šumavské podhůří)\n\nVysoká Běta (německy \"Hohe Liesel\") s nadmořskou výškou 803,8 m je hora v Buglatské vrchovině, která je součástí Šumavského podhůří. Leží 19 km západně od Českých Budějovic, na rozhraní katastrálních území Lipanovice a Jaronín. Je šestým nejvyšším vrcholem okresu České Budějovice. Zvedá se 400 metrů nad blízkým rybníkem Dehtář v Českobudějovické pánvi.\nV roce 1960 stála na vrcholu čtyřpodlažní dřevěná triangulační věž. V té době byla již značně nakloněná, proto byla záhy stržena.\n\nV současnosti je vrchol porostlý lesem a bez výhledu, přestože kdysi zde byl kruhový rozhled. Výhledy na Lhenicko, Libín a Helfenburk se otevírají z modré turistické stezky, vedoucí po západním úbočí Vysoké Běty.\n\nRostou zde rozsáhlé bučiny, které vytvářejí enklávy s druhově pestrou skladbou fauny a flóry. Na jihovýchodním úbočí byla v roce 1989 vyhlášena stejnojmenná přírodní rezervace o rozloze 24 ha.\n\nNa vrchol vedou neznačené cesty z jihozápadních cípů návsí v Lipanovicích i Dobčicích. Modrá turistická značka z Horních Chrášťan vede po západním úbočí na rozcestí Pod Vysokou Bětou.\n\n"}
{"id": "718591", "url": "https://cs.wikipedia.org/wiki?curid=718591", "title": "Adolf Wenig", "text": "Adolf Wenig\n\nAdolf Wenig (13. srpna 1874, Staňkov u Horšovského Týna – 19. března 1940, Praha) byl český spisovatel, pedagog, libretista a překladatel z francouzštiny. Byl bratrem výtvarníka Josefa Weniga, otcem spisovatele Dr. Jana Weniga a dále otcem výtvarníka Adolfa Weniga. Sestra Růžena se provdala za divadelního historika Vojtěcha Kristiána Blahníka.\n\nPocházel z učitelské rodiny ze Staňkova, kde jeho otec a předtím i děd působili jako řídící učitelé. Když vychodil obecnou školu, poslal ho otec na studia do Domažlic, kde byl ubytován u krejčího Votruby (bylo tehdy zvykem, že menší řemeslníci a úředníci ubytovávali přespolní studenty). Toto období bylo poměrně obtížné, Votrubova manželka na něm velice šetřila (podle slov jeho matky bylo skrze krajíce Votrubovou ukrojené vidět až ke kostelu) a krátce nato zemřel i jeho otec.\n\nMatka Adolfa Weniga Marie Wenigová (rozená Schubertová, 1846-1917), která kromě něj měla ještě další tři děti, se odstěhovala ke svému bratrovi Františku Adolfu Šubertovi do Prahy. Od roku 1888 již byla s dětmi policejně hlášena sama. Proto se Adolf Wenig musel vzdát svého snu – studií na univerzitě. Dostudoval nižší střední školu na Smíchově, následně Pražský učitelský ústav a šel učit – nejprve na Žižkov, poté na Vinohrady.\n\nDne 21. února 1903 se oženil s Pavlou (Paulinou) Korbovou (30. červenec 1880 – 26. březen 1963), dcerou pražského obchodníka. Od roku 1904 bydleli manželé Wenigovi v Praze na Vinohradech na Korunní třídě číslo 71, 13. července 1905 se jim narodil syn Jan, pozdější spisovatel dr. Jan Wenig. Adolf Wenig tehdy pracoval jako učitel na škole v Čelakovského ulici.\n\nVe volném čase se věnoval spisovatelské činnosti, především knihám pověstí, na nichž spolupracoval i se svým bratrem Josefem, který k nim často vytvářel ilustrace. Většina rukopisů byla psána ručním tiskacím krasopisem, psací stroj začal používat teprve na sklonku života.\n\nLiterární dílo Adolfa Weniga je rozsáhlé (databáze NK ČR eviduje 189 vydaných titulů) a proto je níže uveden pouze výběr a první vydání vybraných titulů v češtině. Napsal řadu knih pro děti (byl vůbec jedním z prvních spisovatelů, kteří tvořili kvalitní dětskou literaturu), posbíral a sepsal řadu českých pověstí; na jeho libreto \"Čert a Káča\" složil Antonín Dvořák známou operu.\n\n\nAdolf Wenig byl též autorem nebo překladatelem textů řady písní a árií (např. z \"Polské krve\" Oskara Nedbala).\n\n\n\n"}
{"id": "718592", "url": "https://cs.wikipedia.org/wiki?curid=718592", "title": "Submukózní plexus", "text": "Submukózní plexus\n\nPlexus submucosus (česky: podslizniční nervová pleteň, též plexus Meissneri, tedy Meissnerova pleteň – podle G. Meissnera) je autonomní nervová pleteň ve stěně trávicí trubice obratlovců. Spolu s myenterickým plexem tvoří tzv. enterický nervový systém, nacházející se v trávicí trubici od jícnu až po konečník. \"Plexus submucosus\" se soustředí v oblasti podslizničního vaziva (v submukóze) a má důležitou roli v řízení sekrece látek do střevní dutiny a v regulaci prokrvenosti stěny střev. Typicky pracuje na lokální úrovni, což je v protikladu k myenterickému plexu. Může pracovat nezávisle na vnějších signálech, ale obvykle je pod kontrolou sympatiku a parasympatiku.\n"}
{"id": "718599", "url": "https://cs.wikipedia.org/wiki?curid=718599", "title": "Liga mistrů CAF 2010", "text": "Liga mistrů CAF 2010\n\nRočník 2010 Ligy mistrů CAF byl 14. ročníkem klubové soutěže pro nejlepší africké fotbalové týmy. Vítězem se stal tým TP Mazembe, který obhájil titul a zároveň postoupil na Mistrovství světa ve fotbale klubů 2010.\n\nZápasy hrány od 12. do 28. února.\n\nZápasy hrány mezi 19. březnem a 4. dubnem.\n\nZápasy hrány od 23. dubna do 9. května. Poražení z této fáze postoupili do 3. kola Poháru CAF.\n\nHráno mezi 18. červencem a 19. zářím.\n\nHráno od 1. do 17. října.\n\nÚvodní zápas 31. října, odveta 13. listopadu.\n"}
{"id": "718602", "url": "https://cs.wikipedia.org/wiki?curid=718602", "title": "Vojtěch Belling", "text": "Vojtěch Belling\n\nVojtěch Belling (* 31. března 1981 Mělník) je český politolog, historik, právník a vysoký státní úředník. Od září 2011 do února 2014 byl státním tajemníkem pro EU při Úřadu vlády ČR. V současnosti působí jako ředitel sekce regulace a mezinárodní spolupráce v České národní bance a je docentem politologie na Univerzitě Jana Evangelisty Purkyně v Ústí nad Labem.\n\nPo maturitě na Gymnáziu Jana Keplera v Praze v roce 1999 vystudoval mezinárodní teritoriální, německá a rakouská studia na Fakultě sociálních věd Univerzity Karlovy (Mgr., PhDr.), souběžně magisterské studium historie na Filozofické fakultě UK a následně právo na Právnické fakultě UK. Mezi lety 2006–2010 absolvoval doktorské studium na FSV UK (PhD.). Za svou disertační práci získal Bolzanovu cenu za r. 2010 udělovanou rektorem Univerzity Karlovy. V roce 2016 se habilitoval na Masarykově univerzitě v oboru politologie. V letech 2007–2010 pobýval na dlouhodobém výzkumném pobytu na Institutu politických věd Univerzity v Heidelbergu, kde přednášel politickou teorii. Vedle toho absolvoval studijní pobyt na Univerzitě Ludvíka Maxmiliána v Mnichově (2002), měsíční stáž k problematice evropského práva pro mladé diplomaty na Katolické univerzitě v Lovani (2003), vědeckou stáž na Institutu für Zeitgeschichte v Mnichově (2006) a výzkumný pobyt na Ruprecht-Karls-Universität v Heidelbergu (2006 až 2009). Absolvoval rovněž badatelské pobyty v Kostnici a ve Vídni v letech 2000 a 2001. Mluví plynně francouzsky, německy, anglicky a ovládá základy ruštiny, nizozemštiny a klasickou latinu a starořečtinu.\n\nV letech 2002– 2004 pracoval na Ministerstvu zahraničí ČR nejprve jako referent, následně analytik a poradce, mezi léty 2006-2007 působil na Ministerstvu práce a sociálních věcí jako externí poradce ministra práce a sociálních věcí Petra Nečase pro oblast evropské rodinné politiky. (Na MPSV byl již předtím v roce 2004 vedoucím oddělení rodinné politiky a hlavním redaktorem Národní zprávy o rodině schválené vládou na podzim 2006.) Od r. 2004 přednášel na Vysoké škole finanční a správní, později též na Právnické fakultě Univerzity Karlovy a na Vysoké škole veřejné správy a mezinárodních vztahů v Praze. V letech 2005 - 2007 pracoval rovněž jako analytik Občanského institutu. Byl členem Vědecké rady Ministerstva zahraničních věcí (2004 – 2006) a je členem Rady Česko-německého diskusního fóra (funkční období 2002 – 2004, 2004 – 2006 a 2011 - 2012) a redakční rady časopisu \"Mezinárodní politika\" (od roku 2004), působil jako stálý host Rady Česko-německého diskusního fóra (2006–2008, 2008–2010).\n\nOd roku 2000 do r. 2005 byl členem zahraniční komise KDU-ČSL, od roku 2002 do r. 2004 pak místopředsedou Junior klubu křesťanských demokratů pro zahraniční otázky a předsedou zahraniční komise JKKD. Od r. 2007 je nestraník.\n\nOd října 2010 pracoval jako vrchní ředitel Sekce pro evropské záležitosti při Úřadu vlády ČR, poté, co do této instituce nastoupil jako zástupce ředitele odboru a posléze ředitel odboru již dříve za úřednické vlády, v době kdy úřad ministra pro evropské záležitosti zastával Štefan Füle. Nečasův kabinet na svém zasedání 31. srpna 2011 schválil vytvoření postu státního tajemníka pro Evropskou unii, do níž byl jmenován právě Belling. Novou funkci, jejíž nositel vykonává dosavadní kompetence ředitele uvedené sekce, bylo dle premiéra a vlády zapotřebí. V reakci na vytvoření této funkce, kterou vláda schválila na svém zasedání bez účasti ministrů za TOP 09, se ministr Karel Schwarzenberg rozhodl zřídit pozici státního tajemníka pro EU i při Ministerstvu zahraničí ČR a do této funkce jmenovat svého náměstka Jiřího Schneidera. Tato funkce státního tajemníka pro EU při MZV byla zrušena v září 2013.\n\nOd 2. září 2014 nastoupil na pozici ředitele odboru Evropské unie a mezinárodních organizací do České národní banky. Od 1. července 2018 byl jmenován ředitelem sekce regulace a mezinárodní spolupráce. \n\nJe držitelem důstojnického kříže Řádu za zásluhy uděleného prezidentem Maďarské republiky.\n\nVojtěch Belling publikoval řadu studií z historie, práva a politologie, zvláště k problematice politické teorie a právní filosofie a dále i rodinné politiky v Evropské unii, a to v několika sbornících a v řadě časopisů (\"Paginae Historiae\", \"Politologický časopis\", \"Ústecký sborník historický\", \"Studia germanica et austriaca\", \"Mediaevalia Historica Bohemica\", \"Mezinárodní politika\", \"Právněhistorické studie\", \"Právní rozhledy\", \"Časopis pro právní vědu a praxi\", \"Právník\" aj.)\n\n"}
{"id": "718609", "url": "https://cs.wikipedia.org/wiki?curid=718609", "title": "Feldkirchen in Kärnten", "text": "Feldkirchen in Kärnten\n\nFeldkirchen in Kärnten (slovinsky \"Trg\") je město v rakouské spolkové zemi Korutany v okrese Feldkirchen. Žije zde obyvatel.\n\nObecní zastupitelstvo se skládá z 31 členů.\n\n\n\n"}
{"id": "718616", "url": "https://cs.wikipedia.org/wiki?curid=718616", "title": "Časopis filozofů slovanských zemí", "text": "Časopis filozofů slovanských zemí\n\nČasopis filozofů slovanských zemí je recenzovaný mezinárodní vědecký časopis. Založil ho roku 2001 Andrzej Zachariasz, který je šéfredaktorem časopisu. Vychází každý rok a přispívají do něj odborníci ze všech slovanských států. Charakteristickým rysem časopisu je uveřejňovat články v národních jazycích autorů (v polštině, ruštině atd.).\n\n"}
{"id": "718619", "url": "https://cs.wikipedia.org/wiki?curid=718619", "title": "Bostonský případ", "text": "Bostonský případ\n\nBostonský případ (anglicky The Boston Strungler) je americký kriminální film režiséra Richarda Fleischera z roku 1968 podle knižní předlohy Gerolda Franka, založený na skutečných událostech příběhu sériového vraha známého pod označením \"bostonský škrtič\". \n\nV hlavních rolích se objevili Tony Curtis jako škrtič Albert DeSalvo a Henry Fonda jako teoretik práva John S. Bottomly, jenž se ujímá funkce vrchního vyšetřovatele, který přiměl DeSalvu k doznání.\n\nPrvní část filmu sleduje policejní vyšetřování s případy osob žijících stinný život v Bostonu, včetně promiskuitního chování. Ve druhé části je pak hlavní postavou údržbář Albert DeSalvo a na pozadí jeho činů, jejichž část je demonstrována, pak snaha o pochopení motivace. \n\nPoté, co se vloupá DeSalvo do bytu ženy, kterou sledoval přicházet domů, zjišťuje, že se v něm nachází také dospělý muž. Ve snaze před ním utéci je na ulici je sražen autem a dopaden policií. Nejprve je obviněn pouze z vloupání a umístěn na psychiatrické oddělení ke sledování. Na ruce má otisk chrupu, který koresponduje s výpovědí poslední přepadené ženy, jež přežila. DeSalvo je diagnostikován jako rozdvojená osobnost a po několika rozhovorech s vyšetřovatelem Bottomlym se k činům přiznává. \nZáměrem vyšetřování je také odpovědět na otázku nastíněnou ve filmu:\n\"Proč otevřelo třináct žen bostonskému šktiči dveře?\" \n\n\n\n"}
{"id": "718621", "url": "https://cs.wikipedia.org/wiki?curid=718621", "title": "Tulln an der Donau", "text": "Tulln an der Donau\n\nTulln an der Donau je jedno z nejstarších měst v rakouské spolkové zemi Dolní Rakousy v okrese Tulln. Rozkládá se nad řekou Dunaj. Žije zde obyvatel.\n\nSídlo v úrodném kraji Vídeňského lesa a ve strategické poloze na skále nad řekou založili Keltové. Římané zde vystavěli opevněné hradiště \"Comagena\", při němž soustřeďovali svou říční flotilu pro povodí dolního Dunaje. Císař Karel Veliký učinil Tulln součástí správního systému Římské říše a pobýval zde na hradě roku 803. Za vlády dynastie Babenberků v době románské se město stalo sídlem markraběte a církevním střediskem kraje. V 11. století zde byla založena honosná trojlodní bazilika sv. Štěpána s opevněným dvojvěžím, přestavěná a vybavená ve 2. polovině 12. století jako jedna z nejvýznamnějších intaktně dochovaných chrámových staveb v Podunají. Vedle ní stojí unikátní dvoupatrová románská pohřební kaple, zvaná karner.\n\nMěsto vzkvétalo díky řemeslům a říčnímu obchodu; patřilo k významným zásobovatelům Vídně. Město utrpělo několik požárů a válečných pohrom, zejména invazí francouzské armády za třicetileté války a útokem Turků při obléhání okolí Vídně roku 1683.\nOd 19. století nastal nový rozvoj města díky zbudování železniční stanice a mostu přes Dunaj. Dále zde bylo zřízeno menší letiště a při něm vznikla střední letecká škola.\n\n\nK 1. 1. 2014 mělo město 15 582 obyvatel.\n\nV blízkosti města se nachází letiště, přístav s jachtařským klubem a zahradnické výstaviště se stálou expozicí zahradnictví a zahradnické architektury Garten Tulln, podle níž je nazýváno \"Městem květin\" nebo \"Městem růží\".\n\n\n"}
{"id": "718622", "url": "https://cs.wikipedia.org/wiki?curid=718622", "title": "Schwaz", "text": "Schwaz\n\nSchwaz je okresní město okresu Schwaz v rakouské spolkové zemi Tyrolsko. Žije zde obyvatel.\n\nDle archeologických nálezů existovalo v oblasti Schwazu osídlení již v mladší době kamenné (4000 - 2000 př. n. l.). V době bronzové byla využívána ložiska měděných rud v horách mezi Schwazem a Kitzbühelem pro výrobu bronzových předmětů. První písemná zmínka o Schwazu z raného středověku jako o sídle jménem \"Sûates“ je z roku 930.\n\nOd 15. století začal obrovský rozvoj města v souvislosti s objevem a těžbou stříbra v této lokalitě. V roce 1420 byly otevřeny stříbrné doly na Falkensteinu a nastal příliv horníků z Čech a ze Saska. Kromě stříbra se nadále těžila i měď, stříbro bylo zdrojem bohatství Habsburků, bankéřů a podnikatelů Fuggerů, Paumgartnerů a dalších. V době největšího rozkvětu v 15. a 16. století byl Schwaz nejvýznamnějším hornickým střediskem v Evropě a se svými 20 000 obyvatel byl po Vídni druhým největším městem v habsburské monarchii.\n\n\n a některé další informace z článku \"Schwaz\" na německé Wikipedii.\n\n"}
{"id": "718624", "url": "https://cs.wikipedia.org/wiki?curid=718624", "title": "Nechat strach za sebou", "text": "Nechat strach za sebou\n\nNechat strach za sebou (orig. \"Jigdrel\", angl. \"Leaving fear behind\") je 25 minutový dokument zemědělce Dhondupa Wangchena, jenž je natočen formou rozhovorů s Tibeťany na témata jako nadvláda Číny v Tibetu, olympijské hry v Pekingu a Dalajláma. \n\nDokument měl tajnou premiéru v den zahájení Letní olympiády v Pekingu, zhlédli ho zde zahraniční reportéři.\n\nJeho autoři Jigme Gyatso a Dhondup Wangchen byli později zatčeni a jsou ve vězení.\n\n\n"}
{"id": "718626", "url": "https://cs.wikipedia.org/wiki?curid=718626", "title": "Útok banzai", "text": "Útok banzai\n\nÚtok banzai (dle japonského válečného pokřiku „banzai“) byl termín užívaný během druhé světové války spojeneckými vojsky k označení útoku lidských vln prováděných pěchotou japonské císařské armády. Média japonského císařského režimu nicméně užívala termín \"gjokusai\" ( 玉砕, tj. „čestná smrt,“ doslova „úlomky jadeitu“). Tyto útoky byly obvykle prováděny jako sebevražedné za účelem vyhnutí se zajetí, a tím pádem zneuctění, nebo jako poslední pokus o úspěch tváří v tvář spojenecké přesile.\n\n\"Gjokusai\" je eufemismus pro sebevražedný útok nebo sebevraždu tváří v tvář porážce (seppuku). Je založen na citaci z Knihy Severní Qi ze 7. století psané v klasické čínštině: „大丈夫寧可玉砕何能瓦全“ (tj. „velký muž by měl zemřít jako rozbitý šperk, než žít jako neporušená dlaždice“).Japonská vláda jej využila jako slogan \"ičioku gjokusai\" („一億玉砕,“ tj. „sto miliónů rozbitých šperků“) během posledních měsíců války v Tichomoří, kdy Japonci čelili invazi Spojenců. Některé ze zásad pro toto přesvědčení pocházejí z Hagakure od Jamamota Cunemota, známém pojednání o \"Bušidó\" z 18. století.\n\nSpojeneční vojáci nazývali během druhé světové války masové útoky japonské císařské armády jako útoky banzai ( „banzai charges“ nebo „banzai attacks“), protože útočící japonští pěšáci křičeli „Banzai!“ Tímto válečným pokřikem si vzájemně mezi sebou podporovali morálku a odvahu. V japonštině je „banzai,“ doslova „deset tisíc let,“ fráze značící dlouhý život nebo oslavu, v podstatě přání, aby někdo žil věčně či něco přetrvalo navždy. \"Tennó heika banzai\" („天皇陛下万歳！,“ doslova „ať žije císař deset tisíc let“) se stal během útoků japonským válečným pokřikem.\n\nNa začátku druhé světové války japonská armáda stále spoléhala na masové útoky pěchoty, které byly široce používány za první světové války. Mnoho spojeneckých jednotek bylo vybaveno poloautomatickými nebo automatickými zbraněmi, které jim umožňovaly větší palebnou sílu, než jaká byla dostupná prvoválečné pěchotě. A tato síla často zastavila japonské vojáky ještě na cestě. Ztráty při těchto útocích se brzy ukázaly jako příliš velké, než aby si je Japonci mohli dovolit, a od této taktiky bylo upuštěno. V pozdějších stádiích války, když začala viditelně hrozit Japonsku porážka, se nicméně masové útoky pěchoty vrátily jako akt odporu za situace, kdy smrt nebo kapitulace byly jediné možné alternativy.\n\n\n\n"}
{"id": "718634", "url": "https://cs.wikipedia.org/wiki?curid=718634", "title": "Imst", "text": "Imst\n\nImst je město v rakouské spolkové zemi Tyrolsko v okrese Imst. Městem protéká řeka Inn. Žije zde obyvatel.\n\nV roce 1949 byla v Imstu založena první SOS vesnička na světě.\n\nImst leží v nadmořské výšce 828 m n. m. v Oberinntalu, na okraji Lechtalských Alp. Nejvyšší horou oblasti je Muttekopf s 2774 m n. m.\n\nImst sousedí s: Stanzach, Pfafflar, Häselgehr, Namlos, Tarrenz, Gramais, Zams, Schönwies, Mils bei Imst, Imsterberg, Karrösten a Arzl im Pitztal.\nImst je častým dějištěm mezinárodních závodů ve sportovním lezení, např. mistrovství Evropy v roce 2010 nebo mistrovství Evropy juniorů v roce 2013.\n\nNa začátku července je Imst cílovým místem běžeckého závodu Gletschermarathon Pitztal - Imst,v rámci maratonu se běží i půlmaraton a Run fun běh na 11 km,které se startují ve Wennsu\n"}
{"id": "718637", "url": "https://cs.wikipedia.org/wiki?curid=718637", "title": "Jedov (tvrz)", "text": "Jedov (tvrz)\n\nTvrz Jedov stávala na blíže neznámém místě u obce Jedov severně od Náměště nad Oslavou.\n\nTvrz pravděpodobně vznikla ve 14. století, kdy obec bývala samostatným zbožím. V letech 1365–1381 ji vlastnil Tas z Tasova. Roku 1390 ji od Jana z Tasova koupili bratři Zdeněk, Jan a Petr z Libořic, roku 1447 je však znovu v majetku Tasovců. Na začátku 16. století se Jedov dostává do vlastnictví Jana IV. z Pernštejna a ten roku 1522 obec prodává Václavovi z Lomnice. Následně došlo k připojení k Náměšti a pravděpodobně někdy v této době tvrz zaniká. Jediná písemná zmínka o tvrzi je uvedena v brněnských půhonných knihách k roku 1480.\n\nJelikož se po tvrzi nedochovaly žádné stopy, je těžké určit místo, kde stála. Nejčastěji bývá umisťována na strmý výběžek severozápadně od obce, jemuž se říká \"Na Knižhoři\". Údajně zde měly být na počátku 20. století vidět zděné základy stavení, poté byly rozebrány. Dnes se zde nacházejí prohlubně. Další teorie uvádí místo na konci ostrožny nad strží, kde však jakékoliv stopy po stavbách nejsou patrné.\n\n"}
{"id": "718638", "url": "https://cs.wikipedia.org/wiki?curid=718638", "title": "Hall in Tirol", "text": "Hall in Tirol\n\nHall in Tirol je rakouské město ležící ve spolkové zemi Tyrolsko v okrese Innsbruck-venkov. Hall leží v údolí řeky Inn, v nadmořské výšce 574 metrů, asi 10 kilometrů východně od Innsbrucku. V letech 1938 až 1974 nesl Hall jméno „Solbad Hall“. Žije zde obyvatel.\n\nHall je v písemných pramenech poprvé zmíněn v roce 1332 latinsky „\"Salina iuxta Tavr castrum\"“ (solné údolí řeky Inn u hradu Thaur). Sůl se zde těžila již v letech 1256 a 1263.\n\nOd 2. poloviny 13. století byl zdejší solný důl hlavním zdrojem obživy a obchodu obyvatel údolí. Význam soli dokládá také znak – dva lvi drží velký krystal soli. Roku 1371 vévoda Albrecht III. vydal městu tržní privilegia. Rozvoj řemesel a obchodu roku 1447 na čas zastavil velký požár města.\nRoku 1477 arcivévoda Zikmund Tyrolský podnikl prospekci stříbrných zdrojů, zejména proto, že již byly vytěženy stříbrné doly ve Schwazu. Roku 1486 zde byly vyraženy první stříbrné mince na světě s označením tolar (\"Thaler\"). Byly přijímány v celé, tehdy známém světě, nacházejí se v archeologických lokalitách od habsburského Španělska (v Segovii) po Jižní Ameriku (Potosí). Mincovna na hradě Hasegg v Hallu byla roku 2003 zpřístupněna s velkou expozicí dějin mincovnictví, s četnými příklady ražeb a s razicím strojem.\n\nHall v 15. a 16. století představoval jedno z nejdůležitějších měst habsburských držav. Florian Waldauf městu daroval svou sbírku relikvií, která vyvolala poutě tisíců poutníky. Velmi brzy se v Hallu prosadila luteránská víra, díky kazatelům a teologům Jacobu Straussovi a Urbanu Rhegiovi.\n\nRoku 1567 byl založen ženský klášter jako ústav pro výchovu šlechtických dcer. Počátkem 17. století u novostavby kostela Všech svatých založili svou kolej jezuité. Roku 1644 dokončili stavbu kláštera františkáni. Velké zemětřesení z 17. července 1670 zničilo většinu věží a způsobilo škody na klenbách a pilířích budov. Jeho síla se odhaduje na 5,2 stupně Richterovy stupnice, a patřilo k nejsilnějším měřeným na území Rakouska.\n\n\n\n"}
{"id": "718640", "url": "https://cs.wikipedia.org/wiki?curid=718640", "title": "Okres Kozienice", "text": "Okres Kozienice\n\nOkres Kozienice je okres v Polsku, v jihovýchodní části Mazovského vojvodství, vytvořený v roce 1999 v rámci administrativní reformy. Jeho sídlem jsou Kozienice.\n\nOkres zahrnuje:\n"}
{"id": "718645", "url": "https://cs.wikipedia.org/wiki?curid=718645", "title": "Köflach", "text": "Köflach\n\nKöflach je město v rakouské spolkové zemi Štýrsko v okrese Voitsberg. Žije zde obyvatel. Nachází se v oblasti Stubalpe 27 km západně od Štýrského Hradce.\n\nNázev města pochází ze slov „kovel“ (jeskyně) a „ach“ (potok). První písemná zmínka pochází z roku 1103, v roce 1170 udělil Fridrich I. Barbarossa Köflachu právo pořádat trhy. V roce 1766 zde byla zahájena těžba lignitu. Hospodářský rozvoj podpořilo v roce 1860 zprovoznění železnice Köflacher vedoucí do Štýrského Hradce. V roce 1939 byl Köflach povýšen na město. Proslulá byla výroba lyžařských bot \"Koflach\", která byla v roce 2002 přesunuta do Asie. Hlavním průmyslovým podnikem je tak sklárna Stölzle-Glasgruppe. Rozvoji turistického ruchu napomohlo otevření termálních lázní. Nedaleko města se nachází zámek Piber, proslulý chovem lipicánů. Köflach má kulturní středisko, gymnázium a polytechniku, městské slavnosti se konají 22. července, na svátek patronky farního kostela Marie Magdaleny.\n\n\n\n"}
